<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1>GİRİŞ</h1>

  <p>Bayan Miranda Cheever, on yaşındayken o Muhteşem Güzellikten tek bir iz bile taşımıyordu. Saçları kahverengiydi - üzücü bir şekilde - gözleri de öyle. Aşırı uzun bacakları, zarafetten çok uzaktı. Annesi hep, o uzun bacaklarıyla evin etrafını arşınlayıp durduğunu söylerdi.</p>

  <p>Ne yazık ki, Miranda'nın doğduğu toplumda bayanların görünüşüne çok önem verilirdi. Daha on yaşında olduğu halde, mahalledeki diğer küçük kızların çoğuna kıyasla çirkin kabul edildiğini biliyordu. Çocuklar genellikle böyle şeyleri öteki çocuklardan bir şekilde öğrenirdi.</p>

  <p>Bu konu hakkında, Rudland Kontu ve Kontesi'nin ikiz çocukları, Leydi Olivia ile Bay Winston Bevelstoke'un on birinci doğum gününde, hiç hoş olmayan bir olay yaşanmıştı. Mirandalar'ın evi, Rudlandlar'ın Cumberland Göller Bölgesi, Ambleside dolaylarındaki, atadan kalma evlerinin bulunduğu Haverbreaks'e çok yakındı. Olivia ile Winston malikânedeyken, Miranda hep onlarla birlikte ders çalışırdı. Birbirlerinden neredeyse hiç ayrılmayan bir üçlü olmuşlardı. Aynı bölgede, birçoğu yaklaşık bir saatlik mesafede oturan öteki çocuklarla oyun oynamaya pek zaman ayırmazlardı.</p>

  <p>Civardaki soyluların tüm çocukları, yılda yaklaşık on iki kez kadar, özellikle de doğum günü kutlamalarında, bir araya gelirlerdi. Leydi Rudland, bir keresinde bir leydiye hiç yakışmayacak bir çığlık atmıştı; çünkü ikizlerin bahçedeki doğum günü kutlaması yağmur yüzünden yarıda kesilince, on sekiz afacan, çamurlu ayaklarıyla oturma odasına dalmışlardı.</p>

  <p>"Yanağın çamur olmuş, Livvy," dedi Miranda, silmek için uzanırken.</p>

  <p>Olivia derin bir iç çekerek, "En iyisi ben banyoya gideyim. Annem beni böyle görsün istemem. Çamurdan nefret eder, ben de onun çamurdan ne çok nefret ettiğini dinlemekten nefret ederim," dedi.</p>

  <p>"Halının her tarafı çamura bulanmışken senin yüzündeki birazcık çamuru sorun edeceğini sanmıyorum," dedi Miranda ve bakışını, bir savaş narası ile kendini gülle gibi kanepenin üzerine fırlatan William Evans'a çevirdi. Dudaklarını bükmese, gülümsediği anlaşılacaktı.</p>

  <p>"Mobilyalar da öyle."</p>

  <p>"Bence de, en iyisi gidip bu konuda bir şeyler yapayım." Miranda'yı kapı aralığında bırakarak odadan dışarı çıktı. Miranda gözlemci olarak, her zamanki bulunduğu noktada bulunmaktan hoşnut bir halde bir süre olanları izledi. Sonra göz ucuyla birinin yaklaştığını gördü.</p>

  <p>"Doğum günü için Olivia'ya ne getirdin, Miranda?"</p>

  <p>Miranda dönünce, önünde Fiona Bennet'in durduğunu gördü. Pembe kuşaklı beyaz bir elbise giymişti. "Bir kitap," diye yanıtladı Miranda. "Olivia okumayı sever. Sen ne getirdin?"</p>

  <p>Fiona, cicili bicili boyanmış, gümüş şeritle bağlı bir kutuyu havaya kaldırdı. "Bir kurdele koleksiyonu, ipek, saten ve hatta kadife. Görmek ister misin?"</p>

  <p>"Evet, ama ambalajı bozmak istemem." Fiona omuzlarını silkti. "Tek yapacağın şeridi dikkatlice çıkarmak. Noel zamanı bunu hep yaparım." Şeridi kaydırarak çıkardı ve kapağı kaldırdı.</p>

  <p>Miranda nefesini tuttu. Siyah kadife kaplı kutunun içinde en az iki düzine kurdele vardı, her biri yay biçiminde kusursuzca bağlanmıştı. "Çok güzeller Fiona. Bir tanesine bakabilir miyim?" Fiona gözlerini kıstı. "Ellerimde hiç çamur yok. Gördün mü?" Miranda ellerini göstermek için havaya kaldırdı.</p>

  <p>"Tamam, peki."</p>

  <p>Miranda uzandı ve menekşe renkli bir kurdele aldı. Saten, ellerinde baştan çıkarıcı bir yumuşaklık hissi bırakmıştı. Kurdeleyi işveyle saçlarına götürdü. "Nasıl oldu?"</p>

  <p>Fiona gözlerini çevirdi. "Menekşe rengi sana yakışmadı, Miranda. Onun sarışınlar için olduğunu herkes bilir. Bu renk kahverenginin üzerinde neredeyse kayboluyor. Sen böyle renkleri kesinlikle kullanmamalısın."</p>

  <p>Miranda kurdeleyi ona geri verdi. "Kahverengi saça hangi renk uyar? Yeşil mi? Annemin saçları kahverengi, ben onun yeşil kurdele taktığını görmüştüm."</p>

  <p>"Sanırım yeşil kabul edilebilir ama o da sarı saçta daha iyi durur. Sarı saçta her şey daha iyi görünür." Miranda, içinde bir öfke kıvılcımının yükselmekte olduğunu hissetti.</p>

  <p>"Tamam, ama Fiona, bu durumda sen ne yapacaksın bilmiyorum çünkü senin saçların da en az benimki kadar kahverengi."</p>

  <p>Fiona öfkeyle geri çekildi. "Hayır, değil." "Evet öyle!"</p>

  <p>"Değil işte!"</p>

  <p>Miranda öne doğru eğildi, gözlerini tehdit edercesine kısarak, "Eve gidince aynaya bir baksan iyi olur Fiona çünkü senin saçların sarı değil," dedi.</p>

  <p>Fiona, menekşe renkli kurdeleyi kutuya geri koydu. Kutunun kapağını çat diye kapattı. "Ama bir zamanlar sarıydı, oysa seninki hiç olmadı. En azından, benim saçlarım açık kahverengi. Herkes açık kahverenginin seninki gibi koyu kahverengiden daha iyi olduğunu bilir."</p>

  <p>"Koyu kahverengi saçın hiçbir kötü tarafı yok!" diyerek itiraz etti Miranda. Ancak, İngiltere'nin büyük bir kısmının onunla aynı fikirde olmadığını biliyordu.</p>

  <p>"Bir de," diye ekledi Fiona, haince, "Senin dudakların çok büyük."</p>

  <p>Miranda'nın eli uçarcasına dudaklarına gitti. Çok güzel olmadığını, şirin bile sayılmadığını biliyordu. Yine de daha önceden kimse dudaklarıyla ilgili bir şey söylememişti. Başını kaldırıp, yılışık yılışık sırıtan kıza bakarken, "Sen de çillisin işte!" diye patladı.</p>

  <p>Fiona tokat yemiş gibi geri çekildi. "Çiller solar gider. Benimkiler de on sekizime girmeden kaybolacak. Annem her gece onlara limon suyu sürüyor." Küçümseyerek burnunu kıvırdı. "Ama senin ilacın yok, Miranda. Sen çirkinsin!"</p>

  <p>"Hayır, o çirkin değil!"</p>

  <p>Her iki kız da sesin geldiği tarafa dönünce Olivia'yı gördüler, banyoda işini bitirip gelmişti.</p>

  <p>"Ya Olivia," dedi Fiona. “Yakın oturup, birlikte ders çalıştığınız için Miranda ile iyi arkadaş olduğunuzu biliyorum ama onun çok güzel olmadığını kabul etmelisin. Annem onun asla bir koca bulamayacağını söylüyor."</p>

  <p>Olivia'nın mavi gözlerinde adeta tehlikeli bir şimşek çaktı. Rudland Kontu'nun tek kızı her zaman vefalı biri olmuştu ve Miranda onun en iyi dostuydu. "Miranda senden daha iyi bir koca bulacak, Fiona Bennet! Onun babası bir baron, seninki ise sadece bir bay."</p>

  <p>"Güzelliği veya parası olmayan birinin, baron kızı olması fazla bir şey değiştirmez," dedi Fiona, evde birçok kez duyduğu anlaşılan sözleri tekrar edercesine. "Miranda'da ikisi de yok."</p>

  <p>"Sussana sen, aptal bunak inek!" diye bağırdı Olivia, ayağını yere vurarak. "Bu benim doğum günü kutlamam ve eğer kibar olamıyorsan, bırakıp gidebilirsin."</p>

  <p>Fiona yutkundu. Annesi ve babası bölgenin en yüksek mevkideki insanları olan Olivia'yı gücendirmemesi gerektiğini biliyordu.</p>

  <p>"Özür dilerim, Olivia," diye mırıldandı. "Benden özür dileme. Miranda'dan dile." "Özür dilerim Miranda."</p>

  <p>Olivia'nın tekmesini yiyene kadar sessiz kalan Miranda, "Özrünü kabul ettim," dedi kinle.</p>

  <p>Fiona başını salladı ve koşup gitti.</p>

  <p>"Ona aptal bunak inek dediğine inanamıyorum," dedi Miranda. "Kendi ayaklarının üstünde durmayı öğrenmelisin, Miranda."</p>

  <p>"Sen gelmeden önce ayaklarımın üstünde bayağı iyi duruyordum, Livvy. Sadece senin kadar sesimi yükseltmiyordum."</p>

  <p>Olivia derin bir iç çekti. "Annem, kendimi bir gram tutamadığımı ve hiç sağduyulu olmadığımı söyler durur." "Öylesin," dedi Miranda.</p>

  <p>"Miranda!"</p>

  <p>"Doğru, öylesin ama yine de seni seviyorum."</p>

  <p>"Ben de seni seviyorum, Miranda. O aptal bunak Fiona'yı dert etme. Büyüyünce Winston'la evlenebilirsin. İşte o zaman gerçek kardeş oluruz."</p>

  <p>Miranda'nın gözleri odayı dolaştı ve kuşkuyla küçük bir kızın saçını çekmekte olan Winston'a takıldı.</p>

  <p>"Bilmiyorum," dedi bir ikilem içinde. "Winston'la evlenmeyi istediğime emin değilim."</p>

  <p>"Saçmalama. Mükemmel olurdu. Ayrıca, bak, az önce Fiona'nın elbisesine içeceğini döktü." Miranda gülümsedi.</p>

  <p>"Benimle gel," dedi Olivia, onun elini tutarak. "Hediyelerimi açmak istiyorum. Seninkini görünce en büyük çığlığı atacağıma söz veriyorum."</p>

  <p>İki kız odaya geri döndüler, Olivia ile Winston hediyelerini açtılar. Leydi Rudland, Şükürler olsun, saat dört olmadan bu tantana da bitti, diye geçirdi aklından. Bir tek çocuğu bile almak için uşakları gelmedi; Haverbreaks'e davet edilmek büyük bir onur kabul edildiğinden, çocuklardan hiçbirinin anne ve babası, kont ve kontes ile karşılaşma fırsatını kaçırmak istemezdi. Miranda'nınkiler de öyleydi aslında ama saat beş olduğu halde o hâlâ oturma odasında Olivia ile birlikte doğum günü ganimetini değerlendirmekle meşguldü.</p>

  <p>"Annenle babana ne olduğunu kestiremiyorum, Miranda," dedi Leydi Rudland.</p>

  <p>"Ben kestirebiliyorum," diye yanıtladı Miranda dikkatlice. "Annem, annesini ziyaret için İskoçya’ya gitmişti. Eminim babam da beni burada unuttu. El yazmaları üzerine çalıştığı zamanlarda bunu hep yapar. Yunancadan çeviriyor, biliyor musunuz?"</p>

  <p>"Biliyorum," dedi Leydi Rudland gülümseyerek. "Eski Yunanca,"</p>

  <p>"Biliyorum," dedi Leydi Rudland, içini çekerken. "Pekâlâ, senin bir şekilde eve gitmen gerekecek." "Ben onunla giderim," dedi Olivia.</p>

  <p>"Senle Winston’un, oyuncaklarınızı kaldırmanız ve teşekkür notları yazmanız gerekiyor. Eğer o işi bu gece yapmazsanız kimin ne verdiğini unutursunuz."</p>

  <p>"Ama Miranda'yı evine bir uşakla gönderemezsiniz. Yanında konuşabileceği birisi olmalı." "Ben uşakla konuşabilirim," dedi Miranda.</p>

  <p>"Evdekilerle hep konuşuyorum." "Bizimkilerle olmaz," diye fısıldadı Olivia.</p>

  <p>"Onlar kolalanmış gibi katı ve sessizdirler, bana hep onaylamadıkları bir şeymişim gibi bakarlar."</p>

  <p>"Çoğu zaman öyle bakılmayı hak ediyorsun." diye ekledi Leydi Rudland kızının başını okşayarak.</p>

  <p>"Sana bir sürprizim var, Miranda. Niçin Nigel'e seni eve götürmesini söylemiyoruz?" "Nigel!"</p>

  <p>Olivia bir çığlık attı. "Miranda, seni şanslı ördek."</p>

  <p>Miranda kaşlarını kaldırdı. Olivia'nın ağabeyi ile hiç karşılaşmamıştı. "Peki," dedi yavaşça. "Nihayet onunla tanışacağım. Ondan o kadar sık söz ediyorsun ki, Olivia"</p>

  <p>Leydi Rudland, onu çağırması için bir hizmetçiye seslendi. "Onunla hiç karşılaşmadın mı, Miranda? Ne tuhaf. Tabii, o genellikle sadece Noel zamanı evde oluyor, sen de aynı tatilde hep İskoçya’ya gidiyorsun. Onu ikizlerin doğum gününde eve getirtebilmek için kesmekle tehdit etmem gerekti. Kız annelerinden birinin onu on yaşındaki kızıyla evlendirmeye kalkmasından korktuğu için bu kutlamalara pek katılmak istemez." "Nigel on dokuz yaşında, çok düzgün bir çocuk," dedi Olivia. "O bir vikont. Bana çok benzer." "Olivia!" dedi Leydi Rudland karşı çıkarak.</p>

  <p>"Ama öyle, anne. Ben erkek olsaydım çok yakışıklı olurdum."</p>

  <p>"Sen bir kız olarak çok hoşsun, Livvy," dedi Miranda sadakatle ve gözü, biraz da kıskanarak, arkadaşının sarışın perçemlerine kaydı.</p>

  <p>"Sen de öylesin. Al, Fiona ineğinin kurdelelerinden seç bir tane. Bunların hepsi bana çok gelir nasılsa." Miranda, Olivia'ya gülümsedi. Olivia öylesine iyi bir dosttu ki. Miranda kurdelelere baktı ve inadına, menekşe renkli, saten olanı seçti. "Teşekkür ederim, Livvy. Bunu pazartesi derslerinde takacağım."</p>

  <p>"Anne, beni sen mi çağırdın?"</p>

  <p>Miranda kafasını derinden işitilen sesin geldiği tarafa, kapı aralığına doğru çevirdi ve nefesi kesilir gibi oldu. Hayatında gördüğü en olağanüstü varlık orada duruyordu.</p>

  <p>Olivia, Nigel'in on dokuz yaşında olduğunu söylemişti ama Miranda onun artık olgun bir erkek olduğunu fark etti. Omuzları oldukça genişti, vücudu atletik ve sıkı görünüyordu. Olivia'nınkine göre daha koyu renkli olan saçlarında, güneşin altında geçirdiği zamanın izlerini taşıyan, altuni yollar oluşmuştu. Ancak, Miranda birden, onun en güzel yerinin gözleri olduğuna karar verdi; açık, uçuk maviydiler, aynı Olivia'nınkiler gibi. Haşarılıkla kırpışıp duruyorlardı.</p>

  <p>Miranda gülümsedi. Annesi ona hep, kişinin ne olduğunun gözlerinden anlaşılabileceğini söylerdi; Olivia'nın erkek kardeşinin gözleri de çok güzeldi.</p>

  <p>Vikont: Kontun altında, baronun üstünde bir soyluluk unvanı.</p>

  <p>"Nigel, lütfen Miranda'ya evlerine kadar eşlik eder misin?" diye sordu Leydi Rudland. "Sanırım babasının bir işi çıkmış."</p>

  <p>Miranda, Nigel'in kendi adını duyunca niçin yüzünü buruşturduğunu merak etti.</p>

  <p>"Tabii, anne. Olivia, kutlama iyi geçti mi?" "Olağanüstüydü."</p>

  <p>"Winston nerde?"</p>

  <p>Olivia omuzlarını silkti. "Dışarılarda bir yerde, Bill Evans'ın ona verdiği palayla oynuyor." "Gerçek bir pala değildir umarım."</p>

  <p>"Eğer öyleyse Allah yardımcımız olsun," diyerek söze girdi Leydi Rudland. "Pekâlâ Miranda. Seni evine götürelim. Manton yan odada olacaktı." Kapı aralığından kayboldu, birkaç saniye sonra, elinde Miranda'nın dayanıklı, kahverengi mantosuyla birlikte göründü.</p>

  <p>"Çıkalım mı, Miranda?" O tanrısal varlık elini Miranda'ya uzattı.</p>

  <p>Miranda mantosunun omuzlarını yerleştirdikten sonra elini ona verdi. Tanrım!</p>

  <p>"Pazartesi günü görüşürüz!" diye bağırdı Olivia. "Fiona'nın dediklerine aldırma. O sadece aptal bunak bir inek." "Olivia!"</p>

  <p>"Ama öyle, Anne. Onu bir daha burada görmek istemiyorum."</p>

  <p>Olivia'nın erkek kardeşi, onu salondan çıkarırken Miranda gülümsüyordu, Olivia ile Leydi Rudland'ın sesleri gerilerde kalmıştı.</p>

  <p>"Beni eve götürmeyi kabul ettiğin için çok teşekkür ederim, Nigel" dedi yumuşak bir sesle. Nigel yine yüzünü buruşturdu.</p>

  <p>"Ben, ben özür dilerim," dedi telaşla, "Size 'Lordum' demem gerekirdi, değil mi?"</p>

  <p>Olivia ile Winston sizden sürekli ilk adınızla söz ettikleri için, ben - " Zavallı gözlerini yere doğru çevirdi. Onunla birlikteliğinin daha ikinci dakikasında gaf yapmıştı.</p>

  <p>Nigel, Miranda'nın yüzünü görebilmek için çömeldi. " 'Lordum' konusunda üzülme, Miranda. Sana bir sır vereyim."</p>

  <p>Miranda'nın gözleri büyüdü ve sanki nefes almayı unutmuş gibi onu dinlemeye başladı. "Ben adımdan nefret ederim."</p>

  <p>"Bu pek de sır değil. Nig - yani Lordum, yani her ne şekilde hitap etmemi isterseniz. Anneniz adınızı her söylediğinde yüzünüz buruşuyor."</p>

  <p>Bu söz üzerine Nigel ona bakıp gülümsedi. Bu küçük kızı, yüzünde aşırı ağırbaşlı bir ifadeyle boyun eğmez kız kardeşiyle oynarken gördüğünde, sanki kalbini bir şeyler çekiştirmişti. Komik görünümlü küçük bir yaratıktı ama duygulu kocaman gözlerinin çok sevecen bir yanı vardı.</p>

  <p>"Size nasıl hitap edebilirim?" diye sordu Miranda.</p>

  <p>Bu doğrudan tavır gülümsemesine neden oldu, "Turner."</p>

  <p>Miranda bir an cevap vermemeyi düşündü. Gözlerini kırpmak dışında, bütünüyle kımıltısız duruyordu. Sonra sanki nihayet bir karara varmışçasına şöyle dedi, "Güzel bir isim - Biraz tuhaf ama ben hoşlandım."</p>

  <p>"Nigel'dan çok daha iyi, sence de öyle değil mi?"</p>

  <p>Miranda başını salladı. "Bu ismi siz mi seçtiniz? Hep insanların adlarını kendilerinin seçmesi gerektiğini düşünürüm. Çoğu insan sahip olduğundan farklı bir şey seçerdi bence."</p>

  <p>"Ya sen ne seçerdin?" .</p>

  <p>"Emin değilim ama Miranda değil. Daha basit bir şey olurdu sanırım, insanlar bir Miranda'dan daha farklı şeyler bekliyorlar, beni görünce de, nerdeyse her zaman, hayal kırıklığına uğruyorlar."</p>

  <p>"Saçma," dedi Turner kesin bir dille, "Sen mükemmel bir Miranda'sın."</p>

  <p>Gözlerinin içi güldü. "Teşekkür ederim, Turner. Size böyle hitap edebilir miyim?"</p>

  <p>"Elbette. Fakat onu da ben seçmedim. Bu bir nezaket unvanı. Vikont Turner. Eton'a gittiğimden beri Nigel yerine bunu kullanıyorum."</p>

  <p>"Anladım. Bence size yakışıyor."</p>

  <p>"Teşekkür ederim," dedi ciddi bir ses tonuyla, bu ağırbaşlı kız çocuğundan büyülenmiş gibiydi.</p>

  <p>"Şimdi, elini tekrar bana ver de yola çıkalım," dedi ve sol elini uzattı. Miranda sağ elindeki kurdeleyi hızla sol eline aldı.</p>

  <p>"O nedir?"</p>

  <p>"Bu mu? Kurdele. Fiona Bennet, Olivia'ya bunlardan iki düzine verdi, Olivia da bir tanesinin bende kalabileceğini söyledi."</p>

  <p>Olivia'nın, ayrılırken söylediği sözleri anımsayınca Turner'ın gözleri kısıldı.</p>

  <p>"Fiona'nın sözlerine aldırma." Kurdeleyi Miranda'nın elinden kaptı. "Bence, kurdeleler saça takmak içindir." "Ama elbiseme uymaz ki," dedi hafif bir itirazla. Turner bu arada kurdeleyi saçına bağlamıştı bile.</p>

  <p>"Nasıl görünüyorum?" diye fısıldadı. "Harikulade."</p>

  <p>"Gerçekten mi?" Gözleri şüpheyle açıldı.</p>

  <p>"Gerçekten. Menekşe rengi kurdelelerin özellikle kahverengi saç üzerinde iyi görüneceğini düşünürüm." Miranda ona oracıkta âşık olmuştu. Hatta duyguları birden öylesine yoğunlaştı ki, bu güzel iltifatı için ona teşekkür etmeyi bile unuttu. "Çıkalım mı?" dedi.</p>

  <p>Miranda, sesinin nasıl çıkacağından emin olamadığı için başını salladı.</p>

  <p>Evden çıkıp ahıra doğru yöneldiler. "Atla gidebiliriz diye düşünmüştüm," dedi Turner. "Arabaya binilmeyecek kadar güzel bir gün."</p>

  <p>Miranda yine başını salladı. Hava mart ayı için alışılmadık ölçüde ılıktı. "Olivia'nın midillisini alabilirsin. Eminim kızmayacak-tır," dedi Turner.</p>

  <p>"Livvy'nin midillisi yok ki," dedi Miranda, nihayet sesine kavuşarak. "Onun artık bir kısrağı var. Benim de bir tane var. Biliyorsun, biz artık çocuk değiliz."</p>

  <p>Turner gülmemek için kendini zor tuttu. "Evet, çocuk olmadığınızı görebiliyorum. Ne kadar aptalım. Düşünmeden konuştum."</p>

  <p>Birkaç dakika içinde atları eyerlenmişti ve Cheever malikânesine doğru at sırtında on beş dakikalık bir yolculuğa koyuldular. Miranda bir süre sessiz kaldı; o kadar mutluydu ki, bu an sözlerle bozulamazdı.</p>

  <p>"Kutlamada iyi vakit geçirdin mi?" diye sordu Turner nihayet. "Evet, genelde güzel geçti diyebilirim."</p>

  <p>"Genelde mi?"</p>

  <p>Miranda'nın yüzünün ekşidiğini gördü. Belli ki o kadarını kastetmemişti. "Yani," dedi yavaşça ve sonra devam etti; "Kızlardan biri bana kaba sözler söyledi de."</p>

  <p>"Yaa?" Aşırı sorgulayıcı olmaması gerektiğini biliyordu.</p>

  <p>Haklı olduğu ortadaydı çünkü Miranda konuştuğunda, ağzından sözlerin kararlılıkla dökülmesi ve içtenlikle ona bakması, Turner'a kız kardeşini anımsatıyordu. "Fiona Bennet," dedi oldukça mesafeli bir tavırla, "Olivia da ona aptal bunak inek dedi. Bu sözlere üzülmediğimi söylemeliyim."</p>

  <p>Turner yüzündeki ciddi ifadeyi korudu. "Bu sözlere ben de üzülmedim, şayet Fiona sana kaba şeyler söylediyse."</p>

  <p>"Güzel olmadığımı biliyorum," diye patladı Miranda. "Birinin bunu bana söylemesi açıkça bayağılık demek istemiyorum ama son derece kaba bir davranış."</p>

  <p>Turner küçük kızı nasıl teselli edeceğinden emin olamadan uzunca bir süre ona baktı.</p>

  <p>Güzel olmadığı doğruydu ve ona güzel olduğunu söylemeyi denese zaten o da buna inanmazdı ama çirkin de değildi. Sadece... pek özenilmeden yaratılmıştı.</p>

  <p>Neyse ki Miranda'nın son yaptığı yorum onu bir şey söylemek zorunda kalmaktan kurtardı. "Saçımın kahverengi olması yüzünden sanırım."</p>

  <p>Turner kaşlarını kaldırdı.</p>

  <p>"Hiç güzel görünmüyor," diye açıkladı Miranda. "Gözlerim de aynı renk. Dahası olmam gerekenden yarım kat daha zayıfım, suratım çok uzun ve de çok solgunum."</p>

  <p>"Tamam, bunların hepsi doğru," dedi Turner.</p>

  <p>Miranda yüzünü ona çevirdi, gözleri irileşmiş, suratı üzgündü.</p>

  <p>"Saçının ve gözlerinin kahverengi olduğu apaçık ortada. Bunu tartışmanın bir anlamı yok."</p>

  <p>Başını yana eğdi ve genç kızı incelermiş gibi yaptı. "Oldukça zayıfsın ve suratın biraz uzun. Solgun olduğuna da şüphe yok."</p>

  <p>Miranda'nın dudakları titreyince Turner onunla daha fazla dalga geçmemeye karar verdi. "Ama gerçek şu ki," dedi gülümseyerek, "Ben şahsen kahverengi saçlı ve gözlü kadınları tercih ederim."</p>

  <p>"Dalga geçiyorsun!"</p>

  <p>"Gerçekten ederim. Hep ederdim. Dahası, zayıf ve solgun olanlardan hoşlanırım." Miranda şüpheyle ona baktı. "Ya uzun suratlılar?"</p>

  <p>"Peki, bu konuda fazla düşünmediğimi itiraf etmeliyim ama uzun bir surat kesinlikle beni rahatsız etmez." "Fiona Bennet dudaklarımın büyük olduğunu söyledi," dedi neredeyse meydan okurcasına.</p>

  <p>Turner gülümsedi.</p>

  <p>Miranda derin bir iç çekti. "Daha önceden dudaklarımın büyük olduğuna dikkat bile etmemiştim." "O kadar büyük değiller ki."</p>

  <p>Miranda ona temkinle baktı. "Bunları sadece beni rahatlatmak için söylüyorsunuz."</p>

  <p>"Seni rahatlatmak istiyorum ama bunları söyleme nedenim o değildi. Bir daha Fiona Bennet, sana dudaklarının büyük olduğunu söylerse, ona yanıldığını söyle. Senin dudakların büyük değil, dolgun."</p>

  <p>"Ne farkı var?" Miranda büyük bir ciddiyet ve sabırla onu inceliyordu.</p>

  <p>Turner bir nefes aldı. "Pekâlâ," dedi, duraksadı. "Büyük dudaklar çekici değildir. Dolgun dudaklar öyledir." "Ya." Sanki ikna olmuş gibiydi. "Fiona ince dudaklı."</p>

  <p>"Dolgun dudaklar ince dudaklardan çok çok daha iyidir," dedi Turner üstüne basa basa. Bu komik küçük kızdan epey hoşlanmıştı ve onun daha iyi hissetmesini istiyordu.</p>

  <p>"Neden?"</p>

  <p>Turner, içinden Tanrı'nın adap ve erkân konusunda kendini bağışlamasını dileyerek yanıtladı, "Dolgun dudakları öpmek daha güzeldir."</p>

  <p>"Yaa." Miranda kızardı ve sonra gülümsedi. "İyi o zaman."</p>

  <p>Turner saçma bir memnuniyet duygusuna kapıldı. "Ne düşünüyorum biliyor musun, Bayan Miranda Cheever?" "Ne düşünüyorsunuz?"</p>

  <p>"Bence senin sadece büyüyüp kendini bulman gerek." Bunu dediği anda pişman oldu. Şüphesiz ne kastettiğini soracaktı ve onu nasıl yanıtlayacağı hakkında hiçbir fikri yoktu.</p>

  <p>Ancak zamanından önce olgunlaşmış bu küçük çocuk, sadece başını bir yana eğdi ve onun söylediği bu laf üzerine düşünmeye başladı. "Umarım haklısınızdır," dedi sonunda. "Şu bacaklarıma baksanıza."</p>

  <p>Turner, boğazından fışkıran bir kıkırdamayı temkinli bir öksürükle örtbas etti. "Ne demek istiyorsun?" "Yani, çok uzunlar. Annem hep bacaklarımın omuzlarımdan başladıklarını söyler."</p>

  <p>"Bana, belinin altından, tam da olması gereken yerden başlıyorlar gibi görünüyorlar." Miranda kıkırdadı, "Mecazi anlamda söyledim."</p>

  <p>Turner ona göz kırptı. On yaşındaki bir kıza göre gerçekten iyi bir kelime dağarcığı vardı.</p>

  <p>"Demek istiyorum ki," diye sözüne devam etti. "Vücudumun geri kalan kısmıyla kıyaslanınca, bacaklarımın ölçüsü bütünüyle yanlış. Sanırım bu yüzden dans etmeyi bir türlü öğrenemiyorum. Sürekli Olivia'nın ayak parmaklarına basıyorum."</p>

  <p>"Olivia'nın ayak parmakları mı?"</p>

  <p>"Dans çalışmalarını onunla yapıyoruz," diye açıkladı Miranda canlılıkla. "Geri kalan kısmım bacaklarıma yetişirse, dans konusundaki beceriksizliğimin biteceğini düşünüyorum. Bu yüzden sanırım haklısınız. Büyüyüp kendimi bulmam lazım."</p>

  <p>"Harika," dedi Turner, mutlulukla ve ona söylenebilecek en doğru şeyi söylemeyi başardığını fark ederek. "Sanırım geldik."</p>

  <p>Miranda, yukarıya, evi olan gri taş binaya baktı. Bölgenin göllerine bağlanan derelerden birinin tam üzerine kurulmuştu ve ön kapıya ulaşmak için küçük, taştan yapılmış bir köprüden geçmek gerekiyordu. "Beni eve kadar getirdiğiniz için teşekkür ederim, Turner. Söz veriyorum, size bir daha asla Nigel demeyeceğim."</p>

  <p>"Peki, bana Nigel dersen Olivia'yı çimdikleyeceğine de söz veriyor musun?"</p>

  <p>Miranda kendini tutamayıp kıkırdarken elleriyle ağzını kapattı ve evet anlamında başını salladı.</p>

  <p>Turner atından indi ve sonra küçük kıza dönüp onun inmesine yardım etti. "Bence ne yapman gerekiyor biliyor musun Miranda?" dedi hiç beklenmeyen bir anda.</p>

  <p>"Ne?"</p>

  <p>"Bir günlük tutmalısın-"</p>

  <p>Şaşkınlıkla gözlerini kırpıştırdı. "Niye? Öyle bir şeyi kim okumak ister ki?"</p>

  <p>"Hiç kimse akıllım. Kendin için tutacaksın. Belki de, sen öldükten sonra bir gün torunların okurlar ve gençliğinde nasıl birisi olduğunu öğrenirler."</p>

  <p>Miranda başını yana eğdi. "Ya torunlarım olmazsa?" Turner ani bir hareketle onun saçlarını karıştırdı. "Sen amma çok soru soruyorsun."</p>

  <p>"Ama ya torunlarım olmazsa?"</p>

  <p>Aman Tanrım, ne kadar da ısrarcıydı. "Belki ünlü olursun," diye içini çekti Turner. "Ve okulda çocuklar seninle ilgili araştırma yaparken hakkında bir şeyler bilmek isterler."</p>

  <p>Miranda ona kuşkuyla baktı.</p>

  <p>"Tamam, peki, niçin günlük tutman gerektiği konusundaki gerçek düşüncemi bilmek istiyor musun?" Miranda başını salladı.</p>

  <p>"Çünkü bir gün büyüyüp kendini bulacak ve zaten akıllı olduğun kadar da güzel olacaksın. İşte o zaman günlüğüne bakıp Fiona Bennet gibi küçük kızların ne kadar aptal olduğunu anlayabileceksin. Annenin, senin bacaklarının omuzlarından başladığını söylediğini hatırlayınca güleceksin. Belki de bugün yaptığımız bu hoş sohbeti hatırlayınca, küçük bir tebessümünü de bana ayıracaksın."</p>

  <p>Miranda ona baktı ve onun, babasının üzerine araştırmalar yaptığı Yunan tanrılardan birisi olduğunu düşündü. "Ben ne düşünüyorum biliyor musun?" diye fısıldadı Miranda. "Bence senin gibi bir kardeşi olduğu için Olivia çok şanslı."</p>

  <p>"Asıl senin gibi bir arkadaşı olduğu için çok şanslı."</p>

  <p>Miranda'nın dudakları titriyordu. "Sizin için kocaman bir tebessüm ayıracağım, Turner," diye fısıldadı. Turner eğildi, Londra' da ki en güzel bayanın elini öpermiş gibi, büyük bir nezaketle genç kızın elini öptü.</p>

  <p>"Biliyorum yaparsın." Gülümsedi ve sonra başını sallayarak atına bindi, Olivia'nın kısrağı onun peşinden gidecekti.</p>

  <p>Miranda, o ufukta kaybolana dek ona baktı ve hatta ondan sonra da bakmaya devam etti.</p>

  <p>O gece daha sonra, Miranda gezinirken babasının çalışma odasına girdi. Babası, masasına akan muma aldırmadan eğilmiş, yazdığı metin üzerinde çalışıyordu.</p>

  <p>"Baba, mumlara dikkat etmen gerektiğini sana kaç kere söylemeliyim?" diyerek derin bir iç çekti ve mumu alıp uygun bir mumluğa koydu.</p>

  <p>"Ne?"</p>

  <p>"Ve sana birden fazla mum gerek. Burası okumak için çok karanlık."</p>

  <p>"Öyle mi? Dikkat etmemiştim." Gözlerini kısarak Miranda'ya baktı ve "Senin yatma vaktin geçmedi mi?" diye sordu.</p>

  <p>"Dadım, bu gece yatağa yarım saat geç gidebileceğimi söyledi."</p>

  <p>"Öyle mi? Peki o zaman." Sonra Miranda'nın varlığını unutarak tekrar elyazmasının üzerine eğildi. "Baba?"</p>

  <p>Babası derin bir iç çekti. "Ne var, Miranda?"</p>

  <p>"Kullanmadığın bir defterin var mı? Hani şu, sen çeviri yaparken son kopyadan önceki kopyayı yazdıklarından?"</p>

  <p>"Sanırım var." Masasının alt çekmecesini açtı ve bir defter aramaya başladı. "İşte burada, ama sen bununla ne yapacaksın? Bu kaliteli bir defter biliyorsun, öyle ucuz bir şey değil."</p>

  <p>"Bir günlük tutacağım."</p>

  <p>"Öyle mi? Peki, değecek bir çaba sanırım," dedi ve defteri ona uzattı.</p>

  <p>Babasının övgüsü karşısında Miranda'nın gözlerinin içi parladı. "Teşekkür ederim. Bunu bitirip bir yenisine ihtiyaç duyunca sana söylerim."</p>

  <p>"Tamam, o zaman. İyi geceler, canım."</p>

  <p>Miranda defteri sarmalayıp göğsüne yapıştırdı ve koşarak odasına çıktı. Bir hokka ile bir tüy çıkardı ve defterin ilk sayfasını açtı. Tarihi yazdı, sonra uzunca bir süre düşündü ve tek bir cümle yazdı Zaten yazması, gereken tek şey de buydu.</p>

  <p><b>2 MART 1810</b></p>

  <p>Bugün âşık oldum.</p>

  <h1 id="sigil_toc_id_1">BİRİNCİ BÖLÜM</h1>

  <p>Onu seven herkesin Turner adıyla tanıdığı Nigel Bevelstoke, çok şey biliyordu.</p>

  <p>Latince ve Grekçe okumayı, Fransızca ve İtalyanca konuşarak bir kadını nasıl ayartacağını biliyordu.</p>

  <p>Hareketli bir atın sırtında giderken, hareketli bir hedefi vurmayı biliyordu. Onurunu beş paralık etmeden, alkol alırken nerde durması gerektiğini biliyordu.</p>

  <p>Ustalarla yumruklaşabiliyor, eskrim yapabiliyordu ve hatta bunları yaparken de Shakspeare'den veya Donne'dan ezbere mısralar okuyabiliyordu.</p>

  <p>Kısacası, bir beyefendinin bilmesi gereken her şeyi biliyordu ve her alanda her yönüyle kusursuzluğa erişmişti, insanlar onu örnek alıyordu, insanlar ona gıpta ediyordu.</p>

  <p>Fakat hiçbir şey - şöhretli ve ayrıcalıklı yaşamının bir saniyesi bile - onu bu an için hazırlamamıştı. Onu dikkatle izleyen gözlerin üzerinde yarattığı ağırlığını, öne çıkıp eşinin mezarına bir öbek toprak attığı şu andaki kadar hissettiği olmamıştı.</p>

  <p>Çok üzgünüm, diyordu herkes. Çok üzgünüm - Çok üzgünüz.</p>

  <p>Turner ise, Tanrı'nın gazabına uğrayabileceğinden endişeleniyordu. Elinde değildi, çünkü düşünebildiği bir tek şey vardı –</p>

  <p>Ben üzgün değilim.</p>

  <p>Ah, Leticia. Ona şükran duymasını gerektiren o kadar çok şey vardı ki.</p>

  <p>Acaba nereden başlamalıydı? Önce saygınlığını yitirmesi vardı elbet. Boynuzlandığından kaç kişinin haberi olduğunu ancak şeytan bilebilirdi. Hem de defalarca.</p>

  <p>Sonra saflığını yitirmesi vardı. Şimdi anımsamak zordu, ancak bir zamanlar, insanların iyi olduklarına inanırdı - onlara saygılı ve onurlu davranırsa, aynı şekilde karşılık vereceklerini sanırdı.</p>

  <p>Daha sonra ruhunu kaybedişi vardı. Çünkü geri çekilip, ellerini arkasında sıkıca birbirine kenetledikten sonra, Leticia'nın bedenini toprağa emanet edişi sırasında rahibi dinlerken kendisinin bunu arzulamış olduğu gerçeğinden kaçamıyordu. Ondan kurtulmak istemişti.</p>

  <p>Onun yasını tutmayacaktı - tutmadı.</p>

  <p>"Çok yazık," diye fısıldadı arkasından birisi -Turner'ın çenesi seğirdi. Yazık falan değildi. Bu bir maskaralıktı. Şimdi bir yılını, ona karnında bir başka adamın çocuğuyla gelen kadın için karalar giyerek geçirecekti. Onu büyülemişti. Turner'ı ondan başka bir şey düşünemez hale getirene dek cilve yapmış, nazlanmıştı. Onu sevdiğini söylemiş; o bağlılığını itiraf edip ruhunu ortaya koyduğunda ise tatlı bir saflık ve keyifle gülümsemişti.</p>

  <p>Düşlerinin kadını olmuştu. Sonra da kâbusu.</p>

  <p>O bebeği düşürmüştü, hani şu evlenmelerini gerektiren bebeği. Babası İtalyan bir konttu ya da en azından o, öyle olduğunu söylemişti. Evliydi ya da durumu uygun değildi veya her ikisi de. Turner onu bağışlamaya hazırdı, herkes hata yapardı. Nitekim kendisi de, düğün gecesinden önce onu baştan çıkarmaya çalışmamış mıydı?</p>

  <p>Ama Leticia'nın istediği onun aşkı değildi. Kendisinden ne halt istediğini bilememişti - belki kuvvetti istediği, belki de bir başka erkeği daha büyüsü altına almanın baş döndürücü hazzı.</p>

  <p>Turner, genç kadının ona yenik düştüğünü anlayıp anlamadığını merak ediyordu. Belki de evlilik onun tek çaresiydi. Evleninceye kadar birlikte üç ay geçirmişlerdi. Leticia'nın daha fazla kaybedecek zamanı yoktu.</p>

  <p>Ve şimdi işte buradaydı. Ya da orada. Turner, topraktaki cansız bir beden için hangi yer zarfının doğru olduğundan tam olarak emin olamıyordu.</p>

  <p>Her neyse. Turner'ın tek üzüldüğü, onun sonsuza dek kendi toprağında kalıp, geçmiş Bevelstoke bireyleri arasında istirahat edecek olmasıydı. Mezar taşında Turner'ın adı yazacaktı ve yüz yıl sonra biri, granit üzerindeki oyma yazılara bakıp, hoş bir bayan olmalı ve genç yaşta gitmesi ne büyük bir trajedi, diye düşünecekti.</p>

  <p>Turner rahibe baktı. Genç bir adamdı, bölgede yeniydi ve her yönüyle, hâlâ dünyayı daha iyi bir yer haline getirebileceğine inanıyor gibi görünüyordu.</p>

  <p>"Küller küllere," dedi rahip ve gözlerini dul kalan adama çevirdi.</p>

  <p>Ha evet, diye düşündü asabı bozularak, bumda ben konuşacaktım. "Toprak toprağa,"</p>

  <p>Arkasında birisi, burnunu çekti.</p>

  <p>Mavi gözleri, bütünüyle yersiz bir duygudaşlık ışıltısıyla parlayan rahip, konuşmasını sürdürdü – "Kesin ve mutlak Kıyamet beklentisiyle - "</p>

  <p>Yüce Tanrım.</p>

  <p>" - sonsuz hayata."</p>

  <p>Rahip Turner'a baktı ve ürktü. Turner, rahibin onun yüz ifadesinde tam olarak ne gördüğünü merak etti. İyi bir şey görmediği açıkça belliydi.</p>

  <p>Koro halinde bir "âmin" sesi yükseldi ve tören sona erdi. Herkes önce rahibe, sonra Turner'a sonra tekrar rahibe baktı. Rahip onun elini sıkarken "Onu özleyenler olacak," dedi.</p>

  <p>"Ben değil." Turner'ın ağzından kaçıverdi. Bunu söylediğine inanamıyorum.</p>

  <p>Miranda az önce yazdığı sözlere baktı. O sırada, on üçüncü günlüğünün kırk ikinci sayfasındaydı ama ilk kez - dokuz yıl önceki o kader gününden sonra ilk kez - ne yazacağı hakkında hiçbir fikri yoktu. O tekdüze geçen günlerinde bile (ki sıklıkla öyleydi) yazacak bir şeyler uydurmayı başarmıştı.</p>

  <p>On dördüncü yaşının mayıs ayı – Uyandım.</p>

  <p>Giyindim.</p>

  <p>Kahvaltı yaptım: Kızarmış ekmek, yumurta, pastırma.</p>

  <p>Adı bilinmeyen bir bayatım yazdığı Kül ve Ateş’i okudum. Kül ve Ateş’i babamdan sakladım.</p>

  <p>Öğle yemeği yedim: tavuk, ekmek, peynir. Fransızca fiil çekimlerini çalıştım. Büyükanneme mektup yazdım.</p>

  <p>Akşam yemeği yedim: biftek, çorba, puding. Biraz daha Kül ve Ateş okudum, yazarın kimliği hâlâ belli değil.</p>

  <p>Yoruldum. Uyudum.</p>

  <p>Rüyamda onu gördüm.</p>

  <p>Bunlar, aynı yıl 12 Kasım'da yaptığı kayıtlarla karıştırılmamalıydı – Uyandım.</p>

  <p>Kahvaltı yaptım: yumurta, kızarmış ekmek, jambon Eski Yunan tragedyası okuyarak müthiş bir şov yaptım. Boşuna.</p>

  <p>Zamanın çoğunu pencereden dışarı bakarak geçirdim.</p>

  <p>Öğle yemeği yedim: balık, ekmek, bezelye. Latince fiil çekimlerini çalıştım. Büyükanneme mektup yazdım.</p>

  <p>Akşam yemeği yedim: rosto, patates, puding. Tragedyayı masaya getirdim (kitabı, olayı değil). Babam fark etmedi.</p>

  <p>Yattım.</p>

  <p>Uyudum.</p>

  <p>Rüyamda onu gördüm.</p>

  <p>Oysa şimdi - şimdi, büyük ve çok önemli bir şey gerçekleştiği zaman (ki böyle bir şey hiç olmuyordu) söyleyecek bir tek sözü vardı – Bunu söylediğine inanamıyorum.</p>

  <p>"Peki, Miranda," diye kendi kendine mırıldandı, bir yandan da elinde tuttuğu tüyün ucundaki mürekkebin kurumasını seyrediyordu, "Bir günlük yazarı olarak üne kavuşamazsın."</p>

  <p>"Ne dedin sen?"</p>

  <p>Miranda günlüğünü çat diye kapattı. Olivia'nın odaya girdiğini fark etmemişti. "Hiç," dedi telaşla. Olivia yürüdü ve kendini halının öteki ucundaki yatağa attı. "Ne korkunç bir gün."</p>

  <p>Miranda başını salladı ve arkadaşının yüzünü görebilmek için sandalyesini çevirdi.</p>

  <p>"Cenazeye gelmene sevindim," dedi Olivia iç çekerek. "Gece burada kalacağın için de teşekkür ederim."</p>

  <p>"Sözü mü olur," diyerek yanıtladı Miranda. Hiç sorun değildi, hele Olivia ona ihtiyacı olduğunu söyleyince. "Ne yazıyorsun?"</p>

  <p>Miranda günlüğüne baktı ve kapağını saklamak için elleriyle defterin bütününü kapattığını ancak o zaman fark etti. "Hiç," dedi.</p>

  <p>Olivia tavana bakıyordu, ancak bu sözün üzerine birden başını Miranda'ya çevirdi. "Bu doğru olamaz."</p>

  <p>"Maalesef doğru." "Niçin maalesef?"</p>

  <p>Miranda gözlerini kırptı. Olivia en üstü kapalı cevaplanması gereken, en açık seçik soruları sorardı.</p>

  <p>"Yani," dedi Miranda. Bu duraksaması zaman kazanmak için değildi, fakat gerçekten de ne diyeceğini bilmiyordu. Ellerini defterin üzerinden çekti. Sanki cevap sihirli bir biçimde defterin kabına kazınmış olarak karşısına çıkacakmış gibi günlüğüne baktı.</p>

  <p>"Tüm varlığım bu. Ben neysem bu o." Olivia kuşkulu görünüyordu. "O bir kitap." "Bu benim hayatım."</p>

  <p>"Hayatın mı?" diye sordu Olivia!</p>

  <p>"Defterin benim hayatım olduğunu söylemiyorum," dedi Miranda ani bir sabırsızlıkla, "Sadece onu içeriyor. Her şeyiyle. Her şeyi yazdım. On yaşımdan beri."</p>

  <p>"Her şeyi mi?"</p>

  <p>Miranda, neler yediğini ve daha başka küçük şeyleri, görev duygusu içinde yazdığı sayısız günleri anımsadı. "Her şeyi."</p>

  <p>"Ben asla bir günlük tutamazdım." "Evet, yapamazdın."</p>

  <p>Olivia başını elinin desteğiyle kaldırarak yan tarafına döndü. "Benimle aynı fikri paylaşman gerekmezdi." Miranda sadece gülümsedi.</p>

  <p>Olivia tekrar sırt üstü döndü. "Sanırım defterine dikkatimin zayıf olduğunu yazacaksın." "Zaten yazdım."</p>

  <p>Bir süre sessizlikten sonra. "Sahi mi?"</p>

  <p>"Çabuk sıkıldığını dair bir şeyler yazmıştım."</p>

  <p>"Evet," diye yanıtladı arkadaşı, neredeyse hiç düşünmeden. "O kadarı doğru."</p>

  <p>Miranda tekrar yazı masasına baktı. Mum, kurutma kâğıdının üstüne titrek ışık parçacıkları düşürüyordu. Birden üzerinde bir yorgunluk hissetti. Yorgun ama ne yazık ki uykulu değil.</p>

  <p>Bezgin belki. Huzursuz.</p>

  <p>Sıyrılıp yataktan çıkarken, "Bitkinim," dedi Olivia. Dadısı geceliklerini yorganların üzerine koymuştu. Olivia giyinirken Miranda saygıyla başını çevirdi.</p>

  <p>"Sence Turner burada ne kadar kalacak?" diye sordu Miranda dilini ısırmamaya çalışarak. Onun bir anlık görüntüsünü bile hâlâ ölesiye arzuluyor olmaktan nefret ediyordu ama bu yıllardır böyle sürüp gidiyordu. Hatta o evlenirken bile böyle olmuştu. Düğününde kilise sıralarında oturup onu seyretmişti. Yüreği adeta yanarak onun gelinine bakmasını seyretmişti.</p>

  <p>Ne olursa olsun, onu yine de seviyordu. Hep sevecekti. Daha küçük bir kızken, özüne inanmasını sağlayan adam o olmuştu. Onun kendisine ne yaptığı - kendisi için ne yaptığı konusunda hiçbir fikri yoktu ve belki de asla olmayacaktı. Ancak, Miranda'nın yüreği hâlâ onun için yanıyordu. Belki de hep yanacaktı.</p>

  <p>Olivia yatağın içine girdi. "Uzun süre uyanık kalacak mısın?" diye sordu. Sesi uykuluydu.</p>

  <p>"Çok değil," diyerek ona güvence verdi Miranda. Olivia, yakınında mum yanarken uyuyamazdı. Miranda bunu anlayamıyordu çünkü şöminedeki ateş onu rahatsız ediyor gibi görünmüyordu. Fakat önceden mum yanarken Olivia'nın yatağın içinde dönüp durduğuna tanık olmuştu, bu yüzden de zihninin hâlâ bir koşturmaca içinde olduğunu ve "çok değil"in biraz yalan olduğunu fark ettiğinde, öne eğildi ve üfleyerek mumu söndürdü.</p>

  <p>"Başka bir yerde yazarım," dedi ve günlüğünü koltuğunun altına sıkıştırdı.</p>

  <p>"Teşekkürler" diye mırıldandı Olivia. Daha Miranda, üzerine bir sabahlık çekip koridora varmadan uykuya dalmıştı.</p>

  <p>Miranda, serbest kalan elleriyle kuşağını bağlayabilmek için günlüğünü çenesi ile göğüs kemiği arasına sıkıştırdı. Geceyi geçirmek için Haverbreaks'e sık gelirdi ama yine de başka birisinin evinin koridorlarında, üzerinde gece kıyafeti dışında bir şey olmaksızın dolaşmak uygun değildi.</p>

  <p>Gece karanlıktı, yolunu görebilmesi için sadece pencereden sızan ay ışığı vardı ama zaten Miranda, Olivia'nın odasından kütüphaneye kadar gözü kapalı gidebilirdi. Olivia her zaman ondan önce uyurdu - bunun sebebinin zihninde çok sayıda düşüncenin dolaşıyor olması olduğunu söylerdi - bu yüzden de Miranda zihnindekileri kayıt etmek için günlüğünü sık sık başka bir odaya götürürdü. Aslında kendine ait başka bir yatak odası isteyebilirdi ama Olivia'nın annesi gereksiz savurganlığa karşıydı ve bir oda yeterliyken ikinci bir odayı ısıtmanın hiçbir mantıklı sebebi yoktu.</p>

  <p>Miranda bunu çok da umursamıyordu. Aslında buraya geldiği için çok mutluydu. Bu günlerde kendi evi çok ama çok sakindi. Sevgili annesi bir yıl kadar önce, Miranda'yı babasıyla tek başına bırakıp göçüp gitmişti. Babası üzüntüden, kızını kendi başının çaresine bakmaya terk ederek kıymetli elyazmalarıyla birlikte bir odaya kapanmıştı. Miranda, sevgi ve dostluk için Bevelstokclar'a dönmüş, onlar da kollarını açıp onu kucaklamışlardı. Hatta Olivia, Leydi Cheever onuruna, üç hafta karalar giymişti.</p>

  <p>"Eğer birinci göbek kuzenlerimden birisi ölseydi, aynı şeyi yapmaya zorlanacaktım," demişti Olivia cenazede. "Kuşkusuz, anneni kuzenlerimin hepsinden çok severdim."</p>

  <p>"Olivia!" Miranda duygulanmış ve şaşırmıştı. Olivia sıkıntıyla gözlerini devirdi. "Kuzenlerimle tanıştın mı?" Ve Miranda gülmüştü. Kendi annesinin cenazesinde, Miranda gülmüştü. Sonradan anladı ki, bu arkadaşının ona sunabileceği en değerli armağandı.</p>

  <p>"Seni seviyorum Livvy," demişti.</p>

  <p>Olivia elini tutmuştu. "Biliyorum," demişti yumuşak bir ses tonuyla. "Ben de seni." Sonra omuzlarını kaldırmış, normal duruşunu almıştı. "Sensiz ben adam olmazdım, bilirsin. Annem sık sık söyler, telafisi mümkün olmayan bir suç işlemedimse bunun tek sebebi sensin."</p>

  <p>Belki bu yüzden, diye düşündü Miranda, Leydi Rudland Londra'da bir sezon ona göz kulak olmayı teklif etmişti. Davetiyeyi alınca babası rahat bir nefes almış ve hemen gerekli parayı yollamıştı. Sör Rupert Cheever çok varlıklı bir adam değildi ama biricik kızının bir sezon boyunca Londra'da kalmasının masrafını karşılayabilirdi. Ancak kızını oraya kendisinin götürmesi için gerekli olan bir şeyden yoksundu; sabır - ya da açıkçası, ilgi.</p>

  <p>Sezona katılmaları bir yıl ertelendi. Miranda annesinin yasını tutarken gidemezdi. Leydi Rudland Olivia'nın da beklemesine karar verdi. On dokuzu kadar yirmisinin de bu iş için uygun olacağını duyurmuştu, bu doğruydu; hiç kimse, Olivia'nın çarpıtarak ifade ettiği yüklü çeyiziyle evlilik konusunda başarılı olacağından kesinlikle şüphe etmiyordu.</p>

  <p>Ne var ki, Leticia'nın ölümü trajik olduğu kadar zamansızdı da; şimdi uyulması gereken başka bir yas dönemi daha başlamıştı. Yine de, Leticia kan bağı bulunan bir kız kardeş olmadığı için, Olivia'nın sadece altı hafta yas tutması yeterliydi.</p>

  <p>Sezon için varışları sadece biraz gecikecekti. Bu kaçınılmazdı.</p>

  <p>Miranda gizliden gizliye durumun böyle olmasına sevinmişti. Bir Londra balosu düşüncesi onu ürkütüyordu. Bunun asıl nedeni utangaç olması değildi, çünkü utangaç olduğunu düşünmüyordu. Sadece büyük kalabalıklardan hoşlanmıyor, alıcı gözlerle ona bakan onca insan düşüncesine katlanamıyordu.</p>

  <p>Kaçınılmaz, diye düşündü merdivenlerden inerken.</p>

  <p>Gerçi, yanında Olivia olmaksızın, Ambleside'da çakılıp kalmak çok daha kötü olurdu.</p>

  <p>Miranda, nereye gideceğine karar vermek için merdivenlerin sonunda duraksadı. Batı oturma odasındaki masa daha iyiydi ama kütüphane daha ılık olurdu, biraz serin bir geceydi. Öte yandan –</p>

  <p>Hımm... o da neydi?</p>

  <p>Eğilip koridora baktı. Lord Rudland'ın çalışma odasındaki şömine yakılmıştı. Miranda hâlâ birilerinin ayakta olabileceğini düşünememişti - Bevelstokelar her zaman erken yatardı.</p>

  <p>Açık kapıya varıncaya kadar yolluk halı üzerinde usulca yürüdü. "Aa!"</p>

  <p>Turner babasının koltuğundan başını kaldırıp baktı. "Bayan Mirandaa," dedi adının son hecesini uzatıp, oldukça tembel bir şekilde oturmaya devam ederken. "Ne sürpriz."</p>

  <p>Turner, babasının çalışma odasının kapısında duran Bayan Miranda Cheever'ı gördüğüne niçin şaşırmadığından emin değildi. Koridordaki ayak seslerini duyduğunda, bu gelen kişinin o olması gerektiğini biliyordu. Doğru, ailesi ölüler gibi uyuma eğilimindeydi ve onlardan birinin ayakta ve atıştıracak veya okuyacak bir şeyler aramak için koridorlarda dolanıyor olması pek akıl alacak bir düşünce değildi.</p>

  <p>Ancak, onu bu kişinin Miranda olduğunu düşünmesine yönelten, bunun da ötesinde bir şeydi. O bir izleyiciydi, o, hep orada, hep o baykuşumsu gözleriyle sahneyi gözetliyordu. Onu ilk ne zaman gördüğünü hatırlayamıyordu - belki de o delişmen kız daha yürütecinden kurtulmadan önceydi - o bir demirbaştı, gerçekten, her nasılsa hep oradaydı, hatta sadece ailenin bulunması gereken, böyle zamanlarda bile.</p>

  <p>"Gideyim," dedi Miranda.</p>

  <p>"Hayır, gitme," diye yanıtladı, çünkü... çünkü neden? Çünkü hainlik yapıyormuş gibi hissetmişti?</p>

  <p>Çünkü haddinden fazla içmişti?</p>

  <p>Çünkü yalnız kalmak istemiyordu?</p>

  <p>"Kal," dedi eliyle boşluğu işaret ederek. Elbette oralarda oturacak bir yer olmalıydı. "Bir içki iç." Miranda'nın gözleri irileşti.</p>

  <p>"Daha fazla büyüyeceklerini sanmazdım," diye mırıldandı Turner.</p>

  <p>"İçemem," dedi Miranda. "İçemez misin?"</p>

  <p>"İçmemeliyim" diye düzeltti. Turner, onun kaşlarının birbirine yaklaştığını görür gibi oldu. Güzel, onu, tahrik etmişti. Hâlâ bir kadını, onun kadar eğitimsiz bile olsa, kışkırtabildiğim görmek iyi bir duyguydu.</p>

  <p>"Madem buradasın," dedi omuz silkerek. "Bir brendi içebilirsin."</p>

  <p>Miranda bir süre tek kelime etmeden durdu, Turner, onun beynindeki vınlamayı duyduğuna yemin edebilirdi. Nihayet, küçük defterini kapının yanındaki masaya koydu ve ilerledi.</p>

  <p>"Sadece bir tane," dedi.</p>

  <p>Turner gülümsedi. "Limitini bildiğin için mi?"</p>

  <p>Miranda'nın gözleri onunkilerle buluştu. "Hayır, limitimi bilmediğim için." "Bu yaşta bu bilgelik," diye mırıldandı.</p>

  <p>"On dokuzumdayım," dedi, ama küstahça değil, sadece bir gerçeği dile getirircesine. Turner bir kaşını kaldırdı. "Söylediğim gibi..."</p>

  <p>"Sen on dokuzundayken..."</p>

  <p>Turner alaycı bir tavırla gülümsedi. Sonra cümleyi tamamlamadığını fark ederek, "Ben on dokuzumdayken," dedi ve neredeyse ağzına kadar doldurulmuş bir brendi kadehini uzatırken, "Bir aptaldım," diyerek cümlesini bitirdi. Kendi için doldurduğu bardağa baktı, Miranda'nınki ile aynı miktardı. Uzun, doyurucu bir yudumla hepsini içti.</p>

  <p>Bardağı çarparak masanın üstüne koydu ve başını avuçlarının arasına alıp, dirseklerini yanlara vererek arkasına yaslandı. "Şunu da eklemeliyim, on dokuz yaşındaki her genç gibi."</p>

  <p>Miranda'ya baktı. Genç kız henüz içkisine dokunmamış, hatta daha oturmamıştı bile. "Misafirim bütünüyle bunun dışında tutulabilir," diyerek gafını düzeltti.</p>

  <p>Miranda, "Brendinin küçük kadehlerde servis yapıldığını düşünürdüm," dedi.</p>

  <p>Sonra dikkatle geçip bir koltuğa oturdu. Bu sırada Turner onu izliyordu. Koltuk Turner'ın yanında değildi, ama yine de çok uzağında sayılmazdı. Miranda'nın gözleri onunkilerden hiç ayrılmıyordu. Miranda, Turner'ın kendisine ne yapabileceğini düşünüyordu acaba, saldırmasını mı?</p>

  <p>"Brendi," dedi, sanki birden fazla bir kalabalığa konuşurmuşçasına, "Elde en iyi ne varsa onunla servis edilir. Bu durumda - " Kadehini kaldırdı ve yüzeyinde dans eden ateşten gelen ışığı izledi. Cümlesini tamamlama zahmetine katlanmadı, bunu çok gerekli görmedi. Hem zaten kendisine başka bir içki daha doldurmakla meşguldü.</p>

  <p>"Şerefe." içkiyi fondip yaptı.</p>

  <p>Miranda'ya baktı, orada oturup onu seyretmeye devam ediyordu. Turner, Miranda'nın yüzünden kendisini onaylayıp onaylamadığını anlayamıyordu. Yüz ifadesi hiç anlaşılabilecek gibi değildi ama yine de onun bir şeyler söylemesini arzu ediyordu. Herhangi bir şey olabilirdi, gerçekten, hatta kadehler üzerine çok daha saçma bir şey bile olabilirdi. Tek istediği, saatin hâlâ on bir buçuk olduğunu ve bu sefil güne - bitti - diyebilmesi için yarım saat daha beklemesi gerektiğini unutabilmekti.</p>

  <p>"Pekâlâ, söyle Bayan Miranda, sizce nasıl geçti?" dedi. Sıradan, bayağı bir şeyler söylemenin ötesinde sözler söylemesi için gözleriyle ona cesaret verdi. Miranda'nın yüzüne şaşkınlık hâkim olmuştu - bu, gece boyunca Miranda'nın açıkça belli ettiği ilk duyguydu.</p>

  <p>"Cenazeyi mi kastediyorsunuz?"</p>

  <p>"Gün içinde başka bir olay yaşanmadı, sanırım," dedi oldukça keyifli bir biçimde. "Şey... İlginçti."</p>

  <p>"Hadi ama Bayan Cheever, bundan daha iyisini yapabilirsiniz."</p>

  <p>Miranda alt dudağını ısırdı. Leticia da böyle yapardı, diye düşündü Turner. Eskiden, masummuş gibi davrandığı zamanlarda... Fakat yüzüğü parmağına taktıktan sonra bu hareketi artık yapmaz olmuştu.</p>

  <p>Bir içki daha doldurdu. "Sizce de öyle değil miydi?"</p>

  <p>"Hayır," dedi Turner sertçe. Yeryüzünde böyle bir geceye yetecek brendi kalmadığını düşündü.</p>

  <p>Miranda uzandı ve bardağını aldı. Bir yudum içti. "Görkemli olduğunuzu düşündüm."</p>

  <p>Kahretsin. Turner öksürdü, boğulacak gibi olmuştu. Sanki masum biriydi ve ilk defa brendi içiyordu. "Özür dilerim."</p>

  <p>Miranda sakince gülümsedi. "Daha küçük yudumlar almak yardımcı olabilir." Turner ona dik dik baktı.</p>

  <p>"Birinin ölüler hakkında samimi konuşması ender görülen bir şeydir," dedi Miranda. "Şimdi sırası mı pek emin değilim ama yani, çok da harika bir insan değildi, değil mi?"</p>

  <p>Son derece sakin ve masum görünüyordu ancak gözleri... onlar keskindi.</p>

  <p>"Ama Bayan Cheever," diye mırıldandı Turner. "Sanırım biraz kinci bir damarın var."</p>

  <p>Miranda omuz silkti ve içkisinden bir yudum daha aldı - küçük bir yudum, Turner dikkatle onu izliyordu. "Hiç öyle değil," dedi, Turner ona inanmadığından son derece emin olmasına karşın. "Ama iyi bir gözlemciyimdir."</p>

  <p>Turner kıkırdadı. "Gerçekten öylesin." Miranda gerildi. "Özür dilerim."</p>

  <p>Turner onu kızdırmıştı. Bunu yapmaktan niçin bu kadar hoşlandığını o da bilmiyordu ama elinde değildi. Onu kıvrandırabileceğini görmek için öne doğru eğildi. "Gözlerim senin üstündeydi." Miranda'nın benzi attı. Turner ateşin ışığında bile bunu görebiliyordu.</p>

  <p>"Ne gördüğümü biliyor musun?" diye mırıldandı. Miranda'nın dudakları aralandı ve başını salladı. "Gözleriniz benim üzerimdeydi."</p>

  <p>Ayağa fırladı, bu ani hareketi neredeyse koltuğunun arkaya düşmesine sebep olacaktı. "Gitmeliyim," dedi. "Bu yaptığımız hiç normal değil ve çok da geç oldu ve – "</p>

  <p>"Aa, hadi ama Bayan Cheever," dedi Turner, ayağa kalkarak. "Sinirlenme. Senin gözün de herkesin üzerinde. Dikkat etmediğimi mi zannediyorsun?"</p>

  <p>Uzandı ve genç kızın kolunu tuttu. Miranda donakaldı. Ama yüzünü ona çevirmedi.</p>

  <p>Turner parmaklarını biraz daha sıktı. Sadece onun elinden kaçıp gitmesini engelleyecek kadar çünkü onun gitmesini istemiyordu. Yalnız kalmak istemiyordu. Yirmi dakikası daha vardı ve Miranda'yı öfkelendirmek istiyordu, tıpkı kendi öfkesi gibi, tıpkı yıllardır öfkeli olduğu gibi.</p>

  <p>"Söyle bana Bayan Cheever," diye fısıldadı, iki parmağını onun çenesinin altına değdirerek. "Daha önce seni hiç öpen oldu mu?"</p>

  <h1 id="sigil_toc_id_2">İKİNCİ BÖLÜM</h1>

  <p>Miranda'nın yıllardır bu anı düşlediğini söylemek abartı olmazdı. Düşlerinde o her zaman ne söyleyeceğini bili vcrdi ama gerçekte kendisini çok daha az ifade edebiliyordu ve onun yüzüne bakmaktan başka bir şey yapamıyordu. Nefessiz kalmıştı - kelimenin tam anlamıyla nefes alamıyorum, diye düşündü.</p>

  <p>Komik, bunun hep bir metafor olduğunu düşünmüştü. Nefessiz. Nefessiz.</p>

  <p>"Sanırım hayır," dedi Turner. Miranda zihninde birbirini kovalayan düşüncelerinin karmaşası içerisinde onu zorlukla işitebiliyordu. Koşup kaçmalıydı, fakat donakalmıştı, bunu yapmamalıydı ama yapmak istiyordu, en azından yapmak istediğini zannediyordu - on yaşından beri bunu istediğinden kesinlikle emindi. Aslında, istediğinin tam olarak ne olduğunu da bilmiyordu ve –</p>

  <p>Turner'ın dudakları onunkilere değdi. "Harika," diye mırıldandı Turner. Genç kızın yanağı boyunca baştan çıkarıcı öpücükler kondurarak çene çizgisine kadar indi. Cennet bu olmalıydı. Bu Miranda'nın daha önce hiç tatmadığı bir şeydi. İçinde bir kıpırdanma olmuştu, tuhaf bir gerilme ve sonra yeniden salıverilme. Ne yapması gerektiğini bilmiyordu, bu yüzden Turner'ın yanakları elmacık kemikleri ve sonra dudakları boyunca kondurduğu öpücükleri kabullenerek orada öylece durdu.</p>

  <p>"Ağzını aç," diye emretti Turner, Miranda itaat etti çünkü karşısındaki Turner'dı ve kendisi de bunu istiyordu. Zaten hep istememiş miydi?</p>

  <p>Turner'ın dili derinlere indi ve onu kendine doğru çekti. Parmakları da, dudakları da daha fazlasını istiyordu. Birden Miranda bunun yanlış olduğunu fark etti, yıllardır düşlemiş olduğu an bu an değildi. Turner onu istemiyordu. Kendisini niçin öptüğünü bilmiyordu ama Turner'ın onu istemediğine ve kesinlikle onu sevmediğine emindi. Bu öpüşte hiçbir sevgi ve şefkat yoktu.</p>

  <p>"Sen de beni öp, kahretsin," diye homurdandı Turner ve yeni bir hamleyle dudaklarını onunkilerin üzerine bastırdı. Bu şiddetti, bu sinirlendirici bir şeydi ve Miranda korkmaya başlamıştı.</p>

  <p>"Hayır," demeye çalıştı ama sesi Turner'ın ağzının içinde kayboluyordu. Turner'ın eli nasıl olduysa aşağılara inmiş, en mahrem yerlerini mıncıklıyor ve iyice kendine doğru çekiyordu.</p>

  <p>Miranda bunun nasıl bir şey olduğunu anlayamıyordu; aynı anda hem istemek, hem de istememek, başını döndürürken bir yandan da korkutmak ve kendisinin de onu hem sevmesi, hem de nefret etmesi.</p>

  <p>"Hayır" dedi tekrar, elleriyle bedenlerini birbirinden ayırıp avuç içleriyle Turner'ı göğsünden iterek. "Hayır!" Turner, hiçbir tereddüt işareti göstermeden, aniden geri çekildi.</p>

  <p>"Miranda Cheever," dedi Turner mırıltı halinde, "Kim bilebilirdi ki?" Miranda ona bir tokat patlattı.</p>

  <p>Turner'ın gözleri kısıldı ama hiçbir şey söylemedi.</p>

  <p>"Bunu niçin yaptın?" diye sordu Miranda sorgulayıcı bir ses tonuyla. Bütün bedeni titremesine karşın sesi oldukça kararlı çıkıyordu.</p>

  <p>"Seni öpmeyi mi?" dedi omuz silkerek. "Niçin yapmayacaktım?"</p>

  <p>"Hayır," diyerek karşılık verdi Miranda. Kendi sesindeki acıdan kendisi de korktu ama onun bilmesini istiyordu. "Kolay yolu seçemezsiniz. O ayrıcalığı kaybettiniz."</p>

  <p>Genç adam kıkırdadı, lanet olası Turner ve dedi ki; "Bir dominatriks(* Dominatriks: Asteriks'in iri yapılı sevgilisi.) olarak çok eğlencelisin."</p>

  <p>"Kes şunu," diye bağırdı Miranda. Turner, onun anlamadığı şeyler söylemeyi sürdürüyordu ve bu yüzden de Miranda ondan nefret ediyordu. "Beni niçin öptün? Beni sevmiyorsun ki."</p>

  <p>Tırnaklarını avuç içlerine geçirmişti. Aptal, aptal kız. Bunu niçin söyledi ki şimdi sanki?</p>

  <p>Fakat Turner sadece gülümsedi. "Senin daha on dokuz yaşında olduğunu unutmuşum. İşte bu yüzden öpüşmek için aşkın gerekli olmadığını bilmiyorsun."</p>

  <p>"Benden hoşlandığını bile sanmıyorum."</p>

  <p>"Saçma, tabii ki hoşlanıyorum," derken gözlerini kırptı, sanki onu ne kadar iyi tanıdığını hatırlamaya çalışıyor gibiydi. "Senden kesinlikle nefret etmiyorum."</p>

  <p>"Ben Leticia değilim," dedi Miranda fısıltı şeklinde.</p>

  <p>Turner, bir anda genç kızın kollarını kavradı ve acıtacak derecede sıktı. "Sakın bir daha onun adını ağzına alma. Duydun mu beni?"</p>

  <p>Miranda şok içindeki gözlerinden öfke yayarak baktı. "Özür dilerim," dedi telaşla. "Lütfen bırak gideyim." Fakat Turner onu bırakmadı. Sadece parmaklarını biraz gevşetti. Bakışları adeta Miranda'yı delip geçiyordu.</p>

  <p>Bir hayalete bakıyordu sanki. Leticia'nın hayaleti.</p>

  <p>"Turner, lütfen," dedi Miranda fısıldayarak. "Canımı yakıyorsun."</p>

  <p>Turner'ın ifadesinde bir şeyler berraklaştı ve geri adım attı. "Özür dilerim," dedi. Yan tarafa baktı. Pencereye? Saate? "Bağışla lütfen," dedi nezaketle. "Sana saldırdığım için, her şey için."</p>

  <p>Miranda yutkundu. Gitmeliydi. Ona bir tokat daha patlatıp, çıkıp gitmeliydi ama perişan haldeydi. Yine de söylemeden edemedi, "Seni bu kadar mutsuz ettiği için çok üzgünüm."</p>

  <p>Turner'ın gözleri onunkilere kaydı. "Dedikodular ders odalarına kadar yayılıyor değil mi?" "Hayır!" dedi Miranda aceleyle. "Sadece... Bundan başka bir şey söyleyemem."</p>

  <p>"Yaa?"</p>

  <p>Miranda ne söylemesi gerektiğini düşünerek dudağını ısırdı. Ders odasında bir dedikodu duymuştu. Doğruydu ama dedikodu bir yana, kendisi de görmüştü. Turner düğünde öylesine âşık görünüyordu ki. Gözleri aşkla parlıyordu ve Leticia'ya baktığında, Miranda dünyanın adeta ikiye bölündüğünü görebiliyordu. Sanki kendi küçük dünyalarındaymış gibiydiler, sadece ikisi... Miranda sadece bir seyirciydi.</p>

  <p>Turner'ı öteki görüşünde... Her şey daha farklıydı. Genç adam öfkeli bir ses tonuyla, "Miranda," dedi.</p>

  <p>Miranda başını kaldırdı ve yumuşakça, "Evlenmeden önce seni tanıyan herkes, evlendikten sonra mutsuz olduğunu söyleyebilirdi."</p>

  <p>"Nasıl yani?" derken Miranda'ya baktı, gözlerinde öyle ısrarcı bir ifade vardı ki Miranda'nın ona doğruyu söylemekten başka bir çaresi kalmamıştı.</p>

  <p>"Eskiden gülerdin," dedi yumuşak bir sesle. "Eskiden gülerdin ve gözlerin parlardı." "Ya şimdi?"</p>

  <p>"Şimdi sadece soğuk ve donuksun."</p>

  <p>Turner gözlerini kapadı ve bir an Miranda onun acı çektiğini düşündü. Sonra Turner delici bakışlarla ona baktı. Alaycı bir gülümsemeyle ağzının bir kenarı yukarı kalktı. "Öyleyim." Kollarını önünde kavuşturdu ve cesaretle kitaplığa yaslandı. "Lütfen, söyle bana Bayan Cheever, ne zamandan beri bu kadar zekisin?"</p>

  <p>Miranda, boğazından yükselen şaşkınlığı yenmek istercesine yutkundu. Turner'ın şeytanları yine kazanmıştı. "Ben hep öyleydim," dedi Miranda. "Sen de, ben küçükken sürekli ne kadar zeki olduğumdan bahsederdin."</p>

  <p>"Şu büyük kahverengi gözlerin," dedi Turner, acımasız bir şekilde kıkırdayarak. "Her yerde beni takip ediyordu. Benden hoşlandığını bilmediğimi mi zannediyorsun?"</p>

  <p>Miranda'nın gözlerinde yaşlar birikti. Nasıl bunu söyleyecek kadar zalim olabilirdi? "Ben çocukken bana çok kibar davranırdın," dedi yumuşak bir sesle.</p>

  <p>"Sanırım öyleydim ama o uzun zaman önceydi." "Hiç kimse bunu benden daha iyi bilemez."</p>

  <p>Turner hiçbir şey söylemedi, Miranda da hiçbir şey söylemedi. Sonra nihayet-</p>

  <p>"Git."</p>

  <p>Sesinde acı ve kalp kırıklığı vardı. Miranda gitti. O gece günlüğüne hiçbir şey yazmadı.</p>

  <p>Ertesi sabah, Miranda uyandığında tek bir amacı vardı. Eve gitmek istiyordu. Kahvaltıyı kaçırması umurunda değildi. Şiddetli yağmurda zar zor yol alması gerekse de, havanın açıp açmaması da umurunda değildi. Onunla burada, aynı binada, aynı mülk içerisinde olmak istemiyordu.</p>

  <p>Her şey çok hüzün vericiydi. O gitmişti. Onun tanıdığı Turner, onun taparcasına sevdiği Turner gitmişti. Aslında böyle olacağını önceden hissetmişti. İlk olarak gözlerinde görmüştü. Sonra ağzı ve ağzının kenarlarında oluşan beyaz öfke çizgilerinde.</p>

  <p>Bunu hissetmişti, fakat şimdiye kadar kendisinin bunu gerçekten bilip kabullenmesine izin vermemişti. "Uyanıksın."</p>

  <p>Olivia'ydı, yas tuttuğu için siyahlar giymesine rağmen çok çekici görünüyordu. "Maalesef," dedi Miranda mırıltı halinde.</p>

  <p>"Bu da ne demek?"</p>

  <p>Miranda ağzını açtı, sonra Olivia'nın ona kulak vermeyeceğini hatırladı. O zaman enerji harcamaya ne gerek vardı ki?</p>

  <p>"Pekâlâ, acele et," dedi Olivia. "Giyin, son detaylar için hizmetçimi çağıracağım. İş saça gelince elleri kesinlikle büyülü gibidir."</p>

  <p>Miranda kendisinin kılını bile kıpırdatmadığını, Olivia'nın ne zaman fark edeceğini merak ediyordu. "Kalk artık, Miranda."</p>

  <p>Miranda neredeyse fırlayarak ayağa kalktı. "Aman Tanrım, Olivia. Kimse sana bir insanın kulağının içine bağırtmaması gerektiğini söylemedi mi?"</p>

  <p>Olivia'nın kafası Miranda'nın burnunun uçundaydı. "Gerçeği söylemek gerekirse, bu sabah hiç de insan gibi görünmüyorsun."</p>

  <p>Miranda döndü. "İnsan gibi hissetmiyorum." "Kahvaltıdan sonra daha iyi hissedersin."</p>

  <p>"Aç değilim."</p>

  <p>"Ama kahvaltıyı kaçıramazsın."</p>

  <p>Miranda dişlerini sıktı. Birinin öğleden önce bu kadar çok konuşması yasaklanmalıydı. "Miranda."</p>

  <p>Miranda başını yastıkla kapattı. "Adımı bir kez daha söylersen seni öldürmek zorunda kalacağım." "Ama yapacak işlerimiz var."</p>

  <p>Miranda sustu.</p>

  <p>Neden bahsediyordu bu Livvy? "İş mi?" diye sordu.</p>

  <p>"Evet iş." Olivia yastığı çekip aldı ve yere fırlattı. "Çok harika bir fikrim var. Rüyamda gördüm." "Şaka yapıyorsun."</p>

  <p>"Tamam, pekâlâ, şaka yapıyorum ama bu sabah yatakta yatarken aklıma geldi," dedi Olivia gülümseyerek. Öyle sinsi bir gülümsemeydi ki gören dünyayı ele geçirmek için planlar yaptığını sanırdı.</p>

  <p>"Tamam, peki, ne işiymiş bu?" "Sen."</p>

  <p>"Ben."</p>

  <p>"Ve Winston."</p>

  <p>Miranda bir süre konuşamadı. Sonra, "Delisin sen," dedi.</p>

  <p>Olivia omuz silkti ve arkasına yaslandı. "Ya da çok akıllı. Düşünsene Miranda. Mükemmel bir şey bu."</p>

  <p>Miranda, o anda herhangi bir erkekle ilgili herhangi bir şey düşünmeyi hayal bile edecek durumda değildi, hele de bu Bevelstoke soyadını taşıyan birisiyse.</p>

  <p>"Onu iyi tanıyorsun ve aynı yaştasınız," dedi Olivia parmaklarıyla yaşlarını hesaplayarak.</p>

  <p>Miranda başını salladı ve yatağın öteki tarafına kaçtı. Fakat Olivia çevik bir hareketle hemen onun yanında bitti. "Senin bir sezona katılmaya ihtiyacın yok," diye sürdürdü sözlerini. "Birçok yerde böyle söylemiştin. Tanımadığın insanlarla konuşmaktan nefret edersin."</p>

  <p>Miranda gardıroba doğru yönelerek ondan kurtulmaya yeltendi.</p>

  <p>"Sen zaten Winston’u tanıdığın için - önceden de söylediğim gibi - yabancılarla konuşmana gerek kalmayacak ve dahası bu bizim kardeş olacağımız anlamına geliyor," dedi. Bunları söylerken yüzünde kocaman bir gülümseme vardı.</p>

  <p>Miranda sessizliğini sürdürdü ve giyinmek için gardıroptan bir kıyafet aldı. "Güzel olurdu, Olivia," dedi, başka ne söyleyebilirdi ki?</p>

  <p>"Ayy, bunu kabul etmene çok sevindim!" diye haykırdı Olivia ve kollarıyla onu sardı. "Bu harika olacak. Harikulade. Hatta harikuladenin de ötesinde. Mükemmel üstü."</p>

  <p>Miranda öyle kalakalmış, nasıl olup da böyle bir düğümün içine girmeyi başardığını anlamaya çalışıyordu. Olivia geri çekildi, hâlâ gözlerinin içi gülüyordu. "Winston, henüz ne kadar şanslı olduğunun farkında değil." "Bunun amacı bir evlilik yapmak mı yoksa sadece kardeşini şaşırtmak mı?"</p>

  <p>"Eh, her ikisi de tabii ki," dedi Olivia. Sarmaladığı Miranda'yı bıraktı ve kendini yakındaki bir koltuğa attı. "Fark eder mi ki?"</p>

  <p>Miranda tam cevap vermek için ağzını açmıştı ki Olivia daha çabuk davrandı. "Tabii ki fark etmez," dedi. "Burada tek fark eden amacın benzerliği, Miranda. Aslında bu konuda daha önceden niçin ciddi bir biçimde düşünmediğine şaşırıyorum." Olivia'ya sırtı dönük oturan Miranda yüzünü buruşturdu. Elbette bu konuyu ciddi olarak düşünmemişti çünkü sürekli Turner'ı düşünmekle meşguldü.</p>

  <p>"Ve dün Winston'ı sana bakarken gördüm."</p>

  <p>"Odada sadece beş kişi vardı, Olivia. Bana bakmaması imkânsızdı."</p>

  <p>"Önemli olan nasıl baktığıydı," diye üsteledi Olivia. "Sanki seni önceden hiç görmemiş gibi."</p>

  <p>Miranda elbiselerini giymeye başladı. "Yanıldığından eminim."</p>

  <p>"Ben değilim. Hadi arkanı dön de düğmelerini bağlayayım. Ben bu gibi şeyler konusunda asla yanılmam." Olivia düğmelerini bağlarken Miranda sabırla dikildi. Sonra aklına geldi –</p>

  <p>"Ne zaman böyle bir konuda haklı olma fırsatı buldun ki? Taşrada gömülüp kaldık. Sanki sürekli, âşık olan insanlara tanık oluyormuşuz gibi."</p>

  <p>"Elbette olduk. Billy Evans vardı ve - "</p>

  <p>"Onlar evlenmek zorunda kaldı Olivia. Bunu biliyorsun." Olivia son düğmeyi bağladı, ellerini Miranda'nın omuzlarına götürdü ve yüz yüze gelinceye kadar onu döndürdü.</p>

  <p>"Evet, ama niçin evlenmek zorunda kaldılar? Çünkü âşıktılar." "Senin o evliliği önceden tahmin ettiğini hatırlamıyorum."</p>

  <p>"Saçmalama. Tabii ki tahmin ettim. Sen İskoçya'daydın. Sana mektupta yazamadım - böyle bir şeyi yazmak hoş kaçmazdı."</p>

  <p>Miranda bunun niçin öyle olması gerektiğinden emin değildi - istenmeyen bir hamilelik istenmeyen bir hamilelikti. Bunu yazıya dökmek hiçbir şeyi değiştirmeyecekti. Ancak ne olursa olsun Olivia haklıydı. Miranda her yıl altı haftalığına annesinin anne ve babasını ziyarete giderdi, Billy Evans da, onun yine İskoçya'ya gittiği bir sırada evlenmişti. Olivia onun itiraz edemeyeceği bir iddia ortaya atıyordu.</p>

  <p>Miranda bıkkın bir sesle sordu, "Kahvaltıya gidelim mi?" Oraya gitmekten başka çaresi kalmamıştı. Hem eğer yeryüzünde adalet diye bir şey varsa, Turner içkiden zonklayan başıyla yatağa çakılı kalır ve kahvaltıya gelemezdi.</p>

  <p>"Maria saçını yapmadan olmaz," dedi Olivia. "Hiçbir şeyi şansa bırakmamalıyız. Artık senin işin güzel olmak. Ayy, bana öyle bakma. Sen sandığından çok daha hoşsun."</p>

  <p>"Olivia."</p>

  <p>"Hayır, hayır, yanlış bir kelime kullandım. Sen hoş değilsin. Ben hoşum. Hoş ve sıkıcı. Sende daha fazlası var." "Uzun bir surat."</p>

  <p>"Hayır, öyle değil. En azından küçükken olduğun kadar değil." Olivia başını yana eğdi fakat hiçbir şey söylemedi.</p>

  <p>Hiçbir şey. Olivia.</p>

  <p>Sonra Miranda kuşku içinde sordu "Ne oldu?" "Sanırım sen büyüyüp kendini buldun."</p>

  <p>Yıllar önce Turner da böyle söylemişti. Bir gün büyüyüp kendini bulacaksın ve zaten akıllı olduğun kadar da güzel olacaksın. Miranda bunu hatırladığı için kendinden nefret etti. Bunun kendisini ağlamaklı yapmasından daha da çok nefret etti.</p>

  <p>Gözlerindeki duygusallığı gören Olivia'nın da gözleri buğulandı. "Ah Miranda," dedi ona sıkıca sarılarak. "Ben de seni seviyorum. Biz çok iyi birer kardeş olacağız. Bunun için sabırsızlanıyorum."</p>

  <p>Miranda kahvaltı masasına vardığında (tam yarım saat sonra, saçını yaptırmak için hiçbir zaman bu kadar çok zaman ayırmamıştı ve bir daha da ayırmayacağına yemin etti) midesi zil çalıyordu.</p>

  <p>"Herkese günaydın," dedi Olivia neşe içinde servis masasından bir tabak alırken. "Turner nerede?" Miranda rahat bir nefes aldı.</p>

  <p>Leydi Rudland, "Sanırım hâlâ yatakta. Zavallı. Bir şok yaşadı. Berbat bir haftaydı."</p>

  <p>Kimse bir şey söylemedi. Zaten hiç biri Leticia'dan hoşlanmazdı.</p>

  <p>Sessizliği Olivia bozdu. "Doğru" dedi. "Umarım açlıktan ölmez. Dün akşam da bizimle yemek yemedi."</p>

  <p>"Olivia, karısı daha yeni öldü," dedi Winston. "Hem de trajik bir şekilde, boynu kırılarak. Lütfen ona biraz daha yumuşak davran."</p>

  <p>"Onu sevdiğim için onun iyiliğini istiyorum," dedi Olivia, sadece ikiz kardeşine gösterdiği hırçınlıkla. "Adam yemek yemiyor."</p>

  <p>Anneleri, "Odasına bir tepsi gönderdim," dedi, tartışmaya bir son vermek için. "Günaydın Miranda."</p>

  <p>Miranda irkildi. Olivia ve Winston'ı izlemekle meşguldü. "Günaydın, Leydi Rudland," dedi çabucak. "Umarım iyi bir uyku çekmişsinizdir."</p>

  <p>"Eh, olabildiğince," dedi kontes ve çayından bir yudum aldı. "Bunlar zor zamanlar. Ancak geceyi burada geçirdiğin için sana tekrar teşekkür etmeliyim. Bu Olivia için büyük bir teselli oldu."</p>

  <p>"Şüphesiz," diye mırıldandı Miranda. "Yardımcı olabildiğim için mutluyum."</p>

  <p>Olivia'nın yaptığı gibi o da kendisine servis masasından bir kahvaltı tabağı aldı. Masaya döndüğünde Olivia'nın ona Winston'ın hemen yanında bir yer ayırdığını gördü. Oturdu ve Bevelstokelara baktı. Hepsi ona gülümsüyorlardı; Lord ve Leydi Rudland oldukça sevecendi, Olivia'nın yüzünden kurnazlık okunuyordu ve Winston...</p>

  <p>"Günaydın, Miranda," dedi sıcak bir sesle ve gözleri... Onlarda... İlgi var mıydı?</p>

  <p>Aman Tanrım, Olivia haklı olabilir miydi? Winston'ın bakışlarında farklı bir şeyler vardı.</p>

  <p>"Çok iyiyim, teşekkür ederim," dedi Miranda, bütünüyle kararsız bir şekilde. Winston gerçekte onun kardeşi gibiydi, değil miydi? Kendisi hakkında öyle düşünmesi mümkün olamazdı - elbette kendisinin de onun hakkında. Ancak o düşünebiliyorsa kendisi de düşünebilir miydi? Ve –</p>

  <p>"Bütün sabah Haverbreaks'da kalmak niyetinde misin?" diye sordu Winston. "Belki bir gezintiye çıkabiliriz, diye düşündüm. Kahvaltıdan sonra, ne dersin?"</p>

  <p>Aman Tanrım. Olivia haklıydı.</p>

  <p>Şaşkınlıktan Miranda'nın dudakları aralandı. "Ben, şey, daha karar vermedim." Olivia masanın altından ona bir tekme attı.</p>

  <p>"Ahh!"</p>

  <p>"Boğazına uskumru mu kaçtı?" diye sordu Leydi Rudland.</p>

  <p>Miranda başını salladı. "Özür dilerim," dedi boğazını temizleyerek. "Öhö, sadece bir kılçıktı sanırım." "İşte bu yüzden kahvaltıda asla balık yemem," dedi Olivia.</p>

  <p>"Ne dersin Miranda?" diye üsteledi Winston. Gülümsüyordu - bu gülüş, binlerce kızın kalbini kırabilirdi. Adeta çocuksu bir şaheserdi. "Gezintiye çıkalım mı?"</p>

  <p>Miranda bacaklarını dikkatle Olivia'nınkinden uzaklaştırarak, "Korkarım yanıma uygun bir kıyafet almadım," dedi. Gerçek buydu ve bu çok kötüydü, çünkü tam da Turner'ı kafasından söküp atmaya yardımcı olabilecek tek şeyin Winston'la gezinti yapmak olabileceğini düşünmeye başlamıştı.</p>

  <p>"Benimkilerden birisini ödünç alabilirsin," dedi Olivia elindeki kızarmış ekmeğin üzerinden tatlı tatlı gülümseyerek. "Birazcık büyük gelir o kadar."</p>

  <p>"Tamam, o halde," dedi Winston. "Acele etsek iyi olacak. Neredeyse bir asırdır konuşmak için böyle bir şansımız olmamıştı."</p>

  <p>Miranda gülümsediğini fark etti. Winston geçinmesi kolay biriydi, şimdi bile onun bu isteğine karşı koyamamıştı. "Birkaç yıl oldu sanırım. Senin okuldan eve döndüğün zamanlarda ben hep bir şekilde İskoçya'da olmayı başarıyorum."</p>

  <p>"Ama bugün başaramadın," dedi Winston mutlulukla. Çay bardağını eline aldı ve bardağın üzerinden ona gülümsedi. Miranda onun Turner'ın gençliğine ne kadar çok benzediğini görmekten adeta çarpılmıştı. Winston şimdi yirmi yaşındaydı, onun Turner'a âşık olduğu zamanki Turner'ın yaşından sadece bir yaş büyük. Kendi kendini düzeltti, ilk karşılaştıkları yaşında. Daha o zaman ona âşık olmamıştı. Sadece olduğunu sanmıştı. Şimdi bunu daha iyi anlıyordu.</p>

  <p class="tarih">11 NİSAN 1819</p>

  <p>Bugün Winston'la harika bir at gezisi yaptım. Erkek kardeşine oldukça benziyor - tabii eğer erkek kardeşi de hâlâ onun kadar kibar, düşünceli ve espriliyse.</p>

  <p>Turner iyi uyumamıştı fakat bu onu şaşırtmadı; iyi uyuyabildiği zamanlar artık sayılıydı. Aslında sabahları, hep öfkeli ve sinirli olurdu - genellikle de kendi kendine kızardı.</p>

  <p>Şimdi ne düşünüyordu? Miranda Cheever'ı öptüğünü mü. O kız aslında küçük kız kardeşi gibiydi. Sinirlenmişti, belki de biraz sarhoştu ama böylesine zayıf bir davranış için bunların hiçbiri mazeret olarak gösterilemezdi. Leticia onda birçok şeyi öldürmüştü ama Tanrı biliyor ya, o hâlâ bir centilmendi. Ya değilse, geriye nesi kalmıştı?</p>

  <p>Onu arzulamamıştı bile. Gerçek anlamda arzulamamıştı. Arzunun ne demek olduğunu bilirdi, o insanın içini burkan, elde etme ve sahiplenme duygusunun ne demek olduğunu bilirdi ve Miranda'ya karşı hissettiği bu değildi...</p>

  <p>Ne olduğunu bilmiyordu ama bu olmadığından emindi.</p>

  <p>Belki de bunun sebebi o iri kahverengi gözleriydi. Onlar her şeyi görüyordu. Onlar onun cesaretini kırmıştı. Her zaman kırmıştı. Çocukken bile, onun gizemli bir bilgeliği vardı. Babasının çalışma odasında, onun karşısında dururken şeffaflaştığını hissetmişti. O okul bahçesinden henüz çıkmış, delişmen bir kızdı ama yine de kendisinin içini görebiliyordu. Bu işgal edilmişlik Turner'ı çileden çıkarıyordu ve o an uygun olduğunu sandığı tek şeyi yapmıştı.</p>

  <p>Başka hiçbir şey bu kadar uygunsuz olamazdı.</p>

  <p>Şimdi özür dilemesi gerekecekti. Tanrım, düşüncesi bile katlanılacak gibi değildi. Bundan sonraki hayatı boyunca, öyle bir şey hiç olmamış gibi davranmak ve görmezlikten gelmek çok daha kolay olacaktı. Dahası, kendi içinde centilmenlik kırıntılarının kalmış olduğunu ümit ediyordu.</p>

  <p>İçindeki iyi ve masum olan birçok şeyi Leticia öldürmüştü ama kuşkusuz bir şeyler kalmış olmalıydı. Bir centilmen ne zaman bir bayana yanlış yapsa özür dilemesi gerekirdi.</p>

  <p>Turner aşağıya kahvaltıya ininceye kadar ailesi oradan ayrılmıştı, bu da Turner'ın işine geldi. Çabucak yedi, bir günahın cezasını çekmek istercesine, doldurduğu sade kahveyi, boğazını yakan sıcaklığına ve acılığına aldırmadan hızla yudumladı.</p>

  <p>"Başka bir şey ister miydiniz?"</p>

  <p>Turner başını kaldırdı ve yanında dolaşıp duran uşağa baktı "Hayır," dedi. "Şu anda değil."</p>

  <p>Uşak geri çekildi fakat odadan çıkmadı. Turner Haverbreaks'dan ayrılma zamanının geldiğini düşündü. Orada çok fazla insan vardı. Hay aksi, annesi, uşaklara onu yakından takip etmeleri konusunda direktifler vermiş olabilirdi.</p>

  <p>Suratı hâlâ asıktı, sandalyesini geriye doğru iteledi, kalktı ve uzun adımlarla koridora çıktı. Oradan derhal ayrılmak için kendi hizmetçisine haber verecekti. Bir saat içinde çıkabilirlerdi. Geri dönüp kendi evine gömülmeden önce yapması gereken bir tek şey kalmıştı, Miranda'yı bulmak ve şu lanet olası onunla konuşma işini bitirip rahata kavuşmak –</p>

  <p>Kahkahalar duydu.</p>

  <p>Başını kaldırıp baktı. Winston ve Miranda içeri girmişlerdi, taze hava ve güneş ışığının etkisiyle yanakları al al görünüyordu.</p>

  <p>Turner bir kaşını kaldırdı ve durdu, bakalım onun orda olduğunu ne zaman fark edeceklerdi.</p>

  <p>"İşte o zaman," diyordu Miranda, belli ki bir hikâyenin sonuna geliyordu, "Olivia'ya çikolata konusunda güvenilmeyeceğim anladım."</p>

  <p>Winston güldü, sıcak bakışlarıyla onu inceliyordu. "Sen değiştin Miranda." Yüzü kızaran Miranda, "Çok değil. Aslında sadece büyüdüm."</p>

  <p>"Doğru büyüdün."</p>

  <p>Turner ağzını tutabileceğini düşündü.</p>

  <p>"Okula gidip geri döndükten sonra beni bıraktığın gibi bulacağını mı zannediyordun?"</p>

  <p>Winston sırıttı. "Onun gibi bir şey. Ancak söylemeliyim ki seni böyle bulduğum için mutlu oldum." Düzgün bir topuz halinde kıvrılmış saçına dokundu. "Sanırım artık bunu çekiştiremeyeceğim."</p>

  <p>Miranda tekrar kızardı ve artık bu, gerçekten de mazur görülecek gibi değildi.</p>

  <p>"Günaydın," dedi Turner yüksek sesle, bulunduğu yerden kımıldama zahmetini bile göstermeden. "Sanırım öğleden sonra oldu," dedi Winston.</p>

  <p>"Toy olanlar için öyledir belki," dedi Turner alaycı bir gülümsemeyle.</p>

  <p>"Sabah Londra'da ikiye kadar mı sürer?" diye sordu Miranda soğukkanlılıkla. "Sadece önceki gece hayal kırıklığıyla sonuçlandıysa."</p>

  <p>"Turner," dedi Winston sitemle.</p>

  <p>Turner omuz silkti. "Bayan Cheever'la konuşmam gerekiyor," dedi, kardeşinin yüzüne bakmadan. Miranda'nın dudakları aralandı - şaşırmış olmalı diye düşündü Turner, kim bilir belki de biraz öfkelenmişti.</p>

  <p>"Bence buna Miranda karar vermeli," dedi Winston. Turner, gözlerini Miranda’nın üzerinden ayırmadı.</p>

  <p>"Eve gitmek için hazır olduğunda bana haber ver. Sana ben eşlik edeceğim."</p>

  <p>Winston'ın ağzı açık kaldı. "Bana bak," diye diklendi. "O bir leydi ve bu konuda rızasını alma nezaketini gösterseydin, iyi ederdin."</p>

  <p>Turner kardeşine döndü, duraksadı ve genç adamı ezer gibi baktı. Sonra dönüp Miranda'ya baktı ve cümlesini tekrarladı. "Eve kadar sana ben eşlik edeceğim."</p>

  <p>"Ben - "</p>

  <p>Turner sivri bir bakışla sözünü kesti, o da başını sallayarak onayladı. "Tabii ki Lordum," dedi, ağzının kenarlarından belli olan büyük bir gerginlikle. Winston'a döndü. "Babamla süslenmiş bir elyazmasını tartışmak istiyordu. Unutmuşum."</p>

  <p>Akıllı Miranda. Turner az daha gülümsüyordu.</p>

  <p>"Turner?" dedi Winston şüpheyle. "Süslenmiş bir elyazması mı?"</p>

  <p>"Yeni tutkularımdan biri," dedi Turner yumuşakça. Winston dönüp Miranda'ya sonra tekrar Turner'a baktı ve nihayet sertçe başını sallayarak pes etti. "Pekâlâ," dedi. "Benim için bir zevkti, Miranda."</p>

  <p>"Benim için de," dedi Miranda.</p>

  <p>Turner, ses tonundan onun yalan söylemediğini anladı.</p>

  <p>İki genç arasındaki yerini korudu, Winston Miranda'ya dönüp konuşmaya başlamadan önce öfkeyle Turner'a baktı, "Oxford'a dönmeden önce seni tekrar görebilecek miyim?"</p>

  <p>"Öyle ümit ediyorum. Önümüzdeki birkaç gün için kesin bir planım yok ve - " Turner esnedi.</p>

  <p>Miranda boğazını temizledi. "Eminim bir şeyler planlayabiliriz. Belki Olivia ile bize çay içmeye gelirsiniz." "Çok sevinirim."</p>

  <p>Turner belirgin bir ilgisizlikle tırnaklarını incelerken çevresine ne kadar sıkılmakta olduğunu göstermeyi başarmıştı.</p>

  <p>"Hatta Olivia gelemezse," diye sürdürdü Miranda etkileyici çelik gibi sesiyle, "Belki sen tek başına da gelebilirsin."</p>

  <p>Winston'ın gözlerinin içi ısındı. "Çok memnun olurum," diye mırıldandı, elini öpmek için eğilirken. Turner bağırdı, "Hazır mısın?"</p>

  <p>Miranda, "Hayır," derken kılını bile kıpırdatmadı.</p>

  <p>"Peki, o zaman acele etmemiz gerekecek çünkü benim çok zamanım yok." Bunu inandırıcı bulmayan Winston ona döndü. "Neyin var senin?"</p>

  <p>İyi bir soruydu. On beş dakika öncesine kadar tek amacı, en kısa zamanda ailesinin evinden kaçmaktı. Şimdi ise, Miranda evine giderken ona eşlik etmek için sabırsızlanıyordu.</p>

  <p>Pekâlâ, ısrar etmişti ama geçerli sebepleri vardı.</p>

  <p>"Çok iyiyim," diye yanıtladı Turner. "Yıllardır olmadığım kadar iyiyim. Hatta kesin konuşmak gerekirse,</p>

  <p>1816'dan beri kendimi en iyi hissettiğim an olduğunu söyleyebilirim."</p>

  <p>Winston ağırlığını bir ayağından ötekine verdi, Miranda öbür tarafa döndü. 1816'nın Turner'ın evlilik yılı olduğunu ikisi de biliyordu.</p>

  <p>"Haziran," diye ekledi. "Pardon?" dedi Winston sertçe.</p>

  <p>"Haziran. 1816 Haziran'ı." Ve sonra her ikisine de, sahteliği açıkça belli olan, kendini kutlarmış ifadesiyle yüklü bir gülücük gönderdi. Miranda'ya döndü. "Seni ön koridorda bekleyeceğim. Geç kalma."</p>

  <h1 id="sigil_toc_id_3">ÜÇÜNCÜ BÖLÜM</h1>

  <p>Geç kalma?</p>

  <p>Geç kalma??!</p>

  <p>Ne için, Miranda neredeyse on altıncı kez burnundan soluyor ve kıyafetlerini çekiştiriyordu. Bir zaman belirlememişlerdi. Hatta eve kadar ona eşlik edebilecek mi, bunu bile sormamıştı. Emretmişti. Hazır olduğunda bildirmesini emrettikten sonra bir cevap bekleme zahmetine bile katlanmamıştı.</p>

  <p>Gitmesini bu kadar çok mu istiyordu? Miranda ağlasın mı gülsün mü bilemiyordu. "Hemen gidiyor musun?"</p>

  <p>Bu koridordan kayıp gelen Olivia'nın sesiydi.</p>

  <p>"Eve dönmem gerekiyor," dedi Miranda ve elbisesini başından geçirmek için özellikle o anı seçti. Olivia'nın yüzünü görmesini kesinlikle istemiyordu. "Binici kıyafetin yatağın üzerinde," diye ekledi, pamuklu kumaşın içinde boğulan sesiyle.</p>

  <p>"Ama niçin? Baban seni özleyecek değil ya."</p>

  <p>Aynı şeyi defalarca Olivia'ya kendisi söylemiş olmasına karşın, onun bu konudan bu şekilde bahsediyor oluşu Miranda'nın hoşuna gitmemişti.</p>

  <p>"Miranda," diye üsteledi Olivia.</p>

  <p>Miranda, düğmelerini bağlaması için sırtını döndü. "Gereğinden fazla kalarak bana gösterilen misafirperverliği zedelemek istemem."</p>

  <p>"Ne? Aptal olma. Eğer mümkün olsaydı, annem senin bizimle yaşamanı isterdi. Gerçi Londra'ya gidince yaşayacaksın."</p>

  <p>"Londra'da değiliz."</p>

  <p>"Bunun konuyla ne ilgisi var?"</p>

  <p>Hiç ilgisi yoktu. Miranda dişlerini gıcırdattı. "Winston'la mı atıştınız?"</p>

  <p>"Tabii ki hayır." Çünkü Winston'la Olivia'dan başka kim atışabilirdi ki. "Mesele nedir öyleyse?"</p>

  <p>"Bir şey yok." Miranda kendisini biraz daha sakin görünmeye zorladı ve eldivenlerine uzandı. "Kardeşin süslenmiş bir elyazması konusunda babamla konuşmak istiyor."</p>

  <p>"Winston mı?" diye sordu Olivia şüphe içinde. "Turner."</p>

  <p>"Turner?"</p>

  <p>Aman Tanrım, acaba soru sormadığı bir an var mıydı.</p>

  <p>"Evet," diye yanıtladı Miranda, "Bir an önce gitmeyi planlıyor, bu nedenle de şimdi beni eve götürmesi lazım." Son söylediği cümle tümüyle uydurmaydı ama bu koşullar altında Miranda'nın aklına daha iyi bir şey gelmemişti. Ayrıca, belki de şimdi Northumberland'daki evine dönecekti ve dünya yine eski haline gelecekti. Eğik ekseninden memnun, güneşin çevresinde dönüp duracaktı.</p>

  <p>Olivia, Miranda'nın onu görmezlikten gelemeyeceği şekilde kapı çerçevesine yaslanarak dışarıya doğru eğildi. "Öyleyse niçin böylesine sinirli bir ruh hali içindesin? Turner'ı hep sevmişsindir, değil mi?"</p>

  <p>Miranda neredeyse gülecekti.</p>

  <p>Ve hemen ardından neredeyse ağlayacaktı. Sanki başıbozuk bir sürtükmüş gibi böyle emirler vermeye nasıl cesaret ederdi.</p>

  <p>Ona nasıl bu kadar acı çektirebilirdi? Hem de Haverbreaks’da, son birkaç yıldır Turner'dan çok, kendisine yuvalık yapmış bu evde?</p>

  <p>Öbür tarafa döndü. Olivia'nın yüzünü görmesine izin veremezdi. Gerçekten istemediği halde onu öpmeye nasıl cesaret edebilirdi. "Miranda?" dedi Olivia yumuşak bir ses tonuyla. "İyi misin?"</p>

  <p>"Son derece iyiyim," dedi Miranda boğazı düğümlenerek ve Olivia'yı sıyırıp geçerek, uçarcasına kapıya doğru gitti.</p>

  <p>"Sesin öyle olmadığını - "</p>

  <p>"Leticia için üzülüyorum," diye kestirip attı Miranda. Öyleydi de. Turner'a bu kadar acı veren her kim olursa olsun yası tutulmaya değerdi.</p>

  <p>Fakat Olivia'ya inandırmak mümkün değildi. Miranda ön hole çıkan merdivenlerden hızla inerken ensesinde bitti.</p>

  <p>"Leticia!" diye haykırdı. "Şaka yapıyor olmalısın."</p>

  <p>Miranda merdiven sahanlığında kenara savruldu ve aşağıya uçmamak için sıkıca korkuluğa tutundu. "Leticia lanet olası yaşlı cadının biriydi," diye sürdürdü Olivia sözlerini. "Turner'ı çok mutsuz etti." Kesinlikle.</p>

  <p>"Miranda! Miranda! Aaa, Turner, iyi günler."</p>

  <p>"Olivia," dedi Turner kibarca, hafiften başını sallayarak.</p>

  <p>"Miranda Leticia'nın yasını tuttuğunu söylüyor. İnanılacak bir şey mi bu?"</p>

  <p>"Olivia!" dedi Miranda nefesi kesilerek. Turner rahmetli karısından nefret etmiş olabilirdi - hatta bunu cenaze töreninde söyleyecek kadar - ancak ahlak kurallarının sınırlarını zorlamaya gerek yoktu.</p>

  <p>Turner sadece Miranda'ya bakmakla yetindi, alaycı bir sorgulama ifadesiyle bir kaşı havaya kalkmıştı. "Boş laflar bunlar. O karısından nefret ediyordu ve hepimiz de bunu biliyorduk."</p>

  <p>"Her zamanki gibi dürüst, benim sevgili kız kardeşim" diye mırıldandı Turner. "Sen hep iki yüzlülükten hoşlanmadığını söylemişsindir," diye karşılık verdi. "Çok doğru." Miranda'ya baktı. "Gidelim mi?"</p>

  <p>"Onu evine mi götürüyorsun?" diye sordu Olivia, bunu az önce Miranda'dan duymuş olmasına karşın.</p>

  <p>"Babasıyla konuşmam gerekiyor." "Onu Winston götüremez mi?"</p>

  <p>"Olivia!" Miranda kendisini daha fazla utandıran şeyin ne olduğundan emin değildi - Olivia’nın çöpçatanlık yapması mı yoksa bunu Turner’ın önünde yapması mı?</p>

  <p>"Babasıyla konuşması gereken Winston değil," dedi Turner sinsice. "Peki, o da sizinle gelemez mi?"</p>

  <p>"Benim arabamla değil."</p>

  <p>Olivia'nın gözleri arzuyla büyüdü. "Senin arabanı mı alıyorsunuz?" Daha yeni yapılmış, yüksek hızlı ve pırıl pırıl bir arabaydı. Olivia onu kullanmak için can atıyordu.</p>

  <p>Turner sırıttı; bir an için neredeyse tekrar, tam kendisi gibi göründü - yıllar önce Miranda'nın bildiği ve âşık olduğu adam. "Belki onun kullanmasına bile izin verebilirim," dedi. Belli ki tek amacı kız kardeşine işkence yapmaktı.</p>

  <p>İşe yaradı da. Olivia hırıltılı tuhaf bir ses çıkardı, sanki kıskançlıktan boğuluyordu.</p>

  <p>"Hoşça kal, sevgili kardeşim!" dedi Turner yılışık bir gülümsemeyle. Sonra kolunu Miranda'nın koluna taktı ve onu kapıya doğru çekti. "Sonra görüşürüz... Ya da belki sen beni görürsün, arabamla yanından geçerken."</p>

  <p>Miranda kahkahasını tutmak için dudaklarını ısırdı. "Çok kötüsün." Turner omuz silkti. "O bunu hak ediyor."</p>

  <p>"Hayır," dedi Miranda, az önceki sahneyi içten içe sevinerek izlemiş olsa da en yakın arkadaşının yanında durması gerektiğini hissederek.</p>

  <p>"Hayır mı?"</p>

  <p>"Peki, tamam, evet, ama yine de çok kötüsün."</p>

  <p>"Kesinlikle," diye onayladı. Miranda arabaya çıkarması için kendini ona bırakırken bütün bunların nasıl olduğunu merak ediyordu, işte yanında oturuyordu. Gerçekten gülümsüyor, belki ondan nefret etmediğini düşünüyordu. Belki de yeniden değerlendirilebilirdi.</p>

  <p>İlk birkaç dakika sessizce yola devam ettiler. "Bu öğleden sonra büyük bir fetih yaptım," dedi Turner nihayet. Miranda gerildi.</p>

  <p>"Winston sana bayağı tutulmuş görünüyor."</p>

  <p>Miranda, yine de hiçbir şey söylemedi. Söyleyebileceği hiçbir şey yoktu. Bir yandan onurunu korumayı muhafaza ederek ne söyleyebileceğini bilmiyordu. Bunu inkâr edip bir yosma havasına bürünebilirdi, ya da kabul edip övünüyormuş gibi davranabilirdi. Ya da alay ediyormuş gibi görünebilirdi. Tanrı korusun, onu kıskandırmak istiyormuş gibi de anlaşılabilirdi.</p>

  <p>"Sanırım sana tebriklerimi sunmam gerekiyor."</p>

  <p>Miranda şaşkınlık içinde yüzünü ona çevirdi fakat Turner gözlerini yoldan ayırmadan sözlerini sürdürdü, "Bu senin için kesinlikle avantajlı bir evlilik olur, o da kuşkusuz daha iyisini bulamaz. Ailemin ciddi ölçüde aradığı maddiyattan yoksun olabilirsin ama sen bunu duygusal anlamda, duyarlılığınla telafi edersin."</p>

  <p>"Ben - Ben - " Miranda gözlerini kırpıştırdı. Ne söyleyeceği hakkında en ufak bir fikri yoktu. Bu bir komplimandı ve üstü kapalı da söylenmemişti ama yine de biraz başarısızdı. Eğer bu iltifatın tek nedeni, onu erkek kardeşi ile evlendirmek ise kendisinin yıldızlara özgü nitelikleri hakkında övgüler yağdırmasını istemiyordu.</p>

  <p>Ve duyarlı olmak da istemiyordu. Yalnızca bir defalığına güzel, egzotik ve büyüleyici olmak istiyordu.</p>

  <p>Tanrı aşkına. Duyarlı. Bu berbat bir sıfattı. Miranda onun yarım bıraktığı cevabını bitirmesini beklediğini fark etti, bu yüzden mırıldandı, "Teşekkür ederim."</p>

  <p>"Kardeşim benimle aynı hataları yapsın istemem."</p>

  <p>Bunun üzerine Miranda ona baktı, Turner'ın yüzü gergindi ve gözlerini kararlılıkla yola dikmişti. Sanki bir bakışı bile dünyanın başlarına yıkılmasına neden olacaktı. "Hatalar mı?" diye tekrarladı Miranda.</p>

  <p>"Hata," dedi, kesik bir sesle. "Tek bir tane." "Leticia." İşte. Söylemişti.</p>

  <p>Araba yavaşlayıp durdu ve nihayet Turner onun yüzüne baktı. "Aynen öyle."</p>

  <p>"O sana ne yaptı?" diye sordu Miranda yumuşak bir sesle. Bu çok kişisel ve son derece uygunsuzdu ama yine de elinde değildi. Bunu sormadan edemedi, hem de o gözlerinin içine böylesine kararlı bakarken.</p>

  <p>Fakat bu söylenecek en son şeydi. Bu açıkça görülüyordu, çünkü çenesi gerilmiş, konuşmaya başlarken yüzünü öbür tarafa çevirmişti. "Bir leydinin duymasına yakışacak hiçbir şey yapmadı."</p>

  <p>"Turner -"</p>

  <p>Aniden dönüp genç kıza baktı, gözleri parlıyordu. "Nasıl öldüğünü biliyor musun?" Miranda titriyordu. "Boynu kırıldı. Düştü."</p>

  <p>"Bir attan," diye kestirip attı. "O bir attan atıldı - " "Biliyorum."</p>

  <p>" - sevgilisiyle buluşmaya giderken."</p>

  <p>İşte bunu bilmiyordu.</p>

  <p>"Karnında da bir bebek taşıyordu."</p>

  <p>Aman Tanrım. "Turner, o kadar üzgünüm - " Turner sözünü kesti. "Öyle söyleme. Ben değilim." Miranda eliyle açık kalan ağzını kapattı.</p>

  <p>"Bebek benden değildi."</p>

  <p>Miranda yutkundu. Ne söyleyebilirdi ki? Söyleyecek hiçbir şey yoktu.</p>

  <p>"İlki de benim değildi," diye ekledi. Burnundan soluyor gibiydi, gözleri kısılmıştı, dudakları kıvrıldı - nerdeyse ona meydan okuyor gibiydi. Sorması için sessizce meydan okuyordu.</p>

  <p>"T - " Miranda onun adını söylemeye çalıştı çünkü konuşması gerektiğini düşünüyordu ama gerçek şu ki, Turner'ın sözünü kesmesine son derece memnun olmuştu.</p>

  <p>"Evlendiğimizde hamileydi. Evlenmemizin sebebi de buydu, eğer bilmen gerekirse." Bu sözünün üzerine alayca bir kahkaha attı ve "Bilmen gerekirse," dedi tekrar.</p>

  <p>"Tuhaf bir durum, benim bilmediğimi düşünürsek."</p>

  <p>Turner'ın sesindeki acı Miranda'nın yüreğine saplandı. Turner'ın bu hale nasıl geldiğini merak etmişti. İşte şimdi biliyordu... Ondan asla nefret edemeyeceğini de biliyordu.</p>

  <p>"Üzgünüm," dedi Miranda, çünkü üzgündü, çünkü daha fazla bir şey söylerse saçma olurdu.</p>

  <p>"Bu senin suçun - " diye cümlesine başladığı sırada, duraksadı boğazını temizledi ve birkaç saniye sonra, "Teşekkür ederim." dedi.</p>

  <p>Dizginleri tekrar eline aldı ama yola çıkmadan Miranda sordu, "Şimdi ne yapacaksın?"</p>

  <p>Buna gülümsedi. Tam bir gülümseme değildi, sadece ağzının kenarı birazcık kımıldadı. "Ne yapacağım?" diye tekrarladı.</p>

  <p>"Northumberland'e mi gideceksin? Londra'ya mı?" Tekrar evlenecek misin?</p>

  <p>"Ne yapacağım?" Düşünceliydi. "Ne istersem onu yapacağım, sanırım."</p>

  <p>Miranda boğazını temizledi. "Annen, Olivia'nın sezonu sırasında senin de Londra'da bulunabileceğini ümit ediyor."</p>

  <p>"Olivia'nın benim yardımıma ihtiyacı yok."</p>

  <p>"Evet, yok."Yutkundu. Acı çekiyordu. Sanki gururu boğazına kaçmış gibiydi. "Ama benim var."</p>

  <p>Turner döndü ve kalkık kaslarıyla onu inceledi. "Senin mi? Küçük kardeşimin sana kol kanat gerdiğini düşünüyordum."</p>

  <p>"Evet," dedi telaşla. "Yani, bilmiyorum. O daha çok genç, öyle değil mi?" "Senden daha büyük."</p>

  <p>"Üç ay," diye karşılık verdi hemen. "Henüz üniversitede. Yakın zamanda evlenmeyi planladığını sanmıyorum." Turner başını yana eğdi ve bakışları delici bir hal alarak, "Peki sen istiyor musun?" diye mırıldandı.</p>

  <p>Miranda arabadan atlamamak için kendini zor tuttu. Bir leydinin katlanmak zorunda kalmaması gereken konuşmalar vardı.</p>

  <p>Bu da kuşkusuz onlardan biriydi.</p>

  <p>"Bir gün evlenmek isterim, evet," dedi duraksayarak ve yanaklarında büyüyen yangıdan nefret ederek. Turner ona baktı. Biraz daha baktı. Ve sonra biraz daha baktı.</p>

  <p>Belki de bu tek bir bakıştı. Miranda artık anlayamıyordu. Nihayet Turner sessizliği bozduğu zaman rahatladı - her ne kadar bu oldukça uzun sürdüyse de - ve, "Pekâlâ. Bunu dikkate alacağım. Zaten bunu sana borçluyum."</p>

  <p>Aman Tanrım, başı dönüyordu. "Ne borcu?"</p>

  <p>"Bir özür ile başlamalıyım. Dün gece olanlar... Affedilemezdi. Bu nedenle seni götürme konusunda ısrar ettim." Boğazını temizledi ve bir an için uzaklara baktı. "Sana bir özür borcum var ve bunu özel olarak yapmamı tercih edeceğini düşündüm."</p>

  <p>Miranda ileriye bakıyordu.</p>

  <p>"Herkesin ortasında özür dileseydim aileme tam olarak niçin özür dilediğimi açıklamam gerekirdi," diye sürdürdü. "Onların bunu bilmesini istediğini de sanmıyorum."</p>

  <p>"Yani bilmelerini istemediğini mi söylemek istiyorsun?"</p>

  <p>Turner derin bir iç çekti ve elini saçlarına götürdü. "Evet, istemiyorum. Bu davranışımla gurur duyduğumu söyleyemem ve ailemin bundan haberdar olmamasını tercih ederim. Ama bir yandan da seni düşünüyordum."</p>

  <p>"Özrünü kabul ediyorum," dedi yumuşak bir ses tonuyla.</p>

  <p>Turner uzun ve bezgin bir şekilde iç çekti. "Neden yaptığımı bilmiyorum," diye devam etti. "Arzu bile değildi. Ne olduğunu bilmiyorum ama senin kabahatin değildi."</p>

  <p>Miranda ona şöyle bir baktı. Bunu çözümlemek zor değildi.</p>

  <p>"Hay lanet olası -" Nefesini öfkeyle bıraktı ve uzaklara baktı. Mükemmel bir iş çıkardın, Turner. Bir kızı önce öp sonra da ona bunu arzuyla yapmadığını söyle. "Özür dilerim Miranda. Olaylar istemediğim bir şekilde gelişti. Hayvanın tekiyim. Bir türlü kendimi toparlayamadım."</p>

  <p>"Belki bir kitap yazmalısın," dedi Miranda acı dolu bir sesle. "Genç bir bayanı aşağılamanın yüz bir yolu. Şimdiye kadar en az ellisini uyguladığına eminim."</p>

  <p>Turner derin bir nefes aldı. Özür dilemeye alışık değildi. "Çekici olmadığın için değil."</p>

  <p>Miranda'nın yüz ifadesi güvensizliğe dönüştü. Sözleri için değil. Turner'ın fark ettiği kadarıyla - sadece bunları söylediği, Miranda orada oturup dinlemek zorunda kaldığı ve her ikisi de utandığı için. Susmalıydı, biliyordu, ama gözlerindeki acı kalbinin yıllardır kilit altında tuttuğu acılı bir köşesini uyandırmıştı ve içinde her şeyi düzeltmek için tuhaf bir dürtü vardı.</p>

  <p>Miranda on dokuz yaşındaydı. Erkeklere ilişkin deneyimi Winston'dan ve kendisinden ibaretti. İkisi de o zamana kadar kardeşçe gördüğü kişilerdi. Zavallı kızın kafası iyice karışmış olmalıydı. Winston birdenbire Venüs, Kraliçe Elizabeth ve Meryem Ana'nın, hepsinin birden onda buluştuğuna karar vermişti, Turner ise bütün ağırlığıyla genç kızın üzerine geliyordu. Genç yaşta bir taşra kızı için vasat bir gün sayılmazdı.</p>

  <p>Yine de buradaydı işte. Sırtı dümdüz. Çenesi yukarda. Turner'dan nefret etmiyordu. Etmeliydi ama etmiyordu. "Hayır," dedi Turner Miranda'nın elini tutarak. "Beni dinlemelisin. Sen çekicisin. Oldukça." Bakışlarını onun yüzüne çevirdi ve yıllardır ilk defa ona bu kadar iyi baktı. Öyle klasik bir güzelliği yoktu fakat o büyük kahverengi gözlerinde son derece bağlayıcı bir şeyler vardı. Teni pürüzsüz ve zarafet ölçüsünde açık renkteydi, siyah saçlarına bir tezat oluşturuyordu. Turner aniden saçlarının en ufak bir kıvrılma eğilimi göstermediğine dikkat etti, oldukça da yumuşak görünüyordu. Önceki gece ona dokunmuştu. Kendisinde nasıl his bıraktığını niçin hatırlamıyordu? "Turner," dedi Miranda.</p>

  <p>Turner ona bakıyordu. Ona niçin bakıyordu?</p>

  <p>O adını söyleyince bakışları genç kızın dudaklarına kaydı. Şehvet uyandıran küçük bir ağzı vardı. Öpülesi dolgun dudaklar.</p>

  <p>"Turner?"</p>

  <p>"Oldukça," dedi yumuşak bir sesle, sanki inanılmaz bir şeyi yeni fark etmiş gibi. "Oldukça ne?"</p>

  <p>"Oldukça çekici." Hafifçe başını salladı, bir şekilde onun sebep olduğu büyülenmişliğin içersinden sıyrılıp çıkarken. "Sen oldukça çekicisin."</p>

  <p>Miranda iç çekti. "Turner, lütfen duygularımı çalmak için yalan söyleme. Bu benim zekâma bir saygısızlık ve görünüşüm hakkında söyleyebileceğin her şeyden de daha aşağılayıcı."</p>

  <p>Geri çekildi ve gülümsedi. "Yalan söylemiyorum." Sesi şaşkındı.</p>

  <p>Miranda öfkeyle alt dudağını ısırdı. "Yaa," dedi neredeyse onunki kadar şaşkın bir sesle. "Peki, tamam, teşekkür ederim o zaman. Sanırım."</p>

  <p>"Genelde komplimanlar konusunda bu kadar beceriksiz değilimdir, kolayca anlaşılabilir olurlar." "Eminim değilsindir," dedi keskin bir sesle.</p>

  <p>"Şimdi niçin beni bir şeyle suçluyormuşsun gibi hissettim birden?"</p>

  <p>Miranda'nın gözleri irileşti. Sesi o kadar soğuk muydu? "Neden söz ediyorsun anlamadım," dedi telaşla.</p>

  <p>Bir an sanki daha çok soru soracakmış gibi göründü ama sonra kararını değiştirmiş olmalıydı çünkü dizginleri eline aldı ve yumuşak başlılıkla ona gülümsedi, "Gidelim mi?”</p>

  <p>Birkaç dakika yola devam ettiler, Miranda her fırsatta Turner'a bakıyordu. Yüz ifadesi okunabilecek gibi değildi, tarafsız ve durgundu. Hatta Miranda'nın kendi düşüncelerinin karmaşıklığı yüzünden biraz da sinir bozucu görünüyordu. Onu arzu etmediğini söylemişti. Öyleyse onu niçin öpmüştü? Amacı neydi? Sonra birden ağzından çıkıverdi - "Beni niçin öptün?"</p>

  <p>Turner'ın boğazına bir şeyin kaçtığını sandı ve yüzü değişti fakat Miranda bunun nedenini kavrayamadı. Sürücülerinin dikkatinin üzerlerinden eksildiğini hisseden atlar biraz yavaşladılar. Turner bariz bir şok içerisinde ona baktı.</p>

  <p>Miranda onun huzursuzluğunu gördü ve sorusuna uygun bir cevap bulamadığına karar verdi. "Sorduğumu unut," dedi telaşla. "Fark etmez."</p>

  <p>Ancak sorduğuna pişman olmadı. Kaybedecek nesi vardı? Turner, onunla alay edip ortalıkta masallar anlatacak değildi ya. Sadece şu an utandığıyla kalacaktı, bu da bir önceki gecenin utancıyla asla kıyaslanamazdı. Ansızın -</p>

  <p>"O bendim," dedi. "Sadece ben. Senin talihsizliğin, o an benim yanımda bulunmaktı."</p>

  <p>Miranda onun mavi gözlerindeki kasveti gördü ve elini bileğine koydu. "Ona kızgın olman normal."</p>

  <p>Turner, genç kızın neden söz ettiğini anlamamış gibi davranmadı. "O öldü, Miranda." "Bu hayattayken son derece berbat bir kişi olmadığı anlamına gelmez."</p>

  <p>Turner ona tuhaf tuhaf baktı ve kahkahalara boğuldu. "Miranda bazen öyle şeyler söylüyorsun ki." Miranda gülümsedi. "İşte bunu kesinlikle bir kompliman olarak kabul ediyorum."</p>

  <p>"Seni asla bir din bilgisi öğretmeni yerine koymamam gerektiğini bana hatırlat." "Korkarım, Hıristiyanlığın erdemini hiç kavrayamadım."</p>

  <p>"Yaa, gerçekten mi?" Eğleniyor gibi görünüyordu. "Zavallı küçük Fiona Bennet için hâlâ içim kin dolu." "Kim bu kız?"</p>

  <p>"Hani şu Olivia ve Winston'ın on birinci doğum günü kutlamasında bana çirkin diyen korkunç kız."</p>

  <p>"Aman Tanrım, kaç yıl önceydi bu? Hatırlat da seni kızdıracak bir şey yapmayayım."</p>

  <p>Miranda omuz silkti, böylesine kısa bir süre içerisinde onu nasıl da böyle kaygısız ve mutlu hissettirmeyi başardığına hayret ediyordu. "Annene söyleme. O benim bir azize olduğumu sanıyor."</p>

  <p>"Olivia ile kıyaslayınca öyle olduğuna eminim."</p>

  <p>Miranda parmağını salladı. "Olivia hakkında kötü bir şey söyleme, lütfen. Ona son derece bağlıyımdır." "Bir tazı kadar sadıksın, eğer pek hoş olmayan benzetmemi mazur görürsen tabii."</p>

  <p>"Tazıları çok severim."</p>

  <p>Ve artık Miranda'nın evine gelmişlerdi.</p>

  <p>Tazıları çok severim. Bu son yorumu olacaktı. Harika. Turner artık hayatı boyunca onu köpeklerle bir tutacaktı.</p>

  <p>:D :D</p>

  <p>Turner genç kızın arabadan inmesine yardım etti, sonra yukarı gökyüzüne baktı. Hava kararmaya başlamıştı. "İçeriye kadar sana eşlik etmezsem, umarım bana kırılmazsın," diye mırıldandı.</p>

  <p>"Tabii ki hayır," dedi Miranda. Kendi kendine eve gidebilecekken Turner'ın da ıslanması aptallık olurdu. "İyi şanslar," dedi Turner tekrar arabaya binerken.</p>

  <p>"Ne konuda?"</p>

  <p>"Londra'daki yaşamında." Omuz silkti. "Ya da hangi konuda istersen." Miranda acıyla gülümsedi. Ah bir bilseydi.</p>

  <p class="tarih">19 MAYIS 1819</p>

  <p>Londra'ya bugün geldik. Yemin ederim bunun bir benzerini asla görmemiştim. Büyük, gürültülü, kalabalık ve gerçekten hayli kötü kokuyor.</p>

  <p>Leydi Rudland geç kaldığımızı söylüyor. Birçok insan şehre gelmiş ve sezon bir ay önce başlamış. Ama yapılacak hiçbir şey yoktu - Leticia için yas tutması gerekirken Livvy'nin dışarıya çıkması korkunç bir terbiyesizlik olarak görünürdü. Yine de biraz hile yaptık ve erken geldik. Giyim kuşam ve diğer hazırlıklarla ilgilemek de, yas tamamlanıncaya kadar etkinliklere katılamayız.</p>

  <p>Neyse ki sadece altı haftalık bir yas gerekiyor. Zavallı Turner'ın ise bir yıl boyunca yas tutması gerek. Korkarım, onu tümüyle affettim. Yapmamam gerektiğini biliyorum ama onu hor göremem. Şüphesiz, karşılıksız aşkımın en uzun evresinin bir kaydını tutmalıyım.</p>

  <p>Acınacak haldeyim. Ben bir tazıyım.</p>

  <p>Ben acınacak halde bir tazıyım.</p>

  <p>Ve korkunç miktarda kâğıt harcıyorum.</p>

  <h1 id="sigil_toc_id_4">DÖRDÜNCÜ BÖLÜM</h1>

  <p>Turner, baharı ve yazı Northumberland'da geçirmeyi planlamıştı. Orada bir mahremiyeti olduğundan karısı için yas tutması gerekmiyordu. Annesi, onun Olivia'yı desteklemek için Londra'ya gelmesini zorunlu kılmak için şaşırtıcı sayıda taktiğe başvuruyordu - en önemlisi de şüphesiz bunun bir suç olacağını söylemesiydi.</p>

  <p>Annesi onun toplumda bir lider olduğuna ve Olivia'nın balosunda varlığının en iyi genç centilmenlerin tümünün eşliğini temin edeceğine dikkat çekince ona boyun eğmemişti.</p>

  <p>Annesi ona taşrada çürüyüp gitmemesi gerektiğini, arkadaşlarının arasında olmanın ona iyi geleceğini söylediğinde de boyun eğmemişti.</p>

  <p>Ama annesi, birdenbire kapının eşiğinde onun karşısına çıkıp selam bile vermeden "O senin kız kardeşin," dediğinde boyun eğmek zorunda kalmıştı.</p>

  <p>İşte buradaydı, Londra'da, Rudland Malikânesinde. Ülkenin en iyileri olmasa bile en azından en görkemli beş yüz adamıyla kuşatılmış Rudland Malikânesi.</p>

  <p>Olivia bu kalabalığın arasından bir eş seçecekti, Miranda da. Turner onların kendisininki kadar felaket bir evlilik yapmalarına kesinlikle izin vermeyecekti. Londra, unvanları Lord olan, Leticia ile eşdeğer erkeklerle doluydu ve Turner annesinin kendi çevrelerinde dönen müstehcen dedikoduları kaldırabileceğinden şüpheliydi.</p>

  <p>Yine de bu, onun ortalıkta çok sık görünmesi gerektiği anlamına gelmiyordu. İşte buradaydı, onların görücüye çıktıkları baloda. Ancak gerçekten görülmeye değer bir şey bulursa ortaya çıkacaktı, arada bir de onlara kavalyelik edecekti. Bunun dışında, sahnenin arkasından onların gelişimlerini izleyecekti. Yaz bitmeden, bütün bu saçmalıklar sona erecek ve geri gidebilecekti.</p>

  <p>Her ne yapmayı planlıyorsa onu yapmak için geri gidebilirdi. Belki okçuluk çalışırdı. Yerel halk evini ziyaret ederdi. Onların birasını çok seviyordu. Ve oradayken hiç kimse ona henüz vefat etmiş olan leydi Turner hakkında asla soru sormazdı.</p>

  <p>"Tatlım, işte buradasın!" Birden gözleri annesinin görüntüsü ile doldu, menekşe rengi kıyafetinin içinde çok sevimli görünüyordu.</p>

  <p>"Zamanında geleceğimi söylemiştim,'' diye yanıtladı, elinde tuttuğu şampanya kadehini bitirerek. "Geldiğimi söylemediler mi size?"</p>

  <p>"Hayır," diye yanıtladı annesi, sanki aklı başka bir yerdeymiş gibi. "Son dakika ayrıntıları ile ilgili olarak çılgın gibi etrafta koşturup duruyorum. Eminim bu yüzden uşaklar beni rahatsız etmek istememişlerdir."</p>

  <p>“Ya da seni bulamamışlardır," dedi Turner, avare bakışlarını kalabalığın üzerinde gezdirirken. Çılgın bir kalabalıktı - her yönüyle tam bir başarıydı. Onur konuklarından her ikisini de etrafta göremedi.</p>

  <p>Leydi Rudland, "Her iki kızla da vals yapman için izin verecekleri konusunda kızlardan söz aldım," dedi, "Bu yüzden ikisine karşı görevlerini titizlikle yerine getir, lütfen."</p>

  <p>"Demek bir emir," diye mırıldandı.</p>

  <p>"Özellikle Miranda," diye ilave etti, belli ki onun yorumunu duymamıştı. "Özellikle Miranda mı? Ne demek istiyorsun?"</p>

  <p>Annesi kararlı gözlerini ona çevirdi. "Miranda harika bir kız ve ben onu çok seviyorum ama ikimiz de biliyoruz ki normal şartlarda toplumun hoşuna giden bir tip değil."</p>

  <p>Turner annesine keskin gözlerle baktı. "Her ikimiz de biliyoruz ki, toplumun ender kişilikler konusunda kesin yargıları var. Hatırlarsan, Leticia büyük bir başarıydı."</p>

  <p>"Ve Olivia da öyle, bu akşam bunu anlamamızda bize yardımcı olacak," diye karşılık verdi annesi kesin bir dille. "Toplum kaprislidir ve iyinin olduğu kadar, sıklıkla kötünün de karşılığını verir. Ancak sessiz kalana asla bir şey vermez."</p>

  <p>İşte tam o anda, hole açılan kapının ağzında, Olivia'nın yanında duran Miranda'yı gördü.</p>

  <p>Olivia'nın yanındaydı ama dünyaları birbirinden öyle farklıydı ki.</p>

  <p>Miranda'nın göz ardı edilmediği açıkça ortadaydı. Onu dansa davet ettiği belli olan genç bir beyefendiye gülümsüyordu. Ancak onun çevresinde, Olivia'nın etrafını çeviren kalabalığa benzer bir şey yoktu. Turner, Olivia'nın tam yerine oturtulmuş parlak bir mücevher gibi ışıldadığını kabullenmek zorunda kalmıştı. Olivia'nın gözleri pırıldıyordu ve o güldüğünde sanki havayı müzik dolduruyordu.</p>

  <p>Kız kardeşinin büyüleyici bir yanı vardı. Turner bile bunu kabul etmek zorundaydı.</p>

  <p>Fakat Miranda farklıydı. Etrafı izliyordu. Gülümsüyordu ama sanki bir sır saklıyor gibiydi, sanki aklında tanıştığı insanlar hakkında notlar tutuyordu.</p>

  <p>"Git onunla dans et," diye üsteledi annesi.</p>

  <p>"Miranda'yla mı?" diye sordu Turner hayretle. Annesinin, ilk dansı Olivia'yla yapmasını isteyeceğini düşünüyordu.</p>

  <p>Leydi Rudland başını salladı. "Onun için büyük bir başarı olacak. Hem sen de ne zamandan beri dans etmedin... En son ne zaman dans ettiğini hatırlayamıyorum bile. Leticia ölmeden çok önceydi."</p>

  <p>Turner çenesinin gerildiğini hissetti. Tam bir şey söyleyecekti ki annesi derin bir nefes aldı, bundan daha şaşırtıcı olanı, annesinin ağzından bir küfür çıkmak üzere olduğundan emindi.</p>

  <p>"Anne?"</p>

  <p>"Kol bandın nerede senin?" diye fısıldadı annesi telaşla. "Kol bandım," dedi alaycı bir ifadeyle.</p>

  <p>"Leticia için," dedi annesi sanki o bilmiyormuş gibi. "Onun için yas tutmamaya karar verdiğimi söylediğimi hatırlıyorum."</p>

  <p>"Ama burası Londra, " dedi annesi. "Ve kız kardeşinin görücüye çıkışı." Turner omuz silkti. "Ceketim siyah."</p>

  <p>"Ceketlerin hep siyah zaten."</p>

  <p>"Belki de sürekli yas tutuyorum," dedi yumuşak başlılıkla, "Kaybettiğim masumiyetim için." "Skandal yaratacaksın," dedi annesi.</p>

  <p>"Hayır," dedi iğnelercesine, "Skandalı Leticia yarattı. Ben sadece skandal kraliçesi karım için yas tutmayı reddediyorum."</p>

  <p>"Kız kardeşine zarar vermek mi istiyorsun?"</p>

  <p>"Benim hareketlerim ölmüş karımın ona verebileceği zararların yarısını bile veremez." "Konu o ya da bu değil Turner. Gerçek olan şu ki karın öldü ve — "</p>

  <p>"Cenazesini gördüm," dedi annesinin savlarına etkili bir biçimde son vermek üzere. Leydi Rudland geri çekildi. "Bu konuda kabalaşmana gerek yok."</p>

  <p>Turner'ın başı zonklamaya başlamıştı. "Özür dilerim öyleyse." "Keşke bu kararını bir daha gözden geçirseydin."</p>

  <p>"Senin gerilmene sebep olmayı istemezdim," dedi iç çekerek, "Ama fikrimi değiştirmeyeceğim. Beni ya Londra'da kol bandım olmadan görürsün ya da Northumberland'da... Ve orda da kol bandım olmayacak." Kısa bir aradan sonra sözünü tamamladı, "Karar senin."</p>

  <p>Annesinin çenesi kilitlendi, hiçbir şey söyleyemedi. Bunun üzerine Turner sadece omuz silkti ve, "O zaman ben gidip Miranda'yı bulacağım," dedi.</p>

  <p>Ve buldu.</p>

  <p>Miranda iki haftadır şehirdeydi ve bu arada kendisinde herhangi bir başarı olduğundan emin değildi, başarısız olduğunu da düşünmüyordu. Tam kendisinin olmayı beklediği yerdeydi, ortalarda bir yerde. Günlüğü, ahmaklar, deliler ve zaman zaman da acı içindeki insanlar hakkında yaptığı gözlemlerle dolup taşıyordu. (Acı içinde dediği şu Lord Chiselworths olmalıydı, hani Mottram balosunda adımlarından birinde hata yapıp ayak bileği burkulan. Ahmak ve deli olanlar arasında ise sayacak çok çok fazla kişi vardı.)</p>

  <p>Her yönüyle bakıldığında, Tanrı vergisi özel bir takım hünerleri ve özellikleriyle kendisinin oldukça başarılı olduğunu düşünüyordu. Günlüğüne şöyle yazdı –</p>

  <p>Sosyal yeteneklerimi geliştirmem gerekiyor ama Olivia'nın da söylediği gibi asla boşuna gevezelik yapan birisi olmadım. Yine de o yumuşak, boş gülümsememi mükemmelleştirdim ve şimdilik işe yarıyormuş gibi görünüyor. Akşam yemeğinde onlara eşlik etmem için üç kişiden teklif aldım!</p>

  <p>Şüphesiz Olivia'nın en iyi arkadaşı olarak bilinmesi işe yarıyordu. Olivia rüzgâra kapılmış gidiyor, Miranda da onun yanında olmaktan faydalanıyordu. Bir dansı güvenceye almak için Olivia'nın yanına gelmeye geç kalan centilmenler veya onunla konuşamayacak kadar korkanlar, Miranda'yı daha kolay bir tercih olarak görüyorlardı.</p>

  <p>Ne var ki üzerinde toplanan bunca dikkate rağmen Miranda hâlâ tek başına duruyordu. Tam o sırada son derece tanıdık bir ses duydu –</p>

  <p>"Sakın seni arkadaşsız yakaladığımı söyleme Bayan Cheever." Turner.</p>

  <p>Gülümsemeden edemedi. Turner, koyu renkli gece kıyafetleri içerisinde baş döndürücü biçimde yakışıklıydı ve mum ışığı, saçlarında altuni renklerde titriyordu. "Geldin demek."</p>

  <p>"Geleceğimi düşünmüyor muydun?"</p>

  <p>Leydi Rudland onun gelmeyi planladığını söylemişti ama Miranda bundan çok emin olamamıştı. O yıl Turner sosyetenin hiçbir yerinde olmak istemediğini son derece büyük bir açıklıkla dile getirmişti. Hatta belki de her yıl. Henüz bunu söylemek için erkendi.</p>

  <p>"Annen buraya gelmen için sana şantaj yapmış olmalı," dedi, yan yana yerlerini alırlarken.</p>

  <p>Turner, bunu bir hakaret olarak algılamış gibi davrandı. "Şantaj mı, ne çirkin bir söz ve bu durumda ne kadar da yanlış."</p>

  <p>"Yaa?"</p>

  <p>Genç kıza doğru eğildi. "Suçtu."</p>

  <p>"Suç mu?" Dudakları seğirdi ve muzır gözlerle ona döndü. "Ne yaptın?"</p>

  <p>"Yapmadığım bir şeydi. Daha doğrusu yapmıyor olduğum." Umursamazca omuz silkti. "Annem size destek verirsem sen ve Olivia'nın başarılı olacağınızı söyledi."</p>

  <p>"Beş parasız ve hatta gayrı meşru doğmuş olsaydı bile Olivia bir başarı elde ederdi."</p>

  <p>"Senin için de kaygılanmıyorum," dedi Turner biraz da sinir bozucu hayırsever bir tavırla. Sonra kaşlarını çattı. "Annem bana neyle şantaj yapacaktı, söyler misin?"</p>

  <p>Miranda kendi kendine gülümsedi, onun bozulduğunu görmek Miranda'nın hoşuna gidiyordu. Her zaman öylesine kontrollü görünüyordu ki... Oysaki Miranda ne zaman onu görse kalbi üç kat hızlı atmayı başarıyordu. Yine de, geçen yıllar onun yanında kendisini rahat hissetmesine yaramıştı. Eğer onu bu kadar uzun süredir tanıyor olmasaydı, karşısında konuşmayı başaramazdı. Bu durumda, Turner da kuşkusuz bir şeylerden şüphelenmeye başlardı.</p>

  <p>"Aa, bilmem ki," düşünürmüş gibi yaptı. "İşte senin küçüklüğünle ilgili hikâyeler falan." "Hiç de bile. Ben küçükken tam bir melektim."</p>

  <p>Miranda şüpheyle kaşlarını kaldırdı. "Benim çok saf olduğumu düşünüyor olmalısın." "Hayır, sadece bana karşı çıkmayacak kadar kibarsın."</p>

  <p>Miranda gözlerini kalabalığın olduğu yöne çevirdi.</p>

  <p>Odanın öbür ucunda duran Olivia'nın başı kalabalıktı, her zamanki gibi bir centilmenler sürüsü ile çevrelenmişti.</p>

  <p>"Livvy bütün bunlara ne kadar da doğal karşılıyor, değil mi?" dedi Miranda.</p>

  <p>Turner onaylayarak başını salladı. "Sizin hayranlarınız nerede Bayan Cheever? Hiç hayranın olmadığını söyleme, inanmam."</p>

  <p>Miranda bu iltifatı duyunca yanakları kızardı. "Bir iki tane var sınırım ama Olivia yanımdayken onlar da kayboluyor."</p>

  <p>İnanmayan gözlerle ona baktı. "Dans kartını göreyim."</p>

  <p>Gönülsüzce uzattı. Turner hızla inceledi ve geri verdi. "Haklıymışım," dedi. "Nerdeyse dolmuş." "Çoğu Olivia'nın yanında durduğum için dans etmeyi teklif edenler."</p>

  <p>"Aptal olma. Hem bunda üzülecek bir şey yok."</p>

  <p>"Üzülmüyorum ki," diye yanıtladı. Onun böyle düşünüyor olmasına şaşırmıştı. "Niçin? Üzgün mü görünüyorum?"</p>

  <p>Turner geri çekildi ve onu inceledi. "Hayır. Hayır, görünmüyorsun. Ne kadar da garip." "Garip mi?"</p>

  <p>"Bir baloda, etrafında bir sürü genç adamın bulunmasını istemeyen bir bayanla hiç tanışmamıştım." Miranda onun sesindeki küstahlığa öfkelenmişti. "Tamam, şimdi tanışmış oldun."</p>

  <p>Bu sözün üzerine Turner sadece kıkırdamakla yetindi. "Peki, güzel bayan, bu tutumla nasıl koca bulacaksın? Bana öyle sana patronluk taslıyormuşum gibi bakma - "</p>

  <p>Bunun üzerine Miranda dişlerini daha da sıktı.</p>

  <p>" - bu sezon bir koca bulmak istediğini bana kendin söylemiştin."</p>

  <p>Doğru söylüyordu, lanet olası erkekler. Bunun üzerine söyleyecek tek şu sözü kaldı, "Bana 'güzel bayan' deme lütfen."</p>

  <p>Turner sırıttı. "Neden, Bayan Cheever, sizde biraz huysuzluk görüyorum?" "Ben her zaman biraz huysuz olmuşumdur," diyerek lafı kestirip attı.</p>

  <p>"Görünüşe göre öyle." Bunu söylerken hâlâ gülümsüyordu ve bu daha da sinir bozucuydu. "Senin üzgün ve düşünceli olman gerekmiyor muydu," dedi homurdanarak.</p>

  <p>"Ne yapayım, seni görünce içimdeki iyilikler su yüzüne çıkıyor."</p>

  <p>Miranda ona iğneleyici bir bakış attı. Leticia'nın cenaze töreni gecesi olanları unutmuş muydu? "İyilikler mi? Gerçekten mi?"</p>

  <p>En azından şaşkın görünecek kadar nezaketi vardı. "Bazen de kötülükleri. Ancak bu gece sadece iyilikleri." Miranda'nın havaya kalkan kaşlarına karşılık konuşmayı sürdürdü, "Sana karşı görevimi yerine getirmek için burada bulunuyorum."</p>

  <p>Görev. Öylesine katı ve sıkta bir sözcük ki.</p>

  <p>"Dans kartını tekrar verir misin? Tabii, sakıncası yoksa."</p>

  <p>Miranda dans kartını Turner'a uzattı. Bir köşesine kurdeleyle kalem bağlanmış, kenarları kıvrımlı, süslü küçük bir şeydi. Turner önce ona şöyle bir göz attıktan sonra gözlerini kıstı ve sordu, "Neden bütün vals danslarını boş bıraktın Miranda? Annem hem Olivia hem de senin için, özellikle vals konusunda güvence aldığını söylemişti."</p>

  <p>"Tam olarak öyle sayılmaz." Sinirden dişlerini sıkan Miranda, bir yandan da her an boyundan çıkıp yukarıya sürüklenmeye hazırlanan kan basıncını kontrol etmeye çalışıyordu. "Peki, hepsi o kadar, eğer bilmen gerekiyorsa-"</p>

  <p>"Bu konuda açık olun, Bayan Cheever."</p>

  <p>"Benimle alay ederken niçin bana her zaman Bayan Cheever diyorsun?" "Saçma. Seni aşağılarken de sana Bayan Cheever diyorum."</p>

  <p>İşte bu bir ilerlemeydi. "Miranda?"</p>

  <p>"Bir şey yok," diye mırıldandı Miranda.</p>

  <p>Ancak Turner, konunun bu şekilde kapatılmasına izin vermeyecekti. "Ortada bir şeyler olduğu açık, Miranda. Sen - "</p>

  <p>"Pekâlâ, eğer ille de bilmen gerekiyorsa, senin benimle dans edeceğini ümit ediyordum." Turner durakladı, şaşkınlığı gözlerinden okunuyordu.</p>

  <p>"Ya da Winston," dedi Miranda çabucak. Böylesinin daha güvenli olduğunu düşünmüştü - en azından utanma ihtimalini azaltıyordu.</p>

  <p>"İkimiz arasında bir fark yok o zaman?" diye söylendi Turner.</p>

  <p>"Hayır, tabii ki öyle değil ama valste çok iyi değilim ve ilk dansımı tanıdığım birisiyle yapmak benim için daha kolay olurdu," dedi Miranda.</p>

  <p>"Yani ayağına bastığında sana çok gücenmeyecek birisi mi?"</p>

  <p>"İşte, öyle bir şey," diye söylendi Miranda. Neden böyle söylemişti ki? Şimdi Turner onun ya kendisine âşık olduğunu anlayacaktı ya da toplum içinde dans etmeye korkan avanağın teki olduğunu zannedecekti.</p>

  <p>Ama Turner o kadar iyi kalpliydi ki hemen söze girdi,</p>

  <p>"Seninle vals yapmak benim için onur olurdu." Sonra küçük kalemi aldı ve dans kartına adını yazdı. "İşte, şimdi ilk vals için bana söz vermiş oluyorsun."</p>

  <p>"Teşekkür ederim o anı dört gözle bekliyor olacağım."</p>

  <p>"Güzel. Ben de. Bir başka dans için daha adımı yazayım mı? Burada vals süresince dört dakika kadar konuşmak zorunda kalmak üzere dans etmeyi tercih edecek bir başkasını daha düşünemiyorum."</p>

  <p>"Böylesine bir angarya olarak düşünüldüğümü hiç bilmiyordum," dedi Miranda yüzünü ekşiterek.</p>

  <p>"Hayır, değilsin," diyerek Turner ona güvence verdi. "Ama senin dışında herkes öyle. Al işte, son vals için de adımı buraya yazıyorum. Gerisi için kendi başının çaresine bakmak zorunda kalacaksın. Seninle iki kereden fazla dans etmem iyi karşılanmaz."</p>

  <p>Aman Tanrım, hayır, diye düşündü Miranda içi yanarak. Birileri Turner'ın onunla dans etmeye zorlanmadığını düşünebilirdi ama o kendisinden beklenenin ne olduğunu biliyordu bu yüzden hafifçe tebessüm etti ve "Evet, haklısın," dedi.</p>

  <p>"Pekâlâ, o zaman," dedi Turner. Ses tonunda, erkeklerin umursamaz bir şekilde, konuşmayı bitirmeye hazırlanırken kullanmayı sevdikleri bir kesinlik ifadesi vardı. "Bir sonraki dans için genç Hardy'nin buraya doğru geldiğini görüyorum. Ben içecek bir şeyler alacağım. İlk valsta görüşmek üzere."</p>

  <p>Sonra Miranda'yı köşede durduğu yerde bırakıp ayrıldı, uzaklaşırken de Bay Hardy ile selamlaştı. Miranda dans partnerini saygılı bir reveransla selamladıktan sonra onun eldivenli elini tuttu ve dans pistine doğru peşinden onu izledi. Kıyafeti ve hava üzerine birkaç söz ettikten sonra onun Olivia'yı sormasına şaşırmadı.</p>

  <p>Miranda onun sorularına olabildiğine nazik bir şekilde cevap verdi. Bir yandan da ona cesaret vermemeye çalışıyordu. Arkadaşının etrafında oluşan kalabalığa bakılacak olursa, Bay Hardy'nin şansının ne kadar zayıf olduğu görmek mümkündü.</p>

  <p>Dans bir çileye dönüşmeyecek kadar kısa sürede bitti. Miranda hızla arkadaşı Olivia'ya doğru yöneldi. "Aaa, Miranda hayatım," diye haykırdı. "Nerelerdeydin? Herkese seni anlatıyordum."</p>

  <p>"Anlatmıyordun," dedi Miranda inanmıyormuş gibi kaşlarını kaldırarak.</p>

  <p>"Gerçekten de anlatıyordum. Değil mi?" Olivia, yanındaki beyefendilerden birini dürttü, o da derhal başını salladı. "Sana hiç yalan söyler miyim?"</p>

  <p>Miranda gülümsememek için dudağını ısırdı. "Bir amaca hizmet ediyorsa, neden olmasın." "Aaa, kes şunu. Çok kötüsün. Nerelerdeydin sen?"</p>

  <p>"Biraz temiz hava almak istedim, o yüzden de bir köşeye çekildim ve bir bardak limonata içtim. Turner da bana arkadaşlık etti."</p>

  <p>"Ya, demek geldi. Danslarımdan birini ona ayırmam gerekecek."</p>

  <p>İşte Miranda bundan şüpheliydi. "Ayıracak dansın kaldığını hiç zannetmiyorum."</p>

  <p>"Yok canım." Olivia dans kartına baktı. "Aaa, hayatım bunlardan bir tanesini silip atmam gerekecek." "Olivia, bunu yapamazsın."</p>

  <p>"Neden olmasın? Dinle Miranda, sana bir şey söylemeliyim - " Sonra, hayranlarının çevreyi doldurduğunu hatırlayarak birden sustu. Döndü ve onlara bakarak neşeyle gülümsedi.</p>

  <p>Eğer, aynı atasözünde olduğu gibi hepsi sinekler gibi tek tek yere düşseydi Miranda hiç şaşırmazdı.</p>

  <p>"Siz centilmenlerden biri bana bir limonata getirebilir mi acaba?" dedi Olivia ağzından adeta bal damlayarak. "Susuzluktan içim yanıyor."</p>

  <p>Hep bir ağızdan kabullenmeler ardından telaşlı bir hareketlenmeden sonra bir sürü gibi uzaklaştılar. "Koyun gibiler," diye fısıldadı Miranda.</p>

  <p>"Evet, öyle," diye Olivia onayladı, "Tabii, keçiye benzeyenlerin haricindekiler."</p>

  <p>Sonra, "Ne kadar zekiyim, değil mi? Bir anda hepsinden kurtuldum. Söylüyorum sana, bu işte çok iyiyim," diye ekledi Olivia.</p>

  <p>Miranda konuşma zahmetine bile katlanmadan sadece başını sallamakla yetindi. Olivia bir hikâye anlatırken ona bir şey söylemeye çalışmanın bir anlamı yoktu –</p>

  <p>"Diyeceğim o ki," diye sürdürdü Olivia farkında olmadan Miranda'nın hipotezini doğrularcasına, "Gerçekten de büyük bir çoğunluğu son derece sıkıcılar." Miranda dayanamadı ve hafifçe arkadaşını dürttü. "Seni iş başında izleyen birisi bunu asla fark etmez."</p>

  <p>"Eğlenmediğimi söylemiyorum." Olivia biraz alaycı bir bakışla, "Yani, anneme kızıp burnumu kesmeyeceğim." "Annene kızıp," diye tekrarladı Miranda bir yandan sözün orijinalini hatırlamaya çalışarak. "Şüphesiz birilerinin bir yerlerde kemikleri sızlıyordur.”</p>

  <p>Olivia, "Shakspeare olabilir mi?" diye sordu.</p>

  <p>"Hayır." Kafasına takılmıştı bir kere. "Shakspeare değildi." "Machiavelli?"</p>

  <p>Miranda zihninde ünlü yazarların listesini geçiriyordu. "Sanmıyorum."</p>

  <p>"Turner mı?" "Kim?" "Abim."</p>

  <p>Miranda birden kafasını çevirdi. "Turner mı?"</p>

  <p>Olivia eğildi ve Turner'a baktı. "Son derece anlamlı bakıyor." Miranda dans kartına baktı. "Vals zamanımız gelmiş olmalı."</p>

  <p>Olivia ağır bir hareketle başını yana eğdi. "Oldukça yakışıklı görünüyor, değil mi?"</p>

  <p>Miranda göz kırptı ve iç çekmemek için kendini zor tuttu. Turner çok yakışıklı görünüyordu. Hem de dayanılmaz ölçüde. Artık bir duldu, şüphesiz tüm bekâr bayanlar - ve anneleri - adeta bir mermi gibi onun peşinde olacaklardı.</p>

  <p>"Sence tekrar evlenecek mi?" diye söylendi Olivia.</p>

  <p>"Ben - ben bilmiyorum." Miranda yutkundu. "Bence evlenmek zorunda kalacaktır, sence?" "Tabii, Winston da bir çocuk sahibi olabilir. Eğer sen -ayy!</p>

  <p>Miranda dirseğini Olivia'nın kaburgalarına indirdi.</p>

  <p>Turner yanlarına geldi ve şık bir biçimde önlerinde eğildi.</p>

  <p>"Seni görmek ne güzel kardeşim," dedi Olivia kocaman bir gülümsemeyle. "Nerdeyse geleceğinden ümidimi kesmeye başlamıştım."</p>

  <p>"Saçmalama, gelmeseydim annem beni lime lime ederdi." Gözlerini kısarak sordu, "Miranda seni niye dürttü?" "Dürtmedim!" Miranda karşı çıktı ama sonra Turner'ın bakışları biraz şüpheli gözükünce mırıldandı, "Sadece şöyle bir dokundum."</p>

  <p>"Dürtme veya dokunma, ne olursa olsun bu balo salonunda başka her şeyden daha eğlendirici gözüktüğü kesin."</p>

  <p>"Turner!" Olivia karşı çıktı.</p>

  <p>Turner başını hafifçe çevirerek onu görmezlikten geldi ve Miranda'ya döndü. "Sence kullandığım dile mi itiraz ediyor, yoksa baloya katılanları aptal olarak değerlendirmeme mi karşı çıkıyor?"</p>

  <p>"Sanırım kullandığın dil," dedi Miranda yumuşakça. "O da buradakilerin çoğunluğunun aptal olduğunu söyledi." "Söylediğim kesinlikle o değildi," diyerek araya girdi Olivia. "Onların sıkıcı olduklarını söyledim."</p>

  <p>"Koyun," diye ekledi Miranda.</p>

  <p>"Keçi," diye düzeltti Olivia omuz silkerek.</p>

  <p>Turner hayrete düşmüştü. "Aman Tanrım, nasıl bir dil konuşuyorsunuz siz böyle?"</p>

  <p>"Oldukça anlaşılır bir dilden konuşuyoruz," dedi Olivia. "Ama ilkönce şuna cevap ver, Yüzüne kızıp burnunu kesme' lafını kim söylemişti?"</p>

  <p>"Konuyla ne alakası var anlayamadım," dedi Turner mırıldanarak. "Shakspeare değil," dedi Miranda.</p>

  <p>Olivia başını salladı. "Başka kim olabilir ki?"</p>

  <p>"Pekâlâ," dedi Miranda, "İngiliz dilinin dikkate değer binlerce yazarından herhangi birisi olabilir." "Bunun için mi onun kaburgalarına dokundun?' diye sordu Turner.</p>

  <p>"Evet," diye yanıtladı Miranda, hazır böyle bir fırsat yakalamışken. Fakat Olivia onu yarım saniyeyle geçti ve</p>

  <p>"Hayır," diyerek onu bastırdı.</p>

  <p>Turner, yüzünde memnun bir ifadeyle bir ona bir diğerine baktı. "Winston'dan bahsediyorduk," dedi Olivia sabırsızlıkla.</p>

  <p>"Ha, Winston." Turner etrafına bakındı. "O burada, değil mi?" Sonra Miranda'nın dans kartını parmaklarının arasından çekip aldı. "Senden niçin bir ya da üç dans istemedi ki? Siz ikiniz evlenmeyi planlamıyor musunuz?"</p>

  <p>Miranda dişlerini sıktı ve cevap vermek istemedi. Bu çok mantıklı bir tercihti, çünkü Olivia'nın bu çıkan fırsatı kullanmadan geçmeyeceğini biliyordu.</p>

  <p>"Tabii, ortada resmi bir şey yok," dedi Olivia, "Ama herkes bunun harikulade bir evlilik olacağı konusunda hemfikir."</p>

  <p>"Herkes mi?" diye yumuşakça sordu Turner, Miranda'ya bakarak.</p>

  <p>"Elbette," dedi Olivia sabırsız bir yüz ifadesiyle. Tam bu sırada, orkestra elemanları enstrümanlarını ellerine aldılar ve valsin ilk melodileri havayı doldurmaya başladı.</p>

  <p>"Sanırım bu benim dansım," dedi Turner ve Miranda onun gözlerini, kendi gözlerinden ayırmamış olduğunu fark etti. Titredi.</p>

  <p>"Başlayalım mı?" diye mırıldandı Turner ve kolunu ona uzattı.</p>

  <p>Miranda başını salladı ve sesini tekrar kazanmak için bir an bekledi. Turner'ın içinde bir şeyler olmasına neden olduğunu fark etti. Tuhaf, titreten, onu nefessiz bırakan şeyler. Ona sadece bakması yetiyordu - konuşmasına gerek yoktu, sadece ona gerçekten bakması, gözlerini onun gözlerine bırakması yeterliydi, derin mavi ve önsezili, ona kendini soyunmuş ve ruhunu çıplak hissettiren gözleri. En kötüsü ise onun bunu bilmiyor oluşuydu. Miranda işte orada duruyordu ama büyük olasılıkla Turner, onun kahverengi yavan gözleri dışında hiç bir şey görmüyordu.</p>

  <p>Miranda, hâlâ onun küçük kız kardeşinin küçük arkadaşıydı ve görünüşe bakılırsa, hep de öyle kalacaktı. "Beni burada tek başıma bırakacaksınız demek," dedi Olivia.</p>

  <p>"Korkma," dedi Miranda, “Yalnızlığın fazla uzun sürmez. Sanırım senin sürü limonataları almış, geri dönüyor.”</p>

  <p>Olivia yüzünü ekşitti. "Hiç dikkat ettin mi Turner, Miranda'nın espri anlayışı ne kadar da kıt?"</p>

  <p>Miranda başını yana eğdi ve gülümsedi. "Sanırım bu bir kompliman değil." Olivia ona hafifçe el salladı. "Güle güle. Sana Turner'la iyi danslar."</p>

  <p>Turner Miranda'yı dirseğinden tuttu ve dans pistine götürdü. "Oldukça tuhaf bir espri anlayışın var biliyor musun," diye mırıldandı.</p>

  <p>"Öyle mi?"</p>

  <p>"Evet, ama en çok sevdiğim özelliğin de bu, bu yüzden sakın değişme."</p>

  <p>İçinde hissettiği tuhaf mutluluk duygusunu engellemeye çalıştı. "Bunun için çaba harcayacağım Lordum." Turner, vals için ona sarılırken çekingendi.</p>

  <p>"Demek, 'Lordum', öyle mi? Ne zamandan beri bu kadar kibar oldun?"</p>

  <p>"Londra'ya geldiğimden bu yana. Annen bana görgü aşılıyor." Sonra tatlı tatlı gülümsedi ve "Nigel," diye ekledi.</p>

  <p>Turner suratını astı. "Sanırım Lordumu tercih ederim." "Ben Turner’ı tercih ederim."</p>

  <p>Turner Miranda'nın belini sıkıca kavradı. "Güzel. Böyle devam et."</p>

  <p>Sessizliğe geçmeden önce Miranda hafifçe iç geçirdi. Valslar arasında en ağırbaşlı olanı buydu. Nefesini kesen dönüşler ya da başını döndüren hareketler yoktu. Bu da ona, o anın tadını çıkarma ve elini onun elinde hissetmenin hazzını alma fırsatını veriyordu. Kokusunu içine çekiyor, bedeninin sıcaklığını hissediyordu ve bu da çok hoşuna gidiyordu.</p>

  <p>Her şey o kadar mükemmeldi ki... Öylesine yerli yerinde. O da aynı şeyleri düşünüyor olmalıydı.</p>

  <p>Ama Turner böyle hissetmiyordu. Başını kaldırıp ona baktığında onu kalabalıkta bir başkasına bakarken yakalıyordu fakat bakışları biraz bulutlu görünüyordu. Sanki kafasında bir şeyi çözmeye çalışıyor gibiydi. Âşık bir adamın bakışları gibi değildi. Nihayet eğilip Miranda'ya baktı ve "Valste kötü değilsin, Miranda. Hatta bayağı iyi sayılırsın. Bu konuda niçin böylesine heyecanlandığını anlayamadım."</p>

  <p>İfadesi kibardı. Kardeşçe. İçler açışıydı.</p>

  <p>"Son zamanlarda pek pratik yapamadım," diye açıkladı, çünkü Turner bir yanıt bekliyor gibiydi.</p>

  <p>"Winston'la bile mi?"</p>

  <p>"Winston mı?" diye tekrarladı Miranda.</p>

  <p>Turner'ın gözleri neşeyle parladı. "Küçük kardeşim, sanırım hatırlarsın." "Doğru," dedi. "Hayır. Yani hayır Winston'la yıllardır dans etmedim." "Gerçekten mi?"</p>

  <p>Miranda başını hızla çevirip ona baktı. Sesinde tuhaf bir şeyler vardı, neredeyse - kesin olmamakla birlikte - cılız bir hoşnutluk ifadesi. Kıskançlık değil, maalesef- erkek kardeşiyle dans etmemesine şu ya da bu şekilde aldıracağını zannetmiyordu. Yine de tuhaf bir biçimde, sanki Turner'ın cevabını önceden doğru olarak tahmin etmiş gibi kendini kutladığını ve zekâsıyla mutlu olduğunu hissediyordu.</p>

  <p>Aman Tanrım, ne kadar çok şey düşünüyordu. Gereğinden fazla düşünüyordu - Olivia oldum olası bu nedenle onu suçlardı, hatta bir seferinde Miranda onun haklı olduğunu kabullenmek zorunda kalmıştı.</p>

  <p>"Winston'ı çok sık görmüyorum," dedi Miranda, bir konuşmaya başlamanın, onu takılıp kaldığı yanıtsız soruları düşünmekten kurtaracağını ümit ederek.</p>

  <p>"Yaa?" diyerek söze girdi Turner sağa doğru dönerlerken. "Genellikle üniversitede."</p>

  <p>"Ümit ederim onu yazın daha çok görürsün."</p>

  <p>"Umarım." Miranda boğazını temizledi. "Ee, ne kadar kalmayı düşünüyorsun?" "Londra'da mı?"</p>

  <p>Miranda başını salladı.</p>

  <p>Turner durakladı, sonra sola doğru hoş ve küçük bir dönüş yaptılar ve nihayet Turner cevap verdi, "Emin değilim ama çok uzun bir süre kalacağımı sanmıyorum."</p>

  <p>"Anladım."</p>

  <p>"Zaten, aslında yas tutuyor olmam gerekiyor. Kol bandını bağlamadığım için annem çok şaşırdı." "Ben değil," dedi Miranda.</p>

  <p>Turner ona gülümsedi ama bu kez kardeşçe değildi. Tutku ve arzu dolu da değildi ama en azından yeni bir şeydi. Sinsi ve anlaşılmaz bir yanı vardı. "Neden, Bayan Cheever?" diye mırıldandı kurnazca, “Yoksa içinizde bir isyan duygusu mu oluşmaya başlıyor?"</p>

  <p>Miranda'nın çenesi birkaç santim yukarıya kalktı. "İnsanın tanışmadığı birisi için karalar giymesinin gerekliliğini hiç anlamadım, insanın iğrenç bulduğu birisi için yas tutmasının mantığın, ise kesinlikle kavrayamıyorum "</p>

  <p>Turner bir süre için boş boş baktı, sonra sırıtarak "Kimin için yas tutmaya zorlandın?" diye sordu.</p>

  <p>Miranda'nın dudaklarında bir gülümseme belirdi "Bir kuzenim."</p>

  <p>Turner eğilip ona iyice yaklaşarak, "Hiç kimse sana bir akrabanın ölümünden bahsederken gülümsememen gerektiğini söylemedi mi?"</p>

  <p>"Bir kere bile görmediğim birisiydi " "Yinede..."</p>

  <p>Miranda, onun kendisini tahrik etmeye çalıştığını biliyordu ama o kadar çok eğleniyordu ki durmak istemiyordu.</p>

  <p>Tüm hayatını, Karayipler'de geçirdi," diye ekledi.</p>

  <p>Sen kana susamış küçük bir kızsın," diye mırıldandı, Turner.</p>

  <p>Miranda omuz silkti. Bunu söyleyen Turner olunca kulağa iltifat gibi, gelmişti. "Ailemize bir üye olarak girmenin hepimizi mutlu edeceğine inanıyorum," dedi. "Küçük erkek kardeşime uzun süre katlanabileceksen tabii.”</p>

  <p>Miranda samimi bir şekilde gülümsemeye çalıştı. Amacı Bevelstoke ailesinin bir üyesi olmak için Winston’la evlenmek değildi. Olivia'nın zorlamalarına ve yönlendirmelerine karşın Miranda böyle bir evliliği olacak gibi, görmüyordu Winston’la evlenmeyi düşünmek için ortada bir çok mükemmel sebep olmasına rağmen evlenmemek için de bir tane itici sebep vardı, o da tam önünde duruyordu işte.</p>

  <p>Eğer Miranda âşık olmadığı birisiyle evlenecekse, bu onun âşık olduğu adamın erkek kardeşi olmayacaktı.</p>

  <p>Ya da âşık olduğunu sandığı. Sürekli kendisini âşık olmadığına, bütün bunların, geçici bir liseli kız aşkı olduğuna ve büyüdükçe ondan kurtulacağına inandırmaya çalışıyor - hatta zaten kurtulmuş olduğunu, sadece bunun henüz farkına varmadığını düşünüyordu.</p>

  <p>Ona âşık olduğunu düşünmeyi bir alışkanlık haline getirmişti.</p>

  <p>Hepsi buydu ama Turner gülümsese dahi Miranda'nın bütün çabaları pencereden uçup gidiyor, her şeye yeniden başlamak zorunda kalıyordu.</p>

  <p>Bir gün bu kalıcı olacaktı. Bir gün uyanacaktı ve iki gündür düşüncelerinde Turner'ın olmadığının farkına varacaktı ve sonra büyülü bir biçimde bu günler üç olacaktı ve sonra dört ve –</p>

  <p>"Miranda?"</p>

  <p>Miranda başını yukarı kaldırdı. Turner bir mutluluk ifadesiyle onu izliyordu. Gözlerinin köşelerindeki kırışıklıklar olmasaydı daha da etkileyici olacaktı... Bir an için yüklerinden kurtulmuş gibi genç, hatta memnun göründü.</p>

  <p>Hâlâ ona âşıktı. En azından gecenin geri kalan kısmı için kendini bunun tersine inandırmaya çalışmayacaktı. Sabah olunca yeniden başlayacaktı ama bu gecelik, çabalama zahmetine girmeyecekti.</p>

  <p>Müzik sona erdi ve Turner onun elini bıraktı, zarif bir selam vermek için geri çekildi. Miranda, bu selama bir reveransla karşılık verdi, sonra onun kolunu tuttu ve odanın bir kenarına doğru yürüdüler.</p>

  <p>"Sence Olivia'yı nerede bulabiliriz?" diye mırıldandı Turner. "Sanırım dans kartındaki centilmenlerden birisini saf dışı edip onunla dans etmem gerekiyor."</p>

  <p>"Tanrım, bundan bir angaryaymış gibi bahsetme," dedi Miranda. "O kadar da kötü bir durumda değiliz." Döndü ve hafif bir şaşkınlık belirtisiyle ona baktı. "Senle ilgili hiçbir şey söylemedim. Seninle dans etmek hiç dert değil."</p>

  <p>Övgüler sürdükçe ortalık daha da ılıyordu.</p>

  <p>İşte bu yüzden, diye düşündü keder içinde, batabileceği yere kadar batmış olması bunun bir kanıtı olsa gerekti. Karşılıksız aşkın, arzuladığı kişi karşısında dururken, çok daha acı bir hal aldığını keşfediyordu. Neredeyse on yılını Turner'la ilgili düşler kurarak geçirmişti. Bevelstoke ailesinin ikindi çayı davetlerini sabırsızlıkla beklemiş ve yılda bir iki kez Turner geldiğinde, kendini ele verme korkusuyla mutluluk ve neşesini gizlemeye çalışmıştı.</p>

  <p>Hiçbir şeyin daha dokunaklı olamayacağını zannediyordu ama yanıldığını anladı. Şimdi durum daha kötüydü. Önceden Turner için hiç yok gibiydi. Oysaki şimdi rahat, eski bir ayakkabı gibiydi.</p>

  <p>Yazık.</p>

  <p>Ona doğru kaçamak bir bakış attı. O kendisine bakmıyordu. Bakmıyordu ama şüphesiz bakmaktan kaçındığı için değil. Sadece bakmıyordu işte.</p>

  <p>Belli ki Turner'ın kafasını hiç karıştırmıyordu.</p>

  <p>"Olivia orada," dedi içini çekerek. Arkadaşının çevresini her zaman olduğu gibi bir sürü erkek kuşatmıştı. Turner kısık gözlerle kız kardeşine baktı. "Ama hepsi gayet saygılı davranıyormuş gibi görünüyor, değil mi?</p>

  <p>Uzun bir gündü ve bu gece insafsız büyük erkek kardeşi oynamaya hiç niyetim yok."</p>

  <p>Miranda daha yakından bakabilmek için ayak parmakları üzerinde yükseldi. "Sanırım bir sorun yok." "Güzel." Sonra başının yana eğik olduğunu ve kocaman açtığı gözleriyle kız kardeşini izlediğini fark etti.</p>

  <p>"Hımm."</p>

  <p>"Hımm?"</p>

  <p>Miranda'ya döndü, o meraklı kahverengi gözlerle kendisini izleyen Miranda'ya.</p>

  <p>"Turner?" diye seslendiğini duydu Miranda'nın ve onu başka bir "Hımm?" ile yanıtladı. "Biraz tuhaf görünüyorsun."</p>

  <p>Hayır, Sen iyi misin? Ya da iyi değil misin? Biraz tuhaf görünüyorsun.</p>

  <p>Bu Turner'ın gülümsemesine sebep oldu. Gerçekte bu kızdan ne kadar hoşlandığının ve Leticia'nın cenaze gününde ona karşı ne kadar hatalı davrandığının farkına varmasına neden oldu. Bu nedenle onun için iyi bir şeyler yapmak istedi. Son bir kez kız kardeşine baktı ve sonra yavaşça geri dönerek şöyle dedi, "Keşke biraz daha genç olsaydım ama biliyorsun değilim..."</p>

  <p>"Turner, daha otuzunda bile değilsin."</p>

  <p>Miranda'nın ifadesinde biraz sabırsızlık vardı. Turner'ın eğlenceli bulduğu biraz mürebbiyemsi bir ifade ile tembel tembel ona baktı ve tek omzunu silkti, "Tamam peki ama ben daha yaşlı hissediyorum. Doğruyu söylemem gerekirse, bugünlerde antika gibiyim."</p>

  <p>Sonra onun beklenti içinde kendisine baktığını fark etti bu yüzden boğazını temizledi ve şöyle dedi, "Demeye çalıştığım o ki, eğer bu görücüye çıkmış kızlara alıcı gözüyle bakmış olsaydım Olivia'nın dikkatimi çekeceğini sanmazdım."</p>

  <p>Miranda'nın kaşları kalktı. "Tamam, ama o senin kız kardeşin. Yasaklar bir yana - " Aman, Tanrı askına - "Sana kompliman yapmak istemiştim" diye araya girdi.</p>

  <p>Miranda boğazını temizledi. Biraz kızardı gerçi ama neyse ki loş ışıkta çok belli olmuyordu.</p>

  <p>"Peki, o zaman, devam edebilirsin."</p>

  <p>"Olivia çok güzel," diye sözüne devam etti. Ben, onun büyük erkek kardeşi, bile bunu görebiliyorum ama gözlerinin arkasında eksik olan bir şeyler var."</p>

  <p>"Turner bunu söylemen çok kötü. Sen de en az benim kadar biliyorsun ki Olivia çok zeki. Hatta etrafında dolanıp duran o adamların çoğundan daha zeki."</p>

  <p>Turner hoşgörüyle ona baktı. Ne kadar da sadık bir arkadaştı. Gerekirse gözünü kırpmadan kendini Olivia'ya gelen kurşunun önüne atabilirdi. Onun burada olması iyi bir şeydi. Dahası kız kardeşinin üzerinde de sakinleştirici bir etki yapıyordu - ve bu yüzden tüm Bevelstoke ailesinin ona bir şükran borcu olduğunu düşünüyordu - kesinlikle emindi ki, Londra'daki zamanını çekilebilir kılan tek şey Miranda idi. Tanrı biliyor ya, buraya gelmek istememişti. O ara ihtiyaç duyduğu en son şey, Leticia'nın berbat yerini doldurmak için sıraya girmiş kadınlardı. Oysa Miranda yanındayken, en azından düzgün bir şekilde sohbet edebilecekleri kesindi.</p>

  <p>"Elbette Olivia zeki," dedi yatıştırıcı bir sesle. "İzin verirsen kendimi tekrar ifade etmeye çalışayım. Ben olsam, şahsen onu ilgi çekici bulmazdım."</p>

  <p>Miranda dudaklarını büzdü ve o mürebbiyelik havası geri geldi. "Tamam, böyle düşünmek senin hakkın sanırım."</p>

  <p>Turner gülümsedi ve ona doğru eğilerek bir ipucu verircesine. "Böyle bir durumda ben seni tercih ederdim sanırım."</p>

  <p>"Ahmak olma," diye mırıldandı.</p>

  <p>"Değilim," diye güvence verdi Turner. "Ama ben, o kız kardeşimin etrafındaki salakların çoğundan daha yaşlıyım. Belki de zevklerim olgunlaştı ama sanırım bu tartışmalı bir konu çünkü ben yeterince genç değilim ve bu yılki görücü kızları topluluğuna da alıcı bir gözle bakmak gibi bir niyetim yok."</p>

  <p>"Ve sen kendine bir eş aramıyorsun." Bu soru değil, bir tespitti.</p>

  <p>"'Aman Tanrım, hayır," diye patladı Turner. "Bir eşle ne işim olabilir ki?"</p>

  <p class="tarih">2 HAZİRAN 1819</p>

  <p>Leydi Rudland kahvaltıda dün geceki balonun ezici bir başarı olduğunu duyurdu. Onun seçtiği bu sözcüklere gülümsemeden edemedim - hiç kimsenin onun davetine itiraz ettiğini sanmıyorum. Oda kesinlikle benim daha önce hiç görmediğim kadar kalabalıktı. Böylesine mükemmel yabancılar karşısında şüphesiz kendimi ezilmiş hissediyorum. Yüreğimde, aslında bir taşra kızı olduğuna inanıyorum çünkü kavalyeme fazla sokulmayı istediğimden hiç emin değilim.</p>

  <p>Bunu kahvaltıda söylediğimde Turner'ın kahvesi ağzından püskürdü. Leydi Rudland ona öylesine öldürecekmiş gibi baktı ki. Doğrusu, masa örtülerine bu kadar düşkün olduğunu hiç bilmiyordum.</p>

  <p>Turner'ın niyeti şehirde sadece bir iki hafta kalmak. Bizimle Rudland Malikânesi’nde kalıyor, bu hem hoş hem de berbat.</p>

  <p>Leydi Rudland'ın dediğine göre bazı kaprisli ihtiyar şen dullar (bu sözler onun sözleri, benim değil) benim</p>

  <p>Turner'a çok yakın davrandığımı ve bu konuda insanların yanlış şeyler düşünebileceğini söylemişler.</p>

  <p>O da K. I. Ş. D. 'ye, Turner ve benim ağabey- kardeş gibi olduğumuzu söylemiş. Bu nedenle de, benim görücü balomda ona güvenmem kadar doğal bir şey olamayacağını ve bu konuda hiç kimsenin yanlış fikirlere kapılmaması gerektiğini belirtmiş. Gerçi, Londra'da hiç doğru bir fikir olduğunu sanmıyorum.</p>

  <h1 id="sigil_toc_id_5">BEŞİNCİ BÖLÜM</h1>

  <p>Bir iki hafta sonra güneş o kadar parlaktı ki, Miranda ile Olivia o sık sık yaptıkları taşra gezintilerini özledikleri için sabah bir Londra gezisi yapmak istediler. Olivia'nın ısrarı ile gezilerine önce alışveriş bölgesinden başladılar.</p>

  <p>"Kesinlikle benim başka bir elbiseye ihtiyacım yok," dedi Miranda caddeden aşağıya doğru yürürlerken. Hizmetçiler onları epeyce uzaktan takip ediyorlardı.</p>

  <p>"Benim de yok ama bakması çok eğlenceli, dahası harçlıklarımızla alacak ıvır zıvır bir şeyler bulabiliriz. Bir değişiklik olmazsa doğum günün burada yapılacak. Kendine bir ikramda bulunmalısın."</p>

  <p>"Belki de."</p>

  <p>Kılık kıyafet mağazalarını, kadın şapkacılarını, takıcıları hatta tatlıcıları dolaştılar. Miranda ne aradığını bile bilmediğinin farkına ancak vardı.</p>

  <p>"Şuna bak, Olivia" diye soluklandı. "Müthiş bir şey değil mi?"</p>

  <p>"Müthiş olan ne?" diye sordu Olivia, son derece büyük bir zevkle süslenmiş kitapçı vitrinine bakarken. "Şu." Parmağıyla Sör Thomas Malory tarafından yazılmış Arthur'un Ölümü (Le Morte dArthur) adlı kitabın kusursuz bir kopyasını gösterdi. Zengin ve sevimli görünüyordu. Miranda vitrine doğru eğilip onun etrafa yaydığı havayı teneffüs etmek istedi.</p>

  <p>Hayatında ilk kez, sahip olmak zorunda olduğunu hissettiği bir şeyle karşılaşmıştı. Bir iç çekti - derin, içini dolduran bir nefes aldı ve "Nihayet ayakkabılara neden bu kadar tutkun olduğunu anladım," dedi.</p>

  <p>"Ayakkabılar mı?" dedi Olivia, ayaklarına bakarak. "Ayakkabılar mı?"</p>

  <p>Miranda daha fazla açıklama yapma ihtiyacı duymadı. Başını eğmiş sayfaların kenarındaki yaldız boyayı incelemekle meşguldü.</p>

  <p>"Ve biz bunu çoktan okuduk," diye sürdürdü Olivia. "Sanırım iki yıl önceydi, Bayan Lacey mürebbiyemiz olarak işe alındığı zaman. Hatırlamıyor musun? Yaşımızın bu kitap için henüz uygun olmadığı konusunda şaşırıp kalmıştı"</p>

  <p>"Konu kitabın okunması değil," dedi Miranda cama biraz daha yaklaşarak.</p>

  <p>"Bu senin de hayatında gördüğün en güzel şey değil mi?"</p>

  <p>Olivia arkadaşının bu söylediklerini garipseyerek, "Aaa... Hayır," dedi.</p>

  <p>Miranda yavaşça başını salladı ve Olivia'ya baktı. "İşte bir şeyi sanat eseri yapan bu olsa gerek. Birinin içinde fırtınalar kopartan bir şey, ötekinin kılını bile kıpırdatamıyor.”</p>

  <p>"Miranda, o bir kitap."</p>

  <p>"O kitap," dedi Miranda kesin bir kararlılıkla, "Bir sanat eseri." "Oldukça eski görünüyor."</p>

  <p>"Biliyorum," diye iç geçirdi Miranda mutluluk içinde. "Alacak mısın?"</p>

  <p>"Eğer yeterli param varsa."</p>

  <p>"Bence vardır. Yıllardır harçlıklarını hiç harcamıyorsun. Bütün paranı, Turner'ın beş yıl önce doğum gününde sana gönderdiği porselen vazonun içine koyuyorsun."</p>

  <p>"Altı."</p>

  <p>Olivia göz kırptı. "Altı ne?" "Altı yıl önceydi."</p>

  <p>"Beş yıl önce altı yıl önce - ne fark eder ki?" Olivia patladı, Miranda'nın mükemmeliyetçiliği sabrını taşırmış gibi. "Mesele şu ki kenara konulmuş bir miktar paran varsa ve o kitabı gerçekten istiyorsan yirminci doğum gününü kutlamak için onu alman gerekir. Kendine hiçbir şey almıyorsun."</p>

  <p>Miranda vitrinin cazibesine geri döndü. Kitap bir kaidenin üzerine yerleştirilmiş ve ortalardan bir sayfası da açılmıştı. Arthur ile Guinevere'nın parlak renklerle boyanmış bir tasviri. "Pahalı olmalı," dedi üzüntüyle.</p>

  <p>Olivia onu hafifçe dürttü. "İçeriye girip sormadan kesinlikle bilemezsin."</p>

  <p>"Haklısın. Girip soracağım!" diyerek biraz heyecan, biraz tedirginlik dolu gülümsemesinin ardından mağazaya yöneldi. Samimi bir havası olan kitapçı zengin ve erkeksi tonlarda süslenmişti. Oturup herhangi bir cildin sayfalarını karıştırmak isteyenler için etrafa kabartılmış deri koltuklar yerleştirilmişti.</p>

  <p>"Dükkân sahibini göremiyorum," diye fısıldadı Olivia Miranda'nın kulağına.</p>

  <p>"İşte orada." diyerek başıyla anne babaları yaşlarında, biraz kel ve zayıf bir adamı gösterdi. "Bak, şurada bir adama bir kitap bulmak için yardımcı oluyor, işini bitirene kadar bekleyeceğim. Rahatsız etmek istemem."</p>

  <p>Kitapçı meşgul olduğu için iki bayan birkaç dakika sabırla onu beklediler. Adam ikide bir kaşlarını çatarak onlara bakıyordu. Bu Miranda'yı çok şaşırtmıştı çünkü hem Olivia'nın, hem de kendisinin giyimi o kadar düzgündü ki, adamın mallarının birçoğunu alabilecek gibi görünüyorlardı. Nihayet adam işini bitirdi ve telaşla onlara yöneldi.</p>

  <p>"Efendim acaba - " diye söze başladı Miranda. "Bu kitapçı dükkânı beyler için," dedi adam düşmanca bir ses tonuyla. (pehhhhh)</p>

  <p>"Aa," diyerek geri çekildi Miranda, adamın davranışına çok bozulmuştu. Yine de Malory'nin kitabını almayı çok istiyordu, o yüzden gururu bir yana bıraktı gülümsedi ve sözüne devam etti. "Özür dilerim. Fark etmemiştim ama ümit ederim ki - "</p>

  <p>"Buranın beyler için bir dükkân olduğunu söyledim." Adamın boncuk kadar küçük gözleri iyice kısıldı. "Lütfen kibarca burayı terk edin."</p>

  <p>Kibarca? Adama bakakaldı. Dudakları hayretle birbirinden ayrıldı. Kibarca?</p>

  <p>"Gidelim, Miranda" dedi Olivia, onu kolundan tutarak. "Gitmeliyiz."</p>

  <p>Miranda dişlerini sıktı ve olduğu yerde adeta çakılıp kaldı. "Bir kitap satın almak istiyordum."</p>

  <p>"Eminim öyledir," diye cevap verdi kitapçı sevimsiz tavrını sürdürerek. "Bayanların kitapçı dükkânı sadece çeyrek mil ötede."</p>

  <p>"Benim istediğim kitap bayanların dükkânında yok." Adam aptalca sırıttı. "Demek ki onu okumanız sakıncalı."</p>

  <p>"Efendim, bu konuda yorum yapma konumunda olduğunuza inanmıyorum." dedi Miranda soğuk bir tavırla.</p>

  <p>"Miranda," diye fısıldadı Olivia. Gözleri kocaman açılmıştı.</p>

  <p>"Bana bir dakika ver," dedi Miranda Olivia'ya, küçük itici adamdan gözlerini hiç ayırmadan. "Efendim çok param olduğu konusunda sizi temin ederim. Ve ancak Arthur'un Ölümü'nü incelememe izin verirseniz beni buradan ayrılmaya ikna edebilirsiniz."</p>

  <p>Adam kollarını önünde kavuşturdu. "Ben bayanlara kitap satmıyorum." Artık fazla oluyordu. "Özür dilerim, ne dediniz?"</p>

  <p>"Çıkın," diye bağırdı, ağzından tükürükler saçarak. "Yoksa sizi çıkartmak için zor kullanmam gerekecek."</p>

  <p>"Hata yapmış olursunuz, efendim," diyerek karşılık verdi Miranda sertçe. "Siz bizim kim olduğumuzu biliyor musunuz?" Aslında mevki, makam konuşturmak onun huyu değildi ama durum onu gerektiriyorsa bunu yapmaktan da kaçınmazdı.</p>

  <p>Kitapçı etkilenmişe benzemiyordu. "Benim için kesinlikle fark etmez." "Miranda," dedi Olivia yalvaran bir sesle. Son derece huzursuz görünüyordu.</p>

  <p>"Ben Bayan Miranda Cheever'ım, Sör Rupert Cheever’ın kızıyım, bu da," dedi Miranda savunurcasına, "Leydi Olivia Bevelstoke, Rudland Kontu'nun kızı. Bu konudaki tutumunuzu tekrar gözden geçirmenizi tavsiye ederim."</p>

  <p>Onun mağrur bakışlarına aynısı ile karşılık verdi adam. "Lanet olası Prenses Charlotte bile olsanız umurumda değil. Çıkın dükkânımdan."</p>

  <p>Miranda çıkmaya yeltenmeden önce gözlerini kısarak adama baktı. Onu aşağılaması yeterince kötü bir şeydi, ama prensesin adını böyle aşağılaması - insanın kanını dondurmaktan öteye gidiyordu. “Ağzınızdan çıkanı kulağınız duysun beyefendi."</p>

  <p>"Dışarı!"</p>

  <p>Olivia'nın kolundan tuttu ve öfke içinde mekânı terk ederlerken kapıyı güzelce çarptı, "İnanabiliyor musun?" dedi dışarıya çıktıktan sonra. "Korkunçtu. Suç işledi. O -"</p>

  <p>"Erkekler için bir kitapçı dükkânıydı." diyerek söze girdi Olivia, sanki yedekte tutuğu kafası tekrar yerine gelmiş gibi. "Ve?"</p>

  <p>Olivia, Miranda'nın saldırgan ses tonu karşısında gerilmişti. "Erkekler için ayrı, kadınlar için ayrı kitapçı dükkânları var. İşler böyle yürüyor."</p>

  <p>Miranda küçük yumruklarını sıktı. "Bana soracak olursan, bu hayatımda karşılaştığım en lanet olası, aptalca durumdu."</p>

  <p>"Miranda!" dedi Olivia duyulabilecek şekilde, nefes nefese. "Sen az önce ne söyledin?"</p>

  <p>Miranda kullandığı kötü dilden dolayı yüzü kızaracak kadar zarafet sahibiydi. "Beni ne kadar üzdüğünü görmüyor musun? Daha önce benim yüksek sesle küfür ettiğimi duydun mu hiç?"</p>

  <p>"Hayır ve kafandan ne kadar küfür geçirdiğini de bilmek istediğimden emin değilim."</p>

  <p>"Bu çok ahmakça." Miranda öfkeden kuduruyordu. Kesinlikle ahmakça. Onda satın alınacak bir şey ve benim de onu satın alacak param vardı. Bu konuyu bu kadar büyütmemeliydi."</p>

  <p>Olivia yola baktı. "Niçin bayanların kitapçısına gitmiyoruz?"</p>

  <p>"Bu benim normal şartlarda yapacağım bir şey değildi. O korkunç adamın dükkânında üstünlük taslamayı hiç arzu etmezdim ama Arthur'un Ölümü kitabının aynı kopyasından orada bulunduğundan emin değilim, Livvy. Kesinlikle tek bir eser olmalı. Daha da kötüsü -"</p>

  <p>Haksızlık içine yayıldıkça Miranda'nın sesi yükseliyordu. "Ve daha kötüsü - " "Daha kötüsü de mi var?"</p>

  <p>Miranda ona öfkeli bir bakış attı ve sözüne devam etti, "Evet. Var. Daha kötüsü, eğer iki kopya olsa bile ki ben olmadığından son derece eminim, onlardan bir tanesi bayanların kitapçı dükkânında bulunmayacaktır. Çünkü bir bayanın öyle bir kitabı okuyacağını hiç kimse tahmin etmeyecektir!"</p>

  <p>"Tahmin etmeyecekler midir?"</p>

  <p>"Evet. Kitapçı muhtemelen Byron ve Mrs. Radcliffe'ın romanlarıyla doludur."</p>

  <p>"Byron ve Mrs. Radcliffe’ın romanlarını severim," dedi Olivia biraz karşı koyar bir sesle.</p>

  <p>"Ben de severim," diyerek Miranda onu destekledi. "Ama ben öteki edebiyatı da severim. Ama kesinlikle eminim ki, o adamın konumu - kitapçının vitrinine doğru öfkeli bir parmak işareti yaptı - benim neyi okuyup okuyamayacağıma karar vermeye yetmez."</p>

  <p>Olivia bir süre ona baktı ve sonra kibarca sordu, "Rahatladın mı bari?" Miranda eteğinin orasını burasını düzeltti ve derin bir nefes aldı. "Epeyce."</p>

  <p>Olivia'nın sırtı kitapçı dükkânına dönüktü, Miranda'nın kolunu, onu rahatlatmak için tutarken omzunun üzerinden kitapçıya doğru öfkeyle baktı. "Senin için onu babama aldırtırız. Ya da Turner'a."</p>

  <p>"Amaç o değil ki. Bu konuda benim kadar üzülmediğine inanamıyorum."</p>

  <p>Olivia iç çekti. "Ne zamandan beri böyle cengâver oldun Miranda? Bu ikilinin kontrol edilemeyeninin kendim olduğunu sanırdım."</p>

  <p>Dişlerini sıkmaktan Miranda'nın çenesi ağrımaya başlamıştı. "Sanırım, şimdiye kadar böylesine üzüldüğüm bir şeyle karşılaşmamıştım."</p>

  <p>Olivia başını geri çekti ve hafifçe Miranda'ya tutundu. "Gelecekte üzülmemen için ne gerekiyorsa yapacağım, bunu bana hatırlat."</p>

  <p>"Ben o kitabı alacağım." "İyi, sadece - "</p>

  <p>"Ve o da benim aldığımı bilecek." Miranda kitapçı dükkânına düşmanca son bir bakış daha attıktan sonra eve doğru yürümeye başladı.</p>

  <p>"Merak etme Miranda, kitabı senin için alacağım," dedi Turner duygudaş bir ses tonuyla. Kız kardeşi odasına dalıp Miranda'nın acilen yardıma ihtiyacı olduğunu söylediğinde o, öğleden sonra tembelliğinin tadını çıkarıyor ve gazete okuyordu.</p>

  <p>Aslında her şey çok eğlenceli gelişiyordu. Özellikle de Olivia'nın acilen sözcüğünü kullanması üzerine Miranda'nın ona yönelttiği öldürücü bakış.</p>

  <p>"Onu benim için senin almanı istemiyorum," dedi Miranda. "Onu benim ile almanı istiyorum."</p>

  <p>Turner rahat koltuğunda arkasına yaslandı. "Ne fark eder ki?"</p>

  <p>"Bir dünya fark eder."</p>

  <p>"Bir dünya," diye onayladı Olivia sırıtarak. Turner onun da, bu farkın ne olduğunu bildiğinden şüpheliydi. Miranda ona ters ters bakınca, Olivia geri adım attı ve bağırdı, "Ne var? Seni destekliyorum işte!"</p>

  <p>Miranda buna karşılık, Turner'a dönerek öfkeyle sözlerini sürdürdü. "Sizce, sırf kadın olduğum için belli bir dükkândan alışveriş yapamamam ne kadar doğru?"</p>

  <p>Turner uyuşuk bir gülümsemeyle, "Miranda, kadınların giremeyeceği belli yerler vardır," dedi.</p>

  <p>"Sizin o değerli kulüplerinizden birisine girmek istemiyorum. Sadece bir kitap satın almak istiyorum. Burada fazlaca uygunsuz olan hiçbir şey yok. Öyle şeyler antika oldu artık, Tanrı aşkına, lütfen."</p>

  <p>"Miranda, eğer o beyefendi o dükkânın sahibi ise, kime satış yapıp yapmayacağına o karar verir." Miranda kollarını kavuşturdu. "Tamam, ama belki de bunu yapmasına izin verilmemeli. Belki kitapçıların, dükkânlarına giren bayanları engellemesinin önüne geçecek bir yasa olmalı."</p>

  <p>Turner alaycı bir tavırla kaşlarını kaldırdı. "Şu Mary Wollstonecraft'ın yazdığı kitapçığı okumuyorsun sen, değil mi?"</p>

  <p>"Mary kim?" Dikkati dağılmış bir sesle sordu Miranda. "Neyse iyi."</p>

  <p>"Konuyu değiştirme, lütfen, Turner. O kitabı almama izin vermesi gerektiğine inanıyor musun inanmıyor musun?”</p>

  <p>Turner derin bir iç çekti, genç kızın inatçılığı onu yormuştu. Hem de bir kitap için.</p>

  <p>"Miranda, niçin senin erkekler için olan bir kitapçı dükkâna girmene izin verilsin ki? Senin seçme hakkın bile yok.”</p>

  <p>Miranda, bunun üzerine öfkeden kocaman tükürükler saçarak konuşmaya başladı, "O da başka bir konu_” Turner taktik bir hata yaptığının hemen farkına vardı.”Seçme hakkını söz konusu ettiğimi unut, lütfen O kitabı almak için seninle geleceğim."</p>

  <p>"Gelecek misin?" Gözleri ışıltıyla parladı. Yumuşak ve kahverengiydiler. “Teşekkür ederim.” “Cuma günü gidelim mi? Sanırım o gün öğleden sonra boşum.”</p>

  <p>“Aaa, ben de gelmek istiyorum,” diyerek söze girdi Olivia.</p>

  <p>“Kesinlikle olmaz,” dedi Turner kesin bir tavırla. “Ben ancak birinizle baş edebilirim. Sinirlerimi bilirsiniz.” “Sinirlerin mi?”</p>

  <p>Turner ona kinayeli bir bakış attı. “İstiyorsan bir dene.”</p>

  <p>“Turner,” diye bağırdı Olivia. Sonrada Miranda’ya dönüp, “Miranda!”</p>

  <p>Ama Miranda'nın dikkati hâlâ Turner'ın üzerindeydi. “Şimdi gidebilir miyiz?" diye sordu Miranda. Sesinde Tartışmalarının etkisinden hiçbir iz kalmamıştı. "O kitapçının beni unutmasını istemiyorum "</p>

  <p>"Olivia’nın maceranızla ilgili yorumundan anladığım kadarıyla seni unutmasının mümkün olduğunu sanmıyorum.”</p>

  <p>“Ama bugün gidebilir miyiz? Lütfen. Lütfen " Bana yalvardığının farkındasın, değil mi?"</p>

  <p>"Umurumda değil."</p>

  <p>Turner bir an için düşündü. "Bana öyle geliyor ki bu durumu avantajıma kullanabilirim.” Miranda ona boş boş baktı. "Hangi konuda?"</p>

  <p>"Ee, bilmiyorum. İnsan birisinden ne zaman yardım isteyeceğini bilemez."</p>

  <p>"Bende isteyebileceğin hiçbir şey olmadığından, çirkin planlarını unutup beni sadece kitapçı dükkânına götürmeni tavsiye ederim."</p>

  <p>"Peki, gidelim."</p>

  <p>Turner Miranda'nın coşkuyla havaya sıçrayabileceğini düşünüp korktu. Yüce Tanrım. "Uzak değil," dedi Miranda. "Yürüyerek gidebiliriz."</p>

  <p>Onları hole kadar takip eden Olivia sordu, "Sizinle gelemeyeceğimden emin misin?"</p>

  <p>Turner Miranda'nın kapıya yöneldiğini görünce, "Sen kal," diye emretti yumuşak bir tavırla. "Eğer tek parça halinde dönmezsek birinin bekçiyi çağırması gerekecek."</p>

  <p class="tarih" style="text-align: center;"><b>***</b></p>

  <p>On dakika sonra, Miranda o gün, daha önce kovulduğu kitapçı dükkânının önünde duruyordu. "Hadi Miranda," dedi Turner mırıltı halinde. "Biraz korkutucu görünüyorsun."</p>

  <p>"Güzel," dedi Miranda ve hızlıca yürümeye devam etti.</p>

  <p>Turner onu engellemek için elini omzuna koydu. "İzin ver ben senden önce gireyim," diye önerdi, gözlerinde eğleniyor olmanın ışıltısı vardı. "Sadece şu görüntün bile zavallı adama inme gelmesine neden olabilir."</p>

  <p>Miranda kaşlarını çatarak baktı ama yine de geçmesine izin verdi. Bu sefer kitapçının onu hırpalaması mümkün değildi. Yeterli dozda öfkeyi almış ve unvan sahibi bir soylunun zırhına bürünmüş bir halde gelmişti. Bu kez kitap kesinlikle onundu.</p>

  <p>Turner dükkâna girince bir çan çaldı. Miranda hemen peşinden girdi, onu neredeyse topuklarına basacak kadar yakından takip ediyordu.</p>

  <p>"Yardımcı olabilir miyim efendim?" diye sordu kitapçı, yağcı bir nezaketle. "Evet, benim ilgilendiğim..." Sözlerini bitirmeden etrafına bakınmaya başladı. "Şu kitap," dedi Miranda kesin bir ifadeyle, vitrini işaret ederek.</p>

  <p>"Evet, işte o," dedi Turner ve kitapçıya gülümsedi.</p>

  <p>"Sen!" dedi kitapçı ağzından tükürükler saçarak, suratı öfkeden kıpkırmızı kesilmişti. "Dışarı! Çık dükkânımdan!" Miranda'nın kolundan tutup onu kapıya doğru sürüklemeye çalıştı.</p>

  <p>"Dur! Dur diyorum sana!" Miranda aptal gibi gördüğü bir adamın kendisini aşağılamasına izin verecek birisi değildi. El çantasını kavradığı gibi adamın başına geçirdi.</p>

  <p>Turner şaşkınlıktan dona kalmıştı.</p>

  <p>"Simmons!" diye bağırdı kitapçı, yardımcısına sesleniyordu. "Bir polis getir. Bu genç bayan aklını kaçırdı." "Ben aklımı kaçırmadım, seni ihtiyar keçi!"</p>

  <p>Turner ne yapabileceğini düşünüyordu. Ne yaparsa yapsın sonucun iyi olacağından emin değildi.</p>

  <p>"Ben parasını ödeyecek olan bir müşteriyim," diye devam etti Miranda heyecanla. "Ve Arthur'un Ölümünü satın almak istiyorum!"</p>

  <p>"Ölürüm de onu sana vermem, seni terbiyesiz sürtük!"</p>

  <p>Sürtük? Bu kadarı gerçekten Miranda için çok fazlaydı. Şu andaki davranışlarına bakarak anlaşılamayacak bir duyarlılığa sahipti aslında. "Seni alçak, alçak adam," diye tısladı ve el çantasını tekrar havaya kaldırdı.</p>

  <p>Sürtük? Turner derin bir iç çekti. Bu onun gerçekten de göz ardı edemeyeceği bir aşağılamaydı. Yine de Miranda'nın bu zavallı adama saldırmasına izin veremezdi. (Adammmı zavallı ya hayret bişey kıza sürtük diyo Turner efendi adama zavallı diyor… )</p>

  <p>El çantasını onun elinden aldı. Araya girdiği için Miranda adeta gözleriyle hançerlercesine ona baktı. Turner da gözlerini kıstı ve uyaran gözlerle Miranda'ya baktı.</p>

  <p>Turner boğazını temizledi ve kitapçıya döndü. "Beyefendi, hanımefendiden özür dilemeniz konusunda ısrar ediyorum."</p>

  <p>Kitapçı küstah bir tavırla kollarını kavuşturdu.</p>

  <p>Turner Miranda'ya bir göz attı. Onun kolları da tıpkı aynı biçimde kavuşturulmuştu. Döndü ve tekrar kendilerinden daha yaşlı olan adama baktı, biraz da baskıcı bir sesle "Hanımefendiden özür dileyeceksiniz." dedi.</p>

  <p>"O bir baş belası," dedi kitapçı terbiyesiz bir tavırla.</p>

  <p>"Sen, niye - " eğer Turner hızla elbisesinin arkasından kavrayıp onu geri çekmeseydi, Miranda adamın üstüne çullanacaktı. Yaşlı adam elini yumruk yaptı ve görünümüyle hiç de uyuşmayan saldırgan bir tavır takındı.</p>

  <p>"Sakin ol," diye tısladı Turner Miranda'ya, göğüs kafesinden bir öfke selinin boşalmaya başladığını hissediyordu.</p>

  <p>Kitapçı Miranda'ya karşı bir zafer kazanmışçasına baktı.</p>

  <p>"Bu bir hataydı," dedi Turner. Aman Tanrım, bu adamın hiç mi sağduyusu yoktu? Miranda ileri fırladı. Bu, Turner'ın onu sırtından daha sıkı kavraması gerektiği, böylece kitapçının da daha sırıtık bir tavır takınması anlamına geliyordu. Turner'ın durumu yatıştıramaması halinde, bu lanet olası maskaralığın şiddetli bir kasırgaya dönüşmesi kaçınılmazdı.</p>

  <p>Kitapçıya o en soğuk ve aristokrat tavrıyla şöyle bir baktı. "Hanımefendiden özür dile, yoksa seni gerçekten pişman ederim."</p>

  <p>Ancak kitapçının, gözü dönmüş bir aptal olduğu aşikârdı çünkü Turner'ın oldukça cömert olan bu teklifini kabul etmemişti. Bunun yerine düşmanca bir tavırla çenesini dışarı çıkarttı ve</p>

  <p>"Özür dileyecek bir şeyim yok. O kadın benim dükkânıma girdi..." "Kahretsin," diye mırıldandı Turner. Artık bu işin geri dönüşü kalmamıştı. " ... Müşterilerimi rahatsız etti, beni aşağıladı..."</p>

  <p>Turner elini yumruk yaptı ve kitapçının burnunun yan tarafına güzel bir darbe indirdi.</p>

  <p>"Aman Tanrım," dedi Miranda soluk soluğa. "Sanırım burnunu kırdın."</p>

  <p>Turner ona sert sert baktıktan sonra yerde yatan adama döndü. "Ben öyle düşünmüyorum. O kadar da çok kan akmıyor."</p>

  <p>“Yazık," diye mırıldandı Miranda.</p>

  <p>Turner kolundan kavradı ve Miranda'yı adamın yakınına çekti. "Buradan çıkıncaya kadar tek bir söz bile söyleme."</p>

  <p>Miranda'nın gözleri fal taşı gibi açıldı ama olgunlukla ağzını kapadı, Turner'ın onu dükkândan dışarı çekmesine izin verdi. Yine de vitrinin önünden geçerlerken gözü Arthur'un Ölümü adlı kitaba ilişti ve haykırdı, "Kitabım!"</p>

  <p>Artık sabrı taşmıştı. Turner yere çakılırcasına durdu. "O kahrolası kitabınla ilgili bir tek söz bile duymak istemiyorum, duyuyor musun beni?"</p>

  <p>Miranda'nın ağzı açık kaldı.</p>

  <p>"Az önce ne olduğunu anlıyor musun? Bir adama vurdum." "Ama sence bunu hak etmedi mi?"</p>

  <p>"Senin kulağının burulmayı hak ettiğinin yarısı kadar bile değil!" Miranda geri çekildi, gücendiği açıkça belliydi.</p>

  <p>"Sen ne olduğumu düşünüyorsun bilmiyorum ama ben bir daha ne zaman ve nerede şiddet seviyesine ineceğimi düşünmek istemiyorum."</p>

  <p>"Ama - "</p>

  <p>"Âmâsı yok, Miranda. Adamı aşağıladın - " "O beni aşağıladı!"</p>

  <p>"Ben konuyla ilgileniyordum," dedi sıktığı dişlerinin arasından. "Beni buraya bunun için getirmiştin, her şeyle ilgilenmem için. Öyle değil mi?"</p>

  <p>Miranda suratını astı ve keskin, isteksiz bir baş hareketiyle çenesini oynattı.</p>

  <p>"Nasıl bir pervasızlıktı bu yaptığın? Ya adam kendini kontrol etmeseydi ne olacaktı? Ya eğer - " "Adamın kendini kontrol ettiğini mi düşünüyorsun?" diye sordu Miranda şaşkınlık içinde.</p>

  <p>"En az senin kadar!" Genç kızı omuzlarından kavradı ve neredeyse sarsmaya başladı.</p>

  <p>"Aman Tanrım, Miranda! Gözünü kırpmadan bir kadına vurabilecek adamların olduğunu bilmiyor musun? Daha kötüsünü bile yapabilirler," diye ekledi Turner anlamlı bir şekilde.</p>

  <p>Miranda'nın cevabını bekledi ama o sadece yüzüne bakıyordu, gözleri kocaman ve kıpırtısızdı. Kendisinin göremediği bir şeyleri gördüğü duygusuna kapıldı. Kendi içinde olan bir şeyleri.</p>

  <p>"Özür dilerim, Turner."</p>

  <p>"Ne için?" diye sordu Turner nezaketle. "Sakın bir kitapçı dükkânının ortasında olay çıkardığın için mi? Ağzını kapatman gerektiği halde kapatmadığın için mi? Yoksa - "</p>

  <p>"Seni üzdüğüm için," dedi sakin bir sesle. "Özür dilerim, bu bana yakışmadı." Miranda’nın yumuşak sözleri öfkesini silip süpürmüştü ve içini çekti.</p>

  <p>"Lütfen bir daha böyle bir şey sakın yapma, olur mu?" "Söz veriyorum."</p>

  <p>"İyi." Hâlâ onun omuzlarını sıkıca kavramakta olduğunu fark etti ve parmaklarını gevşetti. Sonra omuzlarının çok hoş olduğunu hissedince şaşırdı ve ellerini çekti.</p>

  <p>Miranda'nın yüzünü bir üzüntü ifadesi kaplamıştı. Miranda başını bir yana eğdi. "En azından söz verdiğimi zannediyorum. Seni böyle üzecek bir şey yapmamak için kesinlikle gayret edeceğim."</p>

  <p>Turner bir an için kendisini üzmemeye çalışan Miranda'nın görüntüsünü hayal etti. Bu görüntüye üzüldü. "Ne oldu sana? Hepimiz senin kendine hâkim olmana güveniyoruz. Tanrı biliyor ya, pek çok defa Olivia'yı sorunlardan uzak tutmayı basardın."</p>

  <p>Miranda önce dudaklarını sıkı sıkı kapattı ve sonra konuştu, "Dengeli olmayı boyun eğici olmakla karıştırma, Turner. Aynı şey değiller. Ben kesinlikle boyun eğen birisi değilim."</p>

  <p>Turner onun saldırgan bir tutum içinde olmadığının farkına vardı. Sadece gerçekleri ifade ediyordu. Yıllardır ailesinin gözden kaçırdığını düşündüğü gerçekleri. "Korkma," dedi yorgun bir sesle. Eğer boyun eğici olduğunu bir an bile düşünmüş olsam da, bu öğleden sonra kesinlikle o düşünceden eser bırakmadı."</p>

  <p>Ama Tanrı yardımcısı olsun, Miranda daha sözünü bitirmemişti. "Eğer böyle açıkça yanlış bir şey görürsem," dedi samimiyetle, "Hiçbir şey yapmadan öyle oturamam."</p>

  <p>Sanki Turner'ı öldürecekti. Turner bundan emindi. "Sadece böyle aleni yaramazlıklardan uzak durmaya çalış. Bunu benim için yapabilir misin?"</p>

  <p>"Ama ben bunun özellikle bir yaramazlık olduğunu sanmıyorum ve ben - "</p>

  <p>Turner elini kaldırdı. “Yeter. Bu konuda tek bir söz istemiyorum. Sadece bu konuda konuşmak dahi hayatımdan on yılımı alacak." Miranda'nın elini tuttu ve eve doğru yöneldiler.</p>

  <p>Yüce Tanrım, Turner'ın nesi vardı? Nabzı hâlâ çok hızlı atıyordu, oysa Miranda'nın başına bir şey gelmemiş, bir tehlike yaşamamıştı. Gerçek bir tehlike. Kitapçı, Miranda'ya iyi bir yumruk atabilirdi. Miranda için bu kadar niye kaygılanıyordu ki? Şüphesiz onunla ilgileniyordu. Miranda onun küçük kız kardeşi gibiydi. Sonra Olivia'yı onun yerine koyup olanları hayal etmeye çalıştı. Tek hissedebildiği hafif bir keyifti.</p>

  <p>Eğer Miranda onun bu kadar öfkelenmesine sebep olabiliyorsa, ortada çok yanlış bir şey vardı.</p>

  <h1 id="sigil_toc_id_6">ALTINCI BÖLÜM</h1>

  <p>"Winston yakında burada olacak," dedi Olivia ve gül salonuna girip Miranda'ya en güzel gülücüklerini gönderdi. Miranda başını kitabından kaldırıp ona baktı - elindeki, Arthur'un Ölümü'nün, Lord Rudland'ın kütüphanesinden emanet aldığı, pek de parlak olmayan, kulakları köpek kulağına benzeyen bir kopyasıydı. "Gerçekten mi?" diye mırıldandı, hâlbuki o gün öğlenden sonra Winston'ın geleceğini çok iyi biliyordu.</p>

  <p>"Gerçekten mi?" diyerek Olivia onu taklit etti. "Tek söyleyebileceğin bu mu? Pardon ama senin bu çocuğa âşık olduğun izlenimini edinmiştim, özür dilerim - şimdi artık o bir erkek, öyle değil mi?"</p>

  <p>Miranda okuduğu kitaba geri döndü. "Ona âşık olmadığımı söylemiştim sana."</p>

  <p>"Olmalısın," dedi Olivia. "Eğer onunla biraz zaman geçirmeye tenezzül etseydin olacaktın."</p>

  <p>Miranda'nın, sayfadaki kelimeler üzerinde kararlı biçimde dolaşıp duran gözleri birden dondu. Başını kaldırdı. "Bağışla beni ama o Oxford da değil mi?"</p>

  <p>"Evet, öyle," dedi Olivia sanki altmış millik mesafenin hiç önemi yokmuş gibi. "Ama o geçen hafta buradaydı ve sen onunla neredeyse hiç vakit geçirmedin."</p>

  <p>"Bu doğru değil," dedi Miranda. "Hyde Park'ta ata bindik, ruhlar için Gunters'e gittik, hatta Serpentine'de bir tekne gezintisi yaptık."</p>

  <p>Olivia yakındaki bir sandalyeye kendini attı ve kollarını önünde kavuşturdu. "Bu yeterli değil." "Sen çıldırmışsın," dedi Miranda. Hafifçe başını salladı ve sonra kitabına geri döndü. "Biliyorum ona âşık olacaksın. Tek ihtiyacın olan onunla birlikte yeterince zaman geçirmek."</p>

  <p>Miranda dudaklarını sımsıkı kapadı ve gözlerini kitabın üzerinde sabitledi. Bu hiçbir yerde kabul görebilecek bir konuşma değildi.</p>

  <p>"Sadece iki günlüğüne geliyor," dedi Olivia. "Hızlı hareket etmemiz gerekiyor."</p>

  <p>Miranda bir sayfa çevirdi ve"Sen ne dilersen, onu yap Olivia, ama ben planlarının bir parçası olmayacağım." Sonra telaşla kafasını kaldırıp ona baktı. "Hayır, fikrimi değiştirdim. Ne dilersen onu yapma. Eğer her şeyi sana bırakırsam, neler olup bittiğini anlayamadan kendimi uyuşturulmuş olarak Gretna Green* yolunda bulurum."</p>

  <p>*Gretna Green, Güney İskoçya'da İngiltere sınırında, 1754–1856 yıllan arasında İskoç yasaları değişinceye kadar, kaçarak evlenmiş olan eşlerden bir tanesinin yirmi bir gün boyunca evlenme iznini alabilmek için ikamet etmek zorunda kaldığı bir köy.</p>

  <p>"Entrika dolu bir düşünce."</p>

  <p>"Livvy, çöpçatanlık yok. Bana söz vermeni istiyorum."</p>

  <p>Olivia birden kurnaz bir ifadeye büründü. "Tutamayacağım bir sözü vermem."</p>

  <p>"Olma."</p>

  <p>"Peki, tamam ama eğer onun kafasında çöpçatanlık varsa Winston'ın önüne geçemezsin. Son davranışından yola çıkarsak, böyle bir şeyler düşünüyor olması muhtemel."</p>

  <p>"Yeter ki sen müdahale etme."</p>

  <p>Olivia burnundan soludu ve alınmış gibi görünmeye çalıştı. "Böyle bir şeyi yapabileceğimi düşünmen bile beni incitiyor."</p>

  <p>"Lütfen." Miranda tekrar kitabına döndü ama bir yandan kafasından geriye doğru sayarken bir yandan da kitabın konusuna odaklanmak neredeyse imkânsızdı... yirmi, on dokuz, on sekiz...</p>

  <p>Olivia kesinlikle yirmi saniyeden daha fazla sessiz kalmayacaktı. On yedi... on altı...</p>

  <p>"Winston'dan çok sevimli bir koca olur, sence de öyle değil mi?" Dört saniye. Olivia için bu kadarı bile olağanüstüydü.</p>

  <p>"Tabii ki onun yaşı daha genç ama biz de öyleyiz." Miranda meşgulmüş gibi onu duymazlıktan geldi.</p>

  <p>"Belki Turner da onun kadar iyi bir koca olabilirdi, eğer Leticia gelip onu bu kadar yıpratmış olmasaydı tabii." Miranda'nın kafası birden kalktı. "Bu söylediğin çok kaba değil mi sence?"</p>

  <p>Olivia hafifçe gülümsedi. "Beni dinlediğini biliyordum."</p>

  <p>"Seni dinlememek neredeyse imkânsız," diye mırıldandı Miranda.</p>

  <p>"Sadece diyordum ki - " Olivia'nın çenesi kalktı ve gözleri Miranda'nın arkasındaki kapı aralığına dikildi. "Al işte orada. Ne tesadüf"</p>

  <p>"Winston," dedi Miranda neşe içinde ve oturduğu yerde, kanepenin kenarından onu daha rahat görebilecek şekilde döndü. Oysa gelen Winston değildi.</p>

  <p>"Hayal kırıklığına uğrattığım için üzgünüm," dedi Turner, hafifçe gülümseyerek.</p>

  <p>"Özür dilerim," diye mırıldandı Miranda, kendisini olağanüstü aptal hissetmişti. "Ondan bahsediyorduk da." "Ve senden," diye ekledi Olivia. "Son olarak da senden söz ettik aslında, bu yüzden girdiğini görünce kendimi tutamadım."</p>

  <p>"Şeytani planlar yaptığınıza eminim."</p>

  <p>"Aslında öyle," dedi Olivia.</p>

  <p>Turner Miranda'nın karşısındaki sandalyeye otururken Miranda ona bakıp gülümsedi.</p>

  <p>Olivia öne doğru eğildi ve işveli bir tavırla çenesini avucunun içine yerleştirdi. "Ben de tam Miranda'ya senin berbat bir koca olacağını söylüyordum."</p>

  <p>Turner memnun olmuş gibi arkasına yaslandı. "Oldukça doğru."</p>

  <p>"Ama tam," diyerek sözüne devam etti Olivia, "Uygun bir eğitimle ıslah edilebileceğini söylemek üzereydim ki."</p>

  <p>Turner ayağa kalktı. "Ben gidiyorum."</p>

  <p>"Hayır, gitme!" diye bağırdı Olivia, bir yandan kahkaha atarak. "Tabii ki dalga geçiyorum. Senin kesinlikle hiçbir şekilde kurtarılmaya ihtiyacın yok ama Winston... Yani, Winston bir balçık topağı gibi."</p>

  <p>"Bu söylediğini ona söylemeyeceğim," diye mırıldandı Miranda.</p>

  <p>"Aynı görüşte olmadığını söyleme bana," dedi Olivia kışkırtıcı bir tavırla. "Daha o, çoğu erkek gibi korkunç hale gelmeye zaman bulamadı."</p>

  <p>Turner şaşkınlığını gizleyemeden kız kardeşini seyrediyordu. "Nasıl oluyor da, oturup burada senin erkeklerin nasıl eğitileceği konusundaki dersini dinleyebiliyorum?"</p>

  <p>Olivia, tam cevap vermek için ağzını açmıştı ki - kesinlikle zeki ve kurnazca bir şey söyleyecekti - o anda kapıda uşak göründü ve hepsini kurtardı. "Annenizin size ihtiyacı var, Bayan Olivia."</p>

  <p>Odadan çıkarken Olivia döndü ve "Geri geleceğim, bu konuşmayı tamamlamayı çok istiyorum," dedi. Sonra şeytani bir gülümseme ile havada parmaklarını oynatarak ayrıldı.</p>

  <p>Turner içinden gelen kükremeyi bastırdı - bir gün kız kardeşi birinin ölümüne sebep olacaktı - ve dönüp Miranda'ya baktı. Ayaklarını altına alıp kanepenin üzerine kıvrılmıştı, kucağında kocaman tozlu bir cilt vardı. "Ağır bir kitap mı?" diye mırıldandı Turner.</p>

  <p>Miranda kitabı kaldırdı.</p>

  <p>"Haa," dedi Turner, gülümsemesini bastırmaya çalışarak. "Gülme," diye uyardı Miranda.</p>

  <p>"Aklımdan bile geçirmedim." "Yalan da söyleme"</p>

  <p>Turner kıkırdayarak arkasına yaslandı. "İşte buna söz veremem."</p>

  <p>Miranda bir süre tek bir kelime etmeden öylece oturdu, kısmen ciddi kısmen katı görünüyordu, sonra yüz ifadesi değişti. Öyle çarpıcı, ya da korku uyandırıcı bir ifade değildi ama kafasında bir şeyleri tartmakta olduğu açıkça belli oluyordu. Sonunda bir karara varmış gibiydi.</p>

  <p>"Winston hakkında ne düşünüyorsun?" diye sordu Miranda.</p>

  <p>"O benim erkek kardeşim," dedi Turner. Daha başka der gibi elini savurdu.</p>

  <p>"Pekâlâ," dedi Turner, duraksadı, çünkü gerçekten de ne söylemesini beklediğini bilmiyordu. "Benim kardeşim işte."</p>

  <p>Miranda'nın gözleri alaycı bakışlarla yukarılarda gezindi. "Kesinlikle açık olmalısın."</p>

  <p>"Tam olarak öğrenmek istediğin nedir?"</p>

  <p>"Onunla ilgili ne düşündüğünü bilmek istiyorum," diye yineledi Miranda ısrarla.</p>

  <p>Bilemediği bir nedenle, Turner'ın kalbi adeta yerinden fırlayıp çıkacakmış gibi çarpıyordu. "Bana, Winston'dan iyi bir koca olup olamayacağını mı sormak istiyorsun?"</p>

  <p>Miranda baykuşumsu bakışıyla baktı ve sonra göz kırptı. "Öyle görünüyor ki, herkes onunla beni evlendirmeye çalışıyor."</p>

  <p>"Herkes mi?" "Peki, Olivia"</p>

  <p>"Romantik konularda tavsiyesini soracağım son kişi."</p>

  <p>"Yani sen benim Winston'ın aklını çelmemem gerektiğini düşünmüyorsun," dedi öne eğilerek.</p>

  <p>Turner göz kırptı. Miranda'yı tanıyordu, onu yıllardır tanıyordu, bu yüzden de onun hayret verici ölçüde sevimli göğüslerini göstermek niyetiyle pozisyonunu değiştirmediğinden son derece emindi.</p>

  <p>"Turner?" diye mırıldandı.</p>

  <p>"O çok küçük," diye ağzından kaçırdı Turner. "Benim için mi?"</p>

  <p>"Herkes için. Tanrım, o sadece yirmi birinde." "Aslında, yirmi."</p>

  <p>"Kesinlikle," dedi Turner rahatsız bir tavırla, aptal gibi görünmemek için fularını düzeltmenin bir yolunu arıyordu. Çok sıcak hissetmeye başlamıştı ve dikkatini Miranda dışında başka bir şeye toplaması giderek zorlaşıyordu, bu konuda kendini ele vermekten korkuyordu.</p>

  <p>Miranda arkasına yaslandı. Tanrı'ya şükür. Ve hiçbir şey söylemedi.</p>

  <p>Sonunda Turner dayanamadı. "Onu elde etmek niyetinde misin?"</p>

  <p>"Winston'ı mı?" Bu konuyu düşünüyormuş gibi göründü. "Bilmiyorum."</p>

  <p>Turner homurdanırcasına, "Eğer bilmiyorsan, yapmaman gerektiği açık," dedi.</p>

  <p>Miranda döndü ve doğrudan onun gözlerinin içine baktı. "Sen böyle mi düşünüyorsun? Yani aşk açık ve net mi olmalı?"</p>

  <p>"Kim aşk hakkında bir şey söyledi ki şimdi?" Sesi istemeden biraz kaba çıkmıştı. Bunun üzerine Miranda bunun pek uygun bir konuşma olmadığını anladı.</p>

  <p>"Hımm."</p>

  <p>Turner yargılanıyormuş duygusuna kapıldı, bu hoş değildi ve hazırlıksız yakalanmıştı. Miranda'nın tekrar dikkatini kucağındaki kitaba çevirmesi bu sonucu güçlendiriyordu.</p>

  <p>O ise, orada öyle aptal gibi oturmuş, sadece onun kitap okumasını seyrediyordu.</p>

  <p>Miranda başını kaldırdı, yüz ifadesi sinir bozucu ölçüde sakindi. "Öğlenden sonra için bir planın var mı?" "Yok," diye kestirip attı, oysa atını gezintiye çıkarmak için planlar yapıyordu.</p>

  <p>"Bugün Winston'ın gelmesi bekleniyor."</p>

  <p>"Farkındayım."</p>

  <p>"Biz de bu yüzden onun hakkında konuşuyorduk," diyerek açıklama yaptı Miranda sanki bir şey fark edecekmiş gibi. "Benim doğum günüm için geliyor."</p>

  <p>"Evet elbette."</p>

  <p>Miranda tekrar öne eğildi. "Unutmadın, değil mi? Yarın akşam bir aile yemeğimiz var." "Tabii ki unutmadım," diye mırıldandı. Aslında çoktan unutmuştu.</p>

  <p>"Hımm," Miranda mırıldandı, “Yine de düşüncelerini benimle paylaştığın için teşekkür ederim." "Düşüncelerim," diye yineledi Turner. Şimdi hangi lanet olası konudan bahsediyordu?</p>

  <p>"Winston konusunda, düşünecek çok şey var ve ben senin fikrini almak istedim." "Peki, aldın işte."</p>

  <p>"Evet." Miranda gülümsedi. "Memnun oldum. Sana ne kadar saygı duyduğumu biliyorsun."</p>

  <p>Her seferinde, ne yapıp edip Turner'ın kendini eskilerden kalma bir kutsal emanet gibi hissetmesini sağlayabiliyordu.</p>

  <p>"Bana saygı mı duyuyorsun?" Kelimeler zevksizce dilinden kayıp çıkmıştı. "Elbette. Sen öyle düşünmüyor muydun?"</p>

  <p>"Samimi olmak gerekirse Miranda, çoğunlukla ne düşündüğün konusunda hiçbir fikir yürütemiyorum," deyiverdi Turner.</p>

  <p>"Seni düşünüyorum."</p>

  <p>Gözleri onun gözlerine kaydı.</p>

  <p>"Ve Winston'ı ve şüphesiz Olivia'yı. Sanki insan onunla aynı evde yaşayıp da onu düşünmeden edebilecekmiş gibi." Miranda aniden kitabını kapattı ve ayağa kalktı. "Gidip onu arasam iyi olacak. O ve annenin Olivia'nın sipariş etmek istediği bazı elbiselerle ilgili araları açıktı. Ona yardımcı olmaya söz vermiştim."</p>

  <p>Turner ayağa kalktı ve kapıya kadar ona eşlik etti. "Olivia'ya mı yoksa anneme mi yardım edeceksin?" "Eh, tabii ki annene," dedi Miranda bir kahkahayla. "Gencim ama aptal değilim."</p>

  <p>Ve bunu söyledikten sonra hemen yanından ayrıldı.</p>

  <p class="tarih">10 HAZİRAN 1819</p>

  <p>Bugün öğleden sonra Turner'la garip bir konuşma yaptım. Onu kıskandırmak niyetinde değildim ama yine de eğer birileri ona karsı duygularımı bilseydi sanırım o şekilde yorumlayabilirdi. Ama tabii ki bilmiyorlar.</p>

  <p>Niyetim Arthur'un Ölümü konusunda suçlu hissettiğime ilişkin ipuçları vermekti. Bu konuda başarılı olduğumu sanmıyorum.</p>

  <p>O öğleden sonra ilerleyen zamanlarda, Turner arkadaşı Lord Westholme ile Hyde Park'ta yaptığı gezintiden döndü ve Olivia'yı ana holde dikilmiş boş boş dururken buldu.</p>

  <p>"Şşş," dedi Olivia.</p>

  <p>Bu herkesin dikkatini çekecek kadar yüksek sesle olmuştu, bu yüzden Turner hemen onun yanına gidip, "Niçin sessiz olmamız gerekiyor?" diye sordu, fısıldamayı reddederek.</p>

  <p>Olivia ona öfkeyle baktı. "Birilerine kulak misafiri oluyordum."</p>

  <p>Olivia mutfaklara giden merdiven boşluğundan gelen sesleri duymaya çalışıyordu, Turner konuşanların kim olduklarını anlayamadı. Ancak sonra duydu - kıvrak bir kahkaha sesiydi bu.</p>

  <p>"Miranda mı o?" diye sordu Turner.</p>

  <p>Olivia başını salladı. "Winston şimdi geldi, aşağıya indiler." "Niçin?"</p>

  <p>Olivia köşeden öbür tarafa doğru bir göz attıktan sonra Turner'a döndü. "Winston acıkmıştı." Turner eldivenlerini aniden çekip çıkardı. "Karnını doyurmak için Miranda'ya mı ihtiyacı var ki?"</p>

  <p>"Hayır, Bayan Cook'un tereyağlı kurabiyelerinden almak için aşağıya indi. Ben de onlara katılacaktım, çünkü yalnız bırakılmaktan nefret ederim ama madem sen geldin, sanırım sen bana arkadaşlık edersin."</p>

  <p>Turner ona baktı ve holde yürümeye devam etti, yine de ne erkek kardeşini ne de Miranda'yı görebildi. "Ben de oldukça açım," diye mırıldandı düşünceli bir biçimde. "Sakın," diye bağırdı Olivia. "Zamana ihtiyaçları var."</p>

  <p>"Yemek için mi?"</p>

  <p>Olivia gözlerini devirdi. "Âşık olmak için."</p>

  <p>İnsanın küçük kız kardeşinin böylesine küçümseyici bir şekilde bakması oldukça rahatsız ediciydi ama Turner sinirlenmektense orta yolu bulmaya karar verdi ve kaşlarını çatarak karşılık verdi, "Bunu, bir öğleden sonra çayın yanında kurabiye yiyerek mi yapmak niyetindeler?"</p>

  <p>"Bu bir başlangıç," dedi Olivia. "Bakıyorum da sen çöpçatanlık konusunda hiçbir şey yapmıyorsun."</p>

  <p>Turner beklenmedik şekilde düşünmeye zorlandığını hissetti, bu evliliğin ne kadar yanlış olacağını aptallar bile anlardı. Winston'ı çok seviyordu ve ona, yirmi yaşında bir erkek çocuğa verebileceği en yüksek değeri veriyordu ama o kesinlikle Miranda için yanlış bir adamdı. Kendisinin de Miranda'yı ancak bu birkaç haftadır tanıyabildiği doğruydu ama o bile Miranda'nın yaşına göre çok daha olgun olduğunu görebiliyordu. Onun, kendisinden daha olgun, daha yaşlı ve ince noktalarını daha iyi takdir edebilecek birisine ihtiyacı vardı. Huysuzluğunun kendini gösterdiği o ender zamanlarda onu sıkıca kavrayıp koruyabilecek bir elin sahibine ihtiyacı vardı.</p>

  <p>Winston, ancak on yıl içerisinde böyle bir adam olabilir, diye düşündü.</p>

  <p>Turner kız kardeşine baktı ve oldukça kararlı bir biçimde, "Yemek istiyorum," dedi.</p>

  <p>"Turner, hayır!" Ancak Olivia onu durduramadı. Hatta Olivia daha harekete geçmeden Turner yolun yarısına varmıştı bile.</p>

  <p>Bevelstokeların evinde ötekilere kıyasla daha az resmiyet vardı, en azından misafir ağırlamadıkları zamanda durum böyleydi ve bu yüzden Winston başını uzatıp mutfağa daldığında hizmetçilerden hiç biri şaşırmadı. Winston o tatlı, daha çok köpek yavrularının ifadesine benzeyen bakışıyla Bayan Cook'un kalbini çalmış ve Miranda ile birlikte kendini bir masaya atmıştı. Bayan Cook o meşhur tereyağlı kurabiyelerini hazırlamış, kısa sürede pişirmişti, hâlâ buharları çıkıyordu ve cennetten çıkmış gibi kokuyorlardı. Tam o sırada Miranda arkasında bir gürültü duydu.</p>

  <p>Döndü, gözlerini kırpıştırdı, Turner merdivenlerin en alt basamağında duruyordu, biraz sıkılgan ve utangaç bir havası vardı ama aynı zamanda da son derece sevimliydi. Miranda, elinde olmadan derin bir iç çekti.</p>

  <p>"Merdivenleri ikişer ikişer indim," diye açıkladı Turner, ancak Miranda bunu neden söylediğini pek anlayamamıştı.</p>

  <p>"Turner," diye homurdandı Winston çünkü üçüncü kurabiyesini yemekle meşguldü. Bu yüzden onu daha düzgün bir biçimde selamlayamadı.</p>

  <p>"Olivia ikinizin de burada olduğunu söyledi," dedi Turner. "Benim için de çok iyi bir zamanlama oldu çünkü açlıktan ölmek üzereyim."</p>

  <p>"Eğer istersen bir tabak kurabiyemiz var," dedi Miranda, masadaki tabağa uzanarak. Turner omuz silkti ve onun yanına oturdu. "Bayan Cook mu pişirdi?"</p>

  <p>Winston başını salladı.</p>

  <p>Turner üç tane kurabiye aldı ve sonra aynı Winston'ın yaptığı gibi, şirin bir köpek yavrusu edasıyla, Bayan Cook'a döndü. "Tamam, pekâlâ," dedi Bayan Cook dikkatleri üzerinde toplamaktan oldukça memnun bir halde. "Daha fazla yaparım."</p>

  <p>Tam o anda Olivia kapıda göründü, dudaklarını büzmüş ağabeyine bakıyordu. "Turner," dedi sinirli bir sesle. "Sana yeni aldığım şeyi, kitabı göstermek istediğimi söylemiştim."</p>

  <p>Miranda ona bağırmamak için kendini zor tuttu. Onu bir evlilik konusunda baskı yapmaya çalışmaktan vazgeçmesini söylemişti.</p>

  <p>"Turner," dedi Olivia tekrar.</p>

  <p>Turner kafasını kaldırdı ve tatlı tatlı gülümseyerek, "Ne kitabıymış bu?" diye sordu. Olivia ona uzun uzun baktı. "Hani şu bahsettiğin kitap."</p>

  <p>"Osmanlı İmparatorluğu hakkında olan mı, Kanada’daki kürk avcıları hakkında olan mı, yoksa Adam Smith'in felsefesi hakkında olan mı?"</p>

  <p>"Smith'in ki," diyebildi Olivia.</p>

  <p>"Sahi mi?" diye sordu Winston, ikizine ilgiyle bakarak. "O tür şeylerden hoşlandığını hiç bilmiyordum. Bu yıl biz Milletlerin Zenginliğim okuyoruz. Felsefeyle ekonominin oldukça ilginç bir karışımı."</p>

  <p>Olivia ağzını açmadan gülümsedi. "Eminim öyledir. Okumayı bitirince sana kesinlikle fikrimi söylerim." "Ne kadarını okudun?" diye sordu Turner.</p>

  <p>"Henüz birkaç sayfa okuyabildim."</p>

  <p>Ya da en azından Miranda'nın duyduğu buydu. Olivia'nın dişlerinin birbirine sürtünmesinden dolayı bunu ayırt etmek zordu.</p>

  <p>"Bir kurabiye ister misin, Olivia?" diye sordu Turner ve Miranda'ya sırıttı, sanki bu konuda seninle ikimiz beraberiz, der gibi.</p>

  <p>Çocuksu görünüyordu. Genç görünüyordu. Mutlu... Görünüyordu ve onu bu halde görünce Miranda'nın içi gidiyordu.</p>

  <p>Olivia, Winston'ın yanına oturmak üzere odadan öbür tarafına geçerken Miranda'nın kulağına eğildi, "Sana yardım etmeye çalışıyorum."</p>

  <p>Ancak Miranda kendini hâlâ Turner'ın gülümsemesinden alamamıştı. Sanki midesini ayaklarının üzerine düşmüş gibi hissetti, başı dönüyordu ve kalbi bir senfoni çalar gibi atıyordu. Ya âşıktı ya da nezleye yakalanmıştı. Turner'ın mükemmel profiline kaçamak bir bakış attıktan sonra derin bir iç çekti.</p>

  <p>Tüm bu işaretler aşkı gösteriyordu. "Miranda. Miranda!"</p>

  <p>Başını kaldırıp sabırsızlıkla adını tekrarlayan Olivia'ya baktı.</p>

  <p>"Winston okumayı bitirdiğimde Ulusların Zenginliği hakkında ne düşündüğümü bilmek istiyor. Benimle birlikte senin de okuyacağını söyledim. Eminim başka bir kopyasını daha alabiliriz."</p>

  <p>"Ne? Evet, tabii ki, ben okumaya bayılırım." Olivia'nın budala gülümsemesini gördükten sonra Miranda az önce neyi kabul ettiğinin farkına vardı.</p>

  <p>"Şimdi, Miranda," dedi Winston, masaya doğru eğilip eliyle onun elinin üzerine vururken. "Bana sezonunun nasıl geçtiğini anlatmalısın."</p>

  <p>"Bu kurabiyeler çok lezzetli." dedi Turner yüksek sesle ve uzanıp bir tane daha aldı. "Özür dilerim Winston, kolunu çeker misin?"</p>

  <p>Winston elini çekti. Turner bir kurabiye aldı ve ağzına attı. Sonra ağzını yayarak gülümsedi. "Her zamanki gibi harika, Bayan Cook!"</p>

  <p>Bu övgü karşısında gözleri parlayan Bayan Cook, "Hemen, birkaç dakika içinde senin için bir tabak daha hazırlayacağım," diye söz verdi.</p>

  <p>Miranda bitirmelerini bekledikten sonra Winston'a, "Gerçekten çok güzel olmuş. Keşke bunların tadını çıkarabilmek için sık sık bizimle birlikte burada olsan," dedi.</p>

  <p>Winston hafif bir gülümseme ile ona döndü ve "Keşke," dedi. "Ancak yazın bir kısmını burada geçireceğim." "Korkarım bayanlara ayıracak fazla vaktin olmayacak," diyerek yardım edercesine söze girdi Turner.</p>

  <p>"Hatırladığım kadarıyla, benim yaz tatillerim arkadaşlarımla eğlenerek geçerdi. Müthiş bir eğlenceydi.</p>

  <p>Kaçırılacak gibi değildi."</p>

  <p>Miranda ona garip garip baktı. Sesi fazlasıyla neşeli çıkıyordu.</p>

  <p>"Eminim öyledir," dedi Winston. "Fakat sezon etkinliklerine katılmayı tercih ederim." "İyi fikir," dedi Olivia. "Biraz şehir cilası edinmeye ihtiyacın var."</p>

  <p>Winston ona döndü. "Benim yeterince cilam var zaten, çok teşekkür ederim."</p>

  <p>"Tabii ki öylesin ama bir erkeğin mutlaka gerçek cila deneyimini yaşaması gerekir." Winston kızardı. "Benim deneyimim var, Olivia."</p>

  <p>Miranda'nın gözleri fal taşı gibi açıldı.</p>

  <p>Turner hızla ayağa kalktı. "Bu konuşma hızla bayağılaşıyor ve inanıyorum ki, birazdan geleceği seviye kibar kulaklara uygun olmayacak."</p>

  <p>Winston sanki bir şeyler daha söylemek istiyormuş gibi baktı ama neyse ki aile barışının korunması için, Olivia neşeyle elini çırptı ve "Çok güzel söyledin!" dedi.</p>

  <p>Ancak Miranda'nın - en azından çöpçatanlık söz konusu olduğunda ona güvenilmeyeceğini iyi bilmesi gerekiyordu. Gerçekten de işte Olivia karşısında en anlaşılmaz gülümsemelerinden biriyle ona bakıyordu.</p>

  <p>"Miranda," dedi fazlasıyla hoş bir sesle. "Evet?"</p>

  <p>"Sen bana geçen hafta gördüğümüz eldivenci dükkânına Winston'ı götürmek istediğini söylememiş miydin? Bu civarda en iyi eldivenleri onlar satıyorlar," dedi Olivia Winston'a yönelerek. "Hem erkekler, hem de bayanlar için. Bir çift eldivene ihtiyacın olabileceğini düşündük. Biliyorsun Oxford'da hangi kalitede eldiven olduğundan emin olamazdık."</p>

  <p>Miranda Turner'a kaçamak bir bakış attı. Turner gelişmeleri neşeli bir hava içerisinde izliyordu. Veya belki de nefretle. Bunu ayırt etmesi kimi zaman oldukça güçtü.</p>

  <p>"Sen ne dersin sevgili kardeşim?" dedi Olivia, o en çekici sesiyle. "Gidelim mi?" "Daha fazla zevk alacağım başka bir şey düşünemiyorum."</p>

  <p>Miranda bir şey söylemek için ağzını açtı fakat söyleyeceğinin boşa gideceğini görünce ağzını tekrar kapattı.</p>

  <p>Olivia'yı öldürecekti. Bu her şeye burnunu sokan kızın odasına sızıp diri diri derisini yüzecekti. Şimdilik tek seçeneği söylediklerini kabul etmekti. Winston'ın, kendisinin ona karşı romantik duygular beslediğini sanmasına yol açacak bir şey yapmak istemiyordu. Ancak onun gözlerinin önünde de gezintiden kurtulmaya çalışmak çok büyük duyarsızlık olurdu.</p>

  <p>Böylece, üç çift gözün beklentiyle onun üzerinde odaklandığını fark edince, "Bugün gidebiliriz. Çok iyi olur," demekten başka çaresi kalmadı.</p>

  <p>"Ben de sizinle geleceğim," dedi Turner hiç beklenmedik bir biçimde ayağa kalkarak.</p>

  <p>Miranda hayretle ona döndü, Olivia ve Winston da öyle. Önceden Ambleside'da onlarla dışarıya çıkmaya hiç ilgi duymamıştı, zaten buna lüzum da yoktu. Onlardan dokuz yaş daha büyüktü.</p>

  <p>"Bir çift eldivene ihtiyacım var," dedi sadece dudaklarını - Yoksa neden geleyim ki? — der gibi hafifçe bükerek. (Düzenbaz..)</p>

  <p>"Tabii ki," dedi Winston, kardeşinden gelen bu beklenmedik ilgi karşısında şaşkın bakışları hâlâ devam ederken.</p>

  <p>"İyi ki böyle bir şeyi teklif ettiniz," dedi Turner kesin bir ifadeyle. "Teşekkür ederim, Olivia." Ama Olivia çok memnun görünmüyordu.</p>

  <p>"Bize eşlik etmen çok iyi olacak," dedi Miranda. Sesi niyetlendiğinden biraz daha hevesli çıkmıştı. "Sence de bir mahsuru yok, değil mi Winston?"</p>

  <p>"Hayır, tabii ki yok." Ama Winston'ın yüz ifadesi hiç böyle demiyordu. Biraz bozulmuş gibi görünüyordu. "Sütünü ve kurabiyelerini bitirdin mi, Winston?" diye sordu Turner. “Yola çıkmamız lazım. Öğlenden sonra hava bulutlanabilir." Winston masaya uzandı ve başka bir bisküvi daha aldı.</p>

  <p>"Kapalı bir arabayla gidebiliriz."</p>

  <p>"Ben mantomu alayım," dedi Miranda, ayağa kalkarak. "Artık ikiniz, hangi arabayla gideceğimize ve başka her ne gerekiyorsa ona karar verirsiniz. Gül salonunda buluşalım mı? Yirmi dakika içinde?"</p>

  <p>"Ben de seninle yukarıya geleceğim," dedi Winston çabucak. "Valizimden bir şey almam gerekiyor." İkisi birlikte mutfaktan çıktı ve Olivia kedi gibi bir ifadeyle Turner'a döndü. "Senin ne derdin var?" Turner dikkatle ona baktı. "Pardon, ne demek istedin?"</p>

  <p>"Ben beynimin her zerresini kullanarak onların evliliği için çalışırken sen her şeyi berbat ediyorsun."</p>

  <p>"Böyle senaryolar yazmaya çalışma," dedi Turner, başını sallayarak. "Sadece eldiven alacağım. Eğer gerçekten ufukta bir evlilik varsa, zaten onu engelleyemem."</p>

  <p>Olivia kaşlarını çattı. "Eğer seni tanımasam kıskandığını düşünürdüm."</p>

  <p>Bir an için Turner adeta dondu ve ona bakakaldı. Sonra kendine geldi - sesini toparladı - ve kestirip attı, "Ama tanıyorsun. Bu sebeple de yersiz suçlamalar yapmazsan memnun olurum."</p>

  <p>Miranda'yı kıskanmak. Aman Tanrım, acaba Olivia'nın aklından daha başka neler geçecekti? Olivia kollarını kavuşturdu. "Tamam, ama davranışların kesinlikle tuhaftı, kabul et."</p>

  <p>Turner genelde, kız kardeşini kibarca görmezden gelirdi. Zaman zaman uygun zemin buldukça, çeşitli armağanlar ve övgülerle onu şaşırtan bir amca ya da dayı rolü üstlenirdi. Ancak aralarındaki yaş farkı nedeniyle ona hiçbir zaman akranı gibi davranmamış, onunla konuşurken kendine hep onun bir çocuk olduğunu hatırlatmıştı.</p>

  <p>Ancak şimdi onu bununla suçlaması, yani Miranda'yı istemekle ve işte bütün bunlarla suçlaması üzerine, sözlerini tartmadan, anlam ve duygularını daraltmadan onu kınıyordu. Sert, ısırgan ve keskin bir sesle konuştu, "Eğer kendi arzularının ötesine geçerek bakabilseydin, Miranda'yı emrine amade birisi olarak görmeseydin, onun Winston'la hiç uyumlu olmadığını fark ederdin."</p>

  <p>Olivia bu beklenmedik saldırı karşısında burnundan soluyordu, ancak hızla toparlandı.</p>

  <p>"Emrime amade mi?" diye tekrarladı öfkeyle. "Şimdi söyle bakalım, asıl tutarsız suçlamalar yapan kim? En az herkes kadar sen de biliyorsun ki ben Miranda'yı çok severim ve onun mutluluğundan başka bir şey istemem. Dahası, o çok güzel değil, yeteneksiz ve de -"</p>

  <p>"Ooo lütfen, Tanrı aşkına-"Turner kız kardeşinin önünde küfür etmemek için birden ağzını kapadı. "Onu hafife alıyorsun," diyerek toparladı. Niçin insanlar Miranda'yı bir zaman olduğu haliyle sırık gibi bir kız olarak görmekte ısrar ediyordu. Olivia gibi, sosyetenin mevcut güzellik standartlarına uymayabilirdi ama onda daha derin, daha ilginç bir şeyler vardı. İnsan ona baktığında gözlerinin arkasında daha fazlasının olduğunu anlayabilirdi. Gülümsediğinde yapmacık olmuyordu, alaycı olmuyordu - aslında bazen biraz alaycı da olsa, bu hoş görülebilirdi çünkü onunla aynı espri anlayışına sahipti. Sezon için Londra'ya kapandıkları bu sıralarda birçok alay konusu olayla karşılaşıp duruyorlardı.</p>

  <p>"Winston onun için mükemmel bir eş olurdu," diye sözlerini sürdürdü Olivia heyecanla. "Ve o da- " durdu, yutkundu ve elleriyle ağzını kapadı.</p>

  <p>"Eee, ne oldu şimdi?" dedi Turner.</p>

  <p>"Burada konu Miranda değil, öyle mi? Konu Winston. Miranda'nın ona uygun olduğunu düşünmüyorsun." "Hayır," dedi, tuhaf ve biraz içerlemiş bir sesle. "Hayır," dedi tekrar, bu kez sesini daha dikkatle tartmaya çalışarak. "Neden gerçeği görmek istemiyorsun? Onlar evlenmek için çok küçükler. Özellikle de Winston."</p>

  <p>Olivia birden alındı. "Bu doğru değil, biz - "</p>

  <p>"O çok küçük," diye kestirip attı Turner. "Ve bir erkeğin niçin çok küçük yaşta evlenmemesi gerektiğini anlaman için bu odanın içine bakman yeterli olacaktır."</p>

  <p>Olivia Turner'ın ne kastettiğini hemen anlayamadı. Fakat sonra anlayıp birden yüzünde bir acı ifadesi belirdiğini an be an izledi.</p>

  <p>Turner, kendisine acınmasından nefret ediyordu.</p>

  <p>"Özür dilerim," dedi birden Olivia - bu iki sözcük onu daha da sinirlendirdi. Olivia tekrarladı, "Özür dilerim."</p>

  <p>Ve sonra koşarak odadan çıkıp gitti.</p>

  <p>Miranda birkaç dakikadır gül salonunda bekliyordu, bir hizmetçi geldi ve, "Özür dilerim, bayan, fakat Leydi Olivia size gelmeyeceğini söylememi istedi."</p>

  <p>Miranda incelemekte olduğu bibloyu yerine koydu ve hayretle hizmetçiye baktı. "Rahatsız mı?"</p>

  <p>Hizmetçi tereddüt etti. Miranda bunun üzerine onu zor duruma düşürmemek için kendisinin gidip Olivia'ya bakmasının daha uygun olacağını düşündü ve "Gidip ona kendim soracağım," dedi.</p>

  <p>Hizmetçi hafifçe saygıyla eğildi. Miranda yanındaki masaya döndü bibloyu yerine doğru olarak koyduğundan emin olmak için ona baktı - Leydi Rudland'ın tam da o şekilde sergilemek istediğini biliyordu — ve kapıya yöneldi.</p>

  <p>Ve birden iri bir erkek bedenine çarptı.</p>

  <p>Turner. Daha sesini duymadan o olduğunu anladı. Winston da olabilirdi, ya da hizmetçilerden birisi, hatta - Tanrı korusun, ne kadar ayıp olurdu - Lord Rudland bile olabilirdi, ama değildi.</p>

  <p>Turner'dı. Onun kokusunu tanıyordu. Onun nefesinin sesini biliyordu.</p>

  <p>Onun yanında olduğunda havanın nasıl olduğunu hissedebiliyordu. İşte o an, artık bunun ebedi aşk olduğunu anlamıştı.</p>

  <p>Bu aşktı, bu bir kadının bir adama olan aşkıydı. Onu beyaz atlı prensi sanan küçük kız gitmişti artık. O şimdi bir kadındı. Onun zayıflıklarını ve eksikliklerini biliyordu ama yine de onu seviyordu.</p>

  <p>Onu seviyordu ve ona şifa olmak istiyordu ve - ne istediğini bilmiyordu. Her şeyi istiyordu. Hepsini istiyordu. O-</p>

  <p>"Miranda?"</p>

  <p>Turner'ın elleri hâlâ onun kollarındaydı. Mavi gözlerinin içine bakmanın dayanılmaz olduğunu bile bile başını kaldırıp ona baktı. Orada neyi göremeyeceğini biliyordu.</p>

  <p>Ve göremedi de. Aşk yoktu, hiçbir izi yoktu ama tuhaf görünüyordu, farklı. Miranda, birden sıcak bastığını hissetti.</p>

  <p>"Özür dilerim," diye kekeledi ve geri çekildi. "Daha dikkatli olmalıyım."</p>

  <p>Turner onu bırakmadı. Hemen değil. Ona bakıyordu, dudaklarına bakıyordu ve bir an Miranda içindeki o kutlu sevecenlikle kendini öpmek isteyebileceğini düşündü. Nefesi tutuldu, dudakları birbirinden ayrıldı ve –</p>

  <p>Ve sonra her şey bitti.</p>

  <p>Turner geri çekildi. "Özür dilerim," dedi. Sesinde neredeyse hiçbir tonlama yoktu. "Ben de daha dikkatli olmalıyım.</p>

  <p>"Olivia'ya bakmaya gidiyordum," dedi Miranda, bir an ne demesi gerektiğini bilemediği için. "Haber gönderip gelemeyeceğini bildirdi."</p>

  <p>Turner'ın ifadesi değişince Miranda bir sorun olduğunu anladı. "Bırak onu," dedi Turner. "Düzelir."</p>

  <p>"Ama - "</p>

  <p>"Bu seferlik," dedi keskin bir ifadeyle, "Bırak Olivia kendi problemleriyle kendisi uğraşsın."</p>

  <p>Turner'ın ses tonu karşısında Miranda'nın dudakları hayretle aralandı. Ancak Winston'ın oraya gelişiyle cevap vermek zorunda kalmaktan kurtuldu.</p>

  <p>"Hazır mıyız?" diye sordu Winston neşeyle, odadaki gerginliğin hiç farkına varmadan. "Olivia nerede?"</p>

  <p>"O gelmiyor," dedi Miranda ve Turner aynı anda.</p>

  <p>Winston bir birine, bir ötekine baktı, ikisinin aynı anda cevap vermesinden sanki biraz huylanmıştı. "Niçin?" diye sordu.</p>

  <p>"Kendini iyi hissetmiyor," diye yalan söyledi Miranda.</p>

  <p>"Bu çok kötü," dedi Winston, sesi çok da üzgün değildi. Miranda'ya kolunu uzattı. "Gidelim mi?" Miranda, Turner'a baktı. "Geliyor musun?"</p>

  <p>"Hayır." Turner'ın cevap vermesi iki saniye bile sürmemişti.</p>

  <p class="tarih">11 HAZİRAN 1819</p>

  <p>Bugün benim doğum günüm - sevimli ve tuhaf.</p>

  <p>Bevelstokelar benim onuruma bir akşam yemeği düzenledi. O kadar zarif ve güzeldi ki, hele hele büyük olasılıkla kendi babamın bile Eski Yunanlı bir bilim adamının çözdüğü özel bir matematik problemi ya da yaptığı çok önemli başka bir şey dışında bir önemi yoksa hatırlamayacağı bugünün, doğum günüm olduğunu onların unutmamış olmaları.</p>

  <p>Lord ve Leydi Rudland'dan güzel, deniz mavisi bir çift küpe. Böylesine kıymetli bir şeyi kabul etmemem gerekirdi ama yemek masasında huzursuzluk çıksın istemedim ve "Kabul edemem..." dediğimde (pek inanmayarak da olsa) herkes parmağıyla susmamı işaret etti.</p>

  <p>Winston'dan çok sevimli, işlemeli bir peçete takımı.</p>

  <p>Olivia'dan, üzerine benim adım kazınmış bir takı kutusu. İçine küçük bir not koymuş, "Sadece gözlerin için," altında da, "Umarım bunu uzun süre kullanamazsın!" yazıyordu. Şüphesiz bu, benim soyadımın kısa süre sonra Bevelstoke olacağını ümit ettiği anlamına geliyordu.</p>

  <p>Yorum yapmadım.</p>

  <p>Ve Turner'dan bir şişe parfüm, menekşe... Hemen, ben on yaşındayken Turner'ın saçıma -taktığı menekşe renkli kurdeleyi hatırladım ama kuşkusuz o böyle bir şeyi hatırlamış olamazdı, bu konuda hiçbir şey söylemedim. Böylesine duygusal olduğumu da açığa çıkarmak çok utandırıcı olabilirdi. Bunun çok sevimli ve tatlı bir armağan olduğunu düşündüm.</p>

  <p>Uyuyabileceğimi sanmıyorum. Bir önceki cümleyi yazalı on dakika geçti ve oldukça sık esnememe karşın, göz kapaklarımda birazcık bile bir ağırlaşma olmadı. Sanırım aşağı mutfağa inip bir bardak ılık süt bulabilir miyim, diye bakacağım.</p>

  <p>Ya da belki de mutfağa gitmeyeceğim. Orada bana yardım edecek birilerinin olma ihtimali zayıf, öte yandan kendi sütümü kendim ısıtırsam da aşçı bası kendinden habersiz birisinin cezvesini kullandığını fark edip kalp krizi geçirebilir. Daha da önemlisi artık yirmi yaşındayım ve istersem uyumama yardımcı olması için bir bardak İspanyol şarabı içebilirim. Sanırım bunu yapacağım.</p>

  <h1 id="sigil_toc_id_7">YEDİNCİ BÖLÜM</h1>

  <p>Turner bir mum, üç kadeh de brendi bitirmişti, şimdi karanlıkta, babasının çalışma odasında oturuyor, pencereden dışarıya bakıyor yakındaki bir ağacın yapraklarının rüzgârdaki hışırtısını ve cama vuran tıkırtısını dinliyordu.</p>

  <p>Sıkıcı bir hava vardı. Onu sarıp sarmalayan bir sıkıntı. Zaten böyle bir günden sonra başka ne isteyebilirdi ki? Önce Olivia, onu Miranda'yı istemekle suçlamıştı. Sonra Miranda. Onu –</p>

  <p>Yüce Tanrım, onu istemişti.</p>

  <p>Tam olarak bunun farkına vardığı anı biliyordu. Miranda'nın kendisine çarptığı an değildi. Onu yatıştırmak için kollarının üst tarafından tuttuğu an da değildi. Evet, bu Miranda'nın hoşuna gitmişti ama Turner bunun farkına varmamıştı.</p>

  <p>O an... Kendisinin mahvına sebep olabilecek o an, Miranda’nın kaldırıp kafasını ona bakışından sonraki andı. Gözleriydi. Hep gözleri olmuştu zaten. Kendisi ise sadece bunun farkına varamayacak kadar aptaldı.</p>

  <p>Orada dikilirlerken, sanki sonsuzluktaymış gibi hissetmişti, değişmekte olduğunu hissetmişti. Bedeninin ve nefesinin bütünüyle durduğunu hissetmişti ve sonra parmaklan daha sıkı kavramıştı onu ve onun gözleri - onlar daha da açılmıştı.</p>

  <p>Ve onu istemişti. Tahmin edemeyeceği kadar çok istemişti. Onu istemişti. Kendisinden daha önce hiç bu kadar çok tiksinmemişti.</p>

  <p>Ona âşık değildi. Ona âşık olamazdı. Hiç kimseyi sevemeyeceğinden çok emindi, Leticia'nın kalbinde açtığı yaradan sonra bunu yapamazdı. Bu sadece arzuydu, yalın, sade ve tüm İngiltere’deki en olmayacak kadına karşı duyduğu bir arzu.</p>

  <p>Kendine başka bir içki daha doldurdu. Bir erkeği öldürmeyen şeyin onu güçlendireceğini söylerlerdi ama bu... Bu onu öldürecekti.</p>

  <p>Ve sonra, orada oturmuş, kendi zayıflıklarını düşünürken, onu gördü.</p>

  <p>Bu bir sınavdı, bu ancak bir sınav olabilirdi. Bir yerlerde birileri bir centilmen olarak onun huyunu sınamak konusunda kararlıydı ve o başarısız olacaktı. Deneyecekti, yapabildiğince geri duracaktı ama çok derinlerde, yüreğinin özellikle incelemeyi istemediği küçük bir köşesinde bir his vardı. Başaramayacaktı.</p>

  <p>Miranda bir hayalet gibi dolaşıyordu, şişirilmiş gibi duran beyaz bir kıyafet içerisinde parlayan bir hayalet. Sade pamuktan bir elbise. Öylesine halim selim ve öylesine bakir bir hali vardı ki, Turner'ı çok etkiliyordu.</p>

  <p>Koltuğunun yan taraflarını kavradı ve olanca gücüyle sıktı.</p>

  <p class="tarih" style="text-align: center;">***</p>

  <p>Miranda Lord Rudland'ın çalışma odasına girerken kendini biraz huzursuz hissediyordu ama aradığını gül salonunda bulamamıştı. Orada, çalışma odasındaki rafta, bir sürahinin içinde olduğunu biliyordu. Bir dakikadan daha kısa bir sürede girip çıkabilirdi. Sadece birkaç saniye, özeli istismar etmek sayılamazdı.</p>

  <p>"Nerede şu kadehler acaba?" diye mırıldandı, elindeki mumu masanın üzerine koyarken. "İşte burada." İspanyol şarabını buldu ve biraz doldurdu.</p>

  <p>"Umarım bunu alışkanlık haline getirmezsin," dedi bir ses. Bardak parmaklarının arasından kaydı ve gürültüyle yere çarptı.</p>

  <p>Miranda, onu görene kadar sesin geldiği yöne baktı. Bir koltukta oturuyordu, elleri tuhaf bir biçimde koltuğun yanlarını sıkıyordu. Işık loştu ama yine de yüzündeki ifadeyi görebiliyordu, alaycı ve kuruydu. "Turner?" dedi aptal gibi, sanki bir başkası olabilirmiş gibi.</p>

  <p>"Ta kendisi."</p>

  <p>"Ama sen ne - niçin buradasın?" Miranda bir adım attı. "Ahhh!" Kırık bir cam parçası tabanına batmıştı. "Seni küçük aptal. Buraya yalın ayak gelirsin haa." Turner koltuğundan kalktı ve genç kızın yanına gitti.</p>

  <p>"Bardak kırmayı planlamıyordum," diye yanıtladı Miranda savunmacı bir tonla ve eğilip ayağına batan cam parçasını çıkardı.</p>

  <p>"Fark etmez. Ortalıkta böyle dolaşırken ölümüne üşütebilirsin." Turner onu kucakladığı gibi kırık camların üzerinden alıp öbür tarafa taşıdı. İşte o anda, Miranda, cennete tüm hayatı boyunca olduğundan daha yakın olduğunu hissetti. Turner'ın bedeni sıcaktı ve ısısının geceliğinin içine aktığını hissediyordu. Yakınlığından derisi ürpermeye ve nefesi sıklaşmaya başlamıştı.</p>

  <p>Turner'ın kokusuydu. O olmalıydı. Ona şimdiye kadar hiç böylesine yakın olmamıştı, asla, o, ona özgü erkeksi kokuyu alabilecek kadar yakın olmamıştı. Ahşap ve brendi kokuyordu ve biraz da başka bir şey, tam olarak söyleyemediği, çıkartamadığı başka bir şey. Sadece Turner'a ait başka bir şey. Miranda, onu ensesinden yakalayarak kendi başını onun göğsüne doğru yaklaştırdı. Sonra tam Miranda hayatın ancak bu kadar mükemmel olabileceğine inandığı an Turner onu bir tören havası içerisinde kanepeye uzattı.</p>

  <p>"Bu da nesi?" diye sordu Miranda, toparlanıp oturmaya çalışırken. "Burada ne yapıyorsun?"</p>

  <p>"Burada sen ne yapıyorsun?"</p>

  <p>Turner onun karşısına, alçak bir masanın üzerine oturdu. "Önce ben sana sordum."</p>

  <p>"Sanki iki çocuk gibiyiz," dedi Miranda bacaklarını altına toplayarak. Başka da bir cevap vermedi. Böyle bir şey konusunda tartışmak aptalca göründü o an. "Uyuyamadım. Bir bardak İspanyol şarabı iyi gelir diye düşünmüştüm."</p>

  <p>"Ne de olsa artık yirmi yaşına geldin," dedi Turner alaycı bir dille.</p>

  <p>Ama Miranda onun zokasını yutmadı ve kesinlikle der gibi başını hafifçe yana eğdi.</p>

  <p>Turner bunun üzerine kıkırdadı. "Öyleyse, bırak da düşmene yardım edeyim." Ayağa kalktı ve yakındaki bir dolaba doğru yürüdü. "Ama içeceksen, lütfen bunu doğru dürüst yap. Senin ihtiyacın olan brendi, tercihen de Fransa'dan kaçak getirilen türden."</p>

  <p>Turner, raftan küçük kadehleri alıp onları masanın üzerine koyarken Miranda onu seyrediyordu. Elleri çok düzgündü - eller güzel olabilir miydi? "Ben küçükken annem zaman zaman bana brendi verirdi. Yağmura yakalandığımda," dedi Miranda. "Sadece bir yudum, beni ısıtması için."</p>

  <p>Turner döndü ve ona baktı, karanlıkta bile gözleri deliciydi. "Şimdi üşüyor musun?" "Hayır. Niçin sordun?"</p>

  <p>"Titriyorsun da."</p>

  <p>Miranda Turner'ın hain kollarına baktı. Titriyordu ama soğuk yüzünden değildi. Miranda kollarıyla kendi bedenini sardı. Turner'ın konuyu daha ileriye götürmemesini diliyordu.</p>

  <p>Turner geldi ve brendiyi uzattı. Genç adamın bedeni, adaleli ve erkeksi bir zarafet sergiliyordu. "Hepsini bir seferde bitirme."</p>

  <p>Miranda ilk yudumunu almadan önce, küçümseyici ses tonuna karşılık ona son derece öfkeli bir bakış attı. "Niçin buradasın?" dedi Miranda.</p>

  <p>Turner, karşısına oturdu ve tembel bir hareketle bacak bacak üstüne attı. "Babamla bazı mülk konularını tartışmam gerekiyordu, bu yüzden yemekten sonra beni birlikte bir şeyler içmeye davet etti. Ben de buradan hiç ayrılmadım."</p>

  <p>"Ve burada karanlıkta bütünüyle tek başına oturuyorsun? "Karanlığı severim."</p>

  <p>"Hiç kimse karanlığı sevmez."</p>

  <p>Turner kahkahayla güldü. Miranda kendisini son derece genç ve toy hissetti. "Ah, Miranda," dedi Turner, hâlâ kıkırdıyordu. "Teşekkür ederim."</p>

  <p>Miranda gözlerini kıstı. "Ne kadar içtin?" "Bunun konumuzla ne alakası var?" "Yaa, demek ki çok fazla içtin."</p>

  <p>Turner öne doğru eğildi. "Sarhoş mu görünüyorum?"</p>

  <p>Miranda gönülsüzce geri çekildi, Turner'ın bakışlarının tereddütsüz yoğunluğuna karşı hazırlıksız yakalanmıştı. "Hayır," dedi yavaşça. "Ama sen benden çok daha deneyimlisin, bu yüzden içkinin nasıl içileceğini bildiğini sanıyordum. Belki de benim içtiğimin sekiz katı kadar içip yine de hiç belli etmeyebilirsin."</p>

  <p>Turner ters ters güldü. "Hepsi doğru, her bir zerresi. Seni küçük kız, kendinden daha deneyimli erkeklerden uzak durmayı öğrenmelisin."</p>

  <p>Miranda içkisinden bir yudum daha aldı, bir yudumda fondip yapmamak için kendini zor tutmuştu. Eğer yapsaydı, büyük ihtimalle boğazı yanacak, içki genzine kaçacak ve kendini Turner'a güldürecekti.</p>

  <p>O da utancından ölmek isteyecekti.</p>

  <p>Turner akşamdan beri tersleniyordu. Yalnız kaldıklarında iğneleyip onunla alay ediyor, başkalarının yanında sessiz ve asık suratlı oluyordu. Onu böylesine sevdiği için kendi hain kalbine lanet ediyordu. Oysaki bütün gece gözünü ondan ayırmayan, gülümsemesi aydınlık ve açık olan Winston'a âşık olması çok daha kolay olurdu.</p>

  <p>Hayır, onu istiyordu. Ona gülüp onunla alay ederken, bir yandan sanki bir panzehirmiş gibi davranmaya başlayan, cıva gibi akışkan ruh halleriyle Turner'ı.</p>

  <p>Aşk ahmaklar içindi. Aptallar. En büyük aptal da kendisiydi.</p>

  <p>"Ne düşünüyorsun?" dedi Turner. Miranda, "Erkek kardeşini," diye cevap verdi. Sırf tersleniyor olmak için. Gerçi biraz da doğruydu.</p>

  <p>"Aaa," dedi ve bardağına biraz daha brendi ekledi. "Winston. İyi çocuk." "Evet," dedi Miranda, biraz küstahça.</p>

  <p>"Hoş çocuk." "Sevimli çocuk." "Toy çocuk."</p>

  <p>Miranda omuzlarını silkti. "Ben de öyleyim. Belki bu yüzden birbirimize uyuyoruz."</p>

  <p>Turner bir şey söylemedi. Miranda içkisini bitirdi. "Sence öyle değil mi?" diye sordu Miranda. Turner yine konuşmadı.</p>

  <p>"Winston," diye üsteledi Miranda. "O senin erkek kardeşin. Onun mutlu olmasını istiyorsun, değil mi? Onun için iyi olacağımı düşünmüyor musun? Onu mutlu edeceğime inanmıyor musun?"</p>

  <p>"Bunu niçin bana soruyorsun?" diye sordu Turner.</p>

  <p>Miranda omuz silkti ve parmağını bardağında kalan son damlalara daldırdı. Parmağını yaladıktan sonra, başını kaldırdı.</p>

  <p>"Hizmetinizdeyim," diye mırıldandı Turner ve onun kadehine iki parmak daha brendi doldurdu.</p>

  <p>Miranda teşekkür eder gibi başını salladı ve sonra sorusunu yanıtladı. "Bilmek istiyorum," dedi "Ve başka kime soracağımı bilemiyorum. Olivia Winston'la evlendiğimi görmeye o kadar istekli ki, onunla kiliseye gitmemi en çabuk ne sağlayacaksa, onu söyler."</p>

  <p>Turner konuşuncaya kadar saniyeleri sayarak bekledi. Bir, iki, üç... Ve sonra Turner hırıltılı bir nefes aldı. "Bilmiyorum, Miranda." Sesi yorgun ve bitkindi. "Bilmiyorum, onu niçin mutlu etmeyesin ki. Sen herkesi mutlu edebilirsin."</p>

  <p>Seni bile mi? Bu sözleri söylemek Miranda'nın canını acıtırdı, bu yüzden şöyle sordu, "Sence o beni mutlu edebilir mi?"</p>

  <p>Turner'ın bu soruyu yanıtlaması daha uzun zaman aldı. Sonra nihayet yavaş ve ölçülü bir sesle, "Emin değilim," dedi.</p>

  <p>"Neden? Nesi var ki?"</p>

  <p>"Bir şeyi yok. Sadece seni mutlu edip etmeyeceğinden emin değilim."</p>

  <p>"Ama neden?" Miranda biraz küstahlaştığının farkındaydı, ancak Turner'a Winston'ın onu niçin mutlu edemeyeceğini söyletebilse, belki Turner kendisinin niçin onu mutlu edebileceğini anlardı.</p>

  <p>"Bilmiyorum, Miranda." Parmaklarıyla saçlarını tarar gibi yaptı, altuni saçları tuhaf bir açıyla ayağa kalkmıştı. "Bu konuşmayı yapmak zorunda mıyız?"</p>

  <p>"Evet," dedi Miranda. "Evet."</p>

  <p>"Pekâlâ." Öne doğru eğildi, sanki onu kötü bir haber için hazırlarmışçasına gözlerini kıstı.</p>

  <p>"Toplumun kabul ettiği güzellik standartlarından yoksunsun, yarı yarıya daha fazla alaycısın ve özellikle de kibar konuşmalardan hoşlanmıyorsun. Samimi olmam gerekirse Miranda, gerçekte ben senin tipik bir sosyete evliliği yapmak istediğini sanmıyorum."</p>

  <p>Miranda yutkundu. "Yani?"</p>

  <p>Uzunca bir süre başka tarafa baktıktan sonra nihayet tekrar ona döndü. "Ve çoğu erkek senin kıymetini bilemez. Eğer kocan olacak kişi, seni olmadığın bir kalıbın içine sokmaya çalışırsa, bu seni son derece mutsuz eder."</p>

  <p>Havada bir elektriklenme oldu. Miranda gözlerini bir türlü ondan alamıyordu. "Sence benim kıymetimi bilecek birileri var mı?" diye fısıldadı Miranda.</p>

  <p>Sanki her ikisi de hipnotize olmuş soru havada asılı kalmıştı, nihayet Turner cevap verdi, "Evet."</p>

  <p>Fakat gözleri bardağına takıldı, sonra son kalan brendiyi içti ve bir oh çekti. Sanki içkiyle mutlu, aşk ve romantizm üzerine kafa yormayan bir adamdı.</p>

  <p>Miranda başka tarafa baktı. O anın bütün tılsımı - eğer onun hayalinin bir ürünü değilse - bitmişti ve geride kalan sessizlik de huzur verici değildi. Kaba saba ve amaçsızdı, o kaba saba ve amaçsız olduğunu hissediyordu ve bu yüzden aralarındaki mesafeyi kapatmak istercesine, aklına ilk gelen bütünüyle önemsiz ilk şeyi söyleyiverdi, "Önümüzdeki hafta Worthington Balosu'na katılmayı düşünüyor musun?"</p>

  <p>Turner döndü, bu beklenmedik soru karşısında sorgulayıcı bir tavırla kaşlarından birini kaldırarak, "Olabilir," dedi.</p>

  <p>"Keşke katılsaydın. Sen her zaman benimle iki kez dans edecek kadar kibarsın. Değilse kavalyesiz kalmak zorunda olacağım." Saçmalıyordu ama pek de umurunda değildi. Her nasılsa konuşmadan edemiyordu. "Winston katılabilseydi sana ihtiyacım olmazdı ama sanıyorum sabahleyin Oxford'a dönmesi gerekiyor."</p>

  <p>Turner tuhaf tuhaf ona baktı. Bu tam olarak bir gülümseme değildi, tam olarak iğneleme hatta alay da değildi. Miranda onun bu kadar anlaşılmaz olmasından nefret ediyordu. Bu durum, nasıl ilerlemesi konusunda kesinlikle ona bir ipucu vermiyordu. O yine de devam etti. Bu noktada kaybedeceği ne vardı ki?</p>

  <p>"Gidecek misin?" diye sordu. "O kadar memnun olurdum ki." Turner bir an için onu süzdükten sonra, "Orada olacağım," dedi. "Teşekkür ederim. Sana minnettarım."</p>

  <p>"İşe yaradığıma memnun oldum," dedi Turner kuru bir sesle.</p>

  <p>Miranda başını salladı, hareketleri başka hiçbir şeyin değil, tedirginliğinin eseriydi.</p>

  <p>"Fazlasını istemezsen benimle sadece bir kez dans etsen de yeter ama bunu başlangıçta yapabilirsen sevinirim. Öteki erkekler sanki senin açılış yapmanı bekliyor gibi duruyorlar da."</p>

  <p>"Çok tuhaf," diye mırıldandı Turner.</p>

  <p>"O kadar da tuhaf değil," dedi Miranda, tek omzunu silkerek. İçkinin etkilerini hissetmeye başlıyordu. Henüz hareketleri kısıtlanmamıştı ama kendini oldukça ılık hissediyordu, belki biraz da cesur. "Çok yakışıklısın."</p>

  <p>Turner, bir an için nasıl cevap vereceğini bilemedi. Miranda kendini tebrik etti. Çok ender de olsa onu şaşırtmayı başarabiliyordu.</p>

  <p>Bu duygu baş döndürücüydü, bu yüzden brendisinden bir yudum daha aldı, bu defa boğazından pürüzsüzce akıp gitmesi için daha dikkatli davranarak konuştu, "Winston'a çok benziyorsun."</p>

  <p>"Efendim."</p>

  <p>Sesi sertti ve belki Miranda'nın bunu bir uyarı olarak alması gerekiyordu ama kendi etrafında kazdığı çukurun dışına çıkamıyor gibi görünüyordu. "Yani, her ikinizin de gözleri mavi, saçları sarı, sanırım onunkiler biraz daha açık renk ve ikiniz de aynı tarzda duruyorsunuz, yine de - "</p>

  <p>"Yeter, Miranda." "Ama - "</p>

  <p>"Yeter, dedim."</p>

  <p>Turner'ın yakıcı ses tonu karşısında sessiz kaldı, sonra da, "Gücenmene gerek yok," diye mırıldandı. "Sen çok içtin."</p>

  <p>"Saçmalama. Ben hiç sarhoş değilim. Eminim sen benden on kat daha fazla içtin."</p>

  <p>Turner yanıltıcı avare bir bakışla onu süzdü. "Çok da doğru değil ama daha önce söylediğin gibi, senden çok daha fazla deneyimliyim."</p>

  <p>"Öyle söylemiştim, değil mi? Sanırım haklıydım. Birazcık bile sarhoş olduğunu düşünmüyorum." Başını eğdi ve yumuşak bir sesle, "Sarhoş değil. Sadece biraz umursamaz."</p>

  <p>"Umursamazsın öyle mi?" diye mırıldandı, kelimeyi dilinin ucunda sınayarak. "Ne ilginç bir tanımlama. Sanırım ben de umursamazım."</p>

  <p>"Kesinlikle öyle olmalısın, yoksa beni gördüğünde doğrudan yukarı çıkar, giderdin." "Ve seni Winston'la karşılaştırmazdım."</p>

  <p>Gözlerinde çelik mavisi bir ışıltı vardı. "Kesinlikle öyle yapmazdın."</p>

  <p>"Bana kırılmıyorsun, değil mi?"</p>

  <p>Upuzun ölesiye bir sessizlik oldu ve bir an için Miranda, çok ileri gittiğini düşündü. Nasıl bu kadar aptal, nasıl onun kendini isteyeceğini düşünecek kadar kendini beğenmiş olabilirdi?</p>

  <p>Onu küçük kardeşiyle kıyaslaması niçin umurunda olsun ki? Kendisi onun için bir çocuktan öte değildi, sadece acıdığı için arkadaşlık ettiği, evcimen küçük bir kızdı. Bir gün onun kendisini umursayabileceğini asla düşlememesi gerekirdi.</p>

  <p>"Bağışla beni," diye mırıldandı ve ayağa fırladı. "Çizmeyi aştım." Sonra hâlâ orada duran içkisini bir yudumda içti ve telaşla kapıya yöneldi.</p>

  <p>"Aaah!"</p>

  <p>"Hayırdır ne oldu?" Turner ayağa fırladı. "Camları unuttum," diye inledi. "Kırık camları."</p>

  <p>"Aman Tanrım, Miranda, ağlama." Kalktı yavaşça o tarafa doğru yürüdü ve o gece ikinci kez onu kollarına alıp kucakladı.</p>

  <p>"Öyle aptalım ki. Tanrı'nın cezası bir aptalım," dedi burnunu çekerek. Gözyaşları acıdan çok, kaybettiği itibarı içindi ve bu nedenle kendini durduramıyordu.</p>

  <p>"Küfür etme, daha önce senin küfür ettiğini hiç duymadım. Ağzını sabunla yıkamam gerekecek," diye takılarak, onu tekrar kanepenin üzerine taşıdı.</p>

  <p>Turner'ın yumuşak ses tonu onun sert sözlerinden daha etkileyici olmuştu. Miranda boğazında bir yerlerde takılıp kalmış olan hıçkırıkları durdurabilmek için birkaç derin nefes aldı.</p>

  <p>Turner onu kanepenin üzerine sırtüstü yatırdı. "Şimdi şu ayağına bir bakayım, tamam mı?" Miranda başını salladı. "Ben çaresine bakarım."</p>

  <p>"Saçmalama. Yaprak gibi sallanıyorsun." İçki dolabına yürüdü ve orada önceden Miranda'nın bıraktığı mumu aldı.</p>

  <p>Miranda onun tekrar geri gelip elindeki mumu bir servis masasının üzerine koyusunu izledi. "Evet, şimdi biraz ışığımız oldu. Ayağına bir bakayım."</p>

  <p>Miranda gönülsüzce Turner'ın ayağını alıp kucağına koymasına izin verdi. "Öyle aptalım ki." "Şunu söylemekten vazgeçecek misin? Sen benim tanıdığım dişiler arasında en az aptal olansın." "Teşekkür ederim. Ben - Ahh!"</p>

  <p>"Kımıldama ve dönüp durmaktan vazgeç."</p>

  <p>"Ne yaptığını görmek istiyorum."</p>

  <p>"Peki, ama elastik bir vücudun olmadığı sürece bunu yapamazsın, öyleyse bana güvenmek zorundasın." "Bitiyor mu?"</p>

  <p>"Az kaldı." Parmaklarının ucuyla bir başka cam parçasını daha tutup çekti. Miranda acıdan katılaştı.</p>

  <p>"Sadece bir iki tane daha kaldı." "Hepsini çıkartamazsan ne olacak?" "Çıkartacağım."</p>

  <p>"Ya çıkartamazsan?"</p>

  <p>"Aman Tanrım, sana hiç ne kadar ısrarcı olduğunu söylemiş miydim?" Miranda gülümsedi. "Evet."</p>

  <p>Turner da gülümseyerek ona cevap verdi. "Eğer bir tanesi kalacak olursa, muhtemelen kendiliğinden birkaç gün içinde çıkış yolunu bulacaktır. Kıymıklar genelde böyle yapar."</p>

  <p>"Hayat da bir kıymık kadar basit olsaydı, güzel olmaz mıydı?" dedi Miranda üzüntüyle. Turner başını kaldırdı. "Birkaç gün içinde çıkış yolunu bulsa mı?"</p>

  <p>Miranda başını salladı. Turner bir süre daha ona bakmayı sürdürdükten sonra tekrar işine koyuldu, son bir parça cam kırıntısını onun derisinden çıkartırken, "İşte bu kadar. Kısa zamanda tümüyle iyileşir," dedi.</p>

  <p>Ancak Miranda'nın ayağını kucağından indirmek için hiçbir hareket yapmadı. "Bu kadar sakar olduğum için özür dilerim."</p>

  <p>"Özür dileme. Bir kazaydı."</p>

  <p>Miranda hayal mi görüyordu yoksa Turner fısıldıyor muydu? Gözleri o kadar sıcak bakıyordu ki. Miranda biraz dönüp doğruldu ve onun yanına oturacak pozisyona geldi. "Turner?"</p>

  <p>"Hiçbir şey söyleme," dedi Turner kısık bir sesle. "Ama ben - "</p>

  <p>"Lütfen!"</p>

  <p>Miranda, Turner'ın sesindeki aceleciliği kavrayamamış, sözlerini süsleyen arzuyu tanıyamamıştı. Sadece onun kendisine yakın olduğunu, onu hissedebildiğini ve onu koklayabildiğini biliyordu... ve onun tadına bakmak istiyordu. "Turner, ben - "</p>

  <p>"Sus artık," dedi yarım yamalak ve göğüsleri kendi kaslı göğüslerinde dümdüz olana değin genç kızı tutup kendine çekti. Turner'ın gözleri şiddetle parlıyordu ve Miranda birden farkına vardı - birden anladı - artık onun dudaklarının kendininkine doğru uzanmasına hiçbir şey engel olamayacaktı.</p>

  <p>İşte Turner onu öpüyordu. Sıcak ve arzulu dudakları onun dudaklarındaydı. Arzusu şiddetli, ham ve tüketiciydi. Turner onu istiyordu. Miranda inanamıyordu, düşünmek için aklını zar zor toparlayabildi.</p>

  <p>Turner onu istiyordu.</p>

  <p>Bundan cesaret aldı, kadınlığını hissetti. Böylece, dünyaya gelmeden önce içinde gömülü kalmış bazı gizli bilgiler ortaya çıkıyordu. O da Turner'ı öpmeye başladı. Hünersiz bir merakla hareket eden dudakları ve cesur dili Turner'ın derisindeki sıcak tuzun tadını alıyordu.</p>

  <p>Turner, onu kendi bedeninde hapsedercesine elleriyle sırtına bastırıyordu, sonra daha fazla oturur durumda kalamadılar ve kendilerini yastıkların içine attılar. Artık Turner'ın bedeni Miranda'nın üzerindeydi.</p>

  <p>Turner haşindi. O bir çılgındı. Tek açıklaması bu olabilirdi. Miranda'ya doyamıyordu.. Elleri her yerinde dolaşıyordu. Yokluyor, dokunuyor, mıncıklıyordu ve düşünebildiği tek şey - düşünebiliyorsa eğer - onu istediğiydi. Onu mümkün olan her şekilde, her biçimde istiyordu.</p>

  <p>Onu yiyip tüketmek istiyordu. Ona tapınmak istiyordu. Onun içinde kaybolmak istiyordu.</p>

  <p>Onun adını fısıldıyor, tenine karşı inliyordu ve karşılığında o da kendi adını fısıldayınca ellerinin onun geceliğinin boyun kısmındaki küçük düğmelere gittiğini hissetti. Sanki her bir düğme parmak uçları altında erimişti, tek yapması gereken kumaşı onun teninin üzerinden sıyırıp atmak olacaktı. Geceliğinin altından göğüslerinin şişkinliğini hissedebiliyordu ancak daha fazlasını istiyordu. Onun sıcaklığını istiyordu. Kokusunu, tadını.</p>

  <p>Dudakları boynuna indi, köprücük kemiğinin zarif eğrisini izleyerek, tam geceliğinin kenarının teniyle buluştuğu yere. Geceliğini eliyle aşağıya itti, teninin üç dört santimlik bölümünün daha tadına varmak, yumuşak tuzlu lezzetini keşfetmek istiyor, bedeninde düzleşen göğüslerinin narin yuvarlaklığını hissettikçe zevkten titriyordu.</p>

  <p>Aman Tanrım, onu istiyordu.</p>

  <p>Onu kendine çekiyor, giysisinin üzerinden emiyordu. Miranda inliyor, Turner arzusunu yavaşlatabilmek için kendisini zorluyordu. Ağzıyla en büyük ödülün kenarına doğru daha da yaklaşıyor, eli geceliğinin eteğinin altına kayıp baldırlarının ipeksi derisini sıvazlıyordu.</p>

  <p>Eli uyluğuna ulaştığında genç kız neredeyse çığlık atıyordu.</p>

  <p>"Şşş," dedi ve onu öperek susturdu. "Komşuları uyandıracaksın. Şimdi uyanacaklar..." Bizimkiler.</p>

  <p>Sanki üstüne bir kova soğuk su dökülmüş gibi oldu.</p>

  <p>"Ahh, Tanrım."</p>

  <p>"Ne oldu, Turner?" Miranda nefes nefeseydi.</p>

  <p>"Ahh, Tanrım. Miranda." Turner onun adını söylerken içine girdiği şok hali bütünüyle hissediliyordu. Sanki çok derin bir uykudaymış, düş görüyormuş ve uyanmış gibi ve –</p>

  <p>"Turner, ben -"</p>

  <p>"Sessiz ol," diye fısıldadı sertçe ve yanından öyle hızlı yuvarladı ki kendini yan taraftaki halının üzerinde buldu. "Ahh, yüce Tanrım," dedi. Sonra yine tekrarladı.</p>

  <p>"Ahh. Sevgili. Tanrım." "Turner?"</p>

  <p>"Kalk. Kalkmalısın." "Ama - "</p>

  <p>Turner başını eğip ona baktı. Bu çok büyük bir hataydı. Geceliği uyluklarına kadar toplanmıştı ve bacakları - aman Tanrım, onların bu kadar uzun ve güzel olduğunu kim düşünebilirdi ki - ve o sadece -Hayır.</p>

  <p>"Şimdi, Miranda," diye geveledi. "Ama ben - "</p>

  <p>Genç kızı çekip ayağa dikti. Elini özellikle tutmak istememişti, doğrusu elini tutma konusunda kendine güvenemiyordu, tutuşu romantik olmasa bile. Ancak onu kaldırmalıydı. Onu oradan çıkartmalıydı.</p>

  <p>"Git," diye emretti. "Tanrı aşkına, birazcık merhametin varsa, git."</p>

  <p>Ama Miranda orada öyle duruyor, şok içinde ona bakıyordu. Saçları birbirine girmiş, dudakları şişmişti ve Turner onu istiyordu.</p>

  <p>Aman Tanrım, onu hâlâ istiyordu.</p>

  <p>"Bu bir daha olmayacak," dedi, kararlı bir sesle.</p>

  <p>Miranda hiçbir şey söylemedi. Dikkatle onun yüzünü inceledi. Lütfen, lütfen ağlamak istemiyordu.</p>

  <p>Kendini kımıltısız durmaya zorluyordu, kımıldayıp ona dokunursa, kendini tutamayabilirdi. "Yukarı çıksan iyi olacak," dedi alçak bir sesle.</p>

  <p>Miranda sertçe başını salladıktan sonra odadan çıkıp gitti.</p>

  <p>Turner kapı aralığına bakakaldı. Tanrı'nın cezası, lanet olası. Şimdi ne yapacaktı?</p>

  <p class="tarih">12 HAZİRAN 1819</p>

  <p>Kelimelerim bitti. Bütünüyle.</p>

  <h1 id="sigil_toc_id_8">SEKİZİNCİ BÖLÜM</h1>

  <p>Turner, ertesi sabah alkolle hiç ilgisi olmayan şiddetli bir baş ağrısıyla uyandı.</p>

  <p>Keşke brendi yüzünden olsaydı, diye düşündü. Brendi çok daha hafif bir sebep olurdu. Miranda.</p>

  <p>Ne düşünüyordu böyle?</p>

  <p>Hiçbir şey Belli ki hiçbir şey düşünmüyordu. En azından kafasıyla düşünmüyordu.</p>

  <p>Miranda'yı öpmüştü. Kahretsin, onu özellikle hırpalamıştı. İngiltere'nin hiçbir yerinde, onun dikkatini çekmek için Bayan Miranda Cheever'dan daha az uygun genç bir kadın olamazdı.</p>

  <p>Bir gün bunun bedelini ödemesi gerekecekti.</p>

  <p>Eğer daha iyi bir adam olsaydı onunla evlenirdi. Bundan daha az bir şey için bile, genç bir kızın adı kötüye çıkabilirdi. Ama kimse görmemişti. İçinden küçük bir ses ısrar ediyordu.</p>

  <p>Olanları ikisinden başka kimse bilmiyordu ve Miranda hiçbir şey söylemeyecekti. Öyle bir kız değildi.</p>

  <p>Kendisi de iyi bir adam değildi. Leticia icabına bakmıştı. İçinde iyi ve güzel olan ne varsa öldürmüştü. Yine de duyguları hâlâ yaşıyordu. Artık hiçbir şekilde, kendinin Miranda'nın yakınlarına bir yerlere gitmesine izin vermeyecekti. Tekbir hata, durumu anlaşılabilir hale getirebilirdi.</p>

  <p>İkincisi mahvına sebep olabilirdi. Üçüncüsü ise...</p>

  <p>Güzel Tanrım üçüncüsünü düşünmemeliydi bile.</p>

  <p>Mesafe koymalıydı, hepsi o kadar. Mesafe. Miranda'dan uzak durursa, baştan çıkamazdı.</p>

  <p>Miranda da zaman içinde bu günahkâr karşılaşmalarını unutur, evlenmek için kendine iyi ve hoş bir eş bulurdu. Onun başka bir adamın kollarındaki görüntüsü Turner için beklenmedik ölçüde tatsızdı. Bunun sebebinin, sabahın erken bir saati olduğundan dolayı yorgun olmasına ve onu daha altı saat kadar önce öpmüş olması olduğuna karar verdi ve –</p>

  <p>Ve daha yüzlerce sebep olabilirdi, hiç birisinin üzerinde daha fazla durmaya gerek yoktu.</p>

  <p>Bu arada, ondan kaçınmak zorunda kalacaktı. Belki şehri terk etmesi gerekirdi. Uzaklaşması. Taşraya gidebilirdi. Gerçekte niyeti Londra'da çok uzun kalmak değildi nasılsa.</p>

  <p>Gözlerini açtı ve inledi. Kendini kontrol edemiyor muydu? Miranda deneyimsiz, yirmilik, delişmen bir kızdı. Leticia gibi değildi. Tüm kadınsı becerilerine hâkim ve onları bireysel çıkarları için kullanmaya istekli.</p>

  <p>Miranda baştan çıkarıcı olsa da karşı konulabilirdi. Turner, onu kafasından atacak kadar güçlü bir erkekti. Bununla birlikte, belki de onunla aynı evde yaşamamalıydı. Belki bu yıl sezona katılan kadınları inceleme zamanı gelmişti. Birçok ağırbaşlı dul genç kadın vardı. Çok uzun süredir ona bir kadın eşlik etmemişti.</p>

  <p>Bir kadını unutmasına yardımcı olabilecek bir şey varsa, o da başka bir kadındı.</p>

  <p class="tarih" style="text-align: center;"><b>***</b></p>

  <p>"Turner taşınıyor."</p>

  <p>"Ne?" dedi Miranda, porselen bir vazodaki çiçekleri düzeltirken. Ancak kıvrak elleri ve şanslı olması sayesinde, değerli, antika vazo yere düşüp parçalanmaktan kurtulmuştu.</p>

  <p>"Gitti bile," dedi Olivia omuz silkerek. "Şu anda uşağı eşyalarını topluyor."</p>

  <p>Miranda vazoyu tekrar masanın üzerindeki yerine koydu, parmaklan son derece dikkatliydi. Yavaş ve kararlı. Derin bir nefes aldı. Sonra nihayet, sarsılmadan konuşabileceğinden emin olunca, "Şehirden ayrılıyor mu?" diye sordu.</p>

  <p>"Hayır, öyle olduğunu sanmıyorum," dedi Olivia. "Şehirde bu kadar uzun kalmak niyetinde değildi, bu yüzden bir daire kiralıyor."</p>

  <p>Bir daire mi kiralıyordu? Miranda, göğsüne batan korkunç duygu ile mücadele etmeye çalışıyordu. Bir daire kiralıyordu. Sırf ondan uzaklaşabilmek için.</p>

  <p>Çok üzücü değilse bile çok aşağılayıcıydı. Ya da belki ikisi birden.</p>

  <p>"Belki herkes için en iyisi bu," diye sürdürdü Olivia, arkadaşının huzursuzluğuna aldırmadan. "Biliyorum, bir daha asla evlenmeyeceğini söylüyor - "</p>

  <p>"Bunu o mu söyledi?" Miranda donakaldı. Nasıl mümkün olabilirdi, bunu o nasıl bilmezdi?</p>

  <p>Onun kendisine bir eş aramadığını söylediğini biliyordu ama şüphesiz hiçbir zaman istemediğini de kastetmiş olmamalıydı.</p>

  <p>"Yaa, evet," diye yanıtladı Olivia. "Önceki gün öyle söyledi. Çok katıydı. Annem buna bozulur diye düşündüm. Öyle de oldu, neredeyse bayılıyordu."</p>

  <p>"Annen mi?" Miranda inanmakta zorlanıyordu.</p>

  <p>"Evet, ama bayılmadı, sinirleri bu kadar sağlam olmasaydı kesinlikle bayılırdı."</p>

  <p>Miranda, çoğu zaman arkadaşının bu dolambaçlı tarzından hoşlanırdı ama şimdi onu boğmak istiyordu. "Her neyse," dedi Olivia, içini çekerek ve yana doğru biraz eğilerek, "Evlenmeyeceğini söyledi ama bunu tekrar düşüneceğinden kesinlikle eminim. Sadece bu üzüntüsünden kurtulması gerekiyor." Miranda hafifçe gülümsedi.</p>

  <p>"Ancak," diye sürdürdü Olivia, tekrar yerine geçip gözlerini kapayarak, "Burada yaşarken kendisine bir eş bulması imkânsızdı. Kim, anne-babası ve iki kız kardeşinin yanında birine kur yapabilir ki?"</p>

  <p>"İki mi?"</p>

  <p>"Biri ben, sen de pekâlâ ikincisi sayılabilirsin. Tabii ki, sen yanındayken hiçbir şekilde istediği gibi davranamaz."</p>

  <p>Miranda ağlasın mı gülsün mü bilemiyordu.</p>

  <p>"Bu yakın zamanda evlenmese bile," diye konuşmaya devam etti Olivia, "Bir metres edinmeli. Bu Leticia'yı unutmasına da yardımcı olacaktır."</p>

  <p>Miranda nasıl bir yorum yapması gerektiğini bilemiyordu.</p>

  <p>"Ve tabii ki bunu burada yaşarken yapamaz." Olivia gözlerini açtı, dirseklerinin üzerine yaslandı. "Bu yüzden aslında her şey onun iyiliği için. Sence de öyle değil mi?"</p>

  <p>Miranda başını salladı. Çünkü öyle yapmak zorundaydı. Çünkü kendisini ağlayamayacak kadar şaşkın hissediyordu.</p>

  <p class="tarih">19 HAZİRAN 1819</p>

  <p>O gideli bir hafta oluyor ve ben hâlâ kendimde değilim.</p>

  <p>Sadece gitmiş olsaydı - onu bağışlayabilirdim. Ama gelmedi de!</p>

  <p>Beni aramadı. Bana bir mektup göndermedi. Sosyetenin içinde göründüğüne dair fısıltı ve dedikodular duymuş olmama rağmen ben kendisini kesinlikle görmedim. Bir etkinliğe ben katılıyorsam, o gelmiyor. Bir keresinde kız annelerinin birisinin karşısında gördüm sanırım ama emin olamadım çünkü sadece sırtını görebildim.</p>

  <p>Bütün bu olanlarla ilgili ne yapabilirim bilmiyorum. Onu arayamam. Bu çok uygunsuz kaçar. Leydi Rudland, Olivia'nın bile onu ziyaret etmesini yasakladı; O Albany kesiminde, orada kesinlikle sadece beyler var, aileler ya da dullar yok.</p>

  <p>"Bu gece, Worthington balosuna ne giymeyi planlıyorsun?" diye sordu Olivia, çayına üç tane şeker atarken. "O bu gece mi?" Miranda parmaklarıyla çay fincanını daha sıkı kavradı. Turner ona Worthington balosuna katılacağına ve onunla dans edeceğine dair söz vermişti. Tabii ki, sözünden dönmezdi.</p>

  <p>Orada olacaktı. Eğer olmazsa...</p>

  <p>Miranda onun orada olduğundan emin olmalıydı.</p>

  <p>"Ben yeşil ipeğimi giyiyorum," dedi Olivia. "Eğer sen yeşil elbiseni giymeyeceksen. Yeşil kıyafet içinde harika görünüyorsun."</p>

  <p>"Öyle mi düşünüyorsun?" Miranda doğruldu. Birden mutlaka en güzel haliyle görünmesi gerektiğini düşündü. "Hı -hı. Yalnız aynı renk giymek ikimiz içinde iyi olmaz, bu yüzden çabuk karar vermen gerekecek."</p>

  <p>"Sen ne önerirsin?" Moda konusunda Miranda çok kötü değildi ama onun gözleri hiçbir zaman Olivia'nın kiler kadar iyi olmamıştı.</p>

  <p>Olivia arkadaşını incelerken başını yana eğdi. "Rengine göre, canlı bir şeyler giyebilirdin bence, ama annem hâlâ çok yeni olduğumuzu söylüyor. Yine de belki..." Ayağa fırladı, yakındaki bir koltuktan badem yeşili bir yastık kaptı ve onu Miranda'nın çenesinin altına tuttu. "Hımm."</p>

  <p>"Beni süslemeyi mi düşünüyorsun?"</p>

  <p>"Tut şunu," diye emretti Olivia ve bir kaç adım geri attı, sonra ayağı bir masanın ayağına takılınca leydilere yaraşır bir edayla, "Ayy!" dedi. "Evet, evet," diye mırıldandı, kanepenin koluna tutunarak dengesini sağlamaya çalışırken. "Mükemmel."</p>

  <p>Miranda başını eğdi. Sonra kaldırdı. "Bu minderi mi giyeceğim?"</p>

  <p>"Hayır, benim yeşil ipeğimi giyeceksin. O tam bu renk. Bugün Annie'ye söyleriz, getiririz." "Ama sen ne giyeceksin?"</p>

  <p>"Herhangi bir şey," dedi Olivia elini sallayarak. "Pembe bir şeyler. Erkekler pembe için deli olur. Birileri pembenin beni pamuk şekeri gibi gösterdiğini söylemişti."</p>

  <p>"Sence bu hoş bir benzetme mi?" dedi Miranda, çünkü kendisinin hoşuna gitmemişti.</p>

  <p>"Böyle düşünmelerine aldırmıyorum," diye düzeltti Olivia. "Bu kontrolün bana geçmesine yarıyor. Hafife alınmak genellikle fayda sağlıyor ama sen..." Başını salladı. "Sen daha zarif bir şeyler giymelisin. Görkemli bir şey."</p>

  <p>Miranda son bir yudum almak için çayını kaldırdı, sonra ayağa kalktı ve yumuşak pamuklu günlük elbisesini eliyle düzeltti. "Şimdi gidip üstümde denemeliyim," dedi. "Böylece Annie'nin de düzeltme yapmak için vakti olur."</p>

  <p class="tarih" style="text-align: center;"><b>***</b></p>

  <p>Turner kıvrak parmaklarıyla kravatını bağlarken, aşağılama yeteneğinin kendi düşündüğünden daha derin ve daha geniş olduğunu keşfediyordu. O öğleden sonra Miranda'dan o müthiş notu aldığından beri lanet okuyabileceği yüzlerce şey bulmuştu. Çoğunlukla da kendini ve ne berbat bir onur anlayışına sahip olduğunu lanetleyip duruyordu.</p>

  <p>Worthington balosuna katılmak ahmaklığın dik âlâsıydı - yapabileceği en büyük ahmaklık. Ancak o delişmen kızın yararına olsa bile, ona verdiği o kahrolası sözü tutmazlık edemezdi.</p>

  <p>Kahretsin. Şu anda ihtiyaç duyduğu en son şey buydu.</p>

  <p>Tekrar nota baktı. Kavalyesi olmaması durumunda onunla dans edeceğine söz vermişti, öyle değil mi? Pekâlâ, bu sorun olmazdı. Sadece aralarında ne yapacağını şaşıracağı kadar çok sayıda kavalyesi olmasını sağlayacaktı. Onu balonun lanet olası yıldızı yapacaktı.</p>

  <p>Mademki kendisi bu talihsiz partiye katılmak zorundaydı, öyleyse gidip genç dulları inceleyecekti. Böylelikle Miranda onun dikkatini nereye vermeyi planladığını görecek, kendisinin de başka yerlere bakması gerektiğini fark edecekti.</p>

  <p>Yüzünü buruşturdu. Onu üzme fikri hoşuna gitmiyordu. Kahrolası, o delişmen kızdan hoşlanıyordu. Her zaman hoşlanmıştı.</p>

  <p>Başını salladı. Onu üzmeyecekti. En azından çok değil. Dahası onun gönlünü almaya çalışacaktı.</p>

  <p>Balonun yıldızı, diye anımsattı kendine arabasına binerken ve tüm gücünü toplamaya çalıştı. Kesinlikle çok yorucu bir gece olacaktı.</p>

  <p class="tarih" style="text-align: center;"><b>***</b></p>

  <p>Turner içeri girer girmez Olivia onu gördü. "Aaa, bak," dedi, dirseğiyle Miranda'yı dürterek. "Abim burada." "Öyle mi?" dedi Miranda, nefesini tutarak.</p>

  <p>"Hı m." Olivia doğruldu ve kaşlarını çattı. "Şimdi düşünüyorum da, sanırım onu asırlardır görmedim. Ya sen?"</p>

  <p>Miranda boş boş başını sallarken Turner'ı görebilmek için boynunu uzattı.</p>

  <p>"İşte orada Duncan Abbott ile konuşuyor," diye açıklama yaptı Olivia. "Ne hakkında konuşuyorlar, merak ediyorum. Bay Abbot çok politik bir kişiliktir."</p>

  <p>"Öyle mi?"</p>

  <p>"Evet. Onunla tartışmayı çok isterdim ama muhtemelen bir kadınla politika tartışmayacaktır. Sinir şey." Tam Miranda onaylamak üzere başını sallayacakken Olivia tekrar kaşlarını çattı ve öfkeli bir sesle konuştu,</p>

  <p>"Şimdi de Lord Westholme'la konuşuyor."</p>

  <p>"Olivia, adam kiminle isterse onunla konuşur," dedi Miranda ama içten içe kendisi de Turner yanlarına gelmediği için ona kızıyordu.</p>

  <p>"Biliyorum ama önce gelip bizimle selamlaşmalı. Biz ailesiyiz." "Peki, sen öylesin, en azından."</p>

  <p>"Saçmalama, sen de ailedensin Miranda." Olivia'nın ağzı öfkeyle küçük bir o şeklinde açıldı. "Şuna bakar mısın? Tam ters yöne gitti."</p>

  <p>"O konuştuğu adam kim? Tanımıyorum."</p>

  <p>"Ashbourne Dükü. Şeytani bir yakışıklılığı var adamın, öyle değil mi? Sanırım yurt dışındaydı. Karısı ile tatilde. Anladığım kadarıyla, birbirlerine son derece bağlılar."</p>

  <p>Miranda, en azından bir sezon evliliğinin mutlu olarak sürdürüldüğünü duyduğu için sevindi. Yine de, eğer Turner balo salonu boyunca yürüyüp de gelip onlara merhaba demiyorsa, şüphesiz onunla dans etmek de istemeyecekti. Kaşlarını çattı.</p>

  <p>"Pardon Leydi Olivia. Sanırım bu benim dansım." Olivia ve Miranda başlarını kaldırıp baktı, ikisinin de adını hatırlayamadığı genç ve yakışıklı bir adam önlerinde duruyordu.</p>

  <p>"Tabii ki," dedi Olivia çabucak. "Nasıl da unutmuşum."</p>

  <p>"Ben gidip bir bardak limonata alsam iyi olacak," dedi Miranda gülümseyerek. Olivia'nın dansa gidip Miranda'yı yalnız bıraktığında kendini tuhaf hissettiğini biliyordu.</p>

  <p>"Emin misin?" "Git. Git."</p>

  <p>Olivia dans pistine doğru süzülüp gitti. Miranda da limonata dolduran garsona doğru yöneldi. Her zamanki gibi, sadece dansların yarısı kadarına kavalye bulabilmişti. Peki, Turner neredeydi? Kavalyesi olmazsa kendisiyle dans edebileceğine dair söz verdiğini hatırlamıyor muydu? Korkunç, korkunç herif.</p>

  <p>İçinden de olsa, ona lanet okumak kendisini iyi hissetmesini sağlıyordu. Her ne kadar bunu inanarak yapmasa da...</p>

  <p>Miranda limonata almaya giderken birden güçlü erkeksi bir elin dirseğini kavradığını hissetti. Turner? Arkasına döndü ama karşısında yüzüne hafif aşina olduğu fakat tanımadığı bir adamı görünce şaşırdı.</p>

  <p>"Bayan Cheever?" Miranda başını salladı.</p>

  <p>"Bu dansı bana lütfeder miydiniz?" "Tabii, ama tanıştığımızı sanmıyorum." "Lütfen bağışlayın beni. Ben Westholme." Lord Westholme? Daha bir kaç dakika önce Turner'ın konuştuğu centilmen değil miydi bu?</p>

  <p>Miranda ona gülümsedi ama içinden kaşlarını çatıyordu. Hiçbir zaman tesadüflere çok inanan biri olmamıştı.</p>

  <p>Lord Westholme'ın harika bir dansçı olduğu ortaya çıktı ve çift pist etrafında büyük bir ihtişamla dönüp durdu. Genç adam, müzik tamamlanınca kibarca Miranda'nın önünde eğildi ve sonra da odanın kenarına kadar ona eşlik etti.</p>

  <p>"Bu nefis dans için teşekkür ederim, Lord Westholme," dedi Miranda zarif bir tavırla.</p>

  <p>"Asıl teşekkür etmesi gereken benim, Bayan Cheever. Umarım bu zevki kısa süre sonra tekrar edebiliriz." Miranda, Lord Westholme'un kendisini limonatadan mümkün olduğunca uzak bir yere getirmeyi başarmış olduğunu fark etti. Olivia'ya susadığını söylemesi beyaz bir yalandı ama şimdi gerçekten susuzluktan ölmek üzereydi. Derin bir iç çektikten sonra kalabalığın içinde uzunca bir yolu aşması gerektiğini fark etti. Karşısına, görünüşte tercih edilebilir, zarif ve genç başka bir adam çıktığında içeceklere doğru daha iki adım bile atmamıştı. Onu derhal tanıdı. Bu Bay Abbott idi, Turner'ın daha önce konuştuklarından birisi olan politikacı beyefendi.</p>

  <p>Birkaç saniye sonra, Miranda tekrar dans pistindeydi ve artık biraz öfkelenmeye başlamıştı. Kavalyelerini suçlamıyordu. Demek Turner, onunla dans etmesi için adamlara rüşvet vermeyi gerekli görmüştü. En azından seçtiği adamlar yakışıklı ve iyi huyluydular.</p>

  <p>Bay Abbott onu dans pistinden çıkartırken, Ashbourne Dükü'nün kendisine doğru geldiğini görünce, Miranda telaşla ve hızla geri çekildi.</p>

  <p>Onun bir onuru olmadığını mı düşünüyordu? Arkadaşlarının onunla dans etmelerini takdir edeceğini mi düşünüyordu acaba? Bu aşağılayıcı bir şeydi. Daha da kötüsü, kendisi onunla dans etmek zahmetinde bulunmamak için bu adamların Miranda ile dans etmelerini sağlamasıydı. Miranda'nın gözleri yaşlarla doldu. Bu gözyaşlarını balo odasında, boş bir koridordan kopup gelen kalabalığın önünde dökmekten korkuyordu.</p>

  <p>Sırtını bir duvara yasladı ve derin derin nefes alıp verdi. Turner'ın onu reddetmesi sadece içini acıtmamış, hançer gibi yüreğine işlemişti.</p>

  <p>Bu, Turner'ın Miranda'yı bir çocuk olarak gördüğü yıllara hiç benzemiyordu. O zamanlar hiç değilse Turner'ın neler kaçırdığını bilmediğini söyleyerek kendini teselli edebiliyordu. Ama şimdi biliyordu. O artık tam olarak neler kaçırdığını biliyordu ve zerre kadar da umurunda değildi.</p>

  <p>Miranda bütün gece holde duramazdı ama partiye dönmeye de hazır değildi, bu yüzden bahçeye yöneldi. Düzgün ve zevkle düzenlenmiş küçük ve yeşil bir toprak parçasıydı. Miranda bahçenin köşesinde sırtı eve bakan taş bir bankete oturdu. Geniş cam kapılar balo odasına açılıyordu. Birkaç dakika boyunca müzikte dönüp duran lordları ve leydileri izledi. Burnunu çekti ve burnunu silebilmek için eldivenlerinden birini çıkardı. "Bir peçete için her şeyimi verirdim," dedi iç çekerek.</p>

  <p>Belki de hastaymış gibi davranıp eve gidebilirdi.</p>

  <p>Biraz öksürmeyi denedi. Belki de gerçekten hastaydı. Balonun geri kalanında orada durması anlamsızdı. Amaç, güzel, sosyal ve cazip olmaktı, öyle değil mi? Bu gece bunlardan hiç birisinin olacağı yoktu.</p>

  <p>Ve sonra bir altın pırıltısı gözünü kamaştırdı. Altın renginde, parlayan bir saç tutamı.</p>

  <p>Turner'dı. Kuşkusuz. Miranda herkesten uzak dokunaklı ve yalnız bir başına otururken, bu kişi ondan başkası olamazdı. Bahçeye açılan Fransız kapılarının arasından geçiyordu.</p>

  <p>Kolunda bir kadın vardı.</p>

  <p>Boğazına tuhaf bir düğüm dolandığını hisseden Miranda ağlasın mı gülsün mü bilemedi.</p>

  <p>Aşağılamanın her türünden payını mı alıyordu? Nefesi boğazına takıldı, daha iyi saklanabilmek için banketin gölgeli tarafına doğru kaydı.</p>

  <p>O kadın kimdi? Onu daha önce görmüştü. Leydi bir şey. Bir dul olduğunu duymuştu, çok varlıklı ve bağımsız. Bir dul gibi değildi. Doğrusu Miranda'dan fazla da büyük görünmüyordu.</p>

  <p>İçinden, kime gittiği belli olmayan samimiyetsiz bir özür mırıldanarak, onların konuşmalarını işitebilmek için kulaklarını kabarttı. Ancak rüzgâr onların sözlerini ters yöne sürükleyip götürüyordu, bu yüzden sadece belli belirsiz sözcükler duyabiliyordu. Nihayet, "Emin değilim,"e benzeyen bir şey söyledi kadın ve Turner eğilip onu öptü.</p>

  <p>Miranda'nın yüreği parçalandı.</p>

  <p>Kadın Miranda'nın duyamadığı bir şeyler mırıldandı ve balo odasına geri döndü.</p>

  <p>Turner bahçede kaldı, ellerini beline koymuş anlaşılmaz bir biçimde gökyüzüne, aya bakıyordu. Git, diye bağırmak istedi Miranda. Git! O gidinceye kadar Miranda orada hapis olup kalmıştı.</p>

  <p>Tek istediği eve gitmek ve kıvrılıp yatağına yatmaktı. Ve büyük ihtimalle, hiç çıkmamak. Ancak o anda bunu yapmak mümkün görünmüyordu, bu nedenle kendisini gölgenin içinde daha da fazla örtmeye çalışarak banketin öbür ucuna doğru biraz daha kaydı.</p>

  <p>Birden Turner kafasını onun olduğu yere çevirdi. Hapşuu! Onu duymuştu. Gözlerini kıstı ve ona doğru bir kaç adım attı. Sonra gözlerini kapadı ve yavaşça başını salladı.</p>

  <p>"Lanet olsun, Miranda," dedi iç çekerek. "Lütfen, bana sen olmadığını söyle."</p>

  <p class="tarih" style="text-align: center;"><b>***</b></p>

  <p>Hâlbuki gece öylesine iyi gidiyordu ki. Miranda'dan uzak durmayı başarmıştı. Nihayet sevimli, dul Bidwell ile tanıştırılmıştı - sadece yirmi beş yaşında - ve şampanya da o kadar kötü değildi.</p>

  <p>Ama hayır, Tanrılar ona hiç bir iyilik bahşetmek niyetinde değildiler. İşte buradaydı. Miranda. Bir banket üzerine oturmuş, onu seyrediyordu. Öyle anlaşılıyor ki onun o dul kadını öpüşünü de seyretmişti.</p>

  <p>Aman Tanrım.</p>

  <p>"Lanet olsun, Miranda," dedi iç çekerek. "Lütfen, bana sen olmadığını söyle." "Ben değilim."</p>

  <p>Miranda gururluymuş gibi konuşmaya çalıştı ama sesinde Turner'ın içine batan bir öfke yankılanmıştı. Turner bir an için gözlerini kapadı. Kahretsin, Miranda'nın burada olmaması gerekiyordu. Olmaması. Turner'ın hayatında bu tür karmaşalar olmaması gerekiyordu. Niçin hiç bir şey asla basit ve kolay olamıyordu?</p>

  <p>"Niçin buradasın?" diye sordu Turner.</p>

  <p>Miranda omuzlarını hafifçe silkti. "Biraz temiz hava almak istedim."</p>

  <p>Turner, Miranda'ya, gölgelerin koyuluğuna, doğru birkaç adım daha attı. "Beni mi gözetliyordun?" "Kendini çok yükseklerde görüyor olmalısın."</p>

  <p>"Gözetliyor muydun?" diye üsteledi Turner.</p>

  <p>"Hayır, tabii ki hayır," diye çıkıştı Miranda, öfkeden çenesi geri çekilmişti. "Gözetleyecek kadar alçalmadım. Bundan sonra bir buluşma planlarken bahçeleri daha dikkatli incelemeniz gerekecek."</p>

  <p>Turner kollarını önünde kavuşturdu. "Benim varlığım yüzünden burada olmadığına inanmak zor geliyor bana." "Söyle o zaman," diye kestirip attı Miranda, "Eğer buraya kadar seni takip ettiysem, sana görünmeden bu bankete kadar nasıl gelmiş olabilirim?"</p>

  <p>Turner bu soruyu göz ardı etti çünkü Miranda haklıydı. Bir eliyle saçlarını tarar gibi yaptı ve sonra saçından bir tutam tutup sıktı. Kafatasındaki çekme hissi, biraz olsun öfkesini kontrol etmesine yardımcı oluyordu.</p>

  <p>"Saçını koparacaksın," dedi Miranda daha da sinir bozucu bir sesle.</p>

  <p>Turner derin bir nefes aldı. Parmaklarını gevşetti. Sonra daha kararlı bir sesle, "Bütün bunlar ne demek oluyor Miranda?" diye sordu.</p>

  <p>"Bütün bunlar ne demek oluyor?" diye tekrarladı Miranda ve ayağa kalktı. "Bütün bunlar ne demek oluyor? Ne cesaret! Bütün bunlar bir haftadır beni göz ardı edip bana halının altına süpürülmesi gereken bir şeymiş gibi davranman demek oluyor. Senin benim gururumu hiçe sayıp benimle dans etmeleri için arkadaşlarına yalvarmanı takdir edeceğimi sanman demek oluyor. Senin kabalığın bencilliğin ve yeteneksizliğin - "</p>

  <p>Turner eliyle Miranda'nın ağzını kapattı. "Tanrı aşkına, sesini alçalt, Miranda. Geçen hafta olanlar yanlıştı. Verilen sözleri hatırlatıp beni bu geceye katılmaya zorlaman bir aptallıktı."</p>

  <p>"Ama bunu kendin yaptın," diye fısıldadı Miranda, "Sen geldin."</p>

  <p>"Ben geldim," dedi tükürüklerini saçarak, "Çünkü kendime bir metres arıyorum, bir eş değil."</p>

  <p>Miranda geriye doğru sıçradı. Onu süzdü. Gözlerinin onu yakıp deleceğini hissettirene dek süzmeye devam etti ve nihayet, incinmiş alçak bir sesle konuştu; "Şu anda senden hiç hoşlanmıyorum, Turner."</p>

  <p>Bu sorun değildi. O anda, o da kendinden pek hoşlanıyor sayılmazdı.</p>

  <p>Miranda'nın çenesini yukarı doğru kaldırmıştı ama konuşurken titriyordu, "Beni bağışla, katılmam gereken bir balom var. Ve sana teşekkür ederim, sayende dans etmek için çok sayıda kavalyem var ve hiç birini gücendirmek istemem."</p>

  <p>Turner, onun dimdik yürüyerek uzaklaşmasını izledi. Ve sonra o da oradan ayrıldı.</p>

  <p class="tarih">20 HAZİRAN 1819</p>

  <p>O dul kadın bu gece balo odasına geri gidince tekrar gördüm. Kim olduğunu Olivia'ya sordum, adının Catherine Bidwell olduğunu söyledi. Pembleton Kontesiymiş. Altmış yaşlarına yaklaşan Pembleton Lordu ile evlenmiş ve hemen bir erkek çocuk dünyaya getirmiş. Kısa süre sonra Lord Pembleton vefat etmiş, o da şimdi, oğlu yetişkin yaşa gelene kadar serveti yönetme hakkına sahip tek kişiymiş. Akıllı kadın. Bu kadar bağımsız olabildiğine göre.</p>

  <p>Muhtemelen tekrar evlenmek istemeyecektir, bu da Turner'ın çok işine gelir.</p>

  <p>Onunla bir kez dans etmek zorunda kaldım. Bu konuda Leydi Rudland ısrar etti sonra da sanki gece daha kötü olamazmış gibi, beni bir kenara çekti ve ani popülaritem üzerine yorum yaptı. Ashbourne Dükü benimle dans etti! (Ünlem işareti Leydi Rudland'a ait.) Dük tabiiki evli, hem de çok mutlu bir evliliği var ama yine de zamanını liseden yeni mezun küçük kızlarla boşa harcamaz. Leydi R. çok heyecanlandı ve benimle çok gurur duydu. Az kalsın ağlayacaktım…</p>

  <p>Şimdi evdeyim ve bir kaç gün dışarı çıkmak zorunda kalmamak için bir tür hastalık icat etmeye kararlıyım. Bir hafta boyunca, eğer başarabilirsem.</p>

  <p>Beni en çok ne rahatsız ediyor, biliyor musunuz? Leydi Pembleton güzel bile sayılmaz. Hani, yüzüne bakmak çok rahatsız edici değil ama bulunmaz Hint kumaşı da değil. Saçı düz kahverengi, gözleri de öyle.</p>

  <p>Tıpkı benim gibi.</p>

  <h1 id="sigil_toc_id_9">DOKUZUNCU BÖLÜM</h1>

  <p>Miranda sonraki haftayı, eski Yunan trajedileri okurmuş gibi yaparak geçirdi. Bir kitabı gerçekten okuyacak kadar uzun süre zihnini ona odaklaması mümkün olmuyordu, ancak ikide bir sayfanın üzerindeki sözcüklere bakmak zorunda kaldıkça, kendi ruh haline uygun bir şey seçebileceği sonucuna vardı.</p>

  <p>Bir komedi onu ağlatırdı. Bir aşk hikâyesi ise, Tanrı korusun, oracıkta yok olmasına sebep olabilirdi. Başkalarının işlerine burnunu sokmasıyla tanınan Olivia, Miranda'nın üzüntülü halinin sebebini araştırmakta ısrarcı davranıyordu. Miranda'yı sorguya çekmediği zamanlarda ise onu neşelendirmeye çalışıyordu. İşte bu Miranda'nın neşelendirilmesi seanslarından birinin ortasında, Olivia, kocası kendisine dört tane minyatür kaniş almayı kabul edene kadar onu evden atan bir kontesin hikâyesini anlatırken, Leydi Rudland kapıyı çaldı.</p>

  <p>"Aaa, ne iyi," dedi kafasını içeriye uzatarak, "İkiniz de buradasınız. Olivia öyle oturma. Bir leydiye hiç yakışmıyor."</p>

  <p>Olivia saygıyla oturma şeklini düzelttikten sonra sordu, "Ne vardı, anne?"</p>

  <p>"Önümüzdeki hafta, bir taşra ziyareti için Leydi Chester'ın evine davet edildiğimizi size bildirmek istedim." "Leydi Chester kim?" diye sordu Miranda, şimdi elindeki köpek kulağı şeklindeki Aiskhylos'u* (Eski Yunanlı trajedi yazarı) kucağına koyarken.</p>

  <p>"Kuzenlerimizden birisi," dedi Olivia. "Üçüncü ya da dördüncü dereceden, hatırlayamıyorum."</p>

  <p>"İkinci," diye düzeltti Leydi Rudland. "Bizim adımıza davetiyeyi ben kabul ettim. O kadar yakın bir akrabamız ki. Reddetmek kabalık olurdu."</p>

  <p>"Turner da geliyor mu?" diye sordu Olivia.</p>

  <p>Miranda bu soruyu sorduğu için arkadaşına binlerce kez teşekkür etmek istedi çünkü kendisi buna asla cesaret edemezdi.</p>

  <p>"Gelse iyi olur. Uzun zamandır ailevi zorunluluklarının hiçbirini yerine getirmiyor," dedi Leydi Rudland kendine özgü olmayan bir sertlikle. "Eğer gelmezse bana cevap vermesi gerekecek."</p>

  <p>"Tanrım," dedi Olivia boş bir ifadeyle. "Ne korkunç bir düşünce."</p>

  <p>"Bu çocuğun nesi var bilmiyorum," dedi Leydi Rudland başını sallayarak. "Sanki bizden kaçıyormuş gibi." Hayır, diye düşündü Miranda kederli bir gülümsemeyle, sadece benden kaçıyor.</p>

  <p class="tarih" style="text-align: center;"><b>***</b></p>

  <p>Turner, ailenin aşağıya inmesini beklerken ayağını sabırsızlıkla yere vuruyordu. O sabah neredeyse on beşinci kez kendinin de sezona katılan öteki erkekler gibi olmasını dilerken buldu, onların çoğu annelerini ya hiç dinlemiyordu ya da önemsemiyordu. Annesi, nasıl olduysa, ona bu lanet olası, bir hafta sürecek ev partisine katılmayı kabul ettirtmeyi başarmıştı ki şüphesiz Miranda da orada olacaktı.</p>

  <p>O bir ahmaktı. Bu gerçek gittikçe daha da netleşiyordu.</p>

  <p>Kaderi gücendirdiği açıkça belli olan bir ahmak, çünkü annesi ön hole gelir gelmez, "Senin Miranda ile gitmen gerekecek," dedi.</p>

  <p>Belli ki Tanrıların espri anlayışı pek sağlıklı değildi. Boğazını temizledi. "Sence bu akıllıca bir şey mi anne?</p>

  <p>Annesi ona sabırsız bir bakış attı. "Kızı ayartacak halin yok, değil mi?"</p>

  <p>Lanet olası. "Tabii ki yok. Sadece onun adının nasıl anılacağını düşünmek gerekiyor. Oraya onunla aynı arabada gidersek insanlar ne düşünür? Herkes onunla baş başa bir kaç saat geçirdiğimizi tahmin edecektir."</p>

  <p>"Herkes ikinizin kardeş kadar yakın olduğunuzu bilir. Hem, zaten Chester Park'tan bir mil önce buluşup arabalarımızı değiştireceğiz böylece de sen babanla birlikte gelmiş olursun. Hiç sorun olmayacak. Aslında, babanla ben Olivia'yla baş başa konuşmak istiyoruz."</p>

  <p>"Şimdi ne yaptı?"</p>

  <p>"Georgiana Elster'a aptal ördek demiş." "Georgiana Elster zaten aptal bir ördek." "Onun yüzüne demiş Turner! Onun yüzüne."</p>

  <p>"Onun açısından bir muhakeme eksikliği olabilir ama iki saat boyunca azarlamayı gerektiren bir şey olduğunu sanmıyorum."</p>

  <p>"Hepsi o kadar değil."</p>

  <p>Turner derin bir iç çekti. Annesi kararını vermişti. İki saat boyunca Miranda ile tek başına olacaktı. Bu işkenceyi hak edecek ne yapmıştı?</p>

  <p>"Sör Robert Kent'e koca kakım demiş." "Sanırım, onun da yüzüne karşı söylemiş."</p>

  <p>Leydi Rudland başını salladı. "Kakım ne demek?"</p>

  <p>"En küçük bir fikrim bile yok ama bunun bir kompliman olduğunu sanmıyorum."</p>

  <p>"Kakım bir sansar, sanırım," dedi Miranda üzerinde mavi renkte bir seyahat elbisesi ile hole girdiğinde. Her ikisine de gülümsedi, üzerinde sinir bozucu bir sakinlik vardı.</p>

  <p>"Günaydın, Miranda," dedi Leydi Rudland kesin bir dille. "Sen Turner'la gidiyorsun."</p>

  <p>"Öyle mi?" kelimeleri neredeyse boğazına dizilecekti bu yüzden bir kaç öksürükle durumu toparlaması gerekti. Turner bundan çocuksu bir haz almış gibi görünüyordu.</p>

  <p>"Evet. Lord Rudland ve benim, Olivia ile gitmemiz gerekiyor. Herkesin içinde çok uygunsuz şeyler söylemiş." Merdivenlerde bir kükreme duyuldu ve üçünün başı da merdivenlerden inen Olivia'ya döndü.</p>

  <p>"Bu gerçekten gerekli mi anne? Hiç kötü bir niyetim yoktu. Onun kulağına gidebileceğini bilseydim Leydi Finchcoombe'a asla sefil cadaloz demezdim."</p>

  <p>Leydi Rudland'ın yüzünden kan çekildi. "Leydi Finchcoombe'a sefil bir ne dedin?"</p>

  <p>"Bunu bilmiyor muydunuz?" dedi Olivia sessizce. "Turner, Miranda, size hemen yola çıkmanızı öneriyorum. Bir kaç saat sonra görüşürüz."</p>

  <p>Onları bekleyen arabaya doğru sessizce yürüdüler ve Turner, arabaya tırmanmak için yardımcı olmak üzere Miranda'ya elini uzattı. Turner onun eldivenli parmaklarından elektrik almıştı ama o aynısını hissetmiş olamazdı çünkü konuşmaya başladığında hiç etkilenmemiş görünüyordu. "Umarım varlığım sizi rahatsız etmez, Lordum."</p>

  <p>Turner'dan homurdanma ve iç çekiş karışımı bir ses çıktı. "Bu düzenlemeyi ben yapmadım, biliyorsundur."</p>

  <p>Turner, genç kızın karşısına oturdu. "Biliyorum."</p>

  <p>"Hiç bilmiyordum bizim birlikte - " Sonra başını kaldırdı. "Sen biliyor muydun?" "Biliyordum. Annem Olivia'yla yalnız kalma konusunda son derece kararlıydı." "İyi öyleyse, bana inandığın için teşekkür ederim."</p>

  <p>Turner, içinde tuttuğu nefesi bıraktı, araba sarsıntıyla harekete geçerken o pencereden dışarı bakıyordu. "Miranda, senin yalan söylemeyi alışkanlık edinmiş biri olduğunu düşünmüyorum."</p>

  <p>"Hayır, tabii ki öyle düşünmüyorsun," dedi Miranda çabucak. "Ama benim arabaya binmeme yardım ederken çok öfkeli görünüyordun."</p>

  <p>"Ben kaderime öfkeliydim Miranda, sana değil."</p>

  <p>"Ne gelişme," dedi Miranda donuk bir sesle. "Peki, eğer izin verirsen, yanıma bir kitap almıştım." Yana döndü ve sırtını mümkün olduğunca ona vererek okumaya başladı.</p>

  <p>Turner otuz saniye kadar bekledikten sonra sordu, "Okuduğun ne?"</p>

  <p>Miranda donakaldı, sonra yavaş yavaş hareket ederek, sanki günlük işlerinden en iğrenç olanını yapıyormuş gibi kitabı havaya kaldırdı.</p>

  <p>"Aiskhylos, ne kadar iç karartıcı." "Benim ruh halime uyuyor."</p>

  <p>"Bu bir iğneleme mi?"</p>

  <p>"Beni küçümseyerek konuşma, Turner. Bu koşullarda hiç uygun düşmüyor." Turner kaşlarını kaldırdı. "Yani bu tam olarak ne anlama geliyor?"</p>

  <p>"Bunun anlamı şu ki, ikimizin arasında bütün bu olanlardan sonra, senin böyle üstünlük taslaman artık doğru değil."</p>

  <p>"Amma da uzun cümleydi."</p>

  <p>Miranda ona öfkeli bir bakış attı ve bu defa kitabı kaldırdığında yüzünü bütünüyle kapattı. Turner kıkırdadı ve arkasına yaslandı, bu durumdan aldığı haz kendisini bile şaşırtıyordu.</p>

  <p>Sakin olanları çok ilgi çekici bulurdu. Miranda hiç bir zaman kendisini ilgi odağı yapmayı tercih etmemiş olabilirdi ama konuşmayı belli bir zekâ ve üslupla götürebiliyordu. Ona yem atmak büyük bir eğlenceydi.</p>

  <p>Turner, bu yüzden de kendini zerre kadar suçlu hissetmiyordu.</p>

  <p>Bütün bu kırgın tavrına karşın, Miranda'nın, bu söz dalaşının her zerresinden en az kendisi kadar hoşlandığından kesinlikle emindi.</p>

  <p>Bu yolculuk o kadar da korkunç olmayabilirdi. Turner sadece onu bu tür hoş bir diyalog ile meşgul edebilmek ve dudaklarına fazla uzun süre bakmamak zorundaydı.</p>

  <p>Dudaklarından gerçekten de hoşlanıyordu.</p>

  <p>Ama bunu bir daha düşünmeyecekti. Konuşmaya devam edecek bu kargaşaya bulaşmadan önceki zamanlarda olduğu gibi eğlenmeye çalışacaktı. Miranda'yla olan o eski arkadaşlığını hayli özlemişti ve iki saat boyunca bu arabada birlikte hapis olacaklarına göre aralarındaki ilişkiyi biraz olsun yoluna koymak için bir şeyler yapabilirdi.</p>

  <p>"Ne okuyorsun?" diye sordu.</p>

  <p>Miranda öfkeyle başını kaldırdı. "Aiskhylos. Bunu zaten sormamış mıydın?"</p>

  <p>"Yani Aiskhylos'un nesi, anlamında sormuştum," diye açıkladı.</p>

  <p>Miranda'nın cevap vermek için kitaba bakmak zorunda kaldığını görünce şaşırdı. "Eumenides."</p>

  <p>Turner yüzünü buruşturdu.</p>

  <p>"Hoşlanmıyor musun?"</p>

  <p>"Bütün o öfkeli kadınlardan mı? Sanırım hayır. Bana güzel bir macera hikâyesi ver, her gün okuyayım." "Ben öfkeli kadınları severim."</p>

  <p>"Kendini onlarla büyük ölçüde duygudaş mı hissediyorsun? Tatlım, hayır, dişlerini sıkma Miranda, dişçiye gitmekten hoşlanmayacağından kesinlikle eminim."</p>

  <p>Miranda'nın suratı öyle bir hal aldı ki, Turner gülmekten başka bir şey yapamadı. "Bu kadar duygusal olma, Miranda."</p>

  <p>Hâlâ ona öfkeyle bakan Miranda mırıldandı, "Çok özür dilerim, Lordum," ve sonra her nasıl başardıysa arabanın içinde alçak gönüllü bir reveransla eğildi.</p>

  <p>Turner'ın kıkırdamaları yüksek sesli kahkahalara dönüştü. "Miranda," dedi gözlerini silerek. "Sen tam bir cevhersin."</p>

  <p>Turner nihayet kendine geldiğinde Miranda kaçık olduğunu söylermiş gibi ona bakıyordu. Genç adam, ellerini pençe gibi havaya kaldırıp garip hayvani sesler çıkarmayı ve Miranda'nın kuşkularını doğrulamayı düşündü.</p>

  <p>Ama sonunda sadece arkasına yaslanıp sırıtmakla yetindi.</p>

  <p>Miranda başını salladı. "Seni anlamıyorum."</p>

  <p>Turner karşılık vermedi, konuşmanın tekrar ciddi alanlara çekilmesini istemiyordu. Miranda kitabı yeniden kaldırdı, bu defa Turner onun sayfayı kaç dakikada çevireceğini hesaplamaya karar verdi. Aradan beş dakika geçince gülümsedi. "Okumakta zorlanıyor musun ?"</p>

  <p>Miranda yavaş yavaş kitabı indirdi ve donuk gözlerle ona baktı. "Pardon?" "Zorlayıcı cümleler mi var?"</p>

  <p>Miranda ona bakmaya devam etti.</p>

  <p>"Başladığından bu yana bir sayfa bile çevirmedin."</p>

  <p>Miranda sesli bir ah çekti ve büyük bir kararlılıkla sayfayı çevirdi. "İngilizce mi, Yunanca mı?"</p>

  <p>"Pardon?"</p>

  <p>"Eğer Yunancaysa, okuma hızının sebebini anlayabilirim." Miranda'nın dudakları aralandı.</p>

  <p>"Demek Yunanca bilmiyorsun," dedi Turner omuz silkerek.</p>

  <p>"Ben Yunanca okuyabiliyorum," diye geveledi Miranda. "Evet, ve bu çok dikkate değer bir başarı."</p>

  <p>Miranda ellerine baktı. Kitabı o kadar sıkı tutuyordu ki eklem yerleri beyazlaşmıştı. "Teşekkür ederim," dedi yavaşça.</p>

  <p>Ama Turner henüz sözünü bitirmemişti. "Bir Bayan için pek olağan değil, sence?"</p>

  <p>Miranda onun bu sorusunu göz ardı etmeye karar verdi. "Olivia Yunanca okuyamıyor," dedi Turner sohbet havasında.</p>

  <p>"Olivia'nın Yunanca metinler okumaktan başka bir iş yapmayan bir babası yok," dedi Miranda başını kaldırmadan. Yeni açtığı sayfanın başındaki sözlere konsantre olmaya çalıştı ama önceki sayfayı okumayı bitirmediği için çok anlam ifade etmiyorlardı. Aslında önceki sayfayı okumaya başlamamıştı bile.</p>

  <p>Okuyormuş gibi yaparak eldivenli parmağıyla kitabın satırlarını takip etti. Ona fark ettirmeden bir önceki sayfaya geri dönmesinin mümkün olmadığının farkındaydı. Gerçi çok da fark etmiyordu, çünkü Turner ona bakarken pek de okuyabileceğini sanmıyordu. Çok zor bir durum olduğuna karar verdi. Hem sıcak basmıştı hem de bir titreme hissediyordu. Bir de bu herifin varlığı onu bütünüyle sinir ediyordu.</p>

  <p>Turner'ın onu baştan çıkarmakla ilgilenmediğinden kesinlikle emindi. "Özel bir yetenek olmalı."</p>

  <p>Miranda dudaklarını emdi ve kafasını kaldırıp ona baktı. "Ne?" "Gözlerini kımıldatmadan okumak."</p>

  <p>Miranda yanıtlamadan önce üçe kadar saydı. "Bazılarımızın okurken dudaklarının kıpırdaması gerekmiyor, Turner."</p>

  <p>"Tam üstüne bastın Miranda, içinde bir yerlerde hâlâ bir cevher olduğunu biliyordum." Miranda'nın tırnakları oturağın içine geçti. Bir, iki, üç. Saymaya devam et. Dört, beş, altı.</p>

  <p>Sinirlerine sahip olmak istediğinde bu hızda elliye kadar sayması gerekiyordu.</p>

  <p>Turner, Miranda'nın belli bir tempoda hafifçe başını sallarken bir yandan da öfkesinin arttığını görüyordu. "Ne yapıyorsun?"</p>

  <p>On sekiz, on dokuz - "Ne?" "Ne yapıyorsun ?"</p>

  <p>Yirmi. "Son derece sinir bozucu olmaya başladın, Turner."</p>

  <p>"Sadece ısrarcıyım." Sırıttı. "Siz insanların bu özelliği takdir ettiğini sanıyorum. Şimdi söyle, ne yapıyordun? Çok tuhaf bir biçimde başını sallayıp duruyordun."</p>

  <p>"Eğer bilmen gerekiyorsa," dedi sertçe, "Sinirlerime hâkim olmak için içimden sayıyordum."</p>

  <p>Turner, bir süre dikkatle ona baktıktan sonra, konuştu, "Saymasaydın kim bilir bana neler söylerdin, düşüncesi bile insanın tüylerini ürpertiyor."</p>

  <p>"Sabrım taşıyor."</p>

  <p>"Hayır!" dedi inanmamış gibi bir alaycılıkla.</p>

  <p>Miranda kitabı tekrar kaldırdı, onu göz ardı etmeye çalışarak.</p>

  <p>"Şu zavallı kitaba işkence etmeyi bırak, Miranda. İkinizde biliyoruz ki onu okumuyorsun." "Beni rahat bırakacak mısın!" diye patladı nihayet.</p>

  <p>"Kaça geldin?"</p>

  <p>"Ne?"</p>

  <p>"Hangi rakamdasın? Hassas duygularımı incitmemek için saydığını söylemiştin."</p>

  <p>"Bilmiyorum. Yirmi. Otuz. Bilmiyorum. Dört aşağılamadan sonra saymayı bıraktım."</p>

  <p>"Sadece otuza kadar mı sayabildin? Bana yalan söyledin, Miranda. Benim yanımda sabrının taştığını hiç sanmıyorum."</p>

  <p>"Evet... ben... sabrım," diye geveledi. "Sanmıyorum."</p>

  <p>"Aaa!" Kitabı ona fırlattı. Kafasının yan tarafına çarptı. "Ahh!"</p>

  <p>"Bebek olma." "Zalim olma."</p>

  <p>"Beni kışkırtmayı bırak!" "Seni kışkırtmıyordum." "Lütfen, Turner."</p>

  <p>"Peki, tamam," dedi ters ters, kafasının yan tarafını sıvazlayarak. "Seni kışkırtıyordum ama beni görmezlikten gelmeseydin bunu yapmazdım."</p>

  <p>"Özür dilerim ama ben daha çok, seni göz ardı etmemi istediğini düşünmüştüm." "Böyle bir düşünceyi aklına hangi şeytan soktu?"</p>

  <p>Miranda'nın ağzı açık kaldı. "Sen delirdin mi? En az son on beş gündür sanki vebalıymışım gibi benden kaçıyorsun. Sırf beni görmemek için annenden bile kaçtın."</p>

  <p>"İşte bu doğru değil."</p>

  <p>"Git de bunu annene söyle."</p>

  <p>Turner yüzünü buruşturdu. "Miranda, arkadaş olarak kalmamızı istiyorum."</p>

  <p>Miranda başını salladı. Acaba İngilizcede daha zalim sözcükler olabilir miydi ? "Mümkün değil." "Neden olmasın ?"</p>

  <p>"Her ikisini aynı anda yapamazsın," diye sürdürdü Miranda, gücünün her zerresini sesinin titremesine engel olmak için harcarken.</p>

  <p>"Beni öpüp sonra da arkadaş olarak kalmak istediğini söyleyemezsin. Worthıngtonlar'da yaptığın gibi beni aşağılayıp sonra da beni sevdiğini iddia edemezsin."</p>

  <p>"Olanları unutmalıyız," dedi yumuşak bir tonla. "Bu olanları arkadaşlığımız için değilse bile ailem için geride bırakmalıyız."</p>

  <p>"Bunu yapabilir misin ?" diye sordu Miranda. "Gerçekten unutabilir misin? Çünkü ben yapamam." "Elbette yapabilirsin." dedi. Biraz fazla sakindi.</p>

  <p>"Ben senin kadar sofistike değilim, Turner," dedi, ve sonra zehir zemberek bir şekilde ekledi, “Ya da belki senin kadar sığ değilim."</p>

  <p>"Ben sığ değilim, Miranda," diye karşılık verdi. "Ben duyarlıyım. Allah biliyor ki ikimizden birinin böyle olması gerekiyor."</p>

  <p>Keşke Miranda'nın söyleyecek bir şeyi olsaydı. Keşke, dizlerini ortadan kesecek, dilini boğazına tıkacak, onu titrek, çürümüş, değersiz bir pelte yığınına çevirecek sert bir karşılık verebilseydi.</p>

  <p>Ama bir başınaydı ve o korkunç öfke gözyaşları gözlerini yakıyordu. Ona yeterince terslenerek bakabileceğinden bile emin değildi, bu nedenle öbür tarafa baktı. Pencereden dışarıya bakarken geçip giden binaları sayıyor ve başka bir yerde olmayı diliyordu.</p>

  <p>Başka bir kimse.</p>

  <p>En kötüsü de buydu, çünkü tüm hayatı boyunca, kendinden daha güzel daha zengin ve daha çok şefkat gören en iyi arkadaşının yanındayken bile, Miranda asla olduğundan başka bir kimse olmak istememişti.</p>

  <p class="tarih" style="text-align: center;"><b>***</b></p>

  <p>Turner hayatı boyunca, gurur duyduğu şeyler yapmamıştı. Aşırı içiyor, paha biçilmez halıların üzerine çıkarıyordu. Olmayan parasıyla kumar oynuyordu. Hatta bir seferinde bir atı o kadar dikkatsiz ve sert sürmüştü ki hayvancık bir hafta boyunca topallamıştı.</p>

  <p>Ne var ki Turner hayatında asla, kararlılıkla cama bakan Miranda'nın profiline bakarken hissettiği kadar alçak hissetmemişti.</p>

  <p>Öylesine kararlılıkla, ondan uzak.</p>

  <p>Turner uzun bir süre konuşmadı. Londra'nın dışına çıkıyorlardı. Varoşlardan geçtikçe binaların sayısı giderek azalıyor ve araları açılıyordu. Nihayet uçsuz bucaksız uzayıp giden tarlaların içine girmişlerdi.</p>

  <p>Miranda ona bir kez bile bakmamıştı. Bunu biliyordu, çünkü onu izliyordu.</p>

  <p>Bu yüzden nihayet, bir saat daha sessizliğe katlanamayacağı, ya da bu sessizliğin tam olarak ne anlama geldiğini düşünemeyeceği için konuşmaya karar verdi.</p>

  <p>"Amacım seni aşağılamak değildi Miranda," dedi sakince. "Ama neyin ne zaman kötü bir fikir olduğunu biliyorum. Seninle oynamak da son derece kötü bir fikir."</p>

  <p>Miranda başını çevirmedi ama Turner onun, "Niçin?" dediğini işitti.</p>

  <p>Turner hayretle onu süzdü. "Ne düşünüyorsun, Miranda? Hakkında söylenecekler umurunda değil mi? İkimiz hakkında dedikodu çıkarsa, sana zarar gelir."</p>

  <p>"Ya da benimle evlenmek zorunda kalırsın," dedi Miranda, alaycı bir sesle.</p>

  <p>"Benim böyle bir niyetim yok. Biliyorsun," dedi, karnından konuşurmuş gibi. Tanrım, aslında böyle demek istememişti. "Kimseyle evlenmek istemiyorum," dedi. "Bunu sen de biliyorsun."</p>

  <p>"Benim bildiğim," gizleyemediği öfkeyle gözleri parlıyordu, "şu ki — " Sonra durdu ve kollarını kavuşturdu. "Ne?" dedi Turner.</p>

  <p>Miranda pencereye döndü. "Sen anlayamazsın." Ve sonra ekledi, "Zaten dinlemezsin de."</p>

  <p>Aşağılayan ses tonu adeta Turner'ın bedenine çiviler çakıyor gibiydi. "Lütfen. Huysuzluk sana yakışmıyor." Miranda hışımla döndü. "Peki, nasıl davranmalıyım? Söyle bana, benim nasıl hissetmem gerekiyor?" Turner'ın dudakları kıvrıldı. "Şükran duyabilirsin mesela."</p>

  <p>"Şükran mı?"</p>

  <p>Turner arkasına yaslandı, sanki küstah birisi gibi görünmeye çalışıyordu. "Seni kullanabilirdim, biliyorsun. Kolaylıkla. Ama bunu yapmadım."</p>

  <p>Miranda yutkundu ve geri çekildi. Sonra nefret dolu bir halde konuşmaya başladı. "Sen nefretliksin, Turner."</p>

  <p>"Ben sana sadece gerçeği söylüyorum. Ve neden daha ileri gitmediğimi biliyor musun? Geceliğini üzerinden çıkarıp o kanepenin üzerinde niçin sana sahip olmadığımı biliyor musun?"</p>

  <p>Miranda'nın gözleri büyüdü, soluk alma sesleri işitilir hale geldi. Turner kendisinin ham, kaba ve evet, nefretlik olduğunu biliyordu ama kendine hâkim olamıyordu, kabalığının önüne geçemiyordu, çünkü kahretsin, Miranda anlamak zorundaydı. Gerçekte onun ne olduğunu, gücünün neye yetip yetmediğini anlamalıydı.</p>

  <p>İşte bu - bu. Onun için. Onun için onurlu olanı yapmayı başarmıştı ama o bunu takdir bile etmiyordu.</p>

  <p>"Sana anlatayım," dedi resmen tıslayarak. "Sana saygımdan dolayı durdum ve sana bir şey söyleyeceğim - Durdu, kendinden emindi ve Miranda merakla ona baktı, cesurdu, kışkırtıcıydı, sanki - Sen ne demek istediğini bile bilmiyorsun, der gibiydi.</p>

  <p>Sorun buydu. Turner ne demek istediğini bilmiyordu. Tam ona, onu ne kadar istediğini söylemek üzereydi. Anne babasının evinden başka bir yerde olsalardı, acaba Turner kendini engelleyebilir miydi, bundan emin değildi.</p>

  <p>Kendine engel olabileceğinden emin değildi.</p>

  <p>Ama Miranda'nın bunu bilmesi gerekmiyordu. O bunu bilmemeliydi. Onun Turner üzerinde böyle bir güce sahip olmasına gerek yoktu.</p>

  <p>Miranda'dan çok kendi kendine, "İnanabiliyor musun?" diye mırıldandı, "Senin geleceğini mahvetmek istemedim."</p>

  <p>"Geleceğimi bana bırak," dedi Miranda öfkeyle. "Ben ne yaptığımı biliyorum."</p>

  <p>Turner küçümser bir havada homurdandı. "Daha yirmi yaşındasın. Her şeyi bildiğini sanıyorsun." Miranda ona dik dik baktı.</p>

  <p>"Ben yirmi yaşındayken her şeyi bildiğimi sanırdım." dedi Turner omuzlarını silkerek.</p>

  <p>Miranda'nın gözlerine hüzün çöktü. "Ben de öyle," dedi yumuşak bir sesle.</p>

  <p>Turner karnında düğümlenen suçluluk duygusunu hissetmezlikten gelmeye çalıştı. Niçin suçluluk duyduğundan bile emin değildi ve aslında her şey bir tuhaftı. Miranda'nın masumiyetini kullanmadığı için suçlu hissettirilmemeliydi. Söylemeyi düşünebildiği tek şeyi söyledi, "Bir gün bunun için bana teşekkür edeceksin."</p>

  <p>Miranda hayretle ona baktı. "Annen gibi konuşuyorsun." "Huysuzlaşıyorsun."</p>

  <p>"Beni suçlayabilir misin? Bana çocukmuşum gibi davranıyorsun ama benim bir kadın olduğumu çok iyi biliyorsun."</p>

  <p>Suçluluk duygusu düğümü dallanıp budaklanıyordu.</p>

  <p>"Kendi kararlarımı kendim verebilirim," dedi Miranda kendini savunarak.</p>

  <p>"Öyle olmadığı açıkça görülüyor." Gözlerinde tehlikeli bir ışıltı ile Turner öne doğru eğildi. "Öyle olsaydı, geçen hafta elbiseni aşağıya doğru sıyırıp göğüslerini öpmeme izin vermezdin." Miranda utancından kıpkırmızı oldu ve suçlama dolu titrek bir sesle, "Bunun benim suçum olduğunu söylemeye çalışma," dedi.</p>

  <p>Turner gözlerini kapadı ve elleriyle saçını tarar gibi yaptı. Az önce çok aptalca bir şey söylediğinin farkına varmıştı. "Tabii ki senin hatan değil, Miranda. Lütfen bu söylediğimi unut."</p>

  <p>"Tıpkı beni öptüğünü unutmamı istemen gibi." Sesi duygudan yoksun gibi çıkmıştı.</p>

  <p>"Evet." Turner ona baktı ve gözlerinde bir tür cansızlık gördü, onun yüzünde daha önce hiç görmediği bir şey. "Tanrım, Miranda öyle bakma."</p>

  <p>"Bunu yapma, onu yap." Miranda patladı. "Bunu unut, onu unutma. Karar ver Turner. Senin ne istediğini bilmiyorum. Senin bildiğini de sanmıyorum."</p>

  <p>"Senden dokuz yaş büyüğüm," dedi Turner berbat bir sesle. "Beni aşağılama." "Özür dilerim, Yüce Hazretleri."</p>

  <p>"Böyle yapma, Miranda,"</p>

  <p>Miranda'nın asık ve acı olan suratı bir anda yoğun bir duygu fırtınasıyla kaplandı.</p>

  <p>"Bana ne yapacağımı söylemekten vazgeç! Beni öpmeni istediğim hiç aklına geldi mi? Beni istemeni istediğim? Ama sen istiyorsun, bunu biliyorsun. Beni istemediğine inandırabilecek kadar çocuk değilim ben."</p>

  <p>Turner'ın tek yapabildiği öylece ona bakakalma oldu. Sonra fısıltı halinde, "Sen ne dediğini bilmiyorsun," dedi. "Evet, biliyorum!" Miranda'nın gözleri parladı ve ellerini yumruk yapıp sallamaya başladı. Turner'ın korkunç önsezisi o anın geldiğini söylüyordu. Her şey bu ana bağlıydı, ikisinin de hiçbir şey söylemesine gerek kalmadan bu anın sonunun iyi bitmeyeceğini hissetmişti.</p>

  <p>"Tam olarak ne söylediğimi biliyorum," dedi Miranda. "Ben seni istiyorum."</p>

  <p>Turner'ın bedeni gerildi ve yüreği deli gibi atmaya başladı. Ama bunun devam etmesine izin veremezdi. "Miranda sen sadece beni istediğini zannediyorsun," dedi. "Sen başka hiç kimseyi öpmedin ve - "</p>

  <p>"Bana bilgiçlik taslama." Miranda'nın gözleri onunkilere kilitlendi. Adeta arzuyla yanıyorlardı. "Ben ne istediğimi biliyorum ve ben seni istiyorum."</p>

  <p>Turner derin bir nefes aldı. Şimdi söylemek üzere olduğu şey için azizleştirilmeyi hak ediyordu. "Hayır, istemiyorsun. Geçici bir duygu bu."</p>

  <p>"Kahrolası!" Miranda patladı. "Kör müsün? Sağır, dilsiz ve kör müsün? Bu geçici bir duygu değil, aptal şey! Sana aşığım!"</p>

  <p>Aman Tanrım.</p>

  <p>"Sana hep âşıktım! Dokuz yıl önce seninle ilk tanıştığımdan beri. O gün bu gündür her dakika seni sevdim." "Aman Tanrım."</p>

  <p>"Bu kez bana bunun sadece geçici bir çocukluk aşkı olduğunu söyleme çünkü öyle değil. Belki bir yere kadar öyleydi ama artık değil."</p>

  <p>Turner hiç bir şey söylemedi. Sadece öyle budalanın biri gibi oturup ona baktı.</p>

  <p>"Ben sadece - ben kendi yüreğimi biliyorum ve seni seviyorum, Turner. Eğer bir zerrecik bile erkekliğin varsa bir şey söylersin çünkü ben söyleyebileceğim her şeyi söyledim, sessizliğine artık katlanamıyorum ve - Tanrı aşkına! Gözünü bile kırpmayacak mısın?"</p>

  <p>Turner onu bile başaramamıştı.</p>
</body>
</html>
