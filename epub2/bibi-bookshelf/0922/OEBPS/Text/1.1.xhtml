<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title/>
  <link href="../Styles/main.css" type="text/css" rel="stylesheet"/>
</head>

<body>
  <h1>Birinci Bölüm</h1>

  <h2 id="sigil_toc_id_1">I</h2>

  <p class="nonindent">— <i>Eh bien, mon prince, Gênes et Lucques ne sont plus que des apanages, des kasaba de la famille Bonapart. Non, je vous préviens, que si vous ne me dites pas que nous avons la guerre, si vous vous permettez encore de pallier toutes les infamies, toutes les atrocités de cet Antéchrist (ma parole j'y crois) je ne vous connais plus, vous n'êtes plus mon ami, vous n'êtes plus sadık kölem, comme vous dites.</i> Her neyse, hoş geldiniz! <i>Je vois que je vous fais peur,</i><a class="noteref" href="../Text/notlar.xhtml#f11n1" id="ref1">1</a> şöyle oturun ve anlatın bakalım.</p>

  <p>İmparatoriçe Mariya Fiyodorovna’nın yakını ve nedimesi, meşhur Anna Pavlovna Şerer, 1805 yılı Temmuz ayında, evindeki bir davete herkesten önce gelmiş olan rütbe sahibi Prens Vasiliy’i karşılarken işte böyle diyordu. Anna Pavlovna birkaç gündür öksürüyordu. Söylediğine göre gribe yakalanmıştı (Grip o vakitler henüz pek az kişinin kullandığı, yeni bir sözcüktü). O sabah kırmızı elbise giymiş bir uşakla davetlilere gönderilen küçük kartlara hep aynı Fransızca cümleler yazılmıştı:</p>

  <p>“<i>Si vous n'avez rien de mieux à faire, monsieur le comte (ya da mon prince), et si la perspective de passer la soirée chez une pauvre malade ne vous effraye pas trop, je serai charmée de vous voir chez moi entre 7 et 10 heures. Annette Scherer”</i> <a class="noteref" href="../Text/notlar.xhtml#f11n2" id="ref2">2</a></p>

  <p>İçeriye giren prens bu davete hiç şaşırmamıştı:</p>

  <p>— <i>Dieu, quelle virulente sortie!</i> <a class="noteref" href="../Text/notlar.xhtml#f11n3" id="ref3">3</a> diye karşılık verdi.</p>

  <p>Sırtında saraya gittiği zaman giydiği, özel olarak diktirilmiş bir üniforma, ayağında çoraplarla iskarpinler, göğsünde madalyalar, yayvan yüzünde de neşe vardı.</p>

  <p>Dedelerimizin yalnız konuşmak için değil, düşünmek için de kullandıkları o güzel Fransızcayı rahatlıkla konuşuyor, sesini yavaşlatıyor, her sözüne ömrünü yüksek sosyetede, sarayda geçirmiş insanlara özgü, babacan bir ifade veriyordu. Anna Pavlovna’ya yaklaştı, güzel koku sürdüğü saçsız başını tam önünde eğerek elini öptü, sonra acele etmeden gidip divana oturdu.</p>

  <p>Sesini değiştirmeden, yalnız nezaket göstermiş olmak için, ama aslında kayıtsız, aynı zamanda da hafifçe alay ediyormuş gibi bir tavırla:</p>

  <p>— <i>Avant tout dites-moi comment vous allez, chère amie?</i> <a class="noteref" href="../Text/notlar.xhtml#f11n4" id="ref4">4</a> dedi. Once bu konudaki endişelerimi giderin.</p>

  <p>Anna Pavlovna:</p>

  <p>— Üzüntü içinde olan bir insan hiç iyi olabilir mi? dedi. Zamanımızda duygulu bir insan rahat edebilir mi? Umarım bu geceyi bizimle geçirirsiniz... Kalacaksınız değil mi?</p>

  <p>Prens:</p>

  <p>— Ya İngiliz elçisinin düzenlediği şenliği ne yapayım? Bugün çarşamba! Orada da görünmem gerekir. Kızım gelip beni buradan alacak, dedi.</p>

  <p>— Ben o şenliklerin ertelendiğini sanıyordum. <i>Je vous avoue que toutes ces fêtes et tous ces feux d'artifice commencent à devenir insipides</i><a class="noteref" href="../Text/notlar.xhtml#f11n5" id="ref5">5</a></p>

  <p>— Eğer sizin böyle bir şey istediğinizi bilselerdi şenliği ertelerlerdi.</p>

  <p>Prens bunu, tıpkı kurulu bir saat gibi, nezaket gereği söylemişti. Belli ki bu sözlere başkalarının inanmasını beklemiyordu.</p>

  <p>— <i>Ne me tourmentez pas! Eh bien, qu'a-t-on décidé par rapport à la dépêche de Novosiltsov? Vous savez tout.</i><a class="noteref" href="../Text/notlar.xhtml#f11n6" id="ref6">6</a></p>

  <p>Prens canının sıkıldığını belirten soğuk bir tavırla:</p>

  <p>— Bu konuda ne diyebilirim ki? dedi. <i>Qu'a-t-on décidé? On a décidé que Buonaparte a brûlé ses vaisseaux, et je crois que nous sommes en train de brûler les nôtres.</i><a class="noteref" href="../Text/notlar.xhtml#f11n7" id="ref7">7</a></p>

  <p>Prens Vasiliy eskiden beri oynadığı bir piyeste rolünü tekrarlayan bir aktör gibi tembel tembel konuşurdu hep. Anna Pavlovna Şerer ise kırkında olmasına rağmen kolay heyecana kapılan, çok hareketli bir kadındı. Heyecanlı olmak sanki sosyal kimliğinin bir parçası haline gelmişti. Bu yüzden, bazen hiç de içinden gelmediği halde, kendisini tanıyanların bunu ondan beklediklerini bildiği için, sadece onları hayal kırıklığına uğratmamak isteğiyle heyecana kapılmış görünüyordu. Dudaklarından eksik olmayan, üstelik, artık geçkin bir kadın olduğunu gösteren ve yüzünün hatlarına hiç de yaraşmayan gülümseyişi, onun tıpkı şımarık çocuklar gibi, bu sevimli kusurunu çok iyi bildiğini ama ondan kurtulmayı istemediğini, istese bile kurtulamayacağını, daha doğrusu onu gidermeyi gerekli bulmadığını belli ediyordu.</p>

  <p>Söz politikadan açılmıştı. Konuşmaların ortasında Anna Pavlovna daha da çok heyecanlandı:</p>

  <p>— Ah, çok rica ederim, bana Avusturya’dan söz açmayın! dedi. Belki de ben bunlardan hiç anlamıyorum ama, bence Avusturya hiçbir zaman savaş istememiştir! Şimdi de istemiyor! Avusturya bize ihanet ediyor. Avrupa’yı, Rusya kurtarmalıdır! Velinimetimiz kendisinden beklenen ulvi ödevi biliyor, ülküsüne de daima bağlı kalacaktır. Benim tek inandığım şey bu! Bizim iyi kalpli, harikulade imparatorumuz dünyanın en önemli rolünü üzerine almıştır! O, öyle iyi yürekli, öyle dürüst bir insandır ki Tanrı onu bu işte, hiçbir zaman yalnız bırakmayacak! Böylece imparatorumuz üzerine aldığı ödevi başararak ihtilal denilen canavarı, şimdi o katilin, o haydutun kişiliğinde daha da korkunç görünen o ihtilal canavarını, ayaklarının altında ezecek. O masumun kanının hesabını sormak yalnız bize düşüyor. Başka kime güvenebiliriz, sorarım size? O bezirgân ruhlu İngiltere, İmparator Aleksandr’ın yüce ruhunu anlamaz! İstese bile kavrayamaz onu. Malta’yı boşaltmaya bile razı olmadılar. Onlar bizim her davranışımızda gizli bir niyet arıyor, mutlaka o niyeti görmek istiyorlar. Novosiltzov’a ne dediler? Hiç! Kendisi için hiçbir şey istemeyen, yalnız dünyanın huzurunu dileyen imparatorumuzun fedakârlığını bile anlamadılar! Anlayamazlar da... Bize verdikleri söz neydi? Hiç! Verdikleri sözü bile yerine getirmezler. Zaten Prusya, Bonapart’ın yenilmez olduğunu, bütün Avrupa’nın bile onun karşısında bir şey yapamayacağını açıkladı. Ama ben gene de ne Hardenberg’in ne de Haugwitz’in bir tek sözüne inanıyorum. <i>Cette fameuse neutralité Prussienne, ce n'est qu'un piège...</i><a class="noteref" href="../Text/notlar.xhtml#f11n8" id="ref8">8</a> Ben bir tek Tanrı’ya, bir de sevgili imparatorumuzun ulvi bir ödevi olduğuna inanıyorum! Avrupa’yı o kurtaracaktır!</p>

  <p>Birden heyecana kapılmış olmasından ötürü, kendi kendisiyle hafifçe alay ediyormuş gibi gülümseyerek sustu. Prens de gülümsedi:</p>

  <p>— Öyle sanıyorum ki bizim o sevimli Wintzingerode’mizin yerine oraya sizi göndermiş olsalardı siz Prusya Kralı’nı bir anda bu işe razı ederdiniz. O kadar güzel konuşuyorsunuz ki! Çay rica edebilir miyim?</p>

  <p>— Şimdi vereceğim. <i>À propos...</i><a class="noteref" href="../Text/notlar.xhtml#f11n9" id="ref9">9</a></p>

  <p>Anna Pavlovna sakinleşerek sözüne devam etti:</p>

  <p>— Bugün konuklarımızın arasında çok ilginç iki kişi var: <i>Le</i> vi<i>compte de Mortemart, il est allié aux Montmorency par les Rohans</i> <a class="noteref" href="../Text/notlar.xhtml#f11n10" id="ref10">10</a></p>

  <p>Rohanlar Fransa’nın en soylu ailelerinden biridir... Vikont Mortemart da ülkemize gelmiş en iyi göçmenlerdendir; gerçekten buraya yerleşmek isteyen bir göçmen... Sonra <i>l'Abbé Morio</i> <a class="noteref" href="../Text/notlar.xhtml#f11n11" id="ref11">11</a> da var. Ne ince bir zekâsı vardır biliyor musunuz? İmparatorun huzuruna bile çıktı. Haberiniz var mıydı?</p>

  <p>— Ya öyle mi? dedi Prens. Onlarla tanışmaktan memnuniyet duyacağım.</p>

  <p>Sonra, kendisi için hiç de önemli olmayan bir soru o anda aklına gelmiş gibi (oysa o akşam oraya gelmesinin tek nedeni buydu) kayıtsız bir tavırla:</p>

  <p>— <i>L'impératrice-mère,</i><a class="noteref" href="../Text/notlar.xhtml#f11n12" id="ref12">12</a> Baron Funke’nın Viyana’ya başkâtip olarak atanmasını istiyormuş, doğru mu? diye sordu. <i>C'est un pauvre sire, ce baron, à ce qu'il paraît.</i><a class="noteref" href="../Text/notlar.xhtml#f11n13" id="ref13">13</a></p>

  <p>Prens Vasiliy İmparatoriçe Mariya Fiyodorovna kanalıyla baron’a verilmek istenen bu görevi oğlu için düşünüyordu. Anna Pavlovna, imparatoriçenin hoşuna giden ya da onun isteğine uygun olan şeyleri ne kendisi ne de başka biri kestirebilirmiş gibi bir tavırla gözlerini hemen tamamen kapadı. Sonra hüzünlü, donuk bir sesle:</p>

  <p>— <i>Monsieur le baron de Funke a été recommandé à l'impératrice-mère par sa soeur,</i> dedi.<a class="noteref" href="../Text/notlar.xhtml#f11n14" id="ref14">14</a></p>

  <p>Anna Pavlovna, imparatoriçenin adını söylerken yüzünde hüzünle karışık derin bir bağlılık ve içten gelen bir saygı belirmişti. Ona kol kanat germiş o yüce varlıktan söz açtığı zaman hep öyle olurdu, imparatoriçe hazretlerinin Baron Funke’ya <i>beaucoup d'estime</i> <a class="noteref" href="../Text/notlar.xhtml#f11n15" id="ref15">15</a> göstermiş olduğunu söyledi; bakışlarında yine o hafif hüzün belirmişti.</p>

  <p>Prens kayıtsız bir tavırla sustu. Anna Pavlovna, saraylı kadınlara özgü bir zekâ kıvraklığı ve nezaketle sözü hemen daha hoş bir konuya getirdi. Böylece Prens’i, imparatoriçeye iyi tanıtılmış bir kişi hakkında bu şekilde konuşmak cüretini gösterdiği için iğneledikten sonra teselli etmek istediğini gösteriyordu.</p>

  <p>— <i>Mais à propos de votre famille,</i><a class="noteref" href="../Text/notlar.xhtml#f11n16" id="ref16">16</a> dedi. Biliyor musunuz ki, kızınız sosyeteye karışmaya başlayalı beri <i>fait les délices de tout le monde? On la trouve belle comme le jour.</i><a class="noteref" href="../Text/notlar.xhtml#f11n17" id="ref17">17</a></p>

  <p>Prens teşekkür anlamında saygıyla eğildi. Anna Pavlovna bir dakika kadar sustuktan sonra Prens’e sokuldu; dudaklarında politik konuşmaların artık sona ermiş olduğunu, bundan böyle daha samimi konuşmaların başlayacağını belirten şefkatli bir gülümsemeyle:</p>

  <p>— Sık sık düşünürüm ki, diye devam etti, sık sık düşünürüm ki... Dünyada mutlulukların dağıtımı bazen çok haksız oluyor. Kader neden size böyle sevimli iki evlat vermiş sanki? Küçük oğlunuz Anatol'ü saymıyorum, çünkü sevmiyorum onu (Anna Pavlovna bunu söz arasında kaşlarını kaldırarak kesin bir tavırla söylemişti). Kader neden bu kadar üstün yaratılışlı çocuklar nasip etmiş size? Oysa doğrusunu söylemeli, siz onlara herkesten daha az değer veriyorsunuz. Bu bakımdan onlara layık değilsiniz.</p>

  <p>Dudaklarında o kendine özgü gülümseme belirmişti.</p>

  <p>— <i>Que voulez-vous?</i> dedi Prens. <i>Lafater aurait dit que je n'ai pas la bosse de la paternité.</i><a class="noteref" href="../Text/notlar.xhtml#f11n18" id="ref18">18</a></p>

  <p>— Bırakın şakayı! Ben sizinle ciddi konuşmak istiyordum. Biliyor musunuz, küçük oğlunuzdan hiç memnun değilim. Laf aramızda (Yüzünde hüzünlü bir ifade belirmişti), ondan, imparatoriçe hazretlerinin yanında da söz açtılar. Size acıyorlar.</p>

  <p>Prens karşılık vermedi, ama Anna Pavlovna susuyor, ona anlamlı anlamlı bakıyor, karşılık bekliyordu. Prens Vasiliy yüzünü buruşturdu. Sonra:</p>

  <p>— Ben ne yapayım? dedi. Biliyorsunuz ki onları yetiştirmek için bir babanın elinden gelebilecek her şeyi yaptım. Öyleyken ikisi de <i>des imbéciles</i><a class="noteref" href="../Text/notlar.xhtml#f11n19" id="ref19">19</a> çıktı. İppolit insanı rahatsız etmeyen bir budaladır hiç olmazsa, Anatol ise rahat vermeyen bir budala. Aralarındaki tek fark bu işte.</p>

  <p>Bunları her zamankinden daha yapmacık, daha heyecanlı bir tavırla gülümseyerek söylemişti. Bu arada ağzının iki tarafındaki kırışıklarda, bu yüzden umulmayacak kadar kaba, tatsız bir ifade apaçık belirmişti.</p>

  <p>Anna Pavlovna düşünceli bir tavırla gözlerini kaldırdı:</p>

  <p>— Sizin gibi adamların ne diye çocukları olur sanki? inanın baba olmasaydınız sizi hiçbir bakımdan yermezdim.</p>

  <p>— <i>Je suis votre</i> sadık köleniz, <i>et à vous seule je puis l'avouer</i> Benim çocuklarım, <i>ce sont les entraves de mon existence.</i><a class="noteref" href="../Text/notlar.xhtml#f11n20" id="ref20">20</a> Bu benim çilem. Ben öyle anlıyorum. <i>Que voulez-vous?</i><a class="noteref" href="../Text/notlar.xhtml#f11n21" id="ref21">21</a></p>

  <p>Bunu söyledikten sonra, amansız kadere boyun eğdiğini belirten bir işaretle sustu. Anna Pavlovna düşünceye daldı:</p>

  <p>— Bir baltaya sap olmayan oğlunuz Anatol'ü evlendirmeyi hiç düşünmediniz mi? diye sordu. Derler ki evlenmemiş geçkin kızlarda <i>la manie des mariages</i> <a class="noteref" href="../Text/notlar.xhtml#f11n22" id="ref22">22</a> olurmuş... Ben, henüz kendimde öyle bir şeye karşı eğilim duymuyorum ama bir genç kız tanıyorum. Babası ile yaşadığı için çok mutsuz... <i>une parente à nous, une princesse...</i><a class="noteref" href="../Text/notlar.xhtml#f11n23" id="ref23">23</a> Bolkonskaya...</p>

  <p>Prens Vasiliy karşılık vermedi. Ama yüksek sosyetede bulunan kişilere özgü bir alışkanlıkla durumu hemen kavrayarak, bu sözleri zihnine iyice yerleştirdi. Bir baş işareti ile de bunun üstünde durduğunu gösterdi.</p>

  <p>Sonra:</p>

  <p>— Hayır, dedi. Bu Anatol’ün bana yılda kırk bin rubleye mal olduğunu biliyor musunuz? Bunu, düşüncelerinin hüzün verici bir yön almasına engel olamıyormuş gibi söylemişti. Bir süre sustu.</p>

  <p>— Bu böyle devam ederse beş yıl sonra ne olacak? <i>Voilà l'avantage d'être père.</i><a class="noteref" href="../Text/notlar.xhtml#f11n24" id="ref24">24</a> Sizin bu prenses zengin mi bari?</p>

  <p>— Babası çok zengin ama cimridir. Köyde oturur. Bilirsiniz, daha ölen imparator zamanında emekliye ayrılan ve “Prusya Kralı” adıyla anılan ünlü Prens Bolkonski odur. Çok zeki bir adamdır. Yalnız bazı garip huylan vardır. Kolay idare edilen insanlardan değildir. <i>La pauvre petite est malheureuse comme les pierres.</i><a class="noteref" href="../Text/notlar.xhtml#f11n25" id="ref25">25</a> Kızın erkek kardeşi geçenlerde, Liza Meynen'le evlendi. Kendisi Kutuzov’un yaveridir. Bu gece buraya gelecek.</p>

  <p>Prens birden Anna Pavlovna’nın elini tuttu ve nedense onu aşağı doğru büktü:</p>

  <p>— <i>Écoutez, chère Annette,</i><a class="noteref" href="../Text/notlar.xhtml#f11n26" id="ref26">26</a> dedi. <i>Arrangez-moi cette affaire et je suis votre</i> sadık kulunuz <i>à tout jamais</i> <a class="noteref" href="../Text/notlar.xhtml#f11n27" id="ref27">27</a> (köydeki kâhyam bana rapor yazdığı zaman hep öyle imza atar; “sadık kulunuz” der). Bu genç kız hem iyi bir aileden hem de zengin. Tam benim istediğim gibi.</p>

  <p>Sonra kendisine özgü, başkalarını umursamayan, serbest, zarif bir hareketle nedimenin elini kaldırıp öptü, oturduğu yerde sırtını koltuğa rahatça dayayarak öptüğü eli havada salladı. Başını da yana doğru çevirmişti.</p>

  <p>Anna Pavlovna yapacaklarını tasarlamaya çalışarak:</p>

  <p>— <i>Attendez,</i><a class="noteref" href="../Text/notlar.xhtml#f11n28" id="ref28">28</a> dedi. Bu akşamdan tezi yok Liza ile görüşürüm <i>(La femme du jeune Bolkonsky).</i><a class="noteref" href="../Text/notlar.xhtml#f11n29" id="ref29">29</a> Belki de her şey yoluna girer. <i>Ce sera dans votre famille que je ferai mon apprentissage de vieille fille.</i><a class="noteref" href="../Text/notlar.xhtml#f11n30" id="ref30">30</a></p>

  <h2 id="sigil_toc_id_2">II</h2>

  <p class="nonindent">Anna Pavlovna’nın salonu yavaş yavaş dolmaya başlamıştı. Petersburg’un yüksek sosyetesi orada toplanıyordu; bunlar hem yaşları hem karakterleri bakımından birbirlerine hiç benzemeyen insanlardı, ama hepsinin yaşadıkları çevre aynı idi. Prens Vasiliy'in kızı güzel Elen gelmişti. Babasını alacak, onunla beraber, elçinin düzenlediği şenliğe gidecekti. Sırtında bir balo giysisi, göğsünde bir şifre<a class="noteref" href="../Text/notlar.xhtml#f11n31" id="ref31">31</a> vardı.</p>

  <p>Petersburg’un <i>la femme la plus séduisante'ı</i> <a class="noteref" href="../Text/notlar.xhtml#f11n32" id="ref32">32</a> olarak tanınmış ufak tefek, genç Prenses Bolkonskaya da gelmişti; geçen kış evlenmiş olan prenses, şimdi hamile olduğu için, yüksek sosyetenin gittiği büyük balolara gitmiyordu ama pek önemli olmayan küçük gece toplantılarına katılıyordu. Prens Vasiliy'in oğlu İppolit, Montemart’la gelip onu salondakilere tanıtmıştı. Rahip Morio da birçok başka kişiler de oradaydı.</p>

  <p>Anna Pavlovna, gelen konuklara: “Teyzemi daha önce hiç görmediniz mi?” ya da “Teyzemle tanışmıyor musunuz?” diye soruyordu. Ardından oldukça ciddi bir tavırla onları, konuklar gelmeye başlar başlamaz öbür odadan kayar gibi dışarı çıkan kısa boylu, göğsü kurdeleli nişanlarla dolu ihtiyar bir kadıncağıza yaklaştırıyordu. Hepsinin adını ayrı ayrı söyleyerek gözlerini ağır ağır konuktan <i>ma tante’a</i> <a class="noteref" href="../Text/notlar.xhtml#f11n33" id="ref33">33</a> çeviriyor, sonra oradan uzaklaşıyordu. Bütün konuklar, bir törene uyar gibi, kimsenin tanımadığı, kimsenin ilgi duymadığı ve kimsenin umursamadığı ihtiyarcığı selamlıyorlardı. Anna Pavlovna ise biraz hüzünlü, ama resmî bir tavırla, konuklarının teyzesini selamlayışlarını izliyor, hiçbir şey söylemeden bu davranışlarına değer verdiğini belli ediyordu. <i>Ma tante,</i> her konuğa aynı sözleri söylüyor, her birinin sağlık durumunu soruyor, kendi sağlık durumunu anlatıyordu. İmparatoriçe hazretlerinin sağlık durumundan söz açıyor, çok şükür, şimdi daha iyice olduğunu belirtiyordu. Yanına yaklaşan herkes, nezaket kurallarına uyarak fazla acelecilik göstermiyor ama hepsi de ihtiyarcığın yanından can sıkıcı bir ödevi yerine getirmiş gibi bir ferahlık duygusu ile ayrılıyor, sonra da bütün gece bir kez olsun yanına uğramıyorlardı.</p>

  <p>Genç Prenses Bolkonskaya altın işlemeli kadife bir çanta içine konulan işini de getirmişti. Üst tarafında kısa, belirsiz siyah tüycük1er bulunan biçimli üst dudağı kısa olduğu için dişleri görünüyordu; ama üst dudağının kısalığı yüzünden ağzının daima aralık durması, o dudağının alt dudağın üzerine inerken bazen hafifçe aşağı doğru sarkması ona ayrı bir güzellik katıyordu. Çekici kadınlarda çoğu zaman görüldüğü gibi, onun bu kusuru, yani dudağının kısa, ağzının daima hafifçe aralık oluşu, genç kadına kendisine özgü olağanüstü bir güzellik veriyor gibiydi. Anne olmaya hazırlanan ve yükünü bu kadar rahat taşıyan bu sağlam, hareketli ve güzel genç kadını seyretmek herkese neşe veriyordu. Yaşlılar da suratı asık gençler de yanında durup onunla bir süre konuştuktan sonra ona benzemeye başlıyorlarmış gibi bir duyguya kapılıyorlardı. Onunla konuşurken her cümlede dudaklarında beliren aydınlık gülümsemeyi, her zaman görünen pırıl pırıl beyaz dişlerini seyreden herkes, o gün kendisinin de çok nazik olduğu hissine kapılırdı.</p>

  <p>Küçük prenses, sallana sallana, elinde çantası, küçük adımlarla masanın çevresinden dolaştı, sonra neşeli bir tavırla elbisesini düzelterek divanın üzerine, gümüş semaverin yanına oturdu. Sanki ne yaparsa yapsın, her hareketi kendisi için de çevresindekiler için de bir <i>partie de plaisir'di.</i><a class="noteref" href="../Text/notlar.xhtml#f11n34" id="ref34">34</a></p>

  <p>Kıvırdığı çantasını açtı, ortadan konuşarak:</p>

  <p>— <i>J'ai apporté mon ouvrage,</i><a class="noteref" href="../Text/notlar.xhtml#f11n35" id="ref35">35</a> dedi.</p>

  <p>Sonra ev sahibesine döndü:</p>

  <p>— Bakın Anet, <i>ne me jouez pas un mauvais tour. Vous m'avez écrit que c'était une toute petite soirée; voyez, comme je suis attifée.</i><a class="noteref" href="../Text/notlar.xhtml#f11n36" id="ref36">36</a></p>

  <p>Dantelli, zarif gri elbisesini göstermek için ellerini iki yana açmıştı; elbisenin beden kısmına, göğsün tam altından geniş bir kurdele geçirilmişti.</p>

  <p>Anna Pavlovna:</p>

  <p>— <i>Soyez tranquille Lise, vous serez toujours la plus jolie,</i><a class="noteref" href="../Text/notlar.xhtml#f11n37" id="ref37">37</a> diye karşılık verdi.</p>

  <p>Prenses, generale doğru dönerek sesinin tonunu hiç değiştirmeden:</p>

  <p>— <i>Vous savez mon mari m'abandonne,</i> diye devam etti. <i>Il va se faire tuer. Dites-moi, pourquoi cette vilaine guerre?</i><a class="noteref" href="../Text/notlar.xhtml#f11n38" id="ref38">38</a> dedi ve Prens Vasiliy’in cevabını beklemeden kızına, güzel Elen’e dönerek onunla konuşmaya başladı. Prens Vasiliy Anna Pavlovna’ya yavaşça:</p>

  <p>— <i>Quelle délicieuse petite personne que cette princesse!</i><a class="noteref" href="../Text/notlar.xhtml#f11n39" id="ref39">39</a> dedi.</p>

  <p>İnce yapılı Prenses’ten hemen sonra içeriye iri yarı, şişman, saçını tıraş ettirmiş gözlüklü bir genç girmişti; ayağında modaya uygun açık renk bir pantolon, sırtında kahverengi bir frak, göğsünde de uzun bir jabo vardı. Bu şişman genç, Katerina devri aristokratlarından tanınmış Kont Bezuhov’un gayrimeşru oğluydu; kontun kendisi ise o sırada Moskova’da ölüm döşeğindeydi.</p>

  <p>Genç adam daha hiçbir yerde çalışmamıştı. Avrupa’dan yeni dönmüştü. Öğrenimini orada yapmıştı ve bu yüksek sosyetenin düzenlediği bir toplantıya ilk gelişiydi. Anna Pavlovna onu salonunda bulunan kişiler arasında en alt basamakta bulunan biriymiş gibi hafifçe eğilerek selamladı. Onu çok önemsiz insanları karşıladığı gibi selamlamış olmasına rağmen, Piyer daha içeri girer girmez, kadının yüzünde kocaman, aynı zamanda yerine hiç uymamış bir şey görüldüğü vakit duyulan şaşkınlığı andırır bir korku ve telaş belirmişti. Gerçi Piyer gerçekten odada bulunan diğer erkeklerden biraz daha iyiydi, ama Anna Pavlovna’nın korkusu genç adamın zeki, çekingen, her şeyi iyice görmesini bilen tabii bakışından da kaynaklanıyor olabilirdi. Piyer’in bu bakışı, genç adamı salondaki bütün insanlardan ayırıyordu.</p>

  <p>Anna Pavlovna, Piyer’i teyzesinin yanına götürürken ihtiyar kadınla korku içinde bakıştı:</p>

  <p>— <i>C’est bien aimable à vous monsieur Pierre d'être venu voir une pauvre malade,</i><a class="noteref" href="../Text/notlar.xhtml#f11n40" id="ref40">40</a> dedi.</p>

  <p>Piyer anlaşılmaz bir şeyler mırıldandı. Gözleri ile birini aramaya devam ediyordu. Kısa boylu küçük prensesi görünce sevinçle gülümsedi. Onu eski bir ahbabıymış gibi selamladı, sonra teyzenin yanma yaklaştı. Anna Pavlovna’nın korkusu boş değildi. Zira Piyer, teyzenin, imparatoriçe hazretlerinin sağlık durumu ile ilgili sözlerini sonuna kadar dinlemeyi bile gerekli bulmadan, ihtiyar kadının yanından uzaklaştı. Anna Pavlovna endişe içinde onu durdurarak:</p>

  <p>— Rahip Morio’yu tanımıyor musunuz? diye sordu. Çok enteresan bir adamdır...</p>

  <p>— Evet, onun ebedi barış planını işitmiştim. Gerçekten enteresan; ama yapılabilir mi yapılamaz mı...</p>

  <p>Anna Pavlovna yalnız bir şey söylemiş olmak, sonra da ev sahibesi olarak üzerine düşen ödevlere bir an önce dönmek için:</p>

  <p>— Siz öyle mi düşünüyorsunuz? dedi.</p>

  <p>Ama Piyer gene olmayacak bir şey yapıyordu; biraz önce konuştuğu kadının son sözlerini bile dinlemeden yanından ayrılmıştı, şimdi ise yanından ayrılması gereken birini konuşmasıyla oyalayarak gitmekten alıkoyuyordu. Başını yana eğmiş, iri ayaklarını iki tarafa açmış, Anna Pavlovna’ya papazın planını neden bir ütopi saydığını açıklamaya koyulmuştu.</p>

  <p>Anna Pavlovna gülümseyerek:</p>

  <p>— Bunu sonra konuşuruz, dedi.</p>

  <p>Sonra görgüsüz gençten kurtulup, ev sahibesi olarak üzerine aldığı ödevleri yerine getirmeye, etrafta olup bitenleri gözetlemeye, konuşulanlara kulak kabartmaya devam etti; sohbetin durgunlaştığını fark ettiği yerlere her an yetişmeye hazırdı. Bir iplik atölyesinin sahibi nasıl işçilerini yerli yerine oturttuktan sonra içeride bir aşağı bir yukarı dolaşır, iğlerden birinin alışılmamış bir şekilde gıcırdadığını, fazla ses çıkardığını ya da durduğunu fark edince nasıl hemen onun başına gidip bir tarafını sıkıştırır, sonra gevşeterek gereken şekilde çalışmasını sağlarsa Anna Pavlovna da aynı şekilde salonda dolaşırken arada bir ya susmak üzere olan ya da fazla konuşan gruplardan birine yaklaşıyor, bir sözle, bir yer değiştirme hareketiyle hep tekdüze işleyen terbiyeli konuşma makinelerini yeniden kurup yoluna koyuyordu.</p>

  <p>Ancak bu ödevlerini yerine getirirken Piyer yüzünden hep korku içinde olduğu belliydi. Durup durup endişeyle ona bakıyordu. Genç adam ise önce Mortemart’ın çevresindekiler neler konuşuyorlar diye onların yanına gitmiş, sonra oradan ayrılıp başka bir topluluğa, rahibin konuştuğu gruba yaklaşmıştı. Yabancı ülkelerde yetişmiş olan Piyer’in, Anna Pavlovna’nın evindeki bu parti, Rusya’ya geldiğinden beri gördüğü ilk sosyete toplantısıydı. Biliyordu ki Petersburg’un bütün aydınları burada toplanmıştı; bu yüzden oyuncak mağazasına girmiş bir çocuk gibi nereye bakacağını şaşırıyordu. Orada duyabileceği akıllıca konuşmaları kaçırmaktan da endişe ediyordu. Salonda toplanmış olanların yüzündeki güven dolu ve kibar ifadelere bakarken burada hep akıllıca şeyler konuşulur diye düşünüyordu. Morio’ya yaklaştı. Konuşma konusu ona ilgi çekici görünmüştü, bu yüzden durdu, kendi düşüncelerini de söyleyebilmek için fırsat beklemeye başladı; gençler böyle davranmaktan daima hoşlanırlar.</p>

  <h2 id="sigil_toc_id_3">III</h2>

  <p class="nonindent">Anna Pavlovna’nın düzenlediği suare havasını bulmuştu. Her tarafta kurulu konuşma makineleri aynı düzen içinde, durmadan işliyordu. Yanında ağlamaklı, zayıf yüzlü, aynı zamanda yüksek sosyeteye yabancı sayılabilecek yaşlı bir kadından başka kimse kalmayan "<i>ma tante</i>” bir yana, içeride bulunanlar üç gruba ayrılmıştı. Daha çok erkeklerin bulunduğu birinci grup rahibin etrafında, gençlerin olduğu ikinci grup Prens Vasiliy’in güzel kızı Elen ile yaşına göre biraz toplu, kısa boylu, al yanaklı genç ve güzel Prenses Bolkonskaya’nın çevresinde toplanmıştı. Üçüncü grup ise Mortemart ile Anna Pavlovna etrafında toplanmıştı.</p>

  <p>Vikont yakışıklı bir gençti, yüzünün hatları, davranışları gibi yumuşaktı; belli ki kendisini ünlü bir kişi sayıyor, ama iyi terbiye almış bir insan olarak büyük bir hoşgörüyle, bulunduğu çevrenin ondan yararlanmasına izin veriyordu. Anna Pavlovna onu konuklarına sunuyor gibiydi. İyi bir metrdotel, belki de pis bir mutfakta görüldüğü zaman hiç iştah açıcı olmayan bir sığır etini nasıl olağanüstü bir şey olarak sunarsa Anna Pavlovna da konuklarına önce vikontu sonra da rahibi olağanüstü, çok nefis bir şey olarak sunmuştu. Mortemart’ın bulunduğu grupta hemen Enghien dükünün öldürülmesinden söz açıldı. Vikont, dükün kendi iyi niyetinin kurbanı olduğunu, işin içinde Bonapart’ı kızdıran birtakım özel nedenlerin olduğunu söyledi.</p>

  <p>Anna Pavlovna:</p>

  <p>— <i>Ah! Voyons. Contez-nous cela vicomte,</i><a class="noteref" href="../Text/notlar.xhtml#f11n41" id="ref41">41</a> dedi, bunu söylerken de bu sözlerde <i>â la Louis XV</i> <a class="noteref" href="../Text/notlar.xhtml#f11n42" id="ref42">42</a> bir hava olduğunu sezerek sevinç duydu.</p>

  <p>Vikont bunu emir saydığını belirten bir hareketle eğildi, sonra saygıyla gülümsedi. Anna Pavlovna, vikontun etrafında döndü, herkesi onu dinlemeye davet etti. Birine “<i>Le vicomte a été personnellement connu de Monseigneur,”</i><a class="noteref" href="../Text/notlar.xhtml#f11n43" id="ref43">43</a> diye fısıldadı, bir başkasına “<i>Le vicomte est un parfait conteur”</i><a class="noteref" href="../Text/notlar.xhtml#f11n44" id="ref44">44</a> dedi, bir üçüncüsüne “<i>Comme on voit l'homme de la bonne compagnie,”</i><a class="noteref" href="../Text/notlar.xhtml#f11n45" id="ref45">45</a> diye söylendi. Böylece vikont tıpkı sıcak bir tabağın üzerine konulmuş, üstüne yeşillik serpilmiş bir biftek gibi en zarif, aynı zamanda kendisi için en yakışık alır biçimde sunulmuş oldu.</p>

  <p>Vikont artık hikâyesine başlamak istiyor, kibar bir tavırla gülümsüyordu. Anna Pavlovna biraz ileride başka bir grubun ortasında bulunan güzel prensese:</p>

  <p>— Bu tarafa geçin, <i>chère Hélène,</i><a class="noteref" href="../Text/notlar.xhtml#f11n46" id="ref46">46</a> dedi.</p>

  <p>Prenses Elen gülümsüyordu. Yerinden kalktığı zaman dudaklarında salona ilk girdiğinden beri hiç değişmeyen gülümseyiş vardı; bu gülümseyiş çok güzel bir kadın olduğunu kendisinin de bildiğini belli ediyordu. Pelüş ve tüylerle süslü beyaz tuvaletini hafifçe hışırdatarak, bembeyaz omuzlan pırıl pırıl, saçları ve elmasları ile ışık saçarcasına, vücudunun güzelliğini, dolgun omuzlarını, modaya uygun dekoltesinden göğsü ile sırtını seyretmelerine kibarca izin veriyormuş gibi nazik bir tavırla gülümseyerek, iki tarafa çekilmiş erkeklerin arasından, kimseye bakmadan geçti; yürürken balonun bütün parıltısını beraber getirircesine Anna Pavlovna’ya yaklaştı. Elen o kadar güzeldi ki davranışlarında en ufak bir naz, bir şımarma sezilmiyordu. Aksine herkesin kabul edeceği, herkesin boyun eğeceği kadar ezici bir etki yapan güzelliğinden utanıyormuş gibiydi. Sanki güzelliğinin bu etkisini azaltmak istiyor, ama beceremiyordu.</p>

  <p>Onu her gören <i>"Quelle belle personne!”</i><a class="noteref" href="../Text/notlar.xhtml#f11n47" id="ref47">47</a> diyordu. Vikont, prenses yanına oturup onu da değişmez gülümseyişiyle aydınlatınca beklenmedik bir şeyle şaşkınlığa uğramış gibi omuzlarını kaldırdı, gözlerini yere indirdi. Sonra gülümseyerek başını eğdi:</p>

  <p>— <i>Madame, je crains pour mes moyens devant un pareil auditoire,</i><a class="noteref" href="../Text/notlar.xhtml#f11n48" id="ref48">48</a> dedi.</p>

  <p>Prenses dolgun, çıplak kolunu küçük masaya dayadı, ama herhangi bir şey söylemeyi gerekli bulmadı. Sadece gülümseyerek bekliyordu. Hikâye bitinceye kadar hep öyle dimdik oturdu. Arada bir masaya dayadığı o güzel dolgun koluna, sonra daha da güzel göğsüne bakıyor, boynundaki elmas kolyeyi düzeltip duruyordu. Tuvaletinin kırışıklarını birkaç kez düzeltti. Vikontun sözleri onu etkilediği zaman başını çevirip Anna Pavlovna’ya bakıyor, yüzüne hemen nedimenin yüzündekini tıpatıp andıran bir ifade veriyor, sonra rahatlayarak ışık saçan bir gülümsemeyle hikâyeyi dinlemeye devam ediyordu. Elen’den sonra çay masasında oturan küçük prenses de yanlarına gelmişti. <i>Attendez-moi, je vais prendre mon ouvrage,</i><a class="noteref" href="../Text/notlar.xhtml#f11n49" id="ref49">49</a> dedi. Sonra prens İppolit’e döndü:</p>

  <p>— <i>Voyons, à quoi pensez-vous? Apportez-moi mon ridicule,</i><a class="noteref" href="../Text/notlar.xhtml#f11n50" id="ref50">50</a></p>

  <p>Küçük prenses gülümseyerek herkese bir şeyler söylediği için vikontun hikâyesine ara verdirmişti. Oturunca neşeyle üstünü başını düzeltti.</p>

  <p>— Hah, şöyle! diye söylendi, sonra vikonttan söze başlamasını rica ederek işine sarıldı.</p>

  <p>Prens İppolit, işini koyduğu çantayı ona getirdikten sonra, prenses gibi yapmış, aynı masaya gelip bir koltuğu çekerek genç kadının tam yanına oturmuştu.</p>

  <p><i>Le charmant Hippolyte</i><a class="noteref" href="../Text/notlar.xhtml#f11n51" id="ref51">51</a> o güzel kız kardeşine şaşılacak derecede benzediği için herkesi hayrette bırakıyordu. Ama herkesi asıl şaşırtan şey, bu benzerliğe rağmen prensin göze çarpacak kadar çirkin olmasıydı. Yüz hatları kız kardeşinin hatlarının eşiydi. Ama kız kardeşinin her hâli bir yaşama sevincini, büyük bir güveni belirtiyor, aynı zamanda vücudunun Yunan heykellerini andıran olağanüstü güzelliğiyle dikkati çekiyordu. Erkek kardeşinde ise aksine aynı yüz budalaca bir ifadeyle donuklaşmıştı; ayrıca her halinde bir kendini beğenmişlik, başkalarına karşı bir tiksinti ifadesi vardı; vücudu zayıf ve çelimsizdi. Gözleri, burnu, ağzı, hepsi belirsiz, donuk bir somurtkanlık içinde birbirine karışıyor, elleriyle ayaklarının duruşunda da her zaman garip bir biçimsizlik göze çarpıyordu. Prensesin yanına oturduktan sonra, onu eline almadan konuşmaya başlayamazmış gibi cep dürbününü gözlerine yaklaştırarak sordu:</p>

  <p>— <i>Ce n’est pas une histoire de revenants?</i><a class="noteref" href="../Text/notlar.xhtml#f11n52" id="ref52">52</a></p>

  <p>Hikâyeyi anlatan vikont hayretle omuzlarını kaldırdı:</p>

  <p>— <i>Mais non, mon cher!</i><a class="noteref" href="../Text/notlar.xhtml#f11n53" id="ref53">53</a></p>

  <p>— <i>Cest que je déteste les histoires de revenants,</i><a class="noteref" href="../Text/notlar.xhtml#f11n54" id="ref54">54</a> dedi.</p>

  <p>Bunu, o sözlerin ne anlama geldiğini ancak dudaklarından döküldükten sonra kavramış gibi bir tavırla söylemişti. Konuşurken öylesine kendine güvenen bir tavrı vardı, kimse söylediklerinin çok akıllıca mı, yoksa çok aptalca mı olduğunu bir türlü kestiremiyordu. Sırtında koyu yeşil bir frak, ayağında kendisinin deyimiyle <i>cuisse de nymphe effarée</i><a class="noteref" href="../Text/notlar.xhtml#f11n55" id="ref55">55</a> rengi bir pantolon, çoraplar ve iskarpinler vardı.</p>

  <p>Vikont çok kibar bir tavırla o sırada ağızdan ağıza dolaşan bir hikâyeyi anlattı. Anlattığına göre, Enghien Dükü gizlice Matmazel George ile buluşmak için Paris’e gitmiş, orada ünlü aktrisin aynı şekilde çok nazik davrandığı Bonapart ile karşılaşmıştı. Napolyon, dükle karşılaşınca birden bayılmış ve kendine gelememiş; bütün bu süre içinde dükün avucunun içindeymiş, ama dük bu fırsattan yararlanmamış. Bonapart onun gösterdiği bu yüce gönüllülüğün karşılığını, daha sonra ondan intikam alıp dükü öldürterek vermiş.</p>

  <p>Hikâye çok hoş ve ilginçti, özellikle iki rakibin birbirini tanıdıkları anı anlatan bölüm. Hikâyeyi dinleyen hanımlar çok heyecanlanmış görünüyorlardı. Anna Pavlovna bir şey sormak ister gibi küçük prensese bakarak:</p>

  <p>— <i>Charmant!</i><a class="noteref" href="../Text/notlar.xhtml#f11n56" id="ref56">56</a> dedi.</p>

  <p>Küçük prenses de dinlediği hikâyenin güzelliği iş işlemesine engel olmuş gibi iğneyi kumaşa batırdı:</p>

  <p>— <i>Charmant!</i> diye fısıldadı.</p>

  <p>Vikont tek bir sözle ifade edilen bu övgüyü ağırbaşlılıkla kabul etti. Teşekkür ettiğini belirtmek için gülümsedi. Sonra tekrar anlatmaya koyuldu; ama bu sırada korkunç bir adam saydığı gençten gözünü ayırmayan Anna Pavlovna, onun rahiple aşın bir heyecanla ve yüksek sesle bir şeyler konuştuğunu fark etti. Hemen yardımda bulunmak için o tehlikeli noktaya koştu. Piyer gerçekten bir yolunu bulup rahiple politik denge konusunda bir tartışmaya girişmeyi başarmıştı. Rahip de herhalde genç adamın içten gelen heyecanıyla ilgilenmiş, sonra da ona pek sevdiği teorisini anlatmaya başlamıştı. İkisi de birbiriyle aşın derecede hareketli, aynı zamanda yapmacıksız, sade bir tavırla konuşuyor, birbirini aynı tavırla dinliyordu. İşte Anna Pavlovna’nın hoşuna gitmeyen şey de buydu.</p>

  <p>Rahip:</p>

  <p>— Tek çare Avrupa’da bir denge kurulması ile <i>droit des</i> gens’ın <a class="noteref" href="../Text/notlar.xhtml#f11n57" id="ref57">57</a> tanınmasıdır, diyordu. Yeter ki Rusya gibi barbarlığıyla ün salmış kuvvetli bir devlet, hiç çıkar gözetmeden Avrupa’da denge sağlamayı amaç edinmiş bir birliğin başına gelsin! Böyle bir şey dünyayı kurtarmaya yeterlidir.</p>

  <p>Piyer:</p>

  <p>— Bu dengeyi nasıl sağlayacaksınız? diye soracak oldu.</p>

  <p>Ama bu sırada Anna Pavlovna onlara yaklaştı, Piyer’e sert bir tavırla baktı ve İtalyan’a oranın iklimine nasıl dayandığını sordu.</p>

  <p>İtalyan’ın yüzü birden değişti; karşısındakine değer vermediğini belli eden, yapmacık, tatlı bir tavır takındı. Belli ki kadınlarla konuştuğu zaman hep böyle yapıyordu.</p>

  <p>— İçine girmek şerefini kazandığım sosyetenin, özellikle hanımların olağanüstü zekâ ve kültür zenginliği beni o kadar büyüledi ki daha iklimi düşünmeye vakit bile bulamadım, dedi.</p>

  <p>Anna Pavlovna Piyer ile rahibin daha fazla baş başa kalmalarına izin vermedi ve onları daha rahat bir şekilde göz hapsinde tutmak için ikisini de herkesin bulunduğu gruba katılmaya zorladı.</p>

  <p>Bu sırada salona yeni biri girdi. Bu küçük prensesin kocası, genç Prens Andrey Bolkonski’ydi. Prens Bolkonski pek uzun boylu olmayan, oldukça yakışıklı bir gençti. Keskin ve sert hatları vardı.</p>

  <p>Büyük bir can sıkıntısını belirten yorgun bakışından, sessiz ve ölçülü adımlarına kadar her hâli, küçük, hareketli eşinin tam karşıtıydı. Belliydi ki salonda bulunan herkesi çok iyi tanıyordu; hepsinden o kadar bıkmıştı ki onları dinlemek de onlara bakmak da ona büyük bir usanç veriyordu. Bütün o bıktığı insanların arasında ona en çok usanç veren şey de sanki güzel eşiydi. Yüzünü, yakışıklılığına gölge düşürecek şekilde buruşturarak ona arkasını döndü. Önce Anna Pavlovna’nın elini öptü, sonra gözlerini kısarak etrafta bulunanları süzdü. Anna Pavlovna sordu:</p>

  <p>— <i>Vous vous enrolez pour la guerre, mon prince?</i> <a class="noteref" href="../Text/notlar.xhtml#f11n58" id="ref58">58</a></p>

  <p>Bolkonski:</p>

  <p>— <i>Le général Koutouzoff a bien voulu de moi pour aide-de-camp...</i><a class="noteref" href="../Text/notlar.xhtml#f11n59" id="ref59">59</a> dedi.</p>

  <p>Bunu tıpkı bir Fransız gibi “zoff ’ hecesinin üzerine basarak söylemişti.</p>

  <p>— <i>Et Lise, votre femme?</i><a class="noteref" href="../Text/notlar.xhtml#f11n60" id="ref60">60</a></p>

  <p>— Köye gidecek.</p>

  <p>— Günah değil mi? Bizi o sevimli eşinizden yoksun bırakacaksınız.</p>

  <p>Prensin karısı onunla değil de bir yabancıyla konuşuyormuş gibi kırıtarak:</p>

  <p>— Andrey, dedi. Biraz önce vikont bize Matmazel George ile Bonapart hakkında öyle bir hikâye anlattı ki, bir bilsen!</p>

  <p>Prens Andrey gözlerini yumdu, başını başka tarafa çevirdi. Prens Andrey salona girdiğinden beri dostane bir anlam taşıyan sevinçli gözlerini ondan ayırmamış olan Piyer, yanına yaklaştı, kolunu tuttu. Prens Andrey, arkasına bakmadan, kolunu tutan kim ise ona fena hâlde öfkelendiğini gösteren bir tavırla yüzünü buruşturdu, ama Piyer’in gülümseyen yüzünü görünce dudaklarında birden candan bir gülümseme belirdi. Piyer’e:</p>

  <p>— Bak hele, dedi. Sen de yüksek sosyeteye karıştın desene.</p>

  <p>Piyer:</p>

  <p>— Sizin geleceğinizi biliyordum, dedi. Sonra hikâyesine devam eden vikonta engel olmamak için alçak sesle; Akşam yemeğine size geleceğim, olur mu? diye sordu.</p>

  <p>Andrey böyle bir şeyi sormanın bile gereksiz olduğunu belirtmek için Piyer’in elini sıkarak güldü.</p>

  <p>— Hayır olmaz! dedi. Bir şey daha söylemek istiyordu ama bu sırada Prens Vasiliy, kızıyla birlikte ayağa kalktı; bunun üzerine erkekler onlara yol vermek için yerlerinden kalkıp kenara çekildiler.</p>

  <p>Prens Vasiliy, Fransız’ın da ayağa kalkmasına engel olmak için dostça, onu elbisesinin kolundan tutup aşağıya doğru çekerek:</p>

  <p>— Beni bağışlayın, sevgili vikont, dedi. Elçinin evindeki şenlik beni yanınızda bulunmak zevkinden yoksun bırakıyor. Bu yüzden sözünüzü de kesmek zorunda kaldım.</p>

  <p>Sonra Anna Pavlovna’ya döndü:</p>

  <p>— Bu güzel gecenizden ayrılmak zorunda kaldığım için büyük bir üzüntü duyuyorum.</p>

  <p>Kızı Prenses Elen elbisesinin kırışan eteğini hafifçe tutarak sandalyelerin arasından geçti. Dudaklarındaki gülümseme, o güzel yüzünü şimdi daha çok aydınlatıyordu sanki. Piyer, yanından geçerken bu güzel kıza korkuya benzer bir heyecanla, büyülenmiş gibi bakmıştı. Prens Andrey:</p>

  <p>— Çok güzel! dedi.</p>

  <p>Piyer “Çook!” diye karşılık verdi.</p>

  <p>Prens Vasiliy, Piyer’in yanından geçerken birden genç adamın elini tuttu, sonra Anna Pavlovna’ya döndü.</p>

  <p>— Bu vahşi yaratığı ehlileştirin, n’olur, dedi. Bir aydır evimde kalıyor, onu ilk defa bu akşam sosyetede görüyorum. Oysa bir genç için en büyük ihtiyaç, zeki kadınların arasında bulunmaktır.</p>

  <h2 id="sigil_toc_id_4">IV</h2>

  <p class="nonindent">Anna Pavlovna gülümseyerek baba tarafından Prens Vasiliy’in akrabası olduğunu bildiği Piyer’le ilgileneceğine söz verdi. Daha önce “ma tante”ın yanında oturan yaşlı hanım aceleyle yerinden kalktı, hole çıkmış olan Prens Vasiliy’e yetişti. Biraz önceki o yapmacık ilgi, yüzünden silinmişti. İyi yürekli olduğunu belli eden ağlamaklı yüzünde şimdi yalnız kaygı ve korku seziliyordu. Holde prense yetişerek:</p>

  <p>— Bizim Boris hakkında bir şey söylemeyecek misiniz prens hazretleri? diye sordu (Boris adını, “o” harfini özellikle daha çok bastırarak söylemişti). Petersburg’da uzun bir süre daha kalamam. Söyleyin zavallı oğluma nasıl bir haber götürebilirim?</p>

  <p>Prens Vasiliy, yaşlı bayanı isteksiz ve hatta saygısız bir tavırla dinlediğini, üstelik sabırsızlık gösterdiğini belli ediyordu; ama yaşlı kadın şefkatli ve dokunaklı bir tavırla prense gülümsüyor, hemen gitmesin diye de elini tutuyordu.</p>

  <p>— Çara bir tek söz söylemeniz yeter; çocuğu hemen hassa alayına naklederler. Bunu yapın, n’olur! diye yalvardı.</p>

  <p>Prens Vasiliy:</p>

  <p>— İnanın bana, elimden ne gelirse yapacağım, diye karşılık verdi. Ama bu iş için çara ricada bulunmak benim için zor. Size bir öğüt vereyim: Prens Golitzin kanalıyla Rumyantzev’e başvurun. Bu daha akıllıca bir şey olur.</p>

  <p>Yaşlı hanımın soyadı Drubetskaya idi; Rusya’nın en iyi ailelerinden birine mensuptu. Ama kadıncağız fakirdi, çoktandır yüksek sosyeteden uzaklaşmış, eski ilişkilerini yitirmişti. Şimdi biricik oğlunun hassa alayına naklini sağlamak için gerekli temaslarda bulunmaya gelmişti. Sadece Prens Vasiliy’i görebilmek için kendini Anna Pavlovna’nın partisine davet ettirmiş, vikontun anlattığı hikâyeyi de yalnız bu yüzden dinlemişti. Prens Vasiliy’in sözleri korkutmuştu onu. Bir zamanlar güzel olan yüzünde bir öfke ifadesi belirdi ama bu ancak bir an sürdü. Prens Vasiliy’in eline daha büyük bir kuvvetle sanidı:</p>

  <p>— Beni dinleyin prens, dedi. Sizden şimdiye kadar hiçbir ricada bulunmadım, bundan sonra da bulunmayacağım. Babamın size ne kadar dostluk gösterdiğini de bir gün olsun hatırlatmadım.</p>

  <p>Sonra çabuk çabuk konuşmaya başladı:</p>

  <p>— Ama şimdi yalvarıyorum size; Allah aşkına bunu oğlum için yapınız. Bunu yaparsanız sizi velinimetim sayacağım. Hayır, kızmayın, söz verin bana! Golitzin’e de ricada bulunmuştum, ama ricamı hoş karşılamadı. <i>Soyez le bon enfant que vous avez été.</i><a class="noteref" href="../Text/notlar.xhtml#f11n61" id="ref61">61</a></p>

  <p>Bunları gülümsemeye çalışarak söylemişti ama gözleri yaşlarla doluydu.</p>

  <p>Kapının yanında bekleyen Prenses Elen, Yunan heykellerinin güzelliğini hatırlatan omuzlarının üstündeki güzel başını çevirerek:</p>

  <p>— Baba, geç kalacağız, dedi.</p>

  <p>Ama nüfuz denilen şey, tümüyle kaybolması istenmiyorsa rastgele harcanmaması gereken bir sermayedir. Prens Vasiliy de bunu biliyordu. Bir kez kendisinden herhangi bir isteği olanlar için başkalarına ricalar etmeye kalkışırsa çok geçmeden kendisi için hiçbir ricada bulunamayacağını kavramış ve nüfuzunu pek seyrek kullanır olmuştu. Yine de Prenses Drubetskaya kendisine ikinci bir defa yalvarınca vicdanı sızlar gibi oldu. Prenses ona bir gerçeği hatırlatmıştı; Prens Vasiliy meslek hayatına ilk atılışını onun babasına borçluydu. Ayrıca tavırlarından anlıyordu ki Anna Mihalovna, bir şeyi akıllarına koyunca istekleri yerine getirilinceye kadar bıkıp usanmadan insanı tedirgin eden, istedikleri yapılmayınca başkalarını her gün hatta her an rahatsız ederek kavga çıkarmayı bile göze alan kadınlardan, daha doğrusu annelerden biriydi. Bu son düşünce onda kararsızlık uyandırdı. Her zamanki gibi saygısızlığa varan bir davranış ve canının sıkıldığını belli eden bir sesle:</p>

  <p>— <i>Chère Anna Mihailovna,</i><a class="noteref" href="../Text/notlar.xhtml#f11n62" id="ref62">62</a> dedi. İsteğinizi yerine getirmek benim için neredeyse imkânsız; ama sizi ne kadar sevdiğimi, ölen babanızın anısına ne kadar saygı duyduğumu göstermek için imkânsız olan bu şeyi de yapacağım: Oğlunuz hassa alayına nakledilecektir. Size söz veriyorum. Memnun oldunuz mu?</p>

  <p>— Sevgili prensim! Siz bizim velinimetimizsiniz. Zaten başka türlü bir davranışı da beklemiyordum sizden. Ne kadar iyi yürekli olduğunuzu zaten biliyordum.</p>

  <p>Prens Vasiliy gitmek istiyordu, ama Anna Mihailovna:</p>

  <p>— Durun bir dakika! dedi. Bir çift lafım daha var. <i>Une fois passé aux gardes...</i><a class="noteref" href="../Text/notlar.xhtml#f11n63" id="ref63">63</a></p>

  <p>Ezilip büzülerek devam etti:</p>

  <p>— Mihail İlaryonoviç Kutuzov’la aranızın iyi olduğunu biliyorum. N’olursunuz, Boris’i ona tavsiye edin de onu yaver olarak yanına alsın. Bunu da yaparsanız huzura kavuşurum. O zaman...</p>

  <p>Prens Vasiliy gülümsedi:</p>

  <p>— Bu konuda söz veremem. Kutuzov başkomutanlığa atandığından beri her taraftan ona nasıl akın edildiğini bilemezsiniz. Kendisi bana, Moskova’da ne kadar hanımefendi varsa hepsinin oğullarını ona yaver olarak vermek için sözbirliği etmiş gibi davrandıklarını söyledi.</p>

  <p>— Hayır söz vereceksiniz. Söz vermeden sizi şuradan şuraya bırakmam sevgili velinimetim.</p>

  <p>Güzel prenses yine aynı tavırla:</p>

  <p>— Baba, geç kalacağız, diye seslendi.</p>

  <p>— Neyse, <i>au revoir!</i><a class="noteref" href="../Text/notlar.xhtml#f11n64" id="ref64">64</a> Görüyorsunuz ya...</p>

  <p>— Yarın çara söyleyeceksiniz değil mi?</p>

  <p>— Mutlaka söyleyeceğim. Ama Kutuzov için söz vermiyorum.</p>

  <p>Anna Mihailovna ancak genç bir kadına yakışabilecek fettan bir gülümsemeyle kırıtarak giden prensin ardından seslendi:</p>

  <p>— Hayır, söz verin, söz verin Vasiliy!</p>

  <p>Bir zamanlar bu kırıtma kendisi için doğal bir şeydi belki; ama şimdi o kupkuru yüzüne hiç yakışmıyordu. Herhalde yaşını unutmuştu, bu yüzden alışkanlığına uyarak o eski kadınca silahlarına başvuruyordu. Ama Prens Vasiliy çıkar çıkmaz yaşlı kadının yüzünde daha önceki soğuk ve yapmacık ifade tekrar belirdi. Vikontun hikâyesini anlatmaya devam ettiği gruba döndü, onu dinliyormuş gibi davrandı; oysa gideceği anı bekliyordu artık; buradaki işi bitmişti.</p>

  <p>Anna Pavlovna:</p>

  <p>— <i>Son sacre de Milan</i><a class="noteref" href="../Text/notlar.xhtml#f11n65" id="ref65">65</a> komedisine ne dersiniz? diye soruyordu. <i>Et la nouvelle comédie des peuples de Gènes et Lucques, qui viennent présenter leurs voeux à M. Buonaparte assis sur un trone et exauçant les voeux des nations! Adorable! Non mais c'est à en devenir folle! On dirait que le monde entier a perdu la tête.</i><a class="noteref" href="../Text/notlar.xhtml#f11n66" id="ref66">66</a></p>

  <p>Prens Andrey, Anna Pavlovna’nın yüzüne bakarak hafifçe güldü:</p>

  <p>— “<i>Dieu me la donne, gare à qui la touche!”</i><a class="noteref" href="../Text/notlar.xhtml#f11n67" id="ref67">67</a> dedi (Bunlar Napolyon Bonapart’ın taç giyerken söylediği sözlerdi). “<i>On dit qu'il a été très beau en pronançant ces paroles"</i><a class="noteref" href="../Text/notlar.xhtml#f11n68" id="ref68">68</a> diye devam etti, sonra Napolyon’un sözünü İtalyanca olarak tekrarladı: “<i>Dio mi la donna, guai a chi la tocca!”</i><a class="noteref" href="../Text/notlar.xhtml#f11n69" id="ref69">69</a></p>

  <p>Anna Pavlovna:</p>

  <p>— <i>J'espère enfin que ça a été la goutte d'eau qui fera déborder le verre. Les souverains ne peuvent plus supporter cet homme qui menace tout,</i><a class="noteref" href="../Text/notlar.xhtml#f11n70" id="ref70">70</a> diye söylendi.</p>

  <p>Vikont saygılı, ama bundan umutlu değilmiş gibi konuştu:</p>

  <p>— <i>Les souverains? Je ne parle pas de la Russie. Les souverains, madame! Qu'ont-ils fait pour Louis XVII, pour la reine, pour Madame Elisabeth? Rien!</i><a class="noteref" href="../Text/notlar.xhtml#f11n71" id="ref71">71</a> Heyecanlanarak devam etti:</p>

  <p>— <i>Et croyez-moi, ils subissent la punition pour leur trahison de la cause des Bourbons. Les Souverains? Ils envoient des ambassadeurs complimenter l'usurpateur.</i><a class="noteref" href="../Text/notlar.xhtml#f11n72" id="ref72">72</a></p>

  <p>Onların bu davranışları ne kadar adi bulduğunu belirten bir tavırla içini çekti, tekrar duruşunu değiştirdi. Cep dürbünüyle uzun bir süredir vikontu süzen Prens İppolit, bu sözler üzerine bütün vücuduyla küçük prensese döndü; ondan bir iğne istedi, sonra Condé armasının nasıl olduğunu göstermek için iğneyle masaya biçimini çizmeye başladı. Sanki genç kadın armanın ne anlama geldiğini sormuş gibi uzun uzun, ciddi ciddi anlatıyordu:</p>

  <p>— <i>Bâton de gueules, engrelé de gueulles d'azur</i> - <i>maison Condé,</i><a class="noteref" href="../Text/notlar.xhtml#f11n73" id="ref73">73</a> diyordu.</p>

  <p>Prenses gülümseyerek dinliyordu.</p>

  <p>Vikont başkalarını dinlemeyip herkesten iyi bildiği bir konuda yalnız kendi düşüncelerine kulak veren kişilerin tavrıyla başladığı konuşmaya devam ederek:</p>

  <p>— Bonapart bir yıl daha Fransa tahtında kalacak olursa işler çok daha kötüye gider, dedi, ne kadar kalburüstü insan varsa, tabii doğru dürüst insanlar, Fransa aristokrasisini meydana getiren kişiler demek istiyorum, hepsi entrikalar, baskılar, sürgünler ve idamlarla yok edilecek. O zaman...</p>

  <p>Omuzlarını kaldırarak kollarını iki yana açtı. Piyer bir şey söylemek istedi, konu genç adamı ilgilendiriyordu; ama onu kollayan Anna Pavlovna sözünü kesti:</p>

  <p>— İmparator Aleksandr, Fransızlara kendi idare biçimlerini seçme imkânını vereceğini söyledi.</p>

  <p>Bunları, Çar ailesinden söz ederken daima takındığı hüzünlü tavırla söylemişti. Sonra krallık taraftan bir göçmene nezaket göstermek amacıyla devam etti:</p>

  <p>— Öyle sanıyorum ki o sahtekârdan kurtulur kurtulmaz bütün millet meşru kralının kollarına atılacak.</p>

  <p>Prens Andrey:</p>

  <p>— Orası şüpheli, dedi. Mösyö vikont çok haklı olarak artık işlerin içinden çıkılmaz bir hal aldığını düşünüyor. Bence eskiye dönüş artık çok zor olacak.</p>

  <p>Piyer kızararak tekrar söze karıştı:</p>

  <p>— Duyduğum kadarıyla neredeyse bütün asiller Bonapart’ın tarafına geçmiş.</p>

  <p>Vikont, Piyer’in yüzüne bakmadan:</p>

  <p>— Bu söylentileri hep Bonapartçılar çıkarıyor, dedi. Şu anda Fransa’da halkın düşüncesini öğrenmek zor.</p>

  <p>Prens Andrey alaylı alaylı güldü:</p>

  <p>— <i>Bonapart l'a dit.</i><a class="noteref" href="../Text/notlar.xhtml#f11n74" id="ref74">74</a></p>

  <p>Vikonttan hoşlanmadığı belliydi. Bu yüzden konuşurken vikonta bakmadığı halde sözlerini ona söylüyormuş gibi bir tavır takınmıştı. Kısa bir sessizlikten sonra yine Napolyon’un sözlerini tekrarladı.</p>

  <p>— <i>Je leur ai montré le chemin de la gloire, ils n’en ont pas voulu; je leur ai ouvert mes antichambres, ils se sont précipités en foule.</i><a class="noteref" href="../Text/notlar.xhtml#f11n75" id="ref75">75</a> dedi. <i>Je ne sais pas à quel point il a eu le droit de le dire.</i><a class="noteref" href="../Text/notlar.xhtml#f11n76" id="ref76">76</a></p>

  <p>Vikont:</p>

  <p>— <i>Aucun!</i><a class="noteref" href="../Text/notlar.xhtml#f11n77" id="ref77">77</a> diye karşılık verdi. Dükün öldürülmesinden sonra Napolyon’un en ateşli taraftarları bile, ona artık bir kahraman gözüyle bakmaktan vazgeçtiler.</p>

  <p>Sonra Anna Pavlovna’ya döndü:</p>

  <p>— <i>Si même ça a été un héros pour certains gens; depuis l'assasinat du duc il y a un martyr de plus dans le ciel, un héros de moins sur la terre.</i><a class="noteref" href="../Text/notlar.xhtml#f11n78" id="ref78">78</a></p>

  <p>Anna Pavlovna ve diğerleri bu sözlere değer verdiklerini gülümseyerek belirtmeye fırsat bulamadan Piyer gene söze karıştı; Anna Pavlovna onun münasebetsiz bir şey söyleyeceğini sezdiği halde bu defa genç adamı durduramadı.</p>

  <p>Piyer:</p>

  <p>— Enghien Dükü’nün idamı bir devlet için gerekli, kaçınılmaz bir şeydi, dedi. Bence Napolyon bu işte bütün sorumluluğu tek başına yüklenmekten korkmamakla medeni cesaret göstermiştir.</p>

  <p>Anna Pavlovna korku içinde:</p>

  <p>— <i>Dieu! Mon Dieu!</i><a class="noteref" href="../Text/notlar.xhtml#f11n79" id="ref79">79</a> diye fısıldadı.</p>

  <p>Küçük prenses işlediği işi kendisine doğru çekerek gülümsedi:</p>

  <p>— <i>Comment, M</i>. <i>Piyer, vous trouvez que l'assassinat est grandeur d'âme,</i><a class="noteref" href="../Text/notlar.xhtml#f11n80" id="ref80">80</a> dedi.</p>

  <p>Etraftan “A! Oooo!” sesleri yükseldi.</p>

  <p>Prens İppolit İngilizce “<i>Capital!</i>”<a class="noteref" href="../Text/notlar.xhtml#f11n81" id="ref81">81</a> dedi, sonra elini dizine vurmaya başladı. Vikont ise yalnız omuzlarını silkmekle yetindi.</p>

  <p>Piyer kendisini dinleyenlere, zafer kazanmış gibi gözlüğünün üzerinden bakarak pervasızca devam etti:</p>

  <p>— Bunu söylememin nedeni Bourbonların ihtilalden kaçmak için ülkelerinden ayrılmaları, halkı anarşi içinde bırakmalarıdır. Sadece Napolyon ihtilalin ne olduğunu anlayabilmiş ve onu alt edebilmiştir; halkın iyiliği söz konusuyken bir tek insanın hayatını düşünemezdi elbet.</p>

  <p>Anna Pavlovna:</p>

  <p>— İsterseniz öbür masaya geçelim, olmaz mı? dedi.</p>

  <p>Ama Piyer ona karşılık vermeden başladığı söze devam etti. Gittikçe daha çok heyecanlanıyordu:</p>

  <p>— Hayır! Napolyon büyük adamdır. Çünkü ihtilalin üstüne çıkabilmiş, kötüye kullanılan taraflarını yok etmiş, vatandaşlar arasında eşitlik, ifade ve basın özgürlüğü gibi iyi taraflarını korumuş, ancak bu sayede iktidara gelebilmiştir.</p>

  <p>Vikont:</p>

  <p>— Öyle mi? dedi. Napolyon iktidarı ele geçirince ondan cinayetler işlemek için yararlanacak yerde hemen meşru krala devretmiş olsaydı o zaman ben de ona büyük adam derdim.</p>

  <p>Piyer sözüne devam etti:</p>

  <p>— Bunu yapamazdı. Halk Napolyon’a iktidarı, onları Bourbonlardan kurtarsın diye, aynı zamanda onu büyük bir adam olarak gördüğü için vermişti, ihtilal büyük bir iştir.</p>

  <p>Bu heyecanlı ve tahrik edici peşin hükümle hem ne kadar genç olduğunu, hem de bir an önce içindekileri ortaya dökmek isteğini açığa vurmuştu.</p>

  <p>Anna Pavlovna:</p>

  <p>— İhtilal mi, hükümdar öldürmek mi büyük bir iştir? Artık ondan sonra... dedi ve sözü değiştirerek: İsterseniz şu masaya geçelim olmaz mı? diye tekrarladı.</p>

  <p>Vikont nazik bir gülümseyişle:</p>

  <p>— <i>Contrat social,</i><a class="noteref" href="../Text/notlar.xhtml#f11n82" id="ref82">82</a> dedi.</p>

  <p>— Ben hükümdar öldürmekten söz etmiyorum. İdeallerden bahsediyorum.</p>

  <p>Alaycı bir ses gene Piyer’in sözünü kesti:</p>

  <p>— Öyle ya, talan, cinayet, hükümdar katli gibi idealler!</p>

  <p>— Bunlar tabii işin aşırı tarafıydı. Ama ihtilalin asıl anlamı başka. Asıl anlam insan haklarında, eski yanlış düşüncelerden kurtulmada, bütün vatandaşların eşitliğindedir. Napolyon da bütün bu ideallere sahip çıktı, onları korudu, bu idealler hâlâ bütün kuvvetiyle yaşıyor.</p>

  <p>Vikont, bu delikanlıya sözlerinin saçmalığını göstermeye nihayet karar vermiş gibi küçümser bir tavırla:</p>

  <p>— Özgürlükmüş, eşitlikmiş, dedi. Bütün bunlar yanlışlıkları çoktan ortaya çıkmış, kuru gürültüden ibaret birtakım laflar. Özgürlüğü eşitliği kim sevmez? Ulu kurtarıcımız İsa Peygamber bile özgürlüğü, eşitliği savunuyordu, ihtilalden sonra insanlar daha mı mutlu oldu sanki? Hiç de değil! Tam aksine, özgürlüğü isteyenler bizlerdik, Napolyon ise onu yok etti.</p>

  <p>Prens Andrey gülümseyerek bir Piyer’e, bir vikonta, bir ev sahibesine bakıyordu. Anna Pavlovna, yüksek sosyetedeki konuşmalara alışık olduğu halde, Piyer'in bu çıkışının ilk anlarında çok telaşlanmıştı. Ama Piyer’in en kutsal şeyleri bile çiğneyen sözlerine rağmen vikontun çileden çıkmadığını görüp artık bu sözleri örtbas edemeyeceği kanısına varınca kendini topladı. Vikontun tarafını tutarak Piyer’e yüklendi:</p>

  <p>— <i>Mais mon cher monsieur Pierre,</i><a class="noteref" href="../Text/notlar.xhtml#f11n83" id="ref83">83</a> dedi. Dükü, hatta herhangi bir insanı, yargılamadan hiçbir suçu olmadığı hâlde ölüm cezasına çarptıran bir adamın büyüklüğünden nasıl söz edebilirsiniz?</p>

  <p>— Ben de şunu sormak isterdim, dedi vikont. Acaba Mösyö 18 brümeri nasıl değerlendiriyor? Bu bir aldatma değil de nedir? <i>C'est un escamotage, qui ne ressemble nullement à la manière d'agir d'un grand homme.</i><a class="noteref" href="../Text/notlar.xhtml#f11n84" id="ref84">84</a></p>

  <p>Küçük prenses:</p>

  <p>— Ya Afrika’da öldürdüğü esirler? diye sordu. Ne korkunç şey!</p>

  <p>Bunu söylerken omuzlarını kaldırmıştı. Prens İppolit:</p>

  <p>— <i>C'est un roturier, vous aurez beau dire,</i><a class="noteref" href="../Text/notlar.xhtml#f11n85" id="ref85">85</a> dedi.</p>

  <p>Piyer kime karşılık vereceğini bilemiyor, herkese bakıp gülümsüyordu. Ama onun gülümsemesi, başkalarınınki gibi ciddi bir ifadeyle karışmış belirsiz bir gülümseme değildi. Gülümsediği zaman ciddi, biraz da hüzünlü yüzü birden yok oluyor, onun yerine iyilikle dolu, safça, sanki hep af dileyen, çocuksu bir yüz beliriyordu.</p>

  <p>Onunla yeni tanışan vikont, bu Jakoben’in hiç de sözleri kadar tehlikeli olmadığını anlamıştı.</p>

  <p>Prens Andrey:</p>

  <p>— Hepinize birden nasıl karşılık versin? dedi. Ayrıca bir devlet adamının davranışlarını incelerken herhangi bir insan olarak mı, bir komutan olarak mı, yoksa bir imparator olarak mı bu davranışlarda bulunduğunu ayırmak gerekir sanıyorum.</p>

  <p>Piyer imdadına yetişen bu yardıma sevinerek:</p>

  <p>— Öyle ya, öyle ya! dedi.</p>

  <p>Prens Andrey devam etti:</p>

  <p>— Hem kabul etmeli, Napolyon Arkol Köprüsü’ndeki davranışında, Yafa’da hastanede vebalıların elini sıktığında gerçekten insan olarak büyüktü. Ama... Başka davranışları da var ki onları hoş görmek biraz zor.</p>

  <p>Prens Andrey bu sözleriyle Piyer'in konuşmasından sonra gerginleşen havayı gidermek ister gibiydi, yerinden kalktı ve eşine gitmeleri için işaret etti.</p>

  <p>Birden Prens İppolit yerinden fırladı, el hareketleriyle herkesi durdurdu, oturmalarını rica etti. Konuşmaya başladı:</p>

  <p>— <i>Ah! Aujourd'hui on m'a raconté une charmante anecdote Moscovite; il faut que Je vous en régale. Vous m'excusez, vicomte, il faut que je la raconte en Russe. Autrement on ne sentira pas le sel de l'histoire.</i><a class="noteref" href="../Text/notlar.xhtml#f11n86" id="ref86">86</a></p>

  <p>Sonra Rusya’da ancak bir yıl kadar kalmış Fransızlar gibi Rusça konuşmaya başladı. Anlatacağı hikâyeyi dinlemelerini o kadar ısrarla istemişti ki herkes durakladı.</p>

  <p>— <i>Moscou'da</i> <a class="noteref" href="../Text/notlar.xhtml#f11n87" id="ref87">87</a> bir hanımefendi var, <i>une dame!</i> Çok çok cimri. Hanım, arabasının arkasında durmaları için iki <i>valets de pied</i><a class="noteref" href="../Text/notlar.xhtml#f11n88" id="ref88">88</a> istiyor. Hem de çok uzun boylu. Zevki öyle. <i>Une femme de chambre’ı</i><a class="noteref" href="../Text/notlar.xhtml#f11n89" id="ref89">89</a> varmış, o da uzun boylu. Demiş ki...”</p>

  <p>Hikâyenin burasında birden duraladı; belli ki söyleyeceği sözleri bulmakta güçlük çekiyordu:</p>

  <p>— O demiş ki... Ha! Evet! O demiş ki “Kızım <i>(à la femme de chambre)</i><a class="noteref" href="../Text/notlar.xhtml#f11n90" id="ref90">90</a> giy bir <i>livrée,</i><a class="noteref" href="../Text/notlar.xhtml#f11n91" id="ref91">91</a> sonra gidelim beraber arabayla <i>faire des visites."</i><a class="noteref" href="../Text/notlar.xhtml#f11n92" id="ref92">92</a></p>

  <p>Hikâyenin burasına gelince Prens İppolit, onu dinleyenlerden daha önce kahkahalarla gülmeye başladı. Hikâyeyi o anlattığı için, bu durum hiç de iyi bir etki yapmadı. Yine de aralarında yaşlı hanımla Anna Pavlovna’nın da bulunduğu bazı kişiler gülümsediler.</p>

  <p>— Hanım arabayla gitmiş. Birden kopmuş şiddetli rüzgâr. Kız kaybetmiş şapka. Uzun saçlar dağılmış...</p>

  <p>Sözün burasında artık dayanamadı, katıla katıla gülmeye başladı, kahkahalar arasında:</p>

  <p>— Böylece, dedi, herkes öğrenmiş bu iş...</p>

  <p>Hikâye bitmişti. Gerçi bunu niçin anlattığını, neden ille Rusça anlatmak için çaba harcadığını anlayan olmamıştı ama Anna Pavlovna da ötekiler de Prens İppolit’in bir salon adamı olarak gösterdiği inceliği, Mösyö Piyer’in o yakışıksız sözlerinden sonra böyle hoş bir hava yaratmasını takdir etmişlerdi. Bu hikâyeden sonra konuşma dağıldı; küçük önemsiz konular ele alındı. Geçmiş ve gelecek balolardan, temsillerden, kimin kiminle nerede görüşeceğinden söz edildi.</p>

  <h2 id="sigil_toc_id_5">V</h2>

  <p class="nonindent">Konuklar, Anna Pavlovna’ya <i>charmante soirée</i>’si<a class="noteref" href="../Text/notlar.xhtml#f11n93" id="ref93">93</a> için teşekkür ettikten sonra dağılmaya başladılar.</p>

  <p>Piyer kaba sabaydı. Şişman, normalden uzun boyluydu, geniş bir gövdesi, kocaman kırmızı elleri vardı. Bir salona girmesini nasıl bilmiyorsa bir salondan çıkmasını da beceremiyor, yani gitmeden önce ev sahibesine çok hoş bir çift söz söylemesini bilmiyordu. Ayrıca çok dalgındı. Kalkarken kendi şapkası diye generale ait olan üçgen şapkayı almıştı; sorgucunu didikleyerek o kadar uzun bir süre elinde tuttu ki sonunda general şapkayı vermesini rica etti. Ama yüzündeki o candan, açık gösterişten uzak, aynı zamanda utangaç ifade, dalgınlığını da bir salona girmeyi bilmeyişini de affettiriyordu. Anna Pavlovna ona döndü, bir Hıristiyan şefkatiyle, biraz önceki davranışını bağışladığını belli ederek başını salladı:</p>

  <p>— Umarım ki sizinle tekrar görüşürüz, dedi. Ama düşüncelerinizi değiştireceğinizi de umarım, sevgili Mösyö Piyer.</p>

  <p>Piyer hiç karşılık vermedi, yalnız hafifçe eğildi ve herkese bir kez daha gülümsedi. Bu gülümseyişin pek bir anlamı yoktu. Sanki yalnızca, “Siz düşüncelerime bakmayın ama ne düşünürsem düşüneyim, görüyorsunuz, ne kadar iyi yürekli, ne kadar cana yakın bir insanım,” demek istiyordu. Bunu herkes gibi Anna Pavlovna da anlamıştı.</p>

  <p>Prens Andrey hole çıkmıştı, sırtına yağmurluğunu geçiren uşağına doğru omuzlarını hafifçe eğerek onlarla beraber hole çıkan Prens İppolit’in karısına söylediklerini kayıtsız bir tavırla dinliyordu. Prens İppolit, hamile olan güzel prensesin yanında duruyor, elinde cep dürbünü, genç kadının gözlerinin içine bakıyordu.</p>

  <p>Küçük prenses, Anna Pavlovna ile vedalaştı:</p>

  <p>— İçeri girin Anet, soğuk alacaksınız, dedi.</p>

  <p>Sonra alçak sesle “<i>C'est arrêté”</i><a class="noteref" href="../Text/notlar.xhtml#f11n94" id="ref94">94</a> diye ekledi.</p>

  <p>Anna Pavlovna bir fırsatını bulup Liza ile o evlenme meselesini konuşmuş, Anatol ile küçük prensesin görümcesini evlendirmek istediğini söylemişti.</p>

  <p>Anna Pavlovna da alçak sesle:</p>

  <p>— Size güveniyorum, sevgili dostum! Ona mektup yazar, sonra bana, <i>comment le père envisagera la chose,</i><a class="noteref" href="../Text/notlar.xhtml#f11n95" id="ref95">95</a> haber verirsiniz. <i>Au revoir,</i><a class="noteref" href="../Text/notlar.xhtml#f11n96" id="ref96">96</a> dedi, holden çıktı.</p>

  <p>Prens İppolit küçük prensese yaklaştı, başını ona doğru eğerek fısıltıya benzer sesle bir şeyler söylemeye başladı.</p>

  <p>Küçük prensesle Prens İppolit’in biri bir şal, diğeri de bir redingot taşıyan uşakları, konuşmaların sona ermesini bekliyor, anlamadıkları Fransızcayı anlıyor, ama belli etmek istemiyorlarmış gibi söylenenleri dinliyorlardı. Prenses, her zamanki gibi gülümseyerek konuşuyor, Prens İppolit’i dinlerken gülüyordu.</p>

  <p>Prens İppolit:</p>

  <p>— Elçinin toplantısına gitmediğime çok memnun oldum, dedi. Orada canım sıkılırdı... Çok güzel bir gece geçirdik, öyle değil mi? Çok güzel bir gece.</p>

  <p>Prenses küçük tüyler bulunan üst dudağını kaldırarak:</p>

  <p>— Diyorlar ki balo çok güzel olacakmış, dedi. Sosyetenin bütün kadınları orada bulunacakmış.</p>

  <p>Prens İppolit sevinçle gülerek:</p>

  <p>— Hayır, dedi, hepsi orada bulunmayacak. Çünkü siz orada olmayacaksınız. Hepsi, diyemezsiniz.</p>

  <p>Sonra uşağın elinden şah kaptı, üstelik adamı iterek prensesin omuzlarını örtmeye çalıştı. Şalı örttükten sonra beceriksizlikten mi yoksa isteyerek mi (Bunu kimse kestiremezdi) uzun bir süre ellerini aşağıya indirmedi; genç kadına sarılıyormuş gibi öylece durdu.</p>

  <p>Prenses, zarif bir hareketle, gülümsemeye devam ederek geri çekildi, döndü, sonra kocasına baktı. Prens Andrey gözlerini kapamıştı. Öyle yorgun ve uykusuz görünüyordu ki! Bir ara gözlerini açıp eşini süzdü:</p>

  <p>— Hazır mısınız? diye sordu.</p>

  <p>Prens İppolit modaya uygun, topuklarından aşağıya inecek kadar uzun redingotunu aceleyle giydi, bacakları eteklerine dolaşarak prensesin peşinden dış kapıya doğru koştu. O dışarı çıktığı sırada uşak, prensesin arabaya oturmasına yardım ediyordu. Prens İppolit yürümesini olduğu kadar konuşmasını da şaşırmıştı:</p>

  <p>— <i>Princesse, au revoir!</i><a class="noteref" href="../Text/notlar.xhtml#f11n97" id="ref97">97</a> diye bağırdı.</p>

  <p>Prenses eteklerini toplayarak loş arabanın içine yerleşti. Kocası da kapıda kılıcını düzeltmeye çalışıyordu. Prens İppolit yardım bahanesiyle didinip durdu ama herkesin işini daha da çok karıştırdı.</p>

  <p>Prens Andrey, geçmesine engel olan Prens İppolit’e hiç de hoş olmayan soğuk bir tavırla, Rusça:</p>

  <p>— İzin verin geçelim beyefendi, dedi.</p>

  <p>Sonra sevgi dolu, yumuşak bir sesle bağırdı:</p>

  <p>— Seni bekliyorum Piyer!</p>

  <p>Arabacı dizginleri çekti, tekerlekler takırdadı. Prens İppolit kapıda duruyor, kesik kesik gülerek evine kadar götürmeye söz verdiği vikontu bekliyordu.</p>

  <p>Vikont, İppolit’le beraber arabaya yerleştikten sonra:</p>

  <p>— <i>Eh bien, mon cher, votre petite princesse est très bien, très bien,</i> dedi. <i>Mais très bien.</i><a class="noteref" href="../Text/notlar.xhtml#f11n98" id="ref98">98</a> Parmak uçlarını öptü: <i>Et tout à fait française.</i><a class="noteref" href="../Text/notlar.xhtml#f11n99" id="ref99">99</a></p>

  <p>İppolit fıkır fıkır güldü. Vikont sözüne devam etti:</p>

  <p>— <i>Et savez-vous que vous êtes terrible avec votre petit air innocent. Je plains le pauvre mari, ce petit officier, qui se donne des airs de prince régnant.</i><a class="noteref" href="../Text/notlar.xhtml#f11n100" id="ref100">100</a></p>

  <p>İppolit yine fıkır fıkır güldü. Gülerken de:</p>

  <p>— <i>Et vous disiez, que les dames russes ne valent pas les dames françaises. Il faut savoir s'y prendre,</i><a class="noteref" href="../Text/notlar.xhtml#f11n101" id="ref101">101</a> diyordu.</p>

  <p class="extract">Piyer daha önce geldiği için, evden biriymiş gibi doğru Prens Andrey’in çalışma odasına gitti ve hemen, her zaman yaptığı gibi divanın üzerine uzanarak raftan eline ilk gelen kitabı aldı (Bu kitap Sezar’ın notlarıydı), dirseğine dayanarak onu ortasından okumaya başladı.</p>

  <p>Prens Andrey çalışma odasına girerken küçük beyaz ellerini ovuştura ovuştura:</p>

  <p>— Matmazel Şerer’e ne yaptın öyle? Şimdi büsbütün hastalanır, dedi.</p>

  <p>Piyer bütün vücuduyla divanı gıcırdatırarak döndü, canlı bir ifade taşıyan yüzünü Prens Andrey’e çevirdi, gülümseyerek elini salladı:</p>

  <p>— Doğrusu o papaz çok enteresan bir adam. Ama işi yanlış anlıyor. Bence ebedi bir barış mümkündür, yalnız bunu nasıl anlatacağımı bilemiyorum... Öyle bir barış mümkün, ama sadece politik bir denge kurarak değil...</p>

  <p>Belliydi ki bu soyut konular prensi pek ilgilendirmiyordu:</p>

  <p>— Her yerde, her akıldan geçen söylenmez, <i>mon cher!</i></p>

  <p>Bir an sustu, sonra devam etti:</p>

  <p>— Bir karara vardın mı bari? Süvari muhafız alayına mı gireceksin, yoksa diplomat mı olacaksın?</p>

  <p>Piyer, ayaklarını altına alarak divana oturdu:</p>

  <p>— Şaşılacak şey değil mi? Hâlâ ne yapacağımı bilmiyorum. Ne biri ne de diğeri hoşuma gidiyor.</p>

  <p>— Ama bir karar vermen gerek. Baban bekliyor.</p>

  <p>Piyer daha on yaşındayken kendisini yetiştiren bir rahiple yabancı ülkelere gönderilmiş, yirmi yaşına kadar orada kalmıştı. Moskova’ya döndüğünde, babası rahibe yol vermiş, sonra genç adama “Haydi bakalım, şimdi sen Petersburg’a git, şöyle çevrene bir bak, kendine bir meslek seç. Neyi seçersen razıyım. Al sana Prens Vasiliy için bir mektup! Al sana para! Bana her şeyi olduğu gibi yaz! Her şeyde sana yardımcı olurum,” demişti. Piyer üç aydır meslek seçmeye çalışıyor, hiçbir şey de yapmıyordu. İşte Prens Andrey’in sözünü ettiği seçim, bu konuyla ilgiliydi. Piyer eliyle alnını ovuşturdu. O akşamki toplantıda gördüğü papazdan söz ederek:</p>

  <p>— Ama herhalde masondur, dedi.</p>

  <p>Prens Andrey, yine sözünü kesti:</p>

  <p>— Bütün bunlar saçma; iyisi mi biz işten konuşalım. Sen hiç süvari alayına gittin mi?</p>

  <p>— Hayır gitmedim. Bakın aklıma ne geldi? Bunu size de söylemek istiyordum. Şimdi Napolyon’a karşı savaşıyoruz. Eğer bu savaş özgürlük için yapılsaydı bunu mantıklı bulur, herkesten önce ben askere gitmeye talip olurdum. Ama dünyanın en büyük adamına karşı İngiltere ile Avusturya’ya yardım etmek... Bu hiç doğru bir şey değil.</p>

  <p>Prens Andrey, Piyer’in bu çocukça sözlerine karşı omuz silkmekle yetindi. Böyle saçmalıklara karşılık verilemezmiş gibi bir tavır takınmıştı. Gerçekten de bu saf sözlere Prens Andrey’in verdiğinden daha başka bir karşılık bulmak zordu.</p>

  <p>— Herkes yalnız kendi idealini düşünerek savaşsaydı, dünyada savaş diye bir şey olmazdı, dedi.</p>

  <p>Piyer:</p>

  <p>— Çok da güzel olurdu bu, dedi.</p>

  <p>Prens Andrey alaylı alaylı güldü:</p>

  <p>— Belki çok güzel bir şey olurdu; ama bu hiçbir zaman gerçekleşmeyecek.</p>

  <p>Piyer sordu:</p>

  <p>— Peki siz bana söyler misiniz şimdi, ne diye cepheye gidiyorsunuz?</p>

  <p>— Ne diye mi? Bilmiyorum. Herhalde öyle gerekiyor da ondan. Ayrıca... Gidiyorum, çünkü...</p>

  <p>Bir an durakladı, sonra devam etti:</p>

  <p>— Gidiyorum, çünkü bu hayat, burada sürdüğüm hayat, bana göre değil.</p>

  <h2 id="sigil_toc_id_6">VI</h2>

  <p class="nonindent">Yandaki odada bir kadın elbisesinin hışırdadığı duyuldu. Prens Andrey uykudan uyanmış gibi irkildi, yüzünde Anna Pavlovna’nın salonunda bulunduğu sırada taşıdığı ifade belirdi. Piyer ayaklarını divandan aşağı indirdi. İçeriye prenses girdi. Kıyafetini değiştirmişti bile. Şimdi üzerinde evde giydiği, ama önceki kadar şık, tiril tiril bir elbise vardı. Prens Andrey ayağa kalktı, koltuklardan birini nezaketle ona doğru sürdü.</p>

  <p>Genç kadın, aceleyle kendisine çekidüzen vererek koltuğa yerleşti. Sonra her zaman olduğu gibi Fransızca konuşarak:</p>

  <p>— Bazen düşünüyorum da, dedi, Anet acaba neden evlenmedi, diyorum. Onunla evlenmediğiniz için hepiniz ne kadar budalalık ettiniz <i>messieurs!</i><a class="noteref" href="../Text/notlar.xhtml#f11n102" id="ref102">102</a> Özür dilerim ama kadından hiç mi hiç anlamıyorsunuz. Siz de tartışmalardan ne kadar hoşlanıyorsunuz Mösyö Piyer!</p>

  <p>Piyer, prensese döndü:</p>

  <p>— Kocanızla tartışmaya devam ediyorum; bir türlü anlayamıyorum, neden cepheye gitmek istiyor ki sanki?</p>

  <p>Bu sözleri, genç bir erkeğin genç bir kadınla konuşurken göstermesi beklenen sıkılganlığı hiç göstermeden söylemişti.</p>

  <p>Prenses irkildi. Belli ki Piyer’in sözleri onu can evinden vurmuştu.</p>

  <p>— Ah! Ben de aynı şeyi söylüyorum, dedi. Erkekler neden savaşmadan duramıyorlar, bunun nedenini anlayamıyorum. Bir türlü anlayamıyorum. Neden biz kadınlar hiçbir şey istemiyoruz? Neden hiçbir şeye ihtiyacımız yok bizim? Gelin siz bu işte hakem olun. Ben ona hep söylüyorum, burada dayısının yaveri, durumu en parlak olan insanlardan biri. Herkes onu o kadar iyi tanır, ona o kadar değer verir kil Geçenlerde Apraksinlerdeyken işittim, bir hanımefendi, “<i>C’est ça le fameux prince André?”</i><a class="noteref" href="../Text/notlar.xhtml#f11n103" id="ref103">103</a> diye soruyordu. <i>Ma parole d'honneur.</i><a class="noteref" href="../Text/notlar.xhtml#f11n104" id="ref104">104</a></p>

  <p>Birden güldü:</p>

  <p>— Her yerde o kadar iyi karşılanıyor ki. Belki de ileride hükümdarın yaveri olur. Biliyor musunuz, hükümdar onunla konuşurken çok iltifat etti. Biz de Anet ile yaverliğin çok kolay ayarlanabileceğini konuştuk. Siz ne dersiniz?</p>

  <p>Piyer, Prens Andrey’e baktı. Arkadaşının bu konudan hoşlanmadığını fark edince hiçbir şey söylemedi. Yalnız prensese:</p>

  <p>— Ne zaman gidiyorsunuz? diye sordu.</p>

  <p>Prenses, Anna Pavlovna’nın salonunda İppolit'le konuşurken olduğu gibi kaprisli, şımarık bir tavırla:</p>

  <p>— <i>Ah! Ne me parlez pas de ce départ, ne m'en parlez pas. Je ne veux pas entendre parler,</i><a class="noteref" href="../Text/notlar.xhtml#f11n105" id="ref105">105</a> dedi.</p>

  <p>Onun bu tavrı, Piyer’in bir akraba gibi kabul edildiği aile çevresine hiç uymuyordu. Aynı tavırla devam etti:</p>

  <p>— Bugün sevgili arkadaşlarımla kurduğum bütün bağları koparmak zorunda kalacağımı düşündüm de... Hem biliyor musunuz Andrey...</p>

  <p>Sonra anlamlı bir ifadeyle kocasına göz kırptı ve:</p>

  <p>— <i>J'ai peur, j'ai peur,</i><a class="noteref" href="../Text/notlar.xhtml#f11n106" id="ref106">106</a> diye fısıldadı.</p>

  <p>Kocası ona, odada kendisiyle Piyer’den başka birisinin daha bulunduğunu yeni fark etmiş gibi hayretle baktı. Bununla birlikte soğuk ama nazik bir tavırla eşine sordu:</p>

  <p>— Neden korkuyorsun Liza? Bunu anlayamıyorum.</p>

  <p>— İşte siz erkekler hep böyle bencilsiniz. Hepiniz, hepiniz bencilsiniz. Kendisi aklına esti diye, Allah bilir neden, beni bırakıyor, tek başıma köye kapatıyor.</p>

  <p>Prens Andrey yavaşça:</p>

  <p>— Yanında babamla kız kardeşim olacak. Bunu unutma, dedi.</p>

  <p>— Ne olursa olsun. Yalnız sayılırım. Yanımda dostlarım olmayacak ki... Bu durumda beni bırakıyor ve korkmamamı istiyor.</p>

  <p>Sesi, homurdanıyormuş gibi bir hal almış, üst dudağı yukarı doğru kalkmıştı; bu da yüzüne neşeli değil, vahşi bir ifade veriyor, bu haliyle bir sincabı andırıyordu. Birden Piyer’in yanında gebeliğinden söz etmeyi yakışıksız buluyormuş gibi sustu; oysa asıl mesele bu değildi.</p>

  <p>Prens Andrey gözlerini karısından ayırmadan, ağır ağır:</p>

  <p>— Ben gene anlamadım, <i>de quoi vous avez peur,</i><a class="noteref" href="../Text/notlar.xhtml#f11n107" id="ref107">107</a> dedi.</p>

  <p>Prenses kızardı, umudunu yitirmiş bir tavırla ellerini salladı:</p>

  <p>— <i>Non</i>, <i>André, Je dis que vous avez tellement, tellement changé...</i><a class="noteref" href="../Text/notlar.xhtml#f11n108" id="ref108">108</a></p>

  <p>Prens Andrey:</p>

  <p>— Doktorun sana erken yatmanı söyledi, dedi. Gidip yatsan daha iyi olur.</p>

  <p>Prenses hiçbir şey söylemedi. Ama mini mini tüyler bulunan kısa üst dudağı birden titredi; Prens Andrey yerinden kalktı, omuzlarını silkerek odada bir aşağı bir yukarı dolaşmaya başladı.</p>

  <p>Piyer şaşkınlık içinde, saf saf, gözlüğünün ardından, bir prensese bir prense bakıyordu. Birden sanki o da yerinden kalkacakmış gibi kımıldandı, sonra gene vazgeçti. Küçük prenses birden:</p>

  <p>— Mösyö Piyer burada ise bana ne? diye söylendi.</p>

  <p>Güzel yüzü bir anda gözyaşlarına bulanmış, karmakarışık olmuştu.</p>

  <p>— Ben zaten sana bunu çoktandır söylemek istiyordum Andrey! Bana karşı niçin öyle değiştin? Ben sana ne yaptım? Sen orduya katılıyorsun, gidiyorsun, ama bana acımıyorsun. Söyle, niçin?</p>

  <p>Prens Andrey yalnız “Liza! ” diye söylendi, ama bu tek sözde hem rica, hem tehdit, hem de en önemlisi prensin genç kadının söylediği bu sözler sebebiyle sonradan pişmanlık duyacağına inandığını gösteren bir ifade vardı. Ama eşi hızlı hızlı konuşmaya devam etti.</p>

  <p>— Sen bana hastaymışım ya da çocukmuşum gibi muamele ediyorsun! Ben hepsini görüyorum! Bundan altı ay önce böyle miydin sanki?</p>

  <p>Prens Andrey daha anlamlı bir tavırla:</p>

  <p>— Liza! Rica ederim, devam etmeyin! dedi.</p>

  <p>Bu konuşma devam ederken gittikçe daha çok heyecana kapılmış olan Piyer yerinden kalktı, prensese yaklaştı. Başkasının gözyaşlarını görmeye dayanamıyormuş, kendisi de neredeyse ağlayacakmış gibiydi.</p>

  <p>— Sakin olun, prenses! Size öyle geliyor, çünkü... Sözlerime inanın! Ben de aynı şeyi duymuşumdur... Neden? Çünkü... Hayır! Özür dilerim, burada yabancıya yer yok... Hayır, sakin olun!.. Allahaısmarladık!..</p>

  <p>Prens Andrey onu elinden tutarak durdurdu:</p>

  <p>— Hayır, dur Piyer! Prenses o kadar iyi yüreklidir ki herhalde bu akşamı seninle birlikte geçirmek zevkini benden esirgemez.</p>

  <p>Prenses öfkeli gözyaşlarını tutamayarak:</p>

  <p>— Hayır, o yalnız kendini düşünür, dedi.</p>

  <p>Andrey, artık sabrının tükendiğini gösterecek kadar sesini yükselterek soğuk bir tavırla:</p>

  <p>—Liza! dedi.</p>

  <p>Birden prensesin güzel yüzünde onu sincaba benzeten öfkeli ifade değişti, insanda acıma uyandıran bir korku ifadesi belirdi. Genç kadın, kızarmış küçük gözleriyle kaşlarının altından kocasına baktı. O anda kabahatini bilen, bu yüzden, korka korka aşağıya doğru sarkıttığı kuyruğunu hafif hafif, ama sık sık sallayan bir köpeği hatırlatıyordu. Bir eliyle eteğini toplayarak, kocasına yaklaştı:</p>

  <p>— <i>Mon Dieu! Mon Dieu!</i><a class="noteref" href="../Text/notlar.xhtml#f11n109" id="ref109">109</a> diyerek onu alnından öptü.</p>

  <p>Prens Andrey oturduğu yerden kalktı, eşi yabancı bir kadınmış gibi nezaketle elini öptü:</p>

  <p>— <i>Bonsoir, Lise,</i><a class="noteref" href="../Text/notlar.xhtml#f11n110" id="ref110">110</a> dedi.</p>

  <p class="extract">İki dost susuyor, ne biri ne diğeri söze başlıyordu. Piyer arada bir Prens Andrey’e bakıyor, Prens Andrey de küçük eliyle alnını ovuşturuyordu. Sonunda Prens Andrey içini çekerek yerinden kalktı, kapıya doğru yürüdü:</p>

  <p>— Yemeğe gidelim, dedi.</p>

  <p>Birlikte zengin döşenmiş, yeni ve şık yemek odasına girdiler. Peçetelerden gümüş takımlara, fayans tabaklardan kristallere kadar içeride bulunan her şeyde yeni evlilerin eşyalarında görülen bambaşka bir yenilik fark ediliyordu. Yemeğin ortasında Prens Andrey, çoktandır içinde bir şeyler saklayan, sonra birden bunları açıklamaya karar veren bir insanın sinirli ifadesiyle dirseğini masaya dayadı (Piyer, arkadaşını hiç bu halde görmemişti) ve konuşmaya başladı:</p>

  <p>— Asla evlenme dostum, asla! Sana öğüdüm olsun. Hayatta elinden gelen her şeyi yapmadan, seçtiğin kadını sevmekten vazgeçip onu gerçek karakteriyle görmeye başlamadan önce evlenme; evlenirsen çok büyük, bir daha düzeltilemeyecek bir hata yapmış olursun. ihtiyarladığın, bir işe yaramayacak hale geldiğin zaman evlen... Yoksa içinde iyi ve yüce ne varsa hepsi yok olur; önemsiz küçük şeyler yüzünden her şeyin harcanır gider. Evet, evet, evet! Bana öyle hayretle bakma! Eğer ilerisi için kendinden bir şeyler bekliyorsan her adımda senin için her şeyin bitmiş olduğunu duyarsın; her şey bitmiş kapanmıştır. Senin için artık misafir odasından başka her yer kapalıdır. Orada da bir uşaktan, bir budaladan farksız olursun. Ne diyeyim...</p>

  <p>Sert bir hareketle elini salladı. Piyer gözlüğünü çıkardı, bu haliyle yüzü bambaşka görünüyordu; daha da iyi yürekli bir ifadesi vardı; hayretle arkadaşına bakıyordu. Prens Andrey sözüne devam etti:</p>

  <p>— Karım çok iyi bir kadındır. Namusuna güvenerek yaşanabilecek nadir kadınlardan biridir; fakat, aman Allahım! Şimdi evlenmemiş olmak için neler feda etmezdim. Bunu bir tek sana söylüyorum, çünkü seni severim.</p>

  <p>Prens Andrey bunları söylerken Anna Pavlovna’nın salonunda koltuğa kurulmuş, gözlerini kısıp etrafını süzerek dişlerinin arasından Fransızca sözler söyleyen Bolkonski'ye eskisinden daha da az benziyordu. Kuru yüzü, her adalesinin sinirli bir hareketiyle titriyordu; daha önce canlılığını kaybetmiş gözleri, şimdi ışıl ışıl, pırıl pırıldı. Belli ki önemsiz anlarda ne kadar cansız görünüyorsa heyecanlandığı zaman da o kadar enerjik oluyordu. Sözüne devam etti:</p>

  <p>— Bunu niçin söylediğimi anlamıyorsun. Bu bir hayatın hikâyesidir. Sen Bonapart ile mesleğinden söz ediyorsun.</p>

  <p>Oysa Piyer, Bonapart’ın adını bile anmamıştı.</p>

  <p>— Sen Bonapart’tan söz ediyorsun, ama Bonapart çalıştığı zaman, adım adım amacına doğru gidiyordu; bağımsızdı; hayatında o amaçtan başka bir şey olmadığı için ona ulaştı. Oysa kendini bir kadına bağla da bak! Prangaya vurulmuş bir hükümlü gibi bütün özgürlüğünü yitirmiş olursun. Sonra da içinde ne kadar umut, ne kadar kuvvet varsa sana yük olur, hepsi birden pişmanlık haline gelip sana işkence eder durur. Salonlar, dedikodular, balolar, gösteriş, bayağılık. İşte içine girdiğim büyülü çember budur, kendimi ondan bir türlü kurtaramıyorum. Şimdi savaşa gidiyorum, şimdiye kadar yapılan en büyük savaşlardan birine! Ama hiçbir şey bilmiyorum, hiçbir işe yarayacak durumda da değilim. <i>Je suis très aimable et très caustique.</i><a class="noteref" href="../Text/notlar.xhtml#f11n111" id="ref111">111</a> Anna Pavlovna’nın salonunda sözümü dinlerler. O budala insanların cemiyeti, karımın bir türlü vazgeçemediği çevre, o kadınlar, o <i>toutes les femmes distinguées</i>’lerin,<a class="noteref" href="../Text/notlar.xhtml#f11n112" id="ref112">112</a> daha doğrusu genel olarak bütün kadınların ne biçim yaratıklar olduğunu bir bilsen! Babam haklıymış; her davranışlarında bencillik, kendini beğenmişlik, budalalık ve bayağılık... İşte kadınlar oldukları gibi göründükleri zaman böyledirler. Sosyetedeyken onlara bakarsın, içlerinde bir şeyler var sanırsın, oysa hiç ama hiçbir şey yoktur. Hiçbir şey! Ya, işte böyle! Sakın evlenme dostum! Evlenme!</p>

  <p>Piyer:</p>

  <p>— Kendinizi, evet, kendinizi hiçbir işe yaramaz bir insan olarak görmeniz, bütün hayatınızı altüst olmuş saymanız bana gülünç geliyor, dedi. Her şey, her şey önünüzde. Öyleyken siz...</p>

  <p>“Siz”in sonunu getirmedi ama, sesinden bile arkadaşına ne kadar değer verdiği, ilerisi için ondan ne kadar çok şey beklediği belli oluyordu.</p>

  <p>Piyer, “Nasıl böyle konuşabilir?” diye düşündü. O, Prens Andrey’i tüm üstünlüklere sahip örnek bir insan sayıyordu; çünkü ona göre Prens Andrey kendisinde bulunmayan ne kadar üstün özellik varsa hepsine tam anlamıyla sahipti; bu özellikler de en kolay şöyle özetlenebilirdi: kuvvetli bir irade. Piyer, Prens Andrey’in her zaman bütün insanlara öylesine sakin davranmasına, olağanüstü hafızasına, çok okumasına (prens her şeyi okur, her şeyi bilir, her şeyi anlardı), en çok da çalışkanlığına ve öğrenme yeteneğine hayret ederdi. Gerçi Andrey’de felsefi muhakeme yeteneğinin bulunmayışı da çoğu zaman onu hayrete düşürürdü (Piyer’in kendisinde ise buna büyük bir eğilim vardı), ama bunu bir eksiklik değil, bir kuvvet olarak görüyordu.</p>

  <p>En iyi, en dostça, en basit ilişkilerde bile karşıdakinin gururunu okşamak, övmek gerekir; tıpkı tekerleklerin dönebilmesi için onları yağlamak gerektiği gibi. Prens Andrey:</p>

  <p>— <i>Je suis un homme fini,</i><a class="noteref" href="../Text/notlar.xhtml#f11n113" id="ref113">113</a> dedi. Benim için artık söylenecek başka söz var mı? İyisi mi senden söz edelim.</p>

  <p>Bir an sustu, sonra aklına gelen avutucu düşüncelerle gülümsedi. Aynı gülümseme o anda Piyer’in yüzüne de yansıdı. Piyer’in dudaklarına o her zamanki dertsiz, neşeli gülümseme yayılmıştı.</p>

  <p>— Peki, benim için ne söylenebilir, dedi. Ben neyim ki? <i>Je suis un bâtard!</i><a class="noteref" href="../Text/notlar.xhtml#f11n114" id="ref114">114</a></p>

  <p><i>Birden kıpkırmızı olmuştu. Belli ki bu sözü söylemek için büyük çaba harcamıştı.</i></p>

  <p>— <i>Sans nom, sans fortune...</i><a class="noteref" href="../Text/notlar.xhtml#f11n115" id="ref115">115</a> Ne yani? Doğrusu...</p>

  <p>Ama “doğrusu”nun ne olduğunu söylemedi.</p>

  <p>— Şimdilik bir bağım yok. Halimden memnunum. Ama bir türlü hangi işe başlayacağımı bilemiyorum. Bu konuda ciddi olarak sizden öğüt almak istiyorum.</p>

  <p>Prens Andrey ona şefkat dolu gözlerle baktı. Ama bu sevgi dolu dostane bakış, ne olursa olsun kendisini Piyer’den üstün gördüğünü belli ediyordu.</p>

  <p>— Sana çok değer veririm, özellikle bizim çevremizdeki tek uyanık insan olduğun için! Senin durumun çok iyi. Neyi istersen seçebilirsin. Bence hiçbir önemi yok. Çünkü sen, her yerde başarılı olabilirsin. Yalnız bir tek şey söyleyebilirim: Şu Kuraginlere gitmekten, o hayatı yaşamaktan vazgeç. Bu, sana hiç yakışmıyor. Bütün o içki âlemleri, o hovardalıklar, kısaca her şey...</p>

  <p>Piyer omuzlarını silkerek:</p>

  <p>— <i>Que voulez-vous, mon cher, les femmes, mon cher, les femmes!</i> <a class="noteref" href="../Text/notlar.xhtml#f11n116" id="ref116">116</a> dedi.</p>

  <p>Andrey:</p>

  <p>— Anlamıyorum, diye karşılık verdi. <i>Les femmes comme il faut</i><a class="noteref" href="../Text/notlar.xhtml#f11n117" id="ref117">117</a> olsa başka! Ama <i>les femmes Kuragina, les femmes et le vin!</i><a class="noteref" href="../Text/notlar.xhtml#f11n118" id="ref118">118</a> Bunu anlamıyorum.</p>

  <p>Piyer, Prens Vasiliy Kuragin’in evinde oturuyor, oğlu Anatol'ün sefih hayatına katılıyordu. Prens Andrey’in kız kardeşiyle evlendirmek istedikleri genç, işte bu Anatol'dü.</p>

  <p>Piyer birden aklına çok iyi bir fikir gelmiş gibi:</p>

  <p>— Biliyor musunuz? dedi. Ben bunu çoktandır ciddi olarak düşünüyorum. Bu şekilde yaşadığım sürece ne bir şeye karar verebilir ne de herhangi bir konuyu etraflı olarak düşünebilirim. Hem başım ağrıyor, param da yok. Biraz önce beni çağırdı, ama gitmeyeceğim.</p>

  <p>— Gitmeyeceğine bana namusun üzerine söz ver!</p>

  <p>— Namusum üzerine söz veriyorum.</p>

  <p class="extract">Piyer arkadaşından ayrıldığında, saat gece biri geçiyordu. Petersburg’un haziran gecelerinden biri, hiç karanlık olmayan bir geceydi. Piyer eve gitmek niyetiyle bir arabaya bindi. Ama eve yaklaştıkça geceden çok akşam vaktini ya da sabahı andıran bu gecede uyuyamayacağını kesin olarak anlıyordu. Boş sokakların ta ilerisi görünüyordu. Piyer yolda, o akşam Anatol Kuragin’in evinde oyun oynayacakların toplanacağını hatırladı. Bu gibi toplantılarda her zaman içki âlemleri yapılır, bunlar Piyer’in en çok sevdiği eğlencelerden biriyle biterdi.</p>

  <p>“Kuragin’e gitsem ne iyi olur!” diye düşündü. Ama o anda Kuragin’in evine bir daha ayak basmayacağına dair Prens Andrey’e verdiği sözü hatırladı. Yine de tıpkı iradesiz insanlarda görüldüğü gibi, o çok iyi bildiği dizginsiz hayatı bir kez daha yaşamak için o kadar büyük bir istek duydu ki oraya gitmeye karar verdi.</p>

  <p>Aynı anda verdiği namus sözünün bir değeri bulunmadığını, çünkü Anatol’e de geleceğim diye söz vermiş olduğunu düşündü. Sonunda da kendi kendine, “Bütün bu namus sözleri öylesine şarta bağlı, kesin anlamları olmayan şeyler ki,” dedi, “Hele belki de yarın öleceğim ya da başıma umulmadık bir şey geleceği ve artık ortada ne namus ne de namussuzluk kalacağı düşünülürse...” Böyle düşünceler sık sık Piyer’in aklına gelir, bütün kararlarını, niyetlerini altüst ederdi. Böylece Kuragin’e gitti.</p>

  <p>Anatol’ün oturduğu, süvari muhafız alayı kışlalarının yanındaki büyük evin önüne gelince, ışıl ışıl sahanlığa yaklaştı, merdivenden çıktı, açık kapıdan içeriye girdi. Holde hiç kimse yoktu; yerde boş şişeler, yağmurluklar, lastikler vardı. Her taraf şarap kokuyor, uzaktan uzağa konuşmalar, bağırışmalar duyuluyordu.</p>

  <p>Oyun da yemek de bitmişti. Ama konuklar daha dağılmamışlardı. Piyer üzerindeki yağmurluğu çıkardı. Akşam yemeğinin kalıntılarıyla dolu sofranın bulunduğu birinci odaya girdi. Orada uşaklardan biri kendisini kimsenin görmediğini sanarak bardaklarda kalan içkileri gizi gizli içiyordu. Üçüncü odadan gürültü patırtı, kahkahalar, Piyer’e yabancı olmayan insanların çığlıkları ve bir ayının öfkeli homurtusu duyuluyordu. Yedi sekiz genç, merakla açık pencerenin önünde toplanmışlardı. Üç genç de yaşlı olmayan bir ayı ile oynuyorlardı; biri hayvanı zincirinden tutmuş çekiyor, ayıyla diğerlerini korkutuyordu.</p>

  <p>Biri:</p>

  <p>— Stevens için yüz ruble koyuyorum, diye bağırdı.</p>

  <p>Bir başkası:</p>

  <p>— Kimse tutmayacak ama, diye seslendi.</p>

  <p>Üçüncü genç:</p>

  <p>— Ben Dolohov üzerine bahse giriyorum! diye bağırdı. Şunları ayır ne olur Kuragin!</p>

  <p>— Ee! Bırakın Mişka’yı! Millet bahse giriyor.</p>

  <p>Dördüncü bir genç:</p>

  <p>— Bir hamlede! dedi. Yoksa bahsi kaybetmiş olursun.</p>

  <p>Ev sahibi ise:</p>

  <p>— Yakov, bir şişe getir, Yakov! diye seslendi. Uzun boylu, yakışıklı bir gençti; sırtında yalnız incecik bir gömlekle kalabalığın ortasında duruyordu; göğsü, bağrı açıktı. Piyer’e dönerek:</p>

  <p>— Durun beyler, işte sevgili dostum Petruşa da geldi, dedi.</p>

  <p>Bütün o sarhoş sesleri arasında ayık sesiyle hayret uyandıran, orta boylu, mavi gözlü bir adam pencereden bağırdı:</p>

  <p>— Buraya gel! Bizim bahiste hakem ol!</p>

  <p>Bu Semyonovski alayı subaylarından Dolohov’du; tanınmış bir kumarbaz ve kavgacıydı. O da Anatol’ün evinde oturuyordu. Piyer neşeli neşeli çevresine bakınarak gülümsedi.</p>

  <p>— Hiçbir şey anlamıyorum! Ne oluyor? diye sordu.</p>

  <p>Anatol:</p>

  <p>— Durun! dedi. O sarhoş değil, versene şu şişeyi!</p>

  <p>Sonra sofradan bir bardak alarak Piyer’e yaklaştı:</p>

  <p>— Önce iç de ondan sonra...</p>

  <p>Piyer arka arkaya, bardak bardak içmeye başladı. Bu arada pencerenin önünde toplanmış sarhoş konukları kaşlarının altından süzüyor, onlara kulak veriyordu. Anatol ona şarap dolduruyor, Dolohov’un orada bulunan İngiliz denizcisi Stevenson’la bahse tutuştuğunu anlatıyordu. Söylediğine göre Dolohov üçüncü kattaki pencerelerden birine çıkıp oturacak, ayaklarını dışarıya sarkıtacak, bu şekilde bir şişe rom içecekti. Anatol bunları anlattıktan sonra Piyer’e son bardağı uzattı:</p>

  <p>— Haydi, dibine kadar iç! İçmezsen bırakmam.</p>

  <p>Piyer:</p>

  <p>— Hayır istemiyorum! dedi. Sonra Anatol’ü iterek pencereye yaklaştı.</p>

  <p>Dolohov, İngiliz’i kolundan tutmuş, giriştikleri bahsin şartlarını kesin sözlerle açık açık anlatıyor, bunları söylerken daha çok Anatol ile Piyer’e bakıyordu.</p>

  <p>Dolohov orta boylu, kıvırcık saçlı, açık mavi gözlü bir adamdı. Yirmi beş yaşlarındaydı. Bütün piyade subayları gibi bıyıksızdı. Bu sebeple yüzünün en belirli özelliği olan ağzı olduğu gibi görünüyordu. Ağzının çizgileri olağanüstü denecek kadar ince ve biçimliydi. Üst dudak tam ortada dolgun, gergin sivri bir uç halini alıyor, alt dudağın üzerine sert bir şekilde iniyordu; bu yüzden ağzın iki tarafında hep -biri sağda, biri solda- iki ayrı gülümseme var gibiydi. Yüzünün bütün çizgileriyle birlikte bir de o meydan okuyan, sert, zeki bakışlarına dikkat edilirse insan öyle bir etki altında kalıyordu ki bu yüzü fark etmemek imkânsızdı.</p>

  <p>Dolohov zengin değildi, nüfuzlu kimselerle ilişkileri yoktu. Anatol binlerce rubleyi har vurup harman savurduğu ve Dolohov onun evinde yaşadığı halde, onları tanıyan herkesi, kendisine Anatol’den daha fazla hürmet ettirmesini bilmişti. Anatol'de bile ona karşı hürmet duyuyordu. Dolohov her çeşit kumar oynuyor, hemen her zaman da kazanıyordu. Ne kadar içerse içsin, düşünceleri hiçbir zaman duruluğundan bir şey yitirmezdi. Kuragin de Dolohov da Petersburg’da ömürlerini eğlence ile geçiren çapkınlar âleminin tanınmış kişileriydi.</p>

  <p>Ortaya bir rom şişesi getirilmişti; iki uşak, pencerenin dış tarafına oturmaya imkân vermeyen çerçeveyi ellerinden geldiği kadar acele ederek, aynı zamanda da çevrelerindeki beyefendilerin emir ve bağırışmalarından şaşkına dönmüş bir halde kırıyorlardı.</p>

  <p>Anatol muzaffer bir tavırla pencereye yaklaştı. O anda içinden bir şey kırmak geliyordu. Uşakları itti, pencerenin çerçevesini yakaladı, ama çerçeve bir türlü çıkmıyordu. Camı kırdı, sonra Piyer’e döndü:</p>

  <p>— Haydi bakalım pehlivan, bir de sen dene!</p>

  <p>Piyer pencerenin çerçevesini yakaladı, kendisine doğru çekti; meşe çerçeveyi çatırdattı, bir kısmını kırarak, bir kısmını sökerek yerinden çıkardı.</p>

  <p>Dolohov:</p>

  <p>— Hepsini çıkar, dedi, yoksa tutunduğumu zannederler.</p>

  <p>Anatol:</p>

  <p>— İngiliz böbürleniyor... Ha? İyi mi? diyordu.</p>

  <p>Piyer elinde bir rom şişesiyle pencereye yaklaşan Dolohov’a bakarak:</p>

  <p>— İyi! dedi.</p>

  <p>Pencereden aydınlık bir gök ve sabahla akşamın birbirine karışmış kızıllığı görülüyordu. Dolohov, elinde rom şişesi, pencereye sıçradı. Orada ayakta durarak odadakilere:</p>

  <p>— Dinleyin! diye bağırdı.</p>

  <p>Herkes sustu. Dolohov devam etti:</p>

  <p>— Ben ortaya (İngiliz ne dediğini anlasın diye Fransızca konuşuyordu ama Fransızcası pek iyi değildi) elli emperyal koyarak bahse giriyorum. (İngiliz’e baktı) İsterseniz yüz olsun ha?</p>

  <p>İngiliz:</p>

  <p>— Hayır, elli yeter, dedi.</p>

  <p>— Peki elli emperyal olsun. Bahse giriyorum ki bir şişe romu pencerenin kenarında, şurada oturarak, şişeyi ağzımdan hiç ayırmadan dibine kadar içeceğim (Bunu söylerken eğildi, duvarın, pencerenin dış tarafındaki meyilli çıkıntısını gösterdi). Hem de hiçbir yere tutunmadan. Anlaştık mı?</p>

  <p>İngiliz:</p>

  <p>— Anlaştık! dedi.</p>

  <p>Anatol İngiliz’e döndü, onu frağının düğmesinden yakaladı, adama yukarıdan bakarak (İngiliz kısa boyluydu) bahis şartlarını İngilizce tekrarlamaya başladı.</p>

  <p>Dolohov, dikkati üzerine çekmek için elindeki şişeyle pencerenin kenarına vurarak bağırdı:</p>

  <p>— Dur! Dur Kuragin! Beni dinleyin, eğer burada aynı şeyi yapacak biri varsa ben yüz emperyal veriyorum. Anladınız mı?</p>

  <p>İngiliz başını salladı. Ama bu hareketinden yeni bahsi kabul edip etmediği anlaşılamıyordu. Anatol, İngiliz’i bırakmıyor, onun ikide bir başını sallayarak her şeyi anladığını belirtmesine aldırmaksızın Dolohov’un sözlerini İngilizce’ye çeviriyordu. O akşam bütün parasını kumarda kaybetmiş, delikanlı denecek kadar genç, zayıf bir süvari muhafız subayı pencereye çıktı, dışarı sarkarak aşağı baktı. Kaldınma bir göz atarak:</p>

  <p>— Ay!.. Ay!.. Ay!.. diye mırıldandı.</p>

  <p>Dolohov:</p>

  <p>— Kendine gel! diye bağırdı, subayı pencereden indirmek için çekti. Genç adam mahmuzları birbirine takıldığı için beceriksiz bir hareketle odaya atladı.</p>

  <p>Dolohov, kolayca alabilmek için şişeyi pencerenin kenarına koydu, dikkatli hareketlerle yavaş yavaş pencereye çıktı. Ayaklarını aşağıya sarkıttı, sonra iki eliyle pencerenin kenarına tutunarak oraya yerleşip yerleşemeyeceğini kestirmeye çalıştı. Sonunda yerleşip oturdu, ellerini indirdi, sağa sola kımıldadı, şişeyi aldı. Anatol, ortalık iyice ağardığı halde iki mum getirip pencerenin kenarına koydu. Beyaz gömlekli Dolohov’un sırtı ile kıvırcık saçları iki taraftan da aydınlatılmış oldu. Herkes pencerenin yanına toplanmıştı. İngiliz en önde duruyordu. Piyer gülümsüyor, ama hiçbir şey söylemiyordu. Odadakiler arasında diğerlerinden daha yaşlı biri, korkulu ve öfkeli bir yüzle birden öne doğru çıktı, Dolohov’u gömleğinden tutmak istedi. Diğerlerinden daha aklı başında olan adam:</p>

  <p>— Yaptığınız çılgınlık baylar! dedi. Düşerse paramparça olur.</p>

  <p>Anatol onu durdurdu:</p>

  <p>— Dokunma ona! Dokunursan korkar, düşüp parçalanır. Öyle değil mi? Ne yaparsın o zaman? Söyle! Ha?..</p>

  <p>Dolohov arkasına baktı, gene pencerenin iki tarafına tutunarak duruşunu düzeltti, incecik dudaklarını kısarak, dişlerinin arasından konuştu:</p>

  <p>— Bir daha bana sokulan olursa yakalar, şuraya atarım. Haydi bakalım!</p>

  <p>“Haydi bakalım,” dedikten sonra tekrar döndü, ellerini aşağı indirdi, şişeyi aldı, ağzına yaklaştırdı, başını arkaya attı. Sonra dengeyi korumak için boş olan elini de yukarıya kaldırdı. Cam kırıklarını toplamaya başlamış uşaklardan biri, yere eğilmiş durumda, iki büklüm durakladı; gözlerini pencereden ve Dolohov’un sırtından ayıramıyor, dik dik bakıyordu. Anatol dimdik duruyordu, gözlerini iri iri açmıştı. İngiliz dudaklarını uzatmış, yan yan bakmaktaydı. Biraz önce bu işe engel olmaya çalışan adam, odanın bir köşesine kaçmış, divanın üzerine yatarak yüzünü duvara çevirmişti. Piyer elleriyle yüzünü kapamıştı. Dudaklarında bir gülümseme unutulup kalmış gibiydi, çünkü şimdi yüzünde büyük bir korku ve dehşet vardı. Herkes susuyordu. Piyer ellerini gözlerinden çekti. Dolohov hep aynı biçimde oturuyordu; yalnız başı o kadar arkaya kıvrılmıştı ki ensesindeki kıvırcık saçlar gömleğinin koluna değiyor, şişeyi tutan eli gittikçe daha yukarı, daha yukarı kalkarak harcadığı çabadan ötürü titriyordu. Şişe gittikçe boşalıyor, boşaldıkça yukarı doğru kalkıyor, Dolohov bu yüzden başını daha da arkaya eğiyordu. Piyer, “Neden bu kadar uzun sürüyor?” diye düşündü, ona yarım saatten fazla geçmiş gibi geliyordu. Birden Dolohov sırtını geriye doğru verdi, eli sinirli sinirli titredi. Bu titreyiş, meyilli çıkıntı üzerinde duran vücudunu yerinden oynatmaya yetti. Bütün vücudu kaydı. Eli ve başı sarf ettiği çabadan ötürü şimdi daha da şiddetli titremekteydi. Bir eli yukarı kalktı, pencerenin kenarına tutunmak istedi, tutunamadı, yine aşağıya indi. Piyer tekrar gözlerini yumdu. Kendi kendine, “Bir daha içmeyeceğim,” diye söylendi. Birden çevresinde her şeyin kımıldadığını hissetti. Gözlerini açıp baktı: Dolohov, pencerenin kenarında ayakta duruyordu. Yüzü sapsarı ama neşeliydi.</p>

  <p>— Bomboş! diye bağırdı.</p>

  <p>Sonra şişeyi İngiliz’e fırlattı, İngiliz çevik bir hareketle yakaladı. Dolohov pencereden atladı; vücudundan keskin bir rom kokusu yayılıyordu.</p>

  <p>Her taraftan:</p>

  <p>— Mükemmel! Aşk olsun! İşte bahis diye buna derler! Hay Allah! sesleri geliyordu.</p>

  <p>İngiliz cüzdanını çıkarmış parayı sayıyordu. Dolohov kaşlarını çatmış, susuyordu. Piyer pencereye doğru fırladı:</p>

  <p>— Baylar! Benimle bahse tutuşan var mı? Ben de aynı şeyi yapacağım, diye bağırdı. Hem bahse tutuşmasak da olur. Emret bir şişe getirsinler. Ben de aynı şeyi yapacağım. Emret getirsinler!..</p>

  <p>Dolohov gülümsüyordu:</p>

  <p>— Yapsın bakalım, yapsın!</p>

  <p>Her taraftan çeşitli sesler duyuldu:</p>

  <p>— Hiç olur mu? Çıldırdın mı sen? Buna kim razı olur? Merdivenden inerken bile senin başın döner.</p>

  <p>Piyer:</p>

  <p>— İçeceğim! Bir şişe rom ver bana! diye bağırdı. Kararlı bir tavırla sarhoş sarhoş masaya bir yumruk indirdi, sonra pencereye tırmandı.</p>

  <p>Onu ellerinden yakalamaya çalıştılar, ama Piyer o kadar kuvvetliydi ki yanına her yaklaşanı itip uzaklara fırlattı. Anatol:</p>

  <p>— Hayır! Onu böyle yola getiremezsiniz. Ne yapsanız boşuna, dedi. Durun ben onu kandırırım. Beni dinle! Seninle bahse tutuşmaya razıyım, ama bugün değil, yarın. Şimdi hep beraber ...’e gidelim.</p>

  <p>Piyer:</p>

  <p>— Gidelim, gidelim! diye bağırdı. Mişka’yı da götürelim.</p>

  <p>Sonra ayıyı kucaklayıp kaldırdı, onunla beraber odada fırıl fırıl dönmeye başladı.</p>

  <h2 id="sigil_toc_id_7">VII</h2>

  <p class="nonindent">Prens Vasiliy, Anna Pavlovna’nın partisinde ona biricik oğlu Boris için yalvarmış olan Prenses Drubetskaya’ya verdiği sözü tutmuştu. Genç adamın durumu hükümdara arz edilmiş, arkadaşlarından ayrı bir muamele yapılan delikanlı, Semyonovski muhafız alayına asteğmen olarak nakledilmişti. Ama Anna Mihailovna’nın bütün çabalarına, bütün uğraşmalarına rağmen Boris, ne Kutuzov’a yaver olabilmiş ne de onun yanında bir görev alabilmişti. Anna Mihailovna, Anna Pavlovna’nın gecesinden sonra hemen Moskova’ya, evlerinde kaldığı zengin akrabaları Rostovların yanına dönmüştü; taparcasına sevdiği ve çok kısa bir süre önce orduya katılan, hemen sonra da muhafız alayına asteğmen olarak nakledilen Borenka’sı<a class="noteref" href="../Text/notlar.xhtml#f11n119" id="ref119">119</a> çocukluğundan beri bu ailede yetişmişti; yıllardır da onların yanında oturuyordu. Muhafız Alayı Petersburg’dan 10 Ağustos’ta yola çıkmıştı. Anna Mihailovna’nın oğlu ise üniforma diktirmek için Moskova’da kalmıştı, alaya Radzivilov yolunda yetişecekti.</p>

  <p>Rostovlarda iki kişinin, ana ile küçük kızın isim günü kutlanıyordu; ikisinin de adları Natalya idi. Kontes Rostova’nın Povarskaya’daki dillere destan olmuş büyük evinin kapısına altı atlı arabalar durmadan gelip gidiyor, sabahtan beri tebrike gelenleri getiriyordu. Kontes, güzel büyük kızıyla birlikte, durmadan değişen konuklarla dolu salonda oturuyordu.</p>

  <p>Kontes, Doğulu kadınların tipinde, zayıf yüzlü, kırk beş yaşlarında bir kadındı. Çocukları yüzünden yıprandığı belliydi; çünkü tam on iki çocuğu vardı. Aslında dermansızlıktan ileri gelen ağır hareketleri, yavaş konuşması, ona karşısında bulunanlarda saygı uyandıran anlamlı bir hal veriyordu. Prenses Anna Mihailovna Drubetskaya aile fertlerinden biriymiş gibi yanlarında oturuyor, konukları ağırlamak, onlarla konuşmak işinde ev sahiplerine yardım ediyordu. Gençler, kabulde bulunmanın gereksiz olduğunu düşünerek arka odalarda toplanmışlardı. Kont, konukları karşılıyor, onları kapılara kadar geçiriyor, herkesi yemeğe davet ediyordu.</p>

  <p>— İsim günleri kutlanan sevgili yakınlarım namına size çok teşekkür ederim <i>ma chère</i> (ya da <i>mon cher)</i> diyordu (Karşısındaki kendisinden yüksek biri olsun, aşağıda biri olsun, hiç ayırım yapmadan herkese <i>ma chère</i> ya da <i>mon cher</i> derdi). Bakın tekrar söylüyorum. Yemeğe gelmezseniz gücenirim, <i>mon cher.</i> Bütün ailenin adına içtenlikle rica ederim <i>ma chère.</i></p>

  <p>Kont bu sözleri sinek kaydı tıraşlı, temiz, dolgun yüzünde hep aynı neşeli ifadeyle, aynı kuvvetli tokalaşmalarıyla, sık sık hafifçe eğilip selam vererek, bir ayırım yapmadan, davranışlarında hiçbir değişiklik olmadan söylüyordu. Bir konuğu geçirdikten sonra salondaki kadın ya da erkek diğer konuğunun yanına dönüyor, hayattan zevk almasını bilen, yaşamasını seven bir insanın çevik hareketiyle bir koltuk çekip bacaklarını açarak oturuyor, ellerini dizlerinin üzerine koyuyor, anlamlı anlamlı hafifçe sallanarak “Bugün hava nasıl olacak acaba?” gibi sözler söylüyor, karşısındakinin sağlık durumuyla ilgileniyor, bazen Rusça, bazen de çok kötü ama kendine güvendiğini gösteren bir Fransızcayla konuşuyor, sonunda yorgun ama ne olursa olsun üzerine aldığı ödevi yerine getiren bir insan tavrıyla yerinden kalkarak çıplak başındaki tek tük ağarmış saçları eliyle düzelte düzelte konuğu kapıya kadar geçiriyor, onu da yemeğe davet ediyordu. Bazen holden dönerken limonluktan, sonra da hizmetçi dairesinden geçerek seksen kişilik bir sofranın kurulduğu büyük mermer salona giriyor, masaları açan, damalı örtüleri seren ya da gümüşleri porselenleri taşıyan uşaklara bakıyor, aynı zamanda soylu bir kişi olan kâhyası Dimitri Vasilyeviç’i yanma çağırıyordu:</p>

  <p>— Aman Mitenka! Dikkat et her şey iyi olsun! diyordu. Sonra memnunlukla kenarları açılmış kocaman masaya bakarak, “Ha şöyle! İşin başı servistir, ha şöyle!” dedikten sonra kendinden hoşnut bir tavırla içini çekerek tekrar salona dönüyordu.</p>

  <p>Kontes sokağa çıktığı zamanlar arabasının arka tarafında durmakla görevli iri yarı bir uşak, salona girerek bas sesiyle:</p>

  <p>— Mariya Lvovna Kuragina ile kızı! diye haber verdi.</p>

  <p>Kontes bir an düşündü. Üzerinde kocasının resmi bulunan altın enfiye kutusundan biraz enfiye alıp burnuna çekti, sonra:</p>

  <p>— Bu ziyaretler beni bitirdi, dedi. Neyse, son olarak bunu kabul edeceğim. Ne yapalım? Bu kadın kibirlinin tekidir.</p>

  <p>Sonra sanki, “Son darbeyi de vurun bakalım,” der gibi üzüntülü bir tavırla uşağa:</p>

  <p>— Buyursunlar, dedi.</p>

  <p>Uzun boylu, şişman, her haliyle kibirli görünen bir kadınla yuvarlak yüzlü, gülümseyen bir kız giysilerini hışırdata hışırdata salona girdiler.</p>

  <p>— <i>Chère comtesse, il y a si longtemps... elle a été alitée, la pauvre enfant... au bal des Razoumowsky... et la comtesse Apraksine... J'ai été si heureuse..</i>.<a class="noteref" href="../Text/notlar.xhtml#f11n120" id="ref120">120</a></p>

  <p>Neşeli kadın sesleri birbirine karışıyor, konuşmaların arasında giysilerin hışırtısı, çekilen iskemlelerin gıcırtısı duyuluyordu. Konuşma başlamıştı, ama öyle bir konuşmaydı ki konuklar ilk fırsatta elbiselerini hışırdatarak yerlerinden kalkabilir “<i>Je suis bien charmée; la santé maman... et la comtesse Apraksine...”</i><a class="noteref" href="../Text/notlar.xhtml#f11n121" id="ref121">121</a> dedikten sonra gene eteklerini hışırdata hışırdata hole çıkıp kürklerini ya da yağmurluklarını giyerek gidebilirlerdi. O günlerde herkesin dilinde dolaşan bir konudan, Çariçe Katerina zamanında yakışıklılığı ile ün salmış, zengin ihtiyar Kont Bezuhov’un hastalığı ile onun -Anna Pavlovna’nın partisinde yakışıksız davranışlarda bulunan- evlilik dışı oğlu Piyer’den söz açılmıştı.</p>

  <p>Konuk hanım:</p>

  <p>— Zavallı konta çok acıyorum, diyordu. Zaten sağlık durumu çok kötüydü. Şimdi de oğlu yüzünden büyük üzüntü içinde. Bu onu öldürecek.</p>

  <p>Kontes, Kont Bezuhov’un niye bu kadar üzüldüğünü daha önce belki on beş kere dinlediği halde bunun neden ileri geldiğini bilmiyormuş gibi:</p>

  <p>— Ne olmuş ki? diye sordu.</p>

  <p>Konuk hanım anlatmaya devam etti.</p>

  <p>— İşte şimdiki terbiye! İşittiğime göre bu genç daha yabancı ülkelerdeyken iyice başıboş bırakılmış. Şimdi de Petersburg’da öyle müthiş şeyler yapmış ki onu oradan polis kuvvetiyle çıkarmışlar.</p>

  <p>Kontes:</p>

  <p>— Bakın hele, dedi.</p>

  <p>Anna Mihailovna söze karıştı:</p>

  <p>— Bu delikanlı kendisine kötü arkadaşlar seçmiş; Prens Vasiliy’in oğlu, Dolohov adında biri, bir de o, neler neler yapmışlar. İkisi cezalandırılmış. Dolohov’un rütbesi alınmış, Bezuhov’un oğlu Moskova’ya sürülmüş. Anatol Kuragin’e gelince... Babası bir çaresini bulup yaptıklarını örtbas edebilmiş. Ama onu da Petersburg’dan sürmüşler.</p>

  <p>Kontes:</p>

  <p>— Peki ne yapmışlar bunlar canım? diye sordu.</p>

  <p>Konuk hanım:</p>

  <p>— Bunlar haydut. Tam anlamıyla haydut, dedi. Hele Dolohov! Mariya İvanovna Dolohova’nın oğludur. Annesi çok saygıdeğer bir kadın. Öyleyken ne yaptı biliyor musunuz? Olup bitenleri hayalinizde canlandırın: Üçü bir yerden bir ayı bulmuşlar, onu arabaya almışlar, oyuncu kızların yanına götürmüşler. Polis gürültülerini bastırmaya koşmuş, onlar da o semtin komiserini yakalayıp ayıyla sırt sırta bağlamışlar. Sonra ayıyı Moyka Kanalı’na bırakmışlar; ayı yüzüyormuş, komiser de sırtındaymış.</p>

  <p>Kont gülmekten katılıyordu:</p>

  <p>— Tam da komisere yakışır bir durum, <i>ma chère!</i> diye bağırdı.</p>

  <p>— Ah ne korkunç şey! Bunda gülünecek ne var kont?</p>

  <p>Prensesin bu sözüne rağmen hanımlar da gülmekten kendilerini alamamışlardı. Konuk hanım devam etti:</p>

  <p>— Zavallı adamcağızı güç bela kurtarmışlar. Sizin anlayacağınız Kont Kiril Vladimiroviç Bezuhov’un oğlu kendisine bundan daha akıllıca bir şey bulamamış; oysa onun için “çok terbiyeli, çok akıllı” diyorlardı. Bakın; yabancı ülkelerdeki terbiye insanı nerelere sürüklüyor. Umarım zenginliğine rağmen onu burada hiç kimse evine almaz. Bana da takdim etmek istediler. Kesinlikle reddettim. Benim kızlarım var.</p>

  <p>Kontes, genç kızlar duymasın diye hafifçe eğilerek sordu:</p>

  <p>— Neden bu genç için “o kadar zengin” diyorsunuz?</p>

  <p>Genç kızlar konuşulanları hiç dinlemiyorlarmış gibi bir tavır takınmışlardı. Kontes devam etti:</p>

  <p>— Kontun yalnız evlilik dışı çocukları var. Öyle sanıyorum ki Piyer de meşru olmayan bir çocuk...</p>

  <p>Konuk hanım elini salladı:</p>

  <p>— Kontun en aşağı yirmi kadar gayri+meşru çocuğu var sanırım.</p>

  <p>Prenses Anna Mihailovna sosyetedeki ilişkilerini, aynı zamanda orada olup bitenleri çok iyi bildiğini açıklamak istediğini belirten bir tavırla konuşmaya katıldı. Ötekiler gibi alçak sesle ve anlamlı bir şekilde:</p>

  <p>— Asıl mesele şu, dedi, Prens Kiril Vladimiroviç’in nasıl ün saldığını bilmeyen kalmadı. Çocuklarının sayısını bile şaşırmıştır. Ama bu “Piyer” dedikleri en sevgili oğluymuş.</p>

  <p>Kontes:</p>

  <p>— İhtiyar ne yakışıklı adamdı, dedi. Daha geçen yıl bile ne hoştu. Hayatımda ondan yakışıklı erkek görmedim.</p>

  <p>Anna Mihailovna:</p>

  <p>— Şimdi çok değişti, dedi ve devam etti; Şunu demek istiyordum ki karısının tarafından doğrudan doğruya bütün servetin vârisi Prens Vasiliy’dir. Ama babası Piyer’i çok severmiş, eğitimiyle çok meşgul olmuş, hükümdara bile yazmış... Onun için, ölürse (sağlık durumu o kadar kötü ki ölmesi her an bekleniyor; hatta Petersburg’dan Loren bile geldi) o koca servet, Piyer’e mi. Prens Vasiliy’e mi, kime kalacak, hiç kimse kestiremiyor. Topraklarında kırk bin köylü oturuyor, ayrıca milyonları var. Bunu çok iyi biliyorum. Çünkü bunları bana Prens Vasiliy’in kendisi söyledi. Zaten Kiril Vladimiroviç anne tarafından üçüncü göbekten dayım olur. Bizim Borya’yı vaftiz ettiren odur.</p>

  <p>Bu son sözleri sanki buna pek önem vermiyormuş gibi söylemişti. Konuk hanım:</p>

  <p>— Prens Vasiliy Moskova’ya dün geldi, dedi. Bana söylediklerine göre yarın teftişe çıkıyormuş.</p>

  <p>Prenses:</p>

  <p>— Evet ama, <i>entre nous,</i><a class="noteref" href="../Text/notlar.xhtml#f11n122" id="ref122">122</a> bu yalnız bir bahane, diye karşılık verdi. Aslında kendisi Kiril Vladimiroviç’in sağlık durumunun çok kötü olduğunu haber aldığı için onu görmeye gelmiş.</p>

  <p>Kont:</p>

  <p>— Yalnız <i>ma chère,</i> bence bu çok hoş bir şaka, dedi, ama daha yaşlıca olan konuğun kendisini dinlemediğini fark edince, genç kızlara dönerek sözüne devam etti:</p>

  <p>— Kim bilir komiserin hali nasıldı? Gözümün önünde canlandırıyorum da.</p>

  <p>Komiserin suyun içinde nasıl kollarını sallayıp durduğunu göstermek için kollarını bir aşağı bir yukarı salladı; sonra gene her zaman iyi yemekler yiyen, özellikle güzel içkiler içen insanlara özgü kalın bir sesle, şişman vücudunu sarsarak kahkahalarla gülmeye başladı. Sonunda:</p>

  <p>— Her neyse, dedi. Yemeğe bize buyrun!</p>

  <h2 id="sigil_toc_id_8">VIII</h2>

  <p class="nonindent">Bir sessizlik oldu. Kontes, konuğuna bakarak tatlı tatlı gülümsüyor, gene de o anda kadın kalkıp giderse bundan fazla üzüntü duymayacağını belli ediyordu. Konuk hanımın kızı artık elbisesini düzeltiyor, soran bakışlarla annesine bakıyordu. Tam o sırada yandaki odadan kapıya doğru birkaç erkekle birkaç kadın koşuşuyormuş gibi sesler duyuldu; biri bir iskemleye takılıp gürültüyle yere devirdi, sonra on üç yaşlarında bir kız, müslinden kısa etekliğinin içinde bir şey saklayarak içeri daldı, odanın ortasına gelince de durakladı. Koşarken aradaki mesafeyi hesaplayamamış, elinde olmadan bu kadar ileriye gitmişti. Aynı anda öbür kapının eşiğinde yakası koyu kırmızı bir üniversite öğrencisi, bir muhafız subayı, on beş yaşlarında bir başka kız, bir de çocukların giydiği cinsten kısa ceket giymiş, al yanaklı, şişman bir erkek çocuk görünmüştü.</p>

  <p>Kont ayağa fırladı, sonra sallana sallana gidip içeriye koşarak girmiş olan küçük kızı kollarının arasına aldı. Gülerek:</p>

  <p>— Ah! İşte geldi, dedi. İsim gününü kutladığımız kızımız! <i>Ma chère, imeninitza.</i><a class="noteref" href="../Text/notlar.xhtml#f11n123" id="ref123">123</a></p>

  <p>Kontes yapmacık bir sertlikle:</p>

  <p>— <i>Ma chère, il y a un temps pour tout,</i><a class="noteref" href="../Text/notlar.xhtml#f11n124" id="ref124">124</a> dedi, sonra kocasına döndü, Onu hep sen şımartıyorsun Elie.</p>

  <p>Konuk bayan:</p>

  <p>— <i>Bonjour, ma chère, Je vous félicite,</i><a class="noteref" href="../Text/notlar.xhtml#f11n125" id="ref125">125</a> dedi. Sonra kızın annesine döndü. <i>Quelle délicieuse enfant!</i><a class="noteref" href="../Text/notlar.xhtml#f11n126" id="ref126">126</a></p>

  <p>Kara gözlü, geniş ağızlı, güzel olmayan, ama çok hareketli küçük kız, hızlı koştuğu için kaymış korsajının altından görünen körpecik çıplak omuzları, ensesine doğru toplanmış siyah bukleleri, incecik çıplak kolları, paçaları dantelli bir pantolon geçirdiği zayıf bacakları ve açık ayakkabıların içindeki küçük ayaklarıyla öyle tatlı bir çağdaydı ki ne çocuk ne de genç kız sayılabilirdi. Babasının kollarından kurtularak, sert sözlerini hiç önemsemeden annesine koştu, al al olmuş yüzünü onun dantelli şalına saklayarak güldü. Eteğinin altından çıkardığı bir bebeği gösterip kesik kesik bir şeyler söyleyerek gülüyordu:</p>

  <p>— Görüyor musunuz? Bebek... Mimi... Görüyorsunuz ya!</p>

  <p>Nataşa bundan sonrasını söyleyemedi o anda her şey ona gülünç görünüyordu). Annesinin üzerine abandı, öylesine yüksek sesle gülüyordu ki herkes, o kibirli konuk hanım bile, kendisini tutamayıp gülmeye başladı. Annesi yapmacık bir sertlikle kızını iterek:</p>

  <p>— Haydi, haydi! Götür o acayip şeyi buradan! dedi. Sonra konuğa döndü. Bu benim küçük kızım!</p>

  <p>Nataşa yüzünü bir an için annesinin dantelli şalından ayırarak gülmekten gözyaşı içinde kalmış gözlerini ona doğru kaldırdı, sonra yüzünü tekrar sakladı.</p>

  <p>Yalnız aileyi ilgilendiren bir sahneyi seyretmek zorunda kalan konuk bayan, buna herhangi bir şekilde katılması gerektiğini düşünüyordu. Bu yüzden Nataşa’ya döndü:</p>

  <p>— Söyleyin yavrum, bu Mimi sizin neyiniz oluyor? Herhalde kızınız, öğle değil mi?</p>

  <p>Nataşa konuk hanımın kendisiyle karşısında bir çocuk varmış gibi yukarıdan konuşmasından hiç hoşlanmamıştı. Karşılık vermeden ciddi ciddi konuk hanıma baktı.</p>

  <p>Bu arada gençler, Anna Mihalovna’nın oğlu subay Boris, kontun büyük oğlu üniversite öğrencisi Nikolay, kontun on beş yaşındaki yeğeni Sonya ile küçük oğlu Patruşa salonda gelişigüzel yerleşmişlerdi. Ayıp olmasın diye, hâlâ yüzlerinin her çizgisinde titreyen neşeyi, sevinci bastırmaya çalıştıkları görülüyordu. Anlaşılan orada, hepsinin rüzgâr gibi koşarak ayrıldıkları o arka odalarda, salondaki sosyete dedikodularından, havanın sıcaklığından, soğukluğundan ya da Kontes Apraksine’le ilgili sözlerden daha neşeli konuşmalar yapmışlardı. Arada bir göz göze gelince gülmemek için kendilerini zor tutuyorlardı.</p>

  <p>Biri üniversite öğrencisi, diğeri subay olan iki genç, çocukluk arkadaşıydılar. Yaşıttılar, ikisi de yakışıklıydı, ama birbirlerine benzemiyorlardı. Boris uzun boylu, sarışın bir gençti; güzel, sakin yüzünün çizgileri düzgün ve inceydi. Nikolay ise o kadar uzun boylu değildi, kıvırcık saçlıydı, yüzünde içten bir ifade vardı. Dudaklarının üstünde küçük siyah tüycükler belirmişti; yüzünde kararlılık ve heyecan okunuyordu. Daha salona girer girmez kıpkırmızı olmuştu. Bir şeyler söylemek istiyor, ama ne söyleyeceğini bilmiyordu. Boris ise aksine hemen söyleyecek bir şeyler buldu. Sakin ve şakacı bir tavırla Mimi denilen bebeği, daha burnu kopmadan, doğru dürüst bir genç kızken tanıdığını, bebeğin beş yıl içinde gözünün önünde ihtiyarladığını, kafasında boydan boya bir çatlak bulunduğunu anlattı. Bunları anlattıktan sonra Nataşa’ya baktı. Nataşa ona arkasını dönüp bakışlarını kardeşine çevirdi; kardeşi gözlerini kısmış, sessiz sessiz, sarsıla sarsıla gülüyordu. O zaman Nataşa da kendisini tutamadı, yerinden fırladı, küçük ayaklarının olanca kuvvetiyle koşarak dışarı çıktı. Boris ise bunları hiç gülmeden söylemişti. Sonra annesine döndü, gülümseyerek sordu:</p>

  <p>— Siz de galiba gitmek istiyordunuz <i>maman</i>,<a class="noteref" href="../Text/notlar.xhtml#f11n127" id="ref127">127</a> öyle değil mi? Arabayı getirsinler mi?</p>

  <p>Annesi de gülümsedi:</p>

  <p>— Evet. Git, git söyle arabayı getirsinler, dedi.</p>

  <p>Boris yavaşça dışarı çıktı. Nataşa’nın arkasından gitti. Bunun üzerine şişman çocuk da önemli bir iş yaparken biri ona engel olmuş gibi canı sıkılarak öfkeli öfkeli Boris’in arkasından koştu.</p>

  <h2 id="sigil_toc_id_9">IX</h2>

  <p class="nonindent">Misafir odasında gençlerden, kontesin büyük kızı ile (kız kardeşinden dört yaş büyük olduğu için artık bir büyük gibi davranıyordu) misafir genç kızdan başka Nikolay ve kontun yeğeni Sonya kalmıştı. Sonya yumuşak bakışları uzun kirpiklerle gölgelenmiş, gür ve siyah saç örgüsü başına iki defa dolanmış, yüzünün ve özellikle zayıf ama biçimli, adaleli kollarıyla boynunun cildi sarıya çalan, incecik, oya gibi esmer bir genç kızdı. Hareketlerindeki akıcılık, yumuşaklık, küçük el ve ayaklarının kıvraklığı, biraz şeytanca ve çekingen tavırlarıyla, daha tam olarak gelişmemiş, ama ileride çok güzel dişi kedi haline gelecek bir kedi yavrusunu andırıyordu. Belliydi ki konuşulanlara katıldığını göstermek için, gülümsemeyi yerinde bir hareket sayıyordu, öyleyken gözleri elinde olmayarak uzun kirpiklerinin arasından, orduya katılacak <i>cousin'</i>ine<a class="noteref" href="../Text/notlar.xhtml#f11n128" id="ref128">128</a> öylesine bir genç kız tutkusuyla, öylesine bir sevgiyle bakıyordu ki dudaklarındaki o tebessüm kimseyi bir an için bile aldatamazdı. Belliydi ki o kedi yavrusu, sonradan (Boris'le Nataşa’nın yaptıkları gibi salondan dışarı fırlar fırlamaz) <i>cousin'e</i> doğru daha büyük bir hızla atılmak, onunla oynaşmak için sadece bir an için uslanmıştı!</p>

  <p>İhtiyar kont konuk bayana döndü, oğlu Nikolay’ı işaret ederek:</p>

  <p>— Evet, <i>ma chère,</i> dedi. Bakın arkadaşı Boris subay oldu, o da tek ondan geri kalmasın diye üniversiteyi de, beni, ihtiyar babasını da bırakıyor; askere gidiyor <i>ma chère.</i> Oysa arşiv dairesindeki yeri hazırdı bile. Her şey tamamdı. Soran bir tavırla ekledi:</p>

  <p>— Ne arkadaşlık değil mi?</p>

  <p>Konuk hanım:</p>

  <p>— Ya, evet. Savaş ilan edilmiş, öyle diyorlar! dedi.</p>

  <p>Kont:</p>

  <p>— Bunu çoktandır söylüyorlar, dedi. Gene de konuşur, konuşur, sonunda bu işten vazgeçerler. Ama ne arkadaşlık <i>ma chère!</i> diye tekrarladı. Süvari alayına girecek.</p>

  <p>Konuk bayan ne söyleyeceğini bilemeyerek başını salladı. Nikolay birden kıpkırmızı oldu; sonra sanki utanılacak bir suç yüzüne vuruluyormuş gibi, babasının sözüne:</p>

  <p>— Ben orduya arkadaş hatırı için gitmiyorum, diye karşılık verdi. Hiç de arkadaşlıktan değil! Yalnız asker olmak istediğim için gidiyorum!</p>

  <p>Bunu söyledikten sonra kuzeniyle konuk genç kıza dönüp baktı: İkisi de bu sözlerini çok beğendiklerini göstermek için ona gülümsüyorlardı.</p>

  <p>Kont:</p>

  <p>— Bugün Pavlograd süvari alayının komutanı Şubert, öğle yemeğini bizde yiyecek. Buraya izinli gelmiş. Giderken onu da beraberinde götürecek. Ne yaparsın! dedi.</p>

  <p>Bunları ona büyük üzüntü veren bir konudan şaka yollu söz edebildiğini göstermek istiyormuş gibi omuzlarını silkerek söylemişti. Oğlu:</p>

  <p>— Size daha önce de söyledim babacığım. Beni bırakmak istemiyorsanız kalırım, dedi. Ama biliyorum ki hiçbir işe yaramam, ancak askerlik yapabilirim; ne diplomat ne de memur olabilirim. Çünkü duygularımı saklamasını hiç bilmiyorum.</p>

  <p>Bunu, yakışıklı bir delikanlıya özgün çapkın bir tavırla söylemişti. Kedi yavrusu gözlerinin içine baktı; sanki hep onunla oynaşmaya, ona bütün kediliğini göstermeye hazırdı. İhtiyar kont:</p>

  <p>— Peki, peki, öyle olsun! dedi. Hep de öfkelenir. Bu Bonapart herkesin başını döndürdü; herkes nasıl bu adam teğmenken imparator oldu diye düşünüyor. Eh, Allah versin, ne yapalım.</p>

  <p>Bunu söylerken konuk hanımın kendisine alaylı alaylı gülümsediğini fark etmemişti.</p>

  <p>Büyükler Bonapart’tan söz açtılar. Kuragina’nın kızı Jüli, genç Rostov’a döndü, ona tatlı tatlı gülümseyerek:</p>

  <p>— Yazık ki perşembe günü Arharovlara gelmediniz, sizsiz orada o kadar canım sıkıldı ki! dedi.</p>

  <p>Bu sözle gururu okşanan delikanlı, gençlere yakışır çapkın bir gülümseyişle gidip yanına oturdu, güler yüzle sözlerini dinleyen Jüli ile ayrı bir konuşmaya daldı. Bunu yaparken dudaklarındaki o içten tebessümün, kıpkırmızı kesilen, gene de hiçbir şey duymuyormuş gibi yapmacık bir tavırla etrafındakilere gülümsemeye çalışan Sonya’nın yüreğini kıskançlık hançeriyle doğradığını fark etmiyordu. Konuşmanın ortasında bir ara başını kaldırıp ona baktı. Sonya onun bu bakışına hırslı, öfkeli bir bakışla karşılık verdi; gözlerinde biriken yaşları tutmaya çalışarak dudaklarında o yapmacık gülümseyişle yerinden fırladı, odadan dışarı çıktı. Nikolay’ın bütün heyecanı birden yok oluverdi. Konuşmaya ara verilmesini bekledi, ilk fırsatta yüzünde üzgün bir ifadeyle odadan çıkıp Sonya’yı aramaya koyuldu. Anna Mihailovna, Nikolay odadan çıkarken onu işaret ederek:</p>

  <p>— Bütün gençlerin sırları ne kadar çabuk belli olur! dedi. <i>Cousinage, dangereux voisinage!</i><a class="noteref" href="../Text/notlar.xhtml#f11n129" id="ref129">129</a></p>

  <p>Kontes, gençlerle birlikte salona süzülmüş olan güneş ışığı yok olduktan sonra, kimsenin kendisine sormadığı, ama her zaman zihnini kurcalayan bir soruya karşılık veriyormuş gibi:</p>

  <p>— Evet! dedi. Şimdi onlara bakıp içimizde sevinç duyabilmek için nice üzüntülere, nice acılara katlanıldı. Şimdi bile, doğrusunu isterseniz, insan sevinçten çok korku duyuyor; hep endişe ediyor, hep korkuyor. Çünkü çocukların bu çağı öyle tehlikelerle dolu ki! Kızlar için de erkekler için de.</p>

  <p>Konuk hanım:</p>

  <p>— Her şey verilen terbiyeye bağlı, dedi.</p>

  <p>Kontes devam etti:</p>

  <p>— Orası öyle. Çok şükür, ben şimdiye kadar çocuklarım için bir arkadaş olmuşumdur. Bana tam anlamıyla güvenirler.</p>

  <p>Bunu söylerken çocuklarının kendilerinden hiçbir zaman bir şey saklamayacaklarını sanan bütün ana babaların yaptığı hatayı tekrarlıyordu.</p>

  <p>— Biliyorum ki kızlarım için daima ilk <i>confidente</i><a class="noteref" href="../Text/notlar.xhtml#f11n130" id="ref130">130</a> ben olacağım. Yine biliyorum ki <i>Nikolenka</i><a class="noteref" href="../Text/notlar.xhtml#f11n131" id="ref131">131</a> çabuk parlayan bir karakterde olduğu için yaramazlık etse bile (Bir erkek çocuk yaramazlık etmeden duramaz ki) yaramazlıkları gene de o Petersburg’daki beylerin yaptıklarına benzemeyecek.</p>

  <p>Karşısına çıkan karışık sorunları daima “Ne hoş,” diyerek çözümlediğini sanan kont:</p>

  <p>— Evet! İyi çocuklardır doğrusu. İyi çocuklardır, diye onayladı. Gelgelelim oğlum süvari alayına gitmek istedi. Artık başka ne beklersiniz <i>ma chère.</i></p>

  <p>Konuk bayan:</p>

  <p>— Küçük kızınız ne sevimli şey, dedi, ateş gibi.</p>

  <p>Kont:</p>

  <p>— Evet. Ateş gibi, dedi. Bana çekti, hem de öyle güzel sesi var ki! Kızımı övmek gibi olmasın ama, doğrusunu söyleyeyim, çok güzel sesli bir kadın olacak. İkinci bir Salomni. Ona şan dersleri vermesi için bir İtalyan tuttuk.</p>

  <p>— Biraz erken değil mi? Diyorlar ki bu yaşta şan dersleri almak sese zarar verirmiş!</p>

  <p>Kont:</p>

  <p>— Yok canım, ne erkeni? dedi. Annelerimiz on iki on üç yaşlarında evlenmiyorlar mıydı?</p>

  <p>Kontes:</p>

  <p>— Daha bu yaşta Boris’e âşık. Ne dersiniz buna? dedi ve Boris’in annesine bakıp hafifçe gülümsedi. Sonra her zaman zihnini kurcalayan bir düşünceyi açıklıyormuş gibi devam etti:</p>

  <p>— Ama bakın, size bir şey söyleyeyim mi? Onu daha çok baskı altında tutsam, ona her şeyi yasak etsem kim bilir gizli gizli neler yaparlardı (Kontes “öpüşürlerdi” demek istiyordu). Şimdi ise onun içini dışını biliyorum. Zaten akşamlan kendisi koşa koşa bana gelir, her şeyi olduğu gibi anlatır. Belki de onu şımartıyorum. Ama doğrusu bence bu daha iyi. Büyük kızımı daha sert bir disiplin altında tutmuşumdur.</p>

  <p>Büyük kızı güzel Kontes Vera gülümseyerek:</p>

  <p>— Evet, beni tamamıyla başka türlü yetiştirdiler, dedi.</p>

  <p>Ama gülümsemesi başkalarında olduğu gibi yüzünü güzelleştirmiyordu. Tersine ona tabii olmayan, bundan ötürü nahoş bir ifade veriyordu. Büyük kız Vera güzeldi, akıllıydı, çok iyi okumuştu, iyi terbiye görmüştü, sesi tatlıydı, söylediği sözler yerinde ve haklıydı, ama tuhaf şey, orada bulunan herkes o anda bunu neden söylediğine hayret etmiş gibi ona baktı; annesiyle konuk hanım da şaşırmış, sıkılmışlardı. Konuk hanım:</p>

  <p>— İnsanlar nedense ilk çocuklarını yetiştirirken fazla uğraşırlar. Onları ille üstün birer varlık haline getirmek isterler! dedi.</p>

  <p>Kont:</p>

  <p>— Tanrı’nın bildiğini kuldan ne saklayayım <i>ma chère</i>? Sevgili kontesimiz gerçekten Vera ile çok uğraştı, dedi. Eh fena da olmadı yani! iyi bir kız oldu!</p>

  <p>Bunu söylerken kızını beğendiğini belirten anlamlı bir tavırla Vera’ya göz kırptı.</p>

  <p>Konuklar öğle yemeğine geleceklerine söz vererek kalkıp gittiler. Kontes onları geçirdikten sonra:</p>

  <p>— Bu ne biçim davranış! dedi. Gitmek bilmediler!</p>

  <h2 id="sigil_toc_id_10">X</h2>

  <p class="nonindent">Nataşa salondan çıktıktan sonra ancak limonluğa kadar koşmuştu. Oraya gelince durakladı, salondan gelen konuşmalara kulak kabartarak Boris’in çıkmasını bekledi. Sabırsızlanmaya başlamıştı. Küçük ayağını öfkeyle yere vurdu. Genç adam hemen yanma gelmediği için ağlayacak gibiydi. Bu sırada Boris’in hafif ayak sesleri duyuldu. Genç adam acele etmeden, ağır, ölçülü ve düzenli adımlarla yürüyordu. Nataşa hızla kendini çiçek ekili sandıkların arasına atıp saklandı. Boris odanın ortasında durdu, çevresine bakındı, üniformasının kolundaki tozu silkeledi, sonra aynaya yaklaştı, güzel yüzüne dikkatle baktı. Nataşa hiç ses çıkarmadan saklandığı yerden başını uzatıp ona bakıyor, ne yapacağını merakla bekliyordu. Boris bir süre aynanın karşısında durdu, gülümsedi, sonra dış kapıya doğru yürüdü. Nataşa arkasından seslenmek istedi, sonra vazgeçti. Kendi kendine “Bırakın arasın,” dedi.</p>

  <p>Boris çıkar çıkmaz öbür kapıdan, yanakları al al olmuş, gözyaşları arasında öfkeyle bir şeyler mırıldanan Sonya girdi. Nataşa, ilk anda ona doğru koşmak istedi. Sonra kendini tuttu, saklandığı yerde sanki kendisini görünmez kılan sihirli bir şapkanın altındaymış da dünyada olup bitenleri oradan seyrediyormuş gibi bakmaya devam etti. O zamana kadar bilmediği bambaşka bir zevk duyuyordu. Sonya salonun kapısına bakarak bir şeyler mırıldandı. Kapıdan Nikolay girdi. Sonya’ya doğru koşarak:</p>

  <p>— Sonya, ne oluyorsun! dedi. Öyle yapılır mı?</p>

  <p>Sonya hıçkıra hıçkıra ağlamaya başladı.</p>

  <p>— Bir şey yok, bir şey yok! Bırakın beni!</p>

  <p>— Hayır, ne olduğunu ben biliyorum!</p>

  <p>— Madem biliyorsunuz, iyi ya işte, onun yanına gidin!</p>

  <p>Nikolay, genç kızın elini tuttu:</p>

  <p>— Sonya! İzin verin bir tek söz söyleyeyim size! Yalnız hayalinizde olan bir şey için kendinize de bana da böyle işkence etmeye hakkınız var mı?</p>

  <p>Sonya elini çekmedi, ağlaması da durdu. Nataşa hiç kımıldamadan, nefes bile almadan, pırıl pırıl gözlerle saklandığı yerden onlara bakıyor, “Şimdi ne olacak acaba?” diye düşünüyordu.</p>

  <p>Nikolay:</p>

  <p>— Sonya, sen olmazsan dünya gözümde değil! Sen benim için her şeysin! Bunu sana ispat edeceğim, diyordu.</p>

  <p>— İstemiyorum, öyle konuşmandan hoşlanmıyorum.</p>

  <p>— Peki, bir daha yapmam. Ne olur bağışla beni Sonya.</p>

  <p>Sonya’yı kendine doğru çekip öptü. Nataşa, “Ah, ne güzel şey!” diye düşündü. Sonya ile Nikolay odadan çıktıktan sonra da arkalarından gidip Boris’i yanına çağırdı. Bir şeyler anlatmak ister gibi şeytanca bir tavırla:</p>

  <p>— Boris, buraya gelir misiniz? dedi. Size bir şey söylemek istiyorum. Buraya, buraya!</p>

  <p>Boris’i limonluğa, çiçek ekilen sandıkların arasında biraz önce saklandığı yere doğru götürdü. Boris gülümseyerek peşinden gidiyordu:</p>

  <p>— Neymiş söyleyeceğiniz şey? diye sordu.</p>

  <p>Nataşa birden utandı, etrafına bakındı, sandıklardan birinin üzerine fırlattığı bebeği gözüne ilişti, onu eline aldı:</p>

  <p>— Öpün bebeği, dedi.</p>

  <p>Boris, Nataşa’nın yüzüne dikkatle ve tatlı tatlı bakıyor, hiçbir şey söylemiyordu. Nataşa:</p>

  <p>— Öpmek istemiyor musunuz? Peki, öyleyse şuraya gelin! dedi, daha içerlek bir yere, çiçeklerin arasına çekildi, bebeği elinden bıraktı. “Daha yakına, daha yakına!” diye fısıldıyordu.</p>

  <p>Subayı, üniformasının kol sırmasından yakalamıştı. Kızarmış yüzünde hem korku hem de aşırı bir ciddiyet vardı. Heyecandan neredeyse ağlayacaktı. Kaşlarının altından ona bakarak gülümsüyordu. Duyulmayacak kadar hafif bir sesle:</p>

  <p>— Ya beni öpmek istemez misiniz? diye sordu.</p>

  <p>Boris kızardı. Ona doğru eğilerek:</p>

  <p>— Ne tuhaf şeysiniz! diye söylendi.</p>

  <p>Ona doğru eğilirken daha da kızarmıştı. Ama hiçbir davranışta bulunmayıp bekledi. Küçük kız birden zıplayarak sandığın üzerine çıktı. Şimdi ondan daha uzun boylu oluvermişti. Kollarını boynuna doladı. İncecik çıplak elleri, Boris’in boynunun üst tarafında kenetlendi. Bir baş hareketiyle saçlarını geriye attı, genç adamı dudaklarından öptü. Sonra saksıların arasından çiçeklerin öbür tarafına kaydı, başını eğerek durdu.</p>

  <p>Boris:</p>

  <p>— Nataşa, biliyorsunuz ki sizi seviyorum ama... diyecek oldu.</p>

  <p>Nataşa sözünü kesti:</p>

  <p>— Bana âşık mısınız yoksa? diye sordu.</p>

  <p>— Evet. Size âşığım, ama çok rica ederim bir daha deminki gibi davranmayalım... Daha dört yılım var... O zaman gelip sizi isteyeceğim.</p>

  <p>Nataşa bir an düşündü. İncecik parmaklarını kıvırarak:</p>

  <p>— On üç, on dört, on beş, on altı... diye saydı. Peki öyleyse! Söz mü?..</p>

  <p>Heyecanlı yüzünü, sakin ve sevinçli bir tebessüm aydınlatmıştı. Boris:</p>

  <p>— Söz! dedi.</p>

  <p>Küçük kız:</p>

  <p>— Dönmek yok, tamam mı? dedi. Ölünceye kadar değil mi?</p>

  <p>Sonra genç adamın koluna girerek, yüzünde mutlu bir ifadeyle onunla beraber ağır ağır oturma odasına gitti.</p>

  <h2 id="sigil_toc_id_11">XI</h2>

  <p class="nonindent">Kontes ziyaretlerden o kadar yorulmuştu ki artık yanına başka kimsenin gönderilmemesini söyledi. Kapıda duran uşağa da isim gününü kutlamak için gelenleri mutlaka yemeğe davet etmesi emredilmişti. Kontes, Petersburg’a geldiğinden beri pek görüşemediği çocukluk arkadaşı Anna Mihailovna ile baş başa kalmak istiyordu. Tatlı yüzü gözyaşlarıyla yıpranmış olan Anna Mihailovna, kontesin oturduğu koltuğun biraz daha yanına sokuldu:</p>

  <p>— Seninle çok açık konuşacağım, dedi. Zaten eski arkadaşlardan kaç kişi kaldık ki! İşte bu yüzden senin dostluğuna bu kadar büyük değer veriyorum!</p>

  <p>Bunu söyledikten sonra Vera’ya bakarak sustu. Kontes, arkadaşının elini sıktı. Büyük kızına dönerek:</p>

  <p>— Vera! dedi. Siz hiçbir şeyi anlamaz mısınız?</p>

  <p>Bunu söylerken onu pek sevmediği belli oluyordu.</p>

  <p>— Şu anda burada fazla olduğunu fark etmiyor musun? Kardeşlerinin yanına git ya da...</p>

  <p>Güzel Vera alaylı bir tavırla gülümsedi, bu sözlerden hiç de alınmadığı belliydi:</p>

  <p>— Bunu daha önce söyleseydiniz hemen giderdim, diye karşılık verdi, kalkıp kendi odasına gitti.</p>

  <p>Ama oturma odasından geçerken gözü, iki pencere önünde, birbirinden aynı uzaklıkta, aynı pozda oturan iki çifte ilişti. Durdu, onları küçümsediğini belli eden bir tavırla gülümsedi. Sonya, onun için yazdığı ilk şiirlerinin kopyasını çıkaran Nikolay’ın yanında oturuyordu. Boris ile Nataşa da öbür pencere önünde oturmuşlardı; Vera içeri girince birden sustular. Sonya da Nataşa da suçlu suçlu ama aynı zamanda mutlu yüzlerle Vera’ya baktılar.</p>

  <p>Bu sevdalı küçük kızları seyretmek hem dokunaklı hem de neşe uyandıran bir şeydi. Ama belliydi ki onların bu hali, Vera’da hiç de hoş bir duygu uyandırmıyordu.</p>

  <p>— Size benim eşyalarımı almayın diye kaç defa rica ettim. Kendi odanız var ya! diyerek Nikolay’ın elindeki hokkayı aldı.</p>

  <p>Nikolay mürekkep kalemini hokkanın içine batırarak:</p>

  <p>— Bir dakika, bir dakika! dedi.</p>

  <p>Vera:</p>

  <p>— Hiçbir zaman yerinde bir şey yapmazsınız, diye söylendi. Durup dururken salona öyle koşuşarak doldunuz ki sizin hesabınıza herkes utanç duydu...</p>

  <p>Söyledikleri çok doğru olduğu ya da bu bakımdan onu haklı buldukları için, hiçbiri karşılık vermiyor, dördü de yalnız birbirlerine bakmakla yetiniyorlardı. Vera elinde mürekkep hokkasıyla duruyor, bir türlü odadan çıkmıyordu:</p>

  <p>— Hem sizin yaşınızdaki çocukların arasında ne gibi bir sır olabilir ki? Nataşa ile Boris arasında da sizin aranızda da ne olabilir? Hep saçma saçma şeyler!</p>

  <p>Nataşa kendisini de Sonya'yı da savunmak isteyen bir tavırla, hafif bir sesle:</p>

  <p>— Bundan sana ne Vera? diye sordu.</p>

  <p>O gün her şeye, herkese karşı daha iyi, daha şefkatli davranmak istediği belliydi:</p>

  <p>— Çok saçma! dedi Vera. Sizin hesabınıza ben utanıyorum. Nedir bu gizli gizli fısıldaşmalar öyle?</p>

  <p>Nataşa öfkelendi:</p>

  <p>— Herkesin kendine göre gizlisi olur. Biz sana ve Berg’e hiç dokunuyor muyuz?</p>

  <p>— Tabii dokunamazsınız. Çünkü benim davranışlarımda hiçbir kötülük yok, olamaz da! Ama ben anneme senin Boris’e nasıl davrandığını bir söyleyelim de gör.</p>

  <p>Boris:</p>

  <p>— Natalya İlyinişna bana karşı çok iyi davranıyor! dedi. Bu konuda hiçbir şikâyetim yok!</p>

  <p>Nataşa hakarete uğramış gibi titrek bir sesle:</p>

  <p>— Boris! Siz de öyle diplomatsınız ki! dedi (Diplomat sözü çocuklar arasında o zamanlar özel bir anlamda kullanılan çok moda bir sözdü). Can sıkıyor artık! Şimdi ne diye bana sataşıyor sanki?</p>

  <p>Bunu söyledikten sonra Vera’ya döndü:</p>

  <p>— Sen bunu hiçbir zaman anlayamazsın! Çünkü sen hiçbir zaman kimseyi sevmedin! Sende yürek diye bir şey yok ki! Sen bir Madam de Genlis’den başka bir şey değilsin (Büyük bir hakaret sayılan bu ismi Vera’ya Nikolay takmıştı). Biricik zevkin de başkalarına kötülük etmek!</p>

  <p>Bunu söyledikten sonra, aceleyle sözünü tamamladı:</p>

  <p>— Ama kendin Berg’le istediğin kadar flört edebilirsin!..</p>

  <p>— Ben ne yapacağımı biliyorum. Ama herhalde konukların gözü önünde bir genç adamın peşinden koşmam.</p>

  <p>Nikolay sözünü keserek:</p>

  <p>— Anladık! Muradına erdin gene! dedi. Herkese bir sürü tatsız söz söyledin, herkesin sinirini bozdun. Haydi kalkın çocukların odasına gidelim.</p>

  <p>Dördü de ürkütülmüş bir kuş sürüsü gibi kalkıp odadan dışarı fırladılar. Vera:</p>

  <p>— Asıl siz bana kötü sözler söylediniz! Ben kimseye bir şey söylemedim, diyordu.</p>

  <p>Kapının öbür tarafından, gülüşmelerle “Madam de Genlis! Madam de Genlis!” diye sesler geliyordu:</p>

  <p>Herkeste böyle sinir bozucu, böyle can sıkıcı bir etki yapan güzel Vera, kendisine söylenen sözlerden hiç alınmadan gülümseyerek aynaya yaklaştı, eşarbıyla saçlarını düzeltti. Aynada o güzel yüzüne bakarken daha sakin, daha soğuk bir tavır takınmıştı.</p>

  <p class="extract">Salonda konuşmalar devam ediyordu. Kontes:</p>

  <p>— <i>Ah chère,</i> diyordu. Benim hayatımda da <i>tout n'est pas rose!</i><a class="noteref" href="../Text/notlar.xhtml#f11n132" id="ref132">132</a> Görmüyor muyum ki <i>du train que nous allons</i><a class="noteref" href="../Text/notlar.xhtml#f11n133" id="ref133">133</a> servetimiz kısa bir süre sonra artık bize yetmeyecek? Bütün bunlar da hep onun kulübü ile cömertliği yüzünden. Köye gittiğimiz vakit dinleniyor muyuz sanki? Tiyatrolar, av partileri, daha neler neler. Her neyse, şimdi kendimden söz etmeyeyim: Söyle bakayım, bütün bu işleri nasıl başardın? Sana bakınca her zaman hayretler içinde kalıyorum, <i>Annette..</i> Nasıl oluyor da bu yaşta, tek başına arabaya binip ta Moskovalara, oradan da Petersburglara gidiyor, bütün bakanların, bütün yüksek kişilerin huzuruna çıkıyor, hepsine nasıl davranacağını biliyorsun?.. Hayret vallahi! E, nasıl oldu bu iş? Bak ben hiç öyle şeyler beceremem!</p>

  <p>Prenses Anna Mihailovna:</p>

  <p>— Ah, sevgili kardeşim, diye karşılık verdi. Taparcasına sevdiği bir evlatla desteksiz bir dul olarak yaşamanın zorluğunu Tanrı sana göstermesin. Öyle bir durumda kalınca her şeyi öğrenirsin.</p>

  <p>Bunu biraz da gururla söylemişti. Sözüne devam etti:</p>

  <p>— Bütün bunları bana hayatımın akışı öğretti. Önemli kişilerden biriyle görüşmem gerekirse hemen “<i>Princesse une telle</i><a class="noteref" href="../Text/notlar.xhtml#f11n134" id="ref134">134</a> falancayla görüşmek istiyor,” diye bir pusula yazarım, sonra bir arabaya atlar, kendim onunla görüşmeye giderim. Gerekirse iki defa, üç defa, dört defa giderim. İstediğimi elde edinceye kadar. Benim için ne düşünürlerse düşünsünler, vız gelir bana!</p>

  <p>Kontes:</p>

  <p>— Eh, söyle bakayım, Borenka için kime ricada bulundun? diye sordu. Bak seninki muhafız subayı oldu. Nikoluşka ise HarpOkulu’nu bitirmiş bir subay adayı olarak orduya girecek. Onun için uğraşacak bir kimsemiz yok. Sen kime başvurdun?</p>

  <p>Anna Mihailovna memnun bir tavırla:</p>

  <p>— Prens Valisiy’e. Bana karşı çok iyi davrandı. Hemen her şeye razı olurdu. Durumu hemen Çar’a bildirdi, dedi.</p>

  <p>Amacına ulaşmak için ne kadar yüz suyu döktüğünü iyice unutmuştu. Kontes:</p>

  <p>— Prens Vasiliy nasıl? Yaşlandı mı? diye sordu. Onu Rumantzevlerdeki temsillerden sonra hiç görmedim. Sanırım beni unutmuştur.</p>

  <p>Bunu söyledikten sonra gülümseyerek bir şey hatırlamış gibi "<i>Il me faisait la cour,”</i><a class="noteref" href="../Text/notlar.xhtml#f11n135" id="ref135">135</a> diye ekledi.</p>

  <p>Anna Mihailovna:</p>

  <p>— Hiç değişmedi, diye karşılık verdi. Herkese çok nazik davranıyor, insanı tatlı sözlere boğuyor. <i>Les grandeurs ne lui ont pas tourné la tête du tout!</i><a class="noteref" href="../Text/notlar.xhtml#f11n136" id="ref136">136</a> Bana “Aziz kontesim, sizin için bu kadar az şey yapabildiğim için üzüntü duyuyorum. Emredin, istediğinizi yapayım,” dedi. Hayır, doğrusunu isterseniz çok iyi, candan ve nazik bir insan o. Ama oğlumu ne kadar çok sevdiğimi bilirsin Natali. Onun mutluluğu için yapamayacağım şey yoktur.</p>

  <p>Sonra hüzünle sesini alçaltarak devam etti:</p>

  <p>— Ne yazık, durumum o kadar kötü, o kadar kötü ki şu anda işin içinden nasıl çıkacağımı bilmiyorum. Şu berbat hayat, elimdekini avucumdakini eritiyor. Yine de biraz olsun düzelmiyor. Düşünsene; <i>à la lettre</i><a class="noteref" href="../Text/notlar.xhtml#f11n137" id="ref137">137</a> elimde on para kalmıyor. Boris’in üniformasını bile neyle diktireceğimi bilmiyorum.</p>

  <p>Mendilini çıkardı, ağlamaya başladı:</p>

  <p>— Beş yüz rubleye ihtiyacım var. Oysa topu topu yirmi beş rublelik bir banknottan başka param yok. İşte böyle bir durumdayım. Tek umudum Kont Kiril Vladimiroviç Bezuhov’da. Eğer vaftiz oğlunu -biliyorsun ya Boris’i o vaftiz etmişti- desteklemeyi kabul etmez, yaşayabilmesi için ona bir şey vermeye razı olmazsa bütün emeklerim boşa gidecek. Oğluma üniforma bile diktiremeyeceğim.</p>

  <p>Kontesin gözleri doldu. Bir şeyler düşündüğü belliydi. Prenses:</p>

  <p>— Sık sık düşünüyorum da bence işin asıl kötü tarafı bu, dedi. Sık sık düşünüyorum ki Kont Kiril Vladimiroviç Bezuhov tek başına yaşıyor... O büyük servetle ne yapıyor yani?.. Kimin için yaşıyor? Hayat artık onun için bir yük olmuştur. Borya ise daha yeni yeni yaşamaya başlıyor.</p>

  <p>— Herhalde Boris’e bir şeyler bırakır canım.</p>

  <p>— Orasını Tanrı bilir <i>chère amie.</i><a class="noteref" href="../Text/notlar.xhtml#f11n138" id="ref138">138</a> Bu zenginler, büyükler öyle bencildirler ki! Ama ne olursa olsun Boris’i alıp yanına gideceğim, her şeyi açıkça söyleyeceğim. Benim için ne derlerse desinler; oğlumun kaderi söz konusuyken doğrusu hiçbir şey umurumda değil.</p>

  <p>Anna Mihailovna yerinden kalktı:</p>

  <p>— Saat iki, siz dörtte yersiniz, o zamana kadar gidip gelebilirim.</p>

  <p>Sonra zamanı kullanmayı bilen becerikli bir Petersburg hanımına özgü kesin bir tavırla oğlunu yanına çağırttı, onunla beraber hole çıktı. Kendisini kapıya kadar geçiren kontese:</p>

  <p>— Allahaısmarladık şekerim, dedi. Sonra oğlu duymasın diye fısıldadı:</p>

  <p>— Bana başarılar dile.</p>

  <p>Kont yemek odasından seslendi:</p>

  <p>— Kont Kiril Vladimiroviç’e mi gidiyorsunuz <i>ma chère?</i></p>

  <p>Bunu söylerken hole çıkmıştı:</p>

  <p>— Eğer sağlık durumu daha iyiyse Piyer’e söyleyin, bize yemeğe buyursun. Eskiden gelir, çocuklarla dans bile ederdi. Mutlaka çağırın ma chère. Bakalım bizim Taras bugün marifetini nasıl gösterecek; söylediğine göre hazırladığı yemekler Kont Orlov’un sofrasında bile görülmemiş.</p>

  <h2 id="sigil_toc_id_12">XII</h2>

  <p class="nonindent">Bindikleri Kontes Rostova’nın arabası saman serpilmiş bir sokaktan geçip Kont Kiril Vladimiroviç’in geniş avlusundan girdiği sırada, Anna Mihailovna oğluna döndü:</p>

  <p>— <i>Mon cher Boris,</i> dedi, elini dizlerini örten eski mantosunun altından çıkarıp çekingen, aynı zamanda sevgi dolu bir tavırla oğlunun elini tuttu.</p>

  <p>— Mon <i>cher</i> Boris, nazik ol, ona ilgi göster. Kont Vladimiroviç ne de olsa vaftiz babandır. Bundan sonra ilerlemen ona bağlıdır. Bunu unutma <i>mon cher.</i> Cana yakın ol, içinden geldiği zaman öyle davranmasını bilirsin.</p>

  <p>Oğlu soğuk bir tavırla karşılık verdi:</p>

  <p>— Bu işten bizim için gurur kinci, bizi küçük düşürücü bir durumun doğmayacağına güvenebilseydim... Ama gene de size söz verdiğim için istediğiniz gibi davranacağım.</p>

  <p>Kapının önünde başka birinin arabası vardı. Buna rağmen üniformalı kapıcı. Kontes Rostova’nın arabasından inen ana-oğula baktı. İkisi de iner inmez adlarını kapıcıya bildirmeyi gerekli bulmadan, doğrudan doğruya camlı hole girip girintilerin içinde iki sıra halinde duran heykellerin arasından yürümeye başlamışlardı. Kapıcı anlamlı bir tavırla prensesin eski mantosunu süzerek kontla mı, yoksa prenseslerle mi görüşmek istediğini sordu. Kontla görüşmek istediklerini öğrenince, kont hazretlerinin sağlık durumunun daha kötü olduğunu, bu yüzden kimseyi huzuruna kabul etmediğini söyledi.</p>

  <p>Anna Mihailovna’nın oğlu Fransızca olarak:</p>

  <p>— Öyleyse gidelim! dedi.</p>

  <p>Annesi böylece genç adamı yatıştırabilirmiş ya da harekete geçirebilirmiş gibi onu dürttü ve yalvaran bir sesle:</p>

  <p>— <i>Mon ami!</i> dedi.</p>

  <p>Boris sustu. Kaputunu çıkarmadan bir şey sormak istiyormuş gibi annesine baktı. Anna Mihailovna kapıcıya dönerek yumuşak bir sesle konuştu:</p>

  <p>— Kuzum, Kont Kiril Vladimiroviç’in çok hasta olduğunu biliyorum. Zaten onun için geldim. Akrabasıyım. Onu rahatsız etmeyeceğim... Prens Vasiliy Sergeyeviç’i göreyim yeter. Rica ederim, geldiğimizi ona bildir.</p>

  <p>Kapıcı canı sıkılmış bir tavırla kösteğini çekip geriye döndü, sonra yukarıdan koşa koşa inip merdivenin üst başından aşağıya bakan uzun çoraplı, iskarpinli, fraklı bir uşağa seslendi:</p>

  <p>— Prenses Drubetskaya, Prens Vasiliy Sergeyeviç’le görüşmek istiyor.</p>

  <p>Boris’in annesi duvarı kaplayan bir Venedik boy aynasına bakarak boyatmış olduğu ipek elbisesinin kırışıklıklarını düzeltti, aşınmış ayakkabılarıyla dinç adımlar atarak merdiven halısının üzerinden yukarı çıkmaya başladı. Bir ara gene oğlunu dürterek ona:</p>

  <p>— <i>Mon cher, vous m'avez promis,</i><a class="noteref" href="../Text/notlar.xhtml#f11n139" id="ref139">139</a> diye tembih etti.</p>

  <p>Oğlu gözlerini yere indirmiş, sakin bir tavırla arkasından gidiyordu. Bir kapısı Prens Vasiliy’in dairesine açılan salondan girdiler. Ana-oğul odanın ortasına gelip onları görür görmez ayağa fırlamış olan yaşlı uşağa nereye gideceklerini soracakları sırada, kapılardan birinin tunç tokmağı çevrildi. Prens Vasiliy, sırtında evde giydiği içi kürklü kadife bir ceket, göğsünde bir tek yıldız nişanı ile dışarı çıktı. Esmer yakışıklı bir adamı uğurluyordu. Bu adam Petersburg’un ünlü doktoru Loren’di.</p>

  <p>Prens:</p>

  <p>— <i>C'est donc positif?</i><a class="noteref" href="../Text/notlar.xhtml#f11n140" id="ref140">140</a> diyordu.</p>

  <p>Doktor Latince sözleri kullanırken bile Fransızlara özgü bir şekilde “r”leri çatlatarak:</p>

  <p>— <i>Mon prince,</i> “<i>errare humanum est” mais...</i><a class="noteref" href="../Text/notlar.xhtml#f11n141" id="ref141">141</a> diye karşılık verdi.</p>

  <p>— <i>C'est bien, c'est bien...</i><a class="noteref" href="../Text/notlar.xhtml#f11n142" id="ref142">142</a></p>

  <p>Prens Vasiliy, gözü Anna Mihailovna ile oğluna ilişince doktoru eğilerek selamladı, konuşmadan ama soru soran bir tavırla onlara yaklaştı. Boris annesinin gözlerinde o anda beliren büyük acıyı fark ederek hafifçe gülümsemekten kendini alamadı. Anna Mihailovna kendisine doğru çevrilmiş o soğuk, hakaret dolu bakışı hiç fark etmiyormuş gibi:</p>

  <p>— Evet yeniden bu kadar acı şartlar altında görüşeceğimizi hiç düşünmezdim prens... Aziz hastamız nasıl? diye sordu.</p>

  <p>Prens Vasiliy soran bir bakışla ama, gene de neden geldiklerini pek anlayamıyormuş gibi önce Anna Mihailovna’ya sonra Boris’e baktı. Boris saygıyla eğildi. Prens Vasiliy bu selama karşılık vermeden Anna Mihailovna’ya döndü, sorusuna hastadan artık hemen hemen tamamen umut kesilmiş olduğunu belirten bir baş işaretiyle, dudaklarını büzerek karşılık verdi. Anna Mihailovna:</p>

  <p>— Yok canım? diye bağırdı. Ah! Ne feci şey! Bunu düşünmek bile insana korku veriyor.</p>

  <p>Sonra Boris’i işaret ederek söze devam etti:</p>

  <p>— Bu da benim oğlum... Size kendisi gelip teşekkür etmek istiyordu.</p>

  <p>Boris, bir kez daha saygıyla eğildi.</p>

  <p>— İnanın prens bir anne olarak hiçbir zaman bizim için yapmış olduğunuz iyiliği unutmayacağım!</p>

  <p>Prens Vasiliy, jabosunu düzelterek:</p>

  <p>— Sizi memnun ettiğim için seviniyorum, aziz Anna Mihailovna, dedi.</p>

  <p>Hem o hareketiyle, hem de sesinin tonuyla, iyilik ettiği Anna Mihailovna’ya şimdi burada, Moskova’da, Petersburg’da Anet Şerer’in gecesindekinden çok daha önemli bir kişi olduğunu belirtmişti. Ciddi bir tavırla Boris’e döndü:</p>

  <p>— Elinizden geldiği kadar iyi hizmet etmeye ve size gösterilen bu şerefe layık olmaya çalışın.</p>

  <p>Sonra kayıtsız bir sesle:</p>

  <p>— Memnun oldum... Siz buraya izinle mi geldiniz? diye sordu.</p>

  <p>Boris hem prensin soğuk tavrından alınmadığını hem de onunla konuşmaya pek hevesli olmadığını belirten bir tonla karşılık verdi:</p>

  <p>— Emrimi bekliyorum, gelir gelmez yeni görevimin başına gideceğim, ekselans.</p>

  <p>Bunu o kadar sakin, aynı zamanda saygılı bir tavırla söylemişti ki, prens ona dikkatle baktı:</p>

  <p>— Burada annenizle birlikte mi oturuyorsunuz?</p>

  <p>Boris:</p>

  <p>— Ben Kontes Rostova’nın evinde oturuyorum, dedi ve sözüne gene “ekselans”ı ekledi.</p>

  <p>Anna Mihailovna:</p>

  <p>— İlya Rostov var ya, Nathalie Şinşina ile evlenmişti. İşte o, diye açıkladı.</p>

  <p>Prens Vasiliy, o değişmeyen sesiyle.</p>

  <p>— Biliyorum, biliyorum dedi. <i>Je n'ai jamais pu concevoir, comment Natalie s'est décidée à épouser cet ours mal léché! Un personnage complètement stupide et ridicule. Et joueur à ce qu'on dit!</i><a class="noteref" href="../Text/notlar.xhtml#f11n143" id="ref143">143</a></p>

  <p>Anna Mihailovna, Kont Rostov’un böyle bir söze layık bir adam olduğunu biliyormuş ama zavallı ihtiyar adına özür diliyormuş gibi dokunaklı bir tavırla gülümsedi:</p>

  <p>— <i>Mais très brave homme, mon prince,</i><a class="noteref" href="../Text/notlar.xhtml#f11n144" id="ref144">144</a> dedi.</p>

  <p>Bir süre sustu, sonra ağlamaklı yüzünde yine büyük bir hüzünle:</p>

  <p>— Doktorlar ne diyorlar? diye sordu.</p>

  <p>Prens:</p>

  <p>— Çok az umut kalmış, dedi.</p>

  <p>— Ben ise amcamıza, bana ve Borya’ya yaptığı iyiliklerden ötürü ona bir daha teşekkür etmek istiyordum!</p>

  <p>Sonra sanki bunu bildirmesi Prens Vasiliy’i çok sevindirecekmiş gibi:</p>

  <p>— <i>C'est son filleuil,</i><a class="noteref" href="../Text/notlar.xhtml#f11n145" id="ref145">145</a> dedi.</p>

  <p>Prens Vasiliy bir an düşündü, sonra yüzünü buruşturdu. Anna Mihailovna, prensin Kont Bezuhov’un vasiyetnamesini düşündüğünü ve kendisinin bir rakip olarak karşısına çıkmasından korktuğunu anladı. Hemen bu endişesini yok etmeye çalıştı:</p>

  <p>— Dayıma karşı duyduğum büyük sevgim ve bağlılığım olmasaydı...</p>

  <p>“Dayım” derken kasıtlı olarak kesin ama kayıtsız bir tavır takınmıştı.</p>

  <p>Sözüne devam etti.</p>

  <p>— Karakterini iyi bilirim, namuslu, dürüst bir insandır ama şu anda yanında prenseslerden başka kimse yok ki... Onlar da daha çok genç...</p>

  <p>Başını eğdi, fısıldayarak devam etti:</p>

  <p>— Acaba son ödevini yerine getirdi mi? Prensim, bu son dakikaların o kadar önemi vardır ki bundan daha fazla ağırlaşamaz! Bu bakımdan onu hazırlamak gerekir. Durumu o kadar kötüyse...</p>

  <p>Yumuşak bir tavırla gülümsedi:</p>

  <p>— Biz kadınlar bu gibi şeyleri nasıl söylemek gerektiğini gayet iyi biliriz, prensim. Bu bakımdan onu muhakkak görmeliyim. Benim için ne kadar acı olursa olsun, bunu yapmalıyım, zaten acı çekmeye alıştım.</p>

  <p>Belli ki prens, Anna Mihailovna’nın ne demek istediğini anlamış, Anet Şerer’in gecesinde olduğu gibi Anna Mihailovna’dan kolay kolay kurtulamayacağını kavramıştı.</p>

  <p>— Bu görüşme durumunu daha da ağırlaştırmasın <i>chère</i> Anna Mihailovna, dedi. Akşama kadar bekleyelim, doktorlar kriz geleceğini söylediler.</p>

  <p>— Ama bekleyecek zaman değil prens. <i>Pensez il y va du salut de son âme... Ah! c'est terrible, les devoirs d'un chrétien..</i>.<a class="noteref" href="../Text/notlar.xhtml#f11n146" id="ref146">146</a></p>

  <p>İç odalardan birinin kapısı açıldı, dışarıya kontun yeğenlerinden biri olan bir prenses çıktı. Yüzünde soğuk, kederli bir ifade vardı. Belinden yukarısı, bacaklarına göre aşırı derecede ve göze çarpacak kadar uzundu. Prens Vasiliy, ona doğru döndü:</p>

  <p>— Durumu nasıl?</p>

  <p>— Hep aynı, başka türlü nasıl olsun? Hem bu gürültü varken...</p>

  <p>Prenses bunu söylerken Anna Mihailovna’yı sanki tanıyormuş gibi süzüyordu. Anna Mihailovna mutlu bir tebessümle:</p>

  <p>— <i>Ah, chère je ne vous reconnaissais pas,</i><a class="noteref" href="../Text/notlar.xhtml#f11n147" id="ref147">147</a> dedi.</p>

  <p>Sonra hafif adımlarla kontun yeğenine yaklaştı. Onun acısına ortak oluyormuş gibi gözlerini yukarı doğru kaldırdı.</p>

  <p>— <i>Je viens d'arriver et je suis à vous pour vous aider à soigner mon oncle J'imagine, combien vous avez souffert.</i><a class="noteref" href="../Text/notlar.xhtml#f11n148" id="ref148">148</a></p>

  <p>Prenses hiç karşılık vermedi. Gülümsemedi bile, hemen sonra da dışarı çıktı. Anna Mihailovna eldivenini çıkardı, savaşarak elde ettiği bu durumdan vazgeçmeyeceğini belli eden bir tavırla koltuklardan birine yerleşti. Prens Vasiliy’e de gelip yanına oturmasını işaret etti. Sonra oğluna gülümsedi:</p>

  <p>— Boris! dedi. Ben kontun, dayımın yanına gideceğim, sen de Piyer’in yanına git, <i>mon ami</i>, bu arada onun yanında kal. Hem de Rostovların onu davet ettiklerini söylemeyi unutma. Biliyorsun ya, yemeğe davet ettiler.</p>

  <p>Prense döndü:</p>

  <p>— Herhalde gitmez değil mi? diye sordu.</p>

  <p>— Aksine dedi. <i>je serais très content si vous me débarassez de ce jeune homme...</i><a class="noteref" href="../Text/notlar.xhtml#f11n149" id="ref149">149</a> Burada oturup duruyor. Kont bir defa olsun onu sormadı bile.</p>

  <p>Omuzlarını silkti. Bir uşak, genç adamı önce aşağıya, sonra bir başka merdivenden yukarıya, Piyotr Kiriloviç’in yanına götürdü.</p>

  <h2 id="sigil_toc_id_13">XIII</h2>

  <p class="nonindent">Piyer, kendisine Petersburg’da bir iş seçememiş ve gerçekten taşkınlık yüzünden Moskova’ya sürülmüştü. Kont Rostov’un evinde anlatılan hikâye doğruydu. Semt komiserini ayıya bağlama işinde onun da parmağı vardı. Moskova’ya birkaç gün önce gelmiş, her zaman olduğu gibi babasının evine yerleşmişti. Gerçi bu hikâyenin Moskova’da çoktandır duyulduğunu tahmin ediyor, babasının çevresinde bulunup daima kendisine karşı hoşnutsuzluk gösteren kadınların da fırsattan faydalanarak kontu kızdırdıklarını biliyordu. Ama yine de gelir gelmez babasının dairesine gitmişti.</p>

  <p>Prenseslerin daima toplandıkları salona girer girmez oradaki hanımları selamlamıştı. İçeride oturan genç kadınlar hem gergefte iş işliyor, hem de kitap okuyan ablalarını dinliyorlardı. Üç genç kızdılar. Büyükleri, Anna Mihailovna’nın yanına gelmiş olanı, derli toplu, vücudunun üst kısmı uzunca, ciddi bir kızdı. Kitabı o okuyordu. Ondan daha küçük olan kız kardeşlerinin ikisi de al yanaklı ve sevimliydi. Aralarındaki tek fark, birinin üst dudağının yukarısında ona çok yakışan bir benin bulunmasıydı. İkisi de gergefte iş işliyorlardı.</p>

  <p>Piyer’i bir hortlak ya da vebalı biri gibi karşılamışlardı. Prenseslerden büyüğü okumayı bıraktı, hiç konuşmadan korkuyla ona baktı. Beni olmayan kız kardeşinin yüzünde de aynı ifade belirmişti. Benli olan en küçükleri ise neşeli ve aynı zamanda daima gülmeye hazır bir yaratılışta olduğu için, herhalde biraz sonra olup bitecek olayları düşünerek dudaklarında beliren gülümseyişi gözlerden saklamak için gergefin üzerine eğilmişti; çok eğlenceli şeyler olacağını düşünüyordu herhalde. Gülmemek için kendisini zor tutarak yün ipliği aşağıya doğru çekmiş, güya motifleri inceliyormuş gibi işinin üzerine eğilmişti. Piyer:</p>

  <p>— <i>Bonjour, ma cousine. Vous ne me reconnaissez pas?</i><a class="noteref" href="../Text/notlar.xhtml#f11n150" id="ref150">150</a> demişti.</p>

  <p>— Tanımaz olur muyum? Hem de çok, çok iyi tanıyorum!</p>

  <p>Piyer her zaman olduğu gibi kararsızlık içinde ama hiç çekinmeden sormuştu:</p>

  <p>— Kontun sağlık durumu nasıl? Onunla görüşebilir miyim?</p>

  <p>— Kont hem bedenen hem manen acı çekiyor ama bana öyle geliyor ki siz manen daha da çok acı çeksin diye elinizden geleni yapıyorsunuz.</p>

  <p>Piyer:</p>

  <p>— Kontu görebilir miyim? diye tekrarlamıştı.</p>

  <p>— Hımmm... Onu öldürmek, hayata büsbütün gözlerini kapamasına yol açmak istiyorsanız buyrun görüşün.</p>

  <p>Genç kız bunu söyledikten sonra, Piyer’e kendilerinin babasını sakinleştirmek için ellerinden geleni yaptıklarını, onun ise babasını sinirlendirecek işler yapmaktan başka bir işe yaramadığını belirten bir tavırla kardeşine dönmüştü.</p>

  <p>— Olga! Git bak bakalım, dayının et suyu hazır mı?</p>

  <p>Olga dışarı çıkmıştı. Piyer bir an durmuş iki kız kardeşe bakmış sonra eğilerek:</p>

  <p>— Eh, ben kendi odama gideyim. Onu görmem mümkün olunca bana bildirirsiniz, demiş odadan çıkmıştı.</p>

  <p>Arkasından benli genç kızın hafif bir kahkaha attığı duyulmuştu.</p>

  <p>Ertesi gün. Prens Vasiliy gelmiş, kontun evine yerleşmişti. Gelir gelmez de Piyer’i yanına çağırtmış, ona:</p>

  <p>— <i>Mon cher, si vous vous conduisez ici comme à Pétersbourg, vous finirez très mal, c'est tout ce que je vous dis,</i><a class="noteref" href="../Text/notlar.xhtml#f11n151" id="ref151">151</a> demişti. Kont çok çok hasta... Onunla görüşmenize hiç lüzum yok.</p>

  <p>O günden beri Piyer’i hiç rahatsız etmemişlerdi, o da bütün günlerini yukarıda, kendi odasında geçiriyordu.</p>

  <p>Boris onun odasına girdiği anda Piyer bir aşağı bir yukarı dolaşıyor, arada bir köşelerde duraklıyor, görünmeyen bir düşmanı kılıcıyla delik deşik ediyormuş gibi duvara doğru tehdit edici hareketler yapıyor, gözlüğünün üzerinden sert sert bakıyor, sonra belirsiz sözler söyleyerek omuzlarını silkip ellerini açarak, tekrar dolaşmaya koyuluyordu. Kaşlarını çatıp parmağıyla birini işaret ediyormuş gibi kolunu sallayarak:</p>

  <p>— <i>L'Angleterre a vécu,</i> diyordu. <i>Monsieur Pitt, comme traître à la nation et au droit des gens est condamné à...</i><a class="noteref" href="../Text/notlar.xhtml#f11n152" id="ref152">152</a></p>

  <p>Pitt’in mahkûmiyet kararını açıklamak üzereydi. Kendisini o anda Napolyon olarak görüyor, hayalinden sevgili kahramanı ile birlikte <i>Pas de Calais'den</i> tehlikeli bir geçiş yaparak Londra’yı fethettiğini geçiriyordu. Sözlerini tamamlayacağı sırada odasında genç, boylu boslu, yakışıklı bir subayın girdiğini gördü. Birden durakladı. Piyer Rusya’dan ayrıldığında, Boris daha on dört yaşlarında bir çocuktu, bu yüzden Piyer onu hiç hatırlamıyordu; buna rağmen kendisine özgü, candan bir tavırla hemen elini tutarak dostça gülümsedi... Boris nezaketle gülümseyerek sakin bir tavırla:</p>

  <p>— Beni hatırlıyor musunuz? diye sordu. Annemle birlikte kontu görmeye gelmiştik, ama galiba pek iyi değilmiş.</p>

  <p>Piyer, bu genç adamın kim olduğunu hatırlamaya çalışarak:</p>

  <p>— Evet, galiba hasta. Hep de rahatsız edip duruyorlar onu, dedi.</p>

  <p>Boris, Piyer’in onu tanıyamadığını anlamıştı. Ama kendisini tanıtmayı gereksiz buluyor, en küçük bir utangaçlık duygusuna kapılmadan genç adamın gözlerinin içine bakıyordu: Uzunca süren ve Piyer için çok sıkıcı olan bir sessizlikten sonra:</p>

  <p>— Kont Rostov bugün sizi yemeğe davet ediyor, dedi. Gelmenizi rica etti.</p>

  <p>Piyer sevinçle:</p>

  <p>— Ya! Kont Rostov ha? dedi. Demek siz oğlusunuz, İlya’sınız değil mi? Düşünün bir, sizi ilk anda bir türlü tanıyamadım. Serçe Tepeleri’nde Madam Jacquout ile yaptığımız araba gezintilerini hatırlıyor musunuz?.. Epey zaman oldu.</p>

  <p>Boris, hiç acele etmeden, cesaretli aynı zamanda biraz da alaycı bir gülümseyişle:</p>

  <p>— Yanılıyorsunuz, dedi. Ben Prenses Anna Mihailovna Drubetskaya’nın oğluyum. İlya, Rostov’un kendi adıdır, oğlunun adı ise Nikolay’dır. Madam Jacquot adında bir kadını da tanımıyorum.</p>

  <p>Piyer sanki üzerine bir sürü sivrisinek ya da an üşüşmüş gibi başını ve kollarını salladı:</p>

  <p>— Hay Allah, nedir bu canım? Her şeyi karıştırmışım! Moskova’da o kadar çok akrabamız var ki! Demek siz, Boris’siniz... Evet... Eninde sonunda birbirimizi tanıdık işte. Her neyse, Boulon harekâtı konusunda ne düşünüyorsunuz? Napolyon kanalın öbür tarafına geçmeyi başarırsa İngilizlerin durumu çok kötü olacak, değil mi? Bence bu pekâlâ mümkün. Yeter ki Ville-Neuve işi berbat etmesin.</p>

  <p>Boris, Boulon harekâtı konusunda hiçbir şey bilmiyordu. Gazete okumazdı. Ville-Neuve’den söz edildiğini de ilk kez işitiyordu. O sakin, alaycı tavrıyla:</p>

  <p>— Bizler burada, Moskova’da, politikadan çok ziyafetlerle, dedikodularla vakit geçiriyoruz, dedi. Bu konuda bir şey bilmiyorum. Hiçbir şey de düşündüğüm yok. Sizin anlayacağınız Moskova her şeyden çok dedikodularla meşgul.</p>

  <p>Piyer, karşısındakinin sonradan pişman olacağı bir söz etmesinden çekiniyormuş gibi iyi yürekliliğini belirten bir tavırla gülümsedi. Boris ise mesafeli davranıyor, Piyer’in gözlerinin içine bakarak soğuk ve açık bir edayla konuşuyordu:</p>

  <p>— Zaten Moskova’da dedikodu etmekten başka bir iş yok ki! diye söylendi. Herkes şu anda kontun servetini kime bırakacağını düşünmekle meşgul... Oysa belki hepimizden daha uzun ömürlü olacak. Öyle olmasını da canıgönülden istiyorum!</p>

  <p>— Evet, bütün bunlar gerçekten çok acı şeyler, çok acı... diyerek Piyer konuşmayı kesti. Hep bu subayın kendisini müşkül duruma sokacak bir konuşmaya yol açmasından çekiniyordu. Boris:</p>

  <p>— Herhalde size öyle geliyor ki... diye tekrar söze başladı. (Bunu söylerken hafifçe kızarmıştı ama ne sesinin tonunu ne de pozunu değiştirmişti.) Size öyle geliyor ki şu anda herkes yalnız o zengin adamın elinden bir şeyler koparmaya uğraşıyor...</p>

  <p>Piyer, “Korktuğum başıma geldi,” diye düşündü.</p>

  <p>— Ben ise şunu söylemek istiyorum ki beni ve annemi bu tip insanlardan sayarsanız çok yanılmış olursunuz. Biz çok fakiriz, ama özellikle kendi hesabıma söylüyorum, asıl bu yüzden, yani babanız çok zengin olduğu için kendimi onunla akraba saymıyorum. Annem de ben de ondan hiçbir şey istemeyeceğiz, verse de kabul etmeyeceğiz...</p>

  <p>Piyer uzun bir süre onun ne demek istediğini kavrayamadı. Kavrayınca da divandan fırladı. Boris’in kolunu, alttan kendisine özgü çevik ve beceriksiz bir hareketle yakaladı, Boris’ten daha çok kızarmıştı. Hem utanç, hem de can sıkıntısı duyuyordu.</p>

  <p>— İşte bu çok garip. Ben hiç... Zaten kim böyle bir şey düşünebilir? Ben çok iyi biliyorum ki... diye söylenmeye başladı.</p>

  <p>Ama Boris sözünü tekrar kesti:</p>

  <p>— Ben içimi döktüğüme çok memnunum. Belki bu sözlerimden hoşlanmadınız, beni bağışlayın... (Bunu Piyer’in onu sakinleştireceği yerde, kendisi Piyer’i sakinleştirmek istiyormuş gibi söylemişti.) Ama umarım ki bu sözlerimi hakaret saymadınız. Benim bir huyum vardır... Her şeyi dosdoğru söylerim... Rostovlara ne diyeyim? Daveti kabul ediyor musunuz?</p>

  <p>Boris, meydana gelen güç bir durumdan sıyrılıp başkasını aynı duruma düşürmekle omuzlarından ağır bir sorumluluğu atmış gibi rahatlamış, gene nazik bir tavır takınmıştı. Piyer sakinleşti:</p>

  <p>— Hayır, dinleyin beni, dedi. Siz şaşılacak bir insansınız! Söyledikleriniz, çok çok iyi sözlerdi. Tabii beni tanımıyorsunuz. Görüşmeyeli o kadar zaman oldu ki... O zamanlar daha çocuktuk... Benim şey olduğumu sanabilirsiniz... Sizi anlıyorum, çok iyi anlıyorum. Ben bunu yapamazdım. Daha doğrusu bunu yapmaya cesaretim yetmezdi ama, bu çok güzel bir şey. Sizinle tanıştığıma çok çok memnunum!..</p>

  <p>Bir an sustu, sonra gülümseyerek:</p>

  <p>— Benim böyle duygular içinde olduğumu sanmanız garip bir şey, dedi.</p>

  <p>Bir kahkaha attı:</p>

  <p>— Neyse, ziyanı yok değil mi? Bundan sonra birbirimizi daha iyi tanıyalım. Çok rica ederim.</p>

  <p>Boris’in elini sıktı:</p>

  <p>— Biliyor musunuz, ben bir defa olsun kontun yanına girmedim. Beni çağırmadı bile... Ona insan olarak acıyorum ama elimden ne gelir ki?</p>

  <p>Boris gülümseyerek:</p>

  <p>— Ne dersiniz, Napolyon ordusunu karşıya geçirmeye vakit bulacak mı acaba? diye sordu.</p>

  <p>Piyer, Boris’in sözü başka bir konuya getirmek istediğini anladı, onun bu isteğini kabul ederek Boulon harekâtının iyi ve kötü taraflarını belirtmeye koyuldu.</p>

  <p>Bir uşak gelip prensesin Boris’i yanına çağırdığını bildirdi. Prenses gitmek üzereydi. Piyer, Boris’le daha yakından tanışmak için, Rostovlara yemeğe geleceğini söyledi. Boris’in elini kuvvetle sıkarak gözlüğünün üzerinden ona şefkatle baktı... Boris gittikten sonra, daha uzun bir süre odada bir aşağı bir yukarı dolaştı. Ama artık görünmeyen bir düşmanı kılıçla delik deşik etmiyor, o sevimli, akıllı, sert tavırlı genç adamı hatırlayarak gülümsüyordu.</p>

  <p>Özellikle ilk gençlik yıllarında yalnızlık duyan insanlar gibi, durup dururken o genç adama karşı hiçbir nedene dayanmayan bir sevgi duymuş, onunla muhakkak arkadaş olmaya karar vermişti.</p>

  <p>Prens Vasiliy, prensesi uğurluyordu, prenses mendilini gözlerine bastırıyordu. Yüzü gözyaşları içindeydi.</p>

  <p>— Bu çok feci, çok feci bir şey! diye söyleniyordu. Ama bana ne kadar acı verirse versin, görevimi yerine getireceğim. Gece yatısına geleceğim. Onu böyle bırakmak olmaz. Her dakikanın değeri var. Prensesler ne diye vakit geçiriyorlar, anlamıyorum. Belki Tanrı yardım eder de onu hazırlamanın bir çaresini bulurum... <i>Adieu, mon prince, que le bon Dieu vous soutienne...</i><a class="noteref" href="../Text/notlar.xhtml#f11n153" id="ref153">153</a></p>

  <p>Prens Vasiliy, ona sırtını dönerek:</p>

  <p>— <i>Adieu, ma bonne,</i><a class="noteref" href="../Text/notlar.xhtml#f11n154" id="ref154">154</a> diyordu.</p>

  <p>Tekrar arabaya bindikleri sırada prenses oğluna:</p>

  <p>— Ah, bilsen ne feci durumda, dedi. Neredeyse kimseyi tanımıyor!</p>

  <p>Boris:</p>

  <p>— Anlayamıyorum anne, Piyer’le ilişkilerinin derecesi ne? dedi.</p>

  <p>— Her şey vasiyetnameden anlaşılacak, yavrum. Bizim kaderimiz de ona bağlı...</p>

  <p>— İyi ama bize bir şey bırakacağını neden düşünüyorsunuz?</p>

  <p>— Ah yavrucuğum, kont o kadar zengin, biz ise o kadar fakiriz ki.</p>

  <p>— Ama anneciğim, bu yeter bir sebep teşkil etmez!</p>

  <p>Kadın “Ah Allahım, Allahım, ne kadar kötü bir durumda!” diye söylenmeye devam ediyordu.</p>

  <h2 id="sigil_toc_id_14">XIV</h2>

  <p class="nonindent">Anna Mihailovna oğluyla birlikte Kont Kiril Vladimiroviç Bezuhov’un evine gittikten sonra, Kontes Rostova uzun bir süre yalnız oturdu. İkide bir mendilini gözlerine bastırıp duruyordu. Sonunda çıngırağı çaldı. Onu birkaç dakika bekleten genç hizmetçi kıza öfkeyle:</p>

  <p>— Ne oluyorsunuz, kuzum? dedi. Bize hizmet etmek istemiyor musunuz yoksa? Eğer istemiyorsanız size başka yerde iş bulayım.</p>

  <p>Kontes arkadaşının çektiği acılara ve onun insanı küçük düşüren yoksulluğuna üzülmüştü. Bu yüzden fena halde canı sıkılıyordu. Böyle olduğu zamanlarda hizmetçi kıza, “kuzum” ve “siz” derdi. Hizmetçi kız:</p>

  <p>— Özür dilerim efendim, dedi.</p>

  <p>— Konta rica edin, yanıma gelsin.</p>

  <p>Kont her zamanki gibi yüzünde suçlu bir ifadeyle sallana sallana geldi.</p>

  <p>— Eh, kontesçigim. Sofraya çil kuşlarından yapılmış öyle bir <i>sauté au madère</i><a class="noteref" href="../Text/notlar.xhtml#f11n155" id="ref155">155</a> gelecek ki <i>ma chère,</i> ben tattım; Taraska’ya boşuna bin ruble vermedim. Değer!</p>

  <p>Eşinin yanına oturdu, erkekçe bir tavırla dirseğini dizine dayayarak, ağarmış saçlarını karıştırdı.</p>

  <p>— Ne emrediyorsunuz sevgili kontes?</p>

  <p>Kontes:</p>

  <p>— Bak sana bir şey söyleyeceğim canım, diye söze başladı. Sonra kocasının yeleğini işaret ederek devam etti:</p>

  <p>— A! Buranı lekelemişsin, nedir o öyle?</p>

  <p>Birden gülümsedi:</p>

  <p>— Herhalde sotedir, diye söylendi. Bak kont, sana bir şey söyleyeyim: Benim paraya ihtiyacım var.</p>

  <p>Yüzünde bir hüzün belirmişti.</p>

  <p>— Hay hay, kontes!</p>

  <p>Kont bunu söylerken aceleyle cüzdanını çıkardı.</p>

  <p>— Benim çok paraya ihtiyacım var, beş yüz ruble istiyorum, kont.</p>

  <p>Kontes patiska bir mendil çıkarmış kocasının yeleğini onunla silmeye çalışıyordu.</p>

  <p>Kont:</p>

  <p>— Şimdi, şimdi veririm! dedi.</p>

  <p>Sonra:</p>

  <p>— Hey! Kim var orada? diye seslendi (Ancak birine seslendikleri vakit onun hemen koşup ayağına geleceğine güvenen insanlar öyle bağırabilirlerdi.). Bana Mitenka’yı çağırın!</p>

  <p>Soylu bir kişinin oğlu olan Mitenka kontun evinde yetişmişti. Şimdi de bütün işlerini o idare ediyordu. Çağırılınca sessiz adımlarla içeri girdi. Kont, saygılı bir tavırla yanına yaklaşan genç adama:</p>

  <p>— Bana bak, yavrum! dedi. Bana şey getir...</p>

  <p>Bir an düşündü, sonra devam etti:</p>

  <p>— Yedi yüz ruble getir. Evet, evet, yedi yüz ruble! Hem bak, geçen seferki gibi yırtık pırtık pis rubleler olmasın! Tertemiz rubleler getir. Kontese vereceğim.</p>

  <p>Kontes hüzünlü bir tavırla içini çekti:</p>

  <p>— Evet, Mitenka, çok rica ederim, temiz rubleler olsun.</p>

  <p>Mitenka:</p>

  <p>— Ne zaman getirmemi emredersiniz, ekselans? diye sordu. Şunu bildirmeliyim ki...</p>

  <p>Birden kontun öfkeye kapıldığı zamanlarda olduğu gibi sık sık nefes aldığını fark etti ve hemen sözünü değiştirdi:</p>

  <p>— Emredersiniz, derhal! dedi. Unutmuştum efendim... Emrederseniz, hemen getireyim.</p>

  <p>— Evet, evet getir! Kontese vereceksin.</p>

  <p>Genç adam dışarı çıktıktan sonra kont gülümseyerek:</p>

  <p>Bu Mitenka altın gibi bir delikanlı! dedi. Hiçbir zaman bana “Olmaz,” demez. Böyle bir şeyden nefret ederim. Bence her şey mümkündür!</p>

  <p>Kontes:</p>

  <p>— Ah, şu para yok mu, kont? Onun yüzünden dünyada ne acılar çekiliyor! dedi. Şu anda, bu paraya çok ihtiyacım var doğrusu!</p>

  <p>Kont:</p>

  <p>— Siz dillere destan olmuş bir müsrifsiziniz kontesçiğim, diyerek eşinin elini öptü, sonra yine çalışma odasına gitti.</p>

  <p>Anna Mihailovna, Bezuhov’un evinden döndüğünde, paralar kontese gelmişti bile; hepsi de yepyeni kâğıt paralardı. Masanın üzerinde, bir mendilin altında duruyorlardı. Anna Mihailovna, kontesin nedense çok üzgün olduğunu hemen fark etmişti. Kontes, Anna Mihailovna’ya:</p>

  <p>— Eee... Ne oldu? diye sordu.</p>

  <p>— Ah, öyle feci bir durumda ki! Görseniz tanıyamazsınız! O kadar kötülemiş, o kadar kötülemiş ki! Yanında iki dakika kaldım. Ama iki lakırdı bile edemedim.</p>

  <p>Kontesin o yaşlı, zayıf ve ciddi bir ifade taşıyan yüzünde insana tuhaf görünen bir kırmızılık belirdi.</p>

  <p>— Anet! Allah rızası için bunu reddetme, diyerek mendilin altından paraları çıkardı: Bunu Boris’e benim tarafımdan vereceksin. Kendisine bununla bir üniforma diktirsin...</p>

  <p>Anna Mihailovna, kontes daha sözünü bitirmeden onu kucaklamış, ağlamaya başlamıştı bile. Kontes de ağlıyordu. Hem böylesine dost böylesine iyi yürekli oldukları ve gençlikten beri arkadaşlık ettikleri, hem para gibi yakışıksız bir konuyla meşgul olmak zorunda kaldıkları, hem de gençlikleri çoktan geçip gittiği için gözyaşı döküyorlardı... Ama bu gözyaşları ikisine de zevk veriyordu.</p>

  <h2 id="sigil_toc_id_15">XV</h2>

  <p class="nonindent">Kontes Rostova, kızları ve konuklarından büyük kısmıyla birlikte epey bir süredir salonda oturuyordu. Kont erkek konukları çalışma odasına götürmüş, onlara Türkiye’den getirttiği çubuk koleksiyonunu gösteriyordu. Arada bir dışarı çıkıp, “Geldi mi?” diye soruyordu. Herkes sosyetede “<i>le terrible dragon</i>”<a class="noteref" href="../Text/notlar.xhtml#f11n156" id="ref156">156</a> adıyla tanınmış Mariya Dimitriyevna Ahrosimova’yı bekliyordu. Bu bayan zenginliği ya da unvanlarıyla değil, açıkça belirtmekten çekinmediği yapmacıksız, dürüst davranışlarıyla ün salmıştı. Mariya Dimitriyevna’yı Çar ailesi de Moskova ile Petersburg halkı da tanıyordu. Her iki kentin halkı onun davranışlarına şaşıyor, kabalığıyla gizli gizli alay ediyor, onun hakkında çeşitli fıkralar anlatıyordu; istisnasız herkes ona saygı duyuyor, ondan korkuyordu.</p>

  <p>Duman dolu çalışma odasında, bir beyanname ile bildirilen savaştan, askere alınanlardan söz ediliyordu. Daha kimse beyannameyi okumamıştı, ama herkes yayımlandığını biliyordu. Kont, tütün içerek tartışan iki konuğun arasına oturmuştu. Kendisi ne tütün içiyor ne de konuşuyordu. Yalnız başını bir sağa bir sola eğerek belirli bir zevkle tütün içenlere bakıyor, kasıtlı olarak birbirlerine karşı kışkırttığı iki konuğun sözlerini dinliyordu.</p>

  <p>Konuşanlardan biri, tıraşlı zayıf yüzü kırışık içinde, sarı benizli, sivil giyinmiş bir adamdı; artık ihtiyarlığın eşiğindeydi. Yine de modaya ayak uyduran en şık gençlerden biri gibi giyinmişti. Ev halkına yabancı olmadığını belli eden bir rahatlıkla ayaklarını altına alarak sedire acele acele çekiyor, gözlerini yumuyordu. Bu kontesin kuzeni olan bekâr ihtiyar Şinşin’di; Moskova’daki salonlarda anlatıldığına göre zehir gibi bir dili vardı. Sohbet ettiği arkadaşına yukarıdan bakıyor, ama yine de onların sözlerini dinlemek tenezzülünde bulunuyor gibiydi. Öbürü pembe yanaklı, gencecik bir muhafız subayıydı. Üstü başı tertemizdi, üniforması son düğmesine kadar düğmelenmiş, saçları iyice taranmıştı. Kehribar ağızlığı ağzının ortasında tutuyor, pembe dudaklarıyla dumanı hafifçe içine çekiyordu. O biçimli ağzından duman halka halka çıkıyordu. Bu, Semyonovski alayından Teğmen Berg’di. Boris onunla birlikte alaya gidecekti. Nataşa da ablası Vera’yı işte bu gençten söz ederek kızdırmıştı.</p>

  <p>Kont aralarında oturuyor, onları dikkatle dinliyordu. Çok sevdiği Boston oyunundan sonra onun için en eğlenceli şey, başkaları konuşurken onları dinlemekti; özellikle konuşanları birbirine tutuşturmayı başardığı zaman bundan çok zevk alırdı.</p>

  <p>Şinşin gülerek ve en basit Rus halk deyimlerini, en kibar Fransızca sözlerle karıştırarak (Konuşmasının başlıca özelliği buydu) şöyle diyordu:</p>

  <p>— Nasıl olur, babacığım! <i>Mon très honorable</i><a class="noteref" href="../Text/notlar.xhtml#f11n157" id="ref157">157</a> Alfons Karliç. <i>Vous comptez vous faire des rentes sur l'état,</i><a class="noteref" href="../Text/notlar.xhtml#f11n158" id="ref158">158</a> bölüğünüzü bir gelir vasıtası haline getirmek istiyorsunuz, öyle mi?</p>

  <p>— Hayır, Piyotr Nikolayeviç. Benim istediğim tek şey, süvari bölüklerinde piyade bölüklerinde olduğundan çok daha az para alındığını ispat etmektir. Şimdi bir an beni düşünün Piyotr Nikolayeviç! Benim durumumu!</p>

  <p>Berg daima çok keskin, saygılı ve heyecansız konuşurdu. Sözleri hep kendisiyle ilgiliydi; kendisiyle doğrudan doğruya ilgisi olmayan herhangi bir şeyden söz edildiği sürece sakin sakin susardı. Böyle, başkalarında hiçbir şaşkınlık yaratmadan ve hiç sıkılganlık duymadan saatlerce susabilirdi. Ama konuşma doğrudan doğruya kendi kişiliğini ilgilendiren bir konuya dokununca hemen çok etraflı bir şekilde konuşmaya başlar, bundan zevk aldığı belli olurdu.</p>

  <p>Nazik bir tebessümle memnun memnun:</p>

  <p>— Benim durumumu düşünün Piyotr Nikolayeviç, diyordu. Süvari alayında olsaydım teğmen olsam bile iki yüz rubleden fazla alamazdım. Onu da üç taksitte alabilirdim. Şimdi ise iki yüz otuz ruble alıyorum.</p>

  <p>Sanki kendi başarısı bütün insanların başlıca amacıymış, daima da öyle olacağını düşünüyormuş gibi konuşmuştu. Söze devam etti:</p>

  <p>— Bundan başka, süvari alayına geçtim mi göz önünde olurum, Piyotr Nikolayeviç. Ayrıca hassa alayında izinler çok daha sıktır. Sonra, şunu da kabul edin ki iki yüz otuz ruble ile idare etmek, zor bir şeydir.</p>

  <p>Ağzından bir duman halkası çıkardı:</p>

  <p>— Hal böyleyken ben gene de para ayırıp babama gönderiyorum!</p>

  <p>Şinşin, kehribar ağızlığı ağzının öbür tarafına geçirerek konta göz kırptı:</p>

  <p>— <i>La balance y est</i>...<a class="noteref" href="../Text/notlar.xhtml#f11n159" id="ref159">159</a> Gerekirse sinekten yağ çıkarmasını bilmeli, <i>comme dit le proverbe.</i><a class="noteref" href="../Text/notlar.xhtml#f11n160" id="ref160">160</a></p>

  <p>Kont kahkahalarla güldü. Öbür konuklar, konuşmayı Şinşin’in idare ettiğini görünce, yaklaşıp kulak kabartmışlardı. Berg, alayları ve kendisine karşı gösterilen kayıtsızlığı fark etmeyerek, muhafız alayına girdiği için daha başlangıçta, süvari alayında kalan arkadaşlarını rütbece geçtiğini, savaş zamanı bölük komutanının vurulabileceğini, kendisinin de o zaman rahatlıkla bölük komutanı olabileceğini, birlikte herkesin kendisini ne kadar sevdiğini, babasının kendisinden ne kadar hoşnut olduğunu anlatıp duruyordu. Belli ki bunları anlatmaktan zevk duyuyordu. Başkalarının da kendilerini ilgilendiren birtakım sorunlarının olabileceğini aklına bile getirmiyor gibiydi. Ama bunları o kadar sevimli, ciddi bir tavırla söylüyor, bencilliğinin gençliğinden ileri geldiği o kadar belli oluyordu ki kendisini dinleyenlerde ona karşı en küçüğünden de olsa, olumsuz bir duygu uyanmıyordu.</p>

  <p>Şinşin, Berg’in omuzuna hafifçe vurarak ayaklarını sedirden aşağı sarkıttı:</p>

  <p>— Siz, piyadede de süvaride de başka yerde de olsanız daima kendinize bir yol bulursunuz, babacığım! dedi.</p>

  <p>Berg, memnun memnun gülümsedi. Önce kont, onun arkasından da bütün konuklar salona geçtiler.</p>

  <p class="extract">Biriken davetlilerin yemeğe çağrılmayı bekleyerek uzun konuşmalara dalmadıkları, fakat yine de sofraya oturmak için sabırsızlık duyduklarını göstermek amacıyla sürekli hareket ettikleri anlar, ziyafetten hemen önceki anlardı. Böyle anlarda ev sahipleri durup durup kapıya, ara sıra da birbirlerine bakıyorlardı. Konuklar da bu bakışlardan ev sahiplerinin neyi beklediklerini kestirmeye, ziyafete geç kalmış önemli bir akrabayı mı, yoksa daha pişmemiş olan yemeklerin pişmesini mi beklediklerini anlamaya çalışıyorlardı.</p>

  <p>Piyer ziyafetten biraz önce gelmiş, utangaç bir tavırla salonun ortasında ilk karşısına çıkan bu koltuğa oturmuş, herkesin yolunu kapamıştı. Kontes onu konuşturmak istemiş ama Piyer gözünde gözlük, sanki birini arıyormuş gibi etrafına saf saf bakınmış ve kontesin sorduğu soruya, tek heceli kısacık sözlerle karşılık vermişti. Başkalarını rahatsız ediyor, ama bunu yalnız kendisi fark etmiyordu. Konuklardan çoğu, onun ayı ile olan macerasını biliyor, bu iri yarı, şişman, akıllı uslu genç adama merakla bakarak nasıl olup da böyle çekingen, beceriksiz bir gencin komisere öylesine bir oyun oynadığına bir türlü akıl erdiremiyordu.</p>

  <p>Kontes ona:</p>

  <p>— Yakında mı geldiniz? diye soruyordu.</p>

  <p>Piyer kontese doğru dönmeden:</p>

  <p>— <i>Oui madame,</i><a class="noteref" href="../Text/notlar.xhtml#f11n161" id="ref161">161</a> diye karşılık verdi.</p>

  <p>— Kocamla görüştünüz mü?</p>

  <p>— <i>Non madame.</i><a class="noteref" href="../Text/notlar.xhtml#f11n162" id="ref162">162</a></p>

  <p>Piyer bunu söylerken hiç de gerekli olmadığı halde gülümsemişti.</p>

  <p>Galiba kısa bir süre önce Paris’teydiniz, öyle değil mi? Herhalde çok enteresan bir yerdir.</p>

  <p>— Evet, çok enteresan.</p>

  <p>Prenses Anna Mihailovna ile göz göze geldi. Anna Mihailovna genç adamı meşgul etmesinin istendiğini hemen anladı. Yanına oturarak babasından söz etmeye başladı; ama Piyer kontese yaptığı gibi ona da hep tek heceli sözlerle karşılık veriyordu. Konuklar kendi aralarında konuşuyorlardı. Her taraftan konuşmalar duyuluyordu:</p>

  <p>— <i>Les Razoumovsky... Ça a été charmant..</i> Vous <i>êtes bien bonne... La comtesse Apraksine...</i><a class="noteref" href="../Text/notlar.xhtml#f11n163" id="ref163">163</a></p>

  <p>Kontes kalktı, salona geçti, salondan:</p>

  <p>— Mariya Dimitriyevna... siz misiniz? diye seslendiği işitildi.</p>

  <p>Bu sözüne kaba bir kadın sesi karşılık verdi:</p>

  <p>— Ta kendisi...</p>

  <p>Hemen arkasından da Mariya Dimitriyevna içeri girdi. Bütün genç kızlar, hatta yaşlılar dışında bütün hanımlar ayağa kalktılar. Mariya Dimitriyevna kapıda durdu, iri vücudundan kuvvet alıyormuş gibi yüksekten bakarak, elli yaşlarında olduğunu belli eden beyaz bukleli başını dimdik tutup konukları süzdü, sonra sanki elbisesinin kollarını sıvamak istiyormuş gibi onları düzeltti. Her zaman Rusça konuşurdu. Başka sesleri bastıran gür, kalın sesiyle:</p>

  <p>— İsim günümüz kutlu olsun, yavrularınıza mutluluklar dilerim, dedi.</p>

  <p>Sonra elini öpen konta döndü:</p>

  <p>— Ne o? Seni ihtiyar çapkın seni! Moskova’yı özlüyorsun değil mi? Burada av köpeklerini koşturacak yer yok, öyle değil mi? Eh ne yaparsın babacığım... Hele bu yavrular bir büyüsünler... İster istemez damat arayacaksın...</p>

  <p>Bunu söylerken genç kızları işaret ediyordu:</p>

  <p>— Söyle bakalım, nasılsın, Kazak’ım benim?</p>

  <p>Mariya Dimitriyevna Nataşa’ya “Kazak” derdi. Elini sıkmak için yanına neşeli bir tavırla, korkusuzca yaklaşan küçük kızı eliyle okşayarak:</p>

  <p>— Yaramaz bir çocuksun, ama severim seni, dedi. Kocaman çantasından armut biçiminde küçük yakut küpeler çıkardı, onları vaftiz gününü kutladığı için yanakları pembeleşen, sevinçle gülümseyen Nataşa’ya uzattı. Hemen sonra da ona arkasını dönüp kasıtlı olarak sesini incelterek yavaşça Piyer’e:</p>

  <p>— Sen gelsene bakayım! dedi. Şöyle yanıma gel...</p>

  <p>Sonra onu korkutmak ister gibi kollarını daha da yukarıya doğru sıvadı. Piyer gözünde gözlük, saf saf bakarak yanına yaklaştı.</p>

  <p>— Yanıma gel, yanıma gel, yavrum! Ben, baban Çar’ın gözüne girdiği sıralarda ona bile doğruyu açık açık söylemekten çekinmezdim, sana haydi haydi söylerim!</p>

  <p>Bir an sustu. Başkaları da susuyor, bunun yalnız bir başlangıç olduğunu anlayarak bundan sonra olacakları bekliyorlardı.</p>

  <p>— Neler yapmışsın öyle? Pes doğrusu! Amma da iyi evlatmışsın! Babası ölüm döşeğinde yatıyor, o ise nöbetçi komiseri bir ayının sırtına bindirip onunla eğleniyor. Ayıp, yavrum, ayıp! Cepheye gitseydin daha iyi olurdu!</p>

  <p>Ona arkasını döndü, gülmemek için kendisini güç tutan konta kolunu verdi. Sonra:</p>

  <p>— Eh, sofraya oturalım, vakti geldi değil mi? diye sordu.</p>

  <p>Önde kontla Mariya Dimitriyevna, onun arkasından süvari alayı komutanının kolunda kontes geliyordu. Bu albay işe yarar biriydi. Nikolay, onunla birlikte kendi alayına yetişecekti. Onların arkasında Anna Mihailovna ile Şinşin vardı. Berg, Vera’yı koluna almıştı. Hep gülümseyen Jüli Kuragina sofraya Nikolay ile birlikte gidiyordu. Onların arkasından sıra halinde tüm salonu kaplayan diğer çiftlerle, en arkada öğretmenleri ve dadılarıyla teker teker gelen çocuklar ilerliyordu. Uşaklar harekete geçmişti. Çekilen iskemlelerin gürültüsü duyuluyordu. Koroya ayrılan yerde bir orkestra çalmaya başlamıştı. Konuklar da yerlerine yerleşiyorlardı. Kontun ev orkestrasının sesini, çatal bıçak sesleri, konukların konuşmaları ve uşakların ayak sesleri bastırıyordu. Sofranın bir başında kontes oturuyordu. Sağında Mariya Dimitriyevna, solunda Anna Mihailovna ile öbür konuklar vardı. Masanın öbür başında ise kont oturmuş, soluna süvari alayı komutanını almıştı. Sağında Şinşin ile diğer erkek konuklar bulunuyordu. Uzun sofranın bir tarafında yaşça daha büyük olan gençler yer almıştı: Berg’in yanında Vera, Piyer’in yanında Boris vardı; öbür tarafa ise çocuklar, öğretmenleri ve dadıları yerleşmişlerdi. Kont kristal şişelerin, kurdelelerle süslü kabarık hotozuna göz atıyor, sık sık yanında oturanların kadehlerine içki dolduruyor, bu arada kendisini de unutmuyordu. Kontes de ev sahibesi olarak görevlerini unutmadan ananas yığınlarının öbür tarafından kocasını anlamlı bakışlarla gözetliyordu; ona öyle geliyordu ki kocasının tepesi kel olan başı da yüzü de kıpkırmızı kesilmiş, bu yüzden ak saçları daha da göze çarpar olmuştu. Kadınların bulunduğu uçta, ahenkli bir fısıltı duyuluyordu; erkeklerin bulunduğu uçta ise sesler gittikçe daha çok yükseliyor, özellikle süvari alayı komutanının sesi işitiliyordu. Albay gittikçe daha çok kızarıyordu; o kadar çok yemek yiyor, o kadar içiyordu ki kont onu diğer konuklarına örnek olarak göstermeye başlamıştı. Berg, tatlı bir tebessümle Vera’ya sevginin bu dünyaya ait bir duygu değil, cennetten gelme bir duygu olduğunu anlatıyordu. Boris, yeni arkadaşı Piyer’e sofranın etrafında bulunan konukların isimlerini teker teker bildiriyor, karşısında oturan Nataşa ile sık sık göz göze geliyordu. Piyer az konuşuyor, yeni yüzlere bakıyor ve çok yemek yiyordu. Sofraya getirilen iki çorbadan <i>à la tortue</i><a class="noteref" href="../Text/notlar.xhtml#f11n164" id="ref164">164</a> olanından başlayarak <i>kulebyak'</i>a<a class="noteref" href="../Text/notlar.xhtml#f11n165" id="ref165">165</a> ve çil kuşlarına kadar bir tek yemeği kaçırmıyor, sofracıbaşının peçeteye sarılmış bir şişeyi yanındaki adamın omuzu üzerinden ona doğru uzatıp bir sır söylüyormuş gibi “sek madera”, “Macar şarabı” ya da “Ren Bölgesi şarabı” diye sunduğu şaraplardan bir tekini olsun geri çevirmiyordu. Her servisin önüne konmuş, üzerinde kontesin arması bulunan dört kristal kadehten hangisi eline gelirse onu kapıyor, şişenin altına tutuyor, şarabı zevkle içiyor, konuklara da gittikçe daha neşeli bir tavırla bakıyordu. Karşısında oturan Nataşa, Boris’e on üç yaşlarında bir kız ilk öpüştüğü ve delice âşık olduğu bir delikanlıya nasıl bakarsa öyle bakıyordu. Aynı bakışı bazen Piyer’e doğru çeviriyor, o zaman Piyer de bu hayat dolu, neşeli küçük kızın bakışı karşısında nedenini bilmeden gülmek ihtiyacını duyuyordu...</p>

  <p>Nikolay, Sonya’dan uzakta, Jüli Kuragina’nın yanında oturuyor ve gene elinde olmayarak dudaklarında beliren tatlı tebessümle ona bir şeyler anlatıyordu. Sonya, gösteriş olsun diye gülümsüyordu, ama belli ki kıskançlık yüzünden üzüntü içindeydi. Kızarıp bozarıyor, Nikolay ile Jüli’nin kendi aralarında neler konuştuklarını duymak için bütün varlığıyla dikkat kesilip kulak kabartıyordu. Dadı, sanki biri çocukları üzecekmiş gibi huzursuz bir tavırla etrafına bakınıyor, öyle bir şey olursa hemen karşılık vermeye hazırlanıyordu. Alman öğretmen sofraya getirilen tüm yemeklerin, tatlıların ve şarapların isimlerini hatırında tutmaya çalışıyordu; bunları sonradan Almanya’da bulunan ailesine yazacağı mektupta etraflıca anlatacaktı. Aynı zamanda sofracıbaşının peçeteye sarılı şişelerle içki ikram ederken onu atladığını görerek fena hâlde alınıyordu. Kaşlarını çatıyor, ikram edilen şarabı istemiyormuş gibi davranıyordu, hiç kimse bunu susuzluğunu gidermek amacıyla ya da açgözlülüğünden değil de yalnızca samimi bir merak duyduğu için istediğini anlamıyor diye güceniyor gibiydi...</p>

  <h2 id="sigil_toc_id_16">XVI</h2>

  <p class="nonindent">Sofrada erkeklerin oturduğu uçta konuşmalar gitgide daha heyecanlı bir hal alıyordu. Albay, savaşın ilanını bildiren beyannamenin Petersburg’da açıklanmış olduğunu, bir kopyasını gözüyle gördüğünü, beyannamenin o anda bir kurye ile başkomutana iletildiğini anlatıyordu. Şinşin:</p>

  <p>— Ne diye şeytana uyup da Bonapart’la savaşa tutuşuyoruz sanki? dedi. <i>Il a déjà rabattu le caquet à l'Autriche. Je crains que cette fois ce ne soit notre tour.</i><a class="noteref" href="../Text/notlar.xhtml#f11n166" id="ref166">166</a></p>

  <p>Dolgun vücutlu, uzun boylu, kırmızı yanaklı, Alman asıllı albay, belli ki görevine çok bağlı, vatanını seven bir insandı. Şinşin’in bu sözlerine alındı:</p>

  <p>— Niçin, sayın bayım! diye söze başladı (Bunu, hemen belli olan yabancı bir şiveyle söylemişti). Niçin? Çünkü çar ne yaptığını biliyor! Beyannamede hem Rusya’yı tehdit eden tehlikelere kayıtsız kalamayacağını, hem de imparatorluğun güvenliğini, şerefini, müttefiklerle yapılan anlaşmaların kutsallığını koruyacağını bildirdi.</p>

  <p>Bunu söylerken nedense özellikle “anlaşmalar” sözü üzerinde durmuştu. Sanki işin bütün özü bundan ibaretti. Sonra hiçbir zaman yanılmayan ve özellikle resmî işlerde işine yarayan kendisine özgü hafızasına dayanarak beyannamenin başlangıcındaki sözleri tekrarladı... “Hükümdarın tek ve vazgeçilmez amacı, tek isteği, şundan ibarettir: Avrupa’da sağlam temellere dayanan bir barış kurmak. İşte bu amaç, onun bir kısım orduların sınır dışına gönderilmesi ve bu ülküye ulaşmak için yeni çabalar sarf edilmesi kararına yol açmıştır...”</p>

  <p>Albay sözlerini ders verir gibi bitirerek bir kadeh şarap içti, sözlerinin takdirle karşılanmasını bekliyormuş gibi konta dönüp baktı, sözlerini:</p>

  <p>— İşte bunun için sayın bayım, diye bitirdi.</p>

  <p>Şinşin yüzünü buruşturup gülümsedi.</p>

  <p>— <i>Connaissez-vous le proverbe?</i><a class="noteref" href="../Text/notlar.xhtml#f11n167" id="ref167">167</a> Elinin hamuru ile erkek işine karışma, dedi.</p>

  <p>Sonra heyecansız bir tavırla Rusça’dan Fransızca’ya geçti:</p>

  <p>— <i>Cela nous convient â merveille</i><a class="noteref" href="../Text/notlar.xhtml#f11n168" id="ref168">168</a> Suvorov ne adamdı! Onun ordusunu bile kırıp geçirdiler, <i>à plate couture!</i><a class="noteref" href="../Text/notlar.xhtml#f11n169" id="ref169">169</a> Oysa şimdi Suvorov gibi adamlar nerede? <i>Je vous demande un peu.</i><a class="noteref" href="../Text/notlar.xhtml#f11n170" id="ref170">170</a></p>

  <p>Albay, masaya vurarak:</p>

  <p>— Sonuna kadar çarpışmalı, hükümdarımız için ölmeliyiz, o zaman her şey yoluna girer, dedi. Ama bu konuda tartışma mümkün olduğu kadar az olmalı (az derken sesini kasıtlı olarak uzatıyordu). Sonra konta doğru dönerek devam etti:</p>

  <p>— Mümkün olduğu kadar az! Biz eski süvariler öyle düşünürüz. O kadar işte! diye sözünü bitirdi.</p>

  <p>Sonra savaştan söz edildiğini duyunca, yanındaki genç kızla konuşmayı bırakıp gözlerini albaya diken ve sözlerini can kulağıyla dinlemeye başlayan Nikolay’a döndü:</p>

  <p>— Ya siz bu konuda ne dersiniz delikanlı? Ne dersiniz, genç süvari subayımız?</p>

  <p>Nikolay kıpkırmızı oldu. Sanki o anda büyük bir tehlikeyle karşılaşmış gibi kararlı ve aynı zamanda heyecanlı bir tavırla tabağını çekiştirip kadehlerin yerini değiştirerek:</p>

  <p>— Tam sizin gibi düşünüyorum! diye karşılık verdi. Şu kanıdayım ki Ruslar ya düşmanı yenmeli, ya ölmeli!</p>

  <p>Bunu söylemişti, ama başkaları gibi kendisi de söz ağzından çıktıktan sonra, bunun o sırada aşırı derecede ateşli, aynı zamanda da yapmacık olduğunu, bu yüzden biraz münasebetsiz kaçtığını anlamıştı. Yanında oturan Jüli içini çekti:</p>

  <p>— <i>C'est bien beau ce que vous venez de dire,</i><a class="noteref" href="../Text/notlar.xhtml#f11n171" id="ref171">171</a> dedi.</p>

  <p>Sonya ise Nikolay konuşurken tepeden tırnağa ürpermiş, kulaklarına kadar kızarmıştı. Hatta kulaklarının arkasıyla boynu ve omuzları da kıpkırmızı olmuştu. Piyer, albayın sözlerine kulak kabartarak onları beğendiğini belirten bir tavırla başını sallıyordu:</p>

  <p>— İşte bu güzel! dedi.</p>

  <p>Albay masanın üzerine yumruğunu indirdi:</p>

  <p>— Delikanlı gerçek süvariymiş. Aferin! diye bağırdı.</p>

  <p>Birden sofranın öbür tarafından Mariya Dimitriyevna’nın kalın sesi duyuldu.</p>

  <p>— Ne gürültü ediyorsunuz orada?</p>

  <p>Sonra süvari albayına döndü:</p>

  <p>— Masaya ne vuruyorsun? Kime kızıyorsun öyle? Karşısında Fransızlar mı var sanıyorsun?</p>

  <p>Süvari albayı gülümsedi:</p>

  <p>— Ben doğruyu söylüyorum.</p>

  <p>Kont, sofranın öbür tarafından:</p>

  <p>— Hep savaştan söz ediyorlar! diye bağırdı. Oğlum cepheye gidiyor da, Mariya Dimitriyevna! Oğlum gidiyor!</p>

  <p>Sofranın öbür tarafından gene Mariya Dimitriyevna’nın tok sesi duyuldu. Hiç çaba harcamadan kendini herkese duyurabiliyordu.</p>

  <p>— Benim orduda dört oğlum var, yine de üzüntü çekmiyorum. Her şey Tanrı’dandır. O isterse yatağında da ölürsün, ama ölmeni istemezse seni savaşırken bile korur!</p>

  <p>— Orası öyle!</p>

  <p>Sonra konuşmalar gene tek tek konuların etrafında toplandı. Kadınlar kendi taraflarında, erkekler kendi taraflarında konuşmaya dalmışlardı. Nataşa’nın küçük kardeşi ona:</p>

  <p>— Soramazsın işte! diyordu. Soramazsın işte!</p>

  <p>Nataşa:</p>

  <p>— Sorarım! diye karşılık veriyordu.</p>

  <p>Yüzü al al olmuştu. Her şeyi göze almış gibi kararlı ve neşeliydi. Hafifçe doğruldu, karşısında oturan Piyer’i de bakışlarıyla söyleyeceklerini dinlemeye davet ederek annesine döndü. Göğüsten gelen tiz bir çocuk sesiyle sofrayı çınlattı:</p>

  <p>— Anne!</p>

  <p>Kontes endişeyle:</p>

  <p>— Ne istiyorsun? diye sordu, ama kızının yüzünden bunun bir muziplik olduğunu anlayınca sert bir tavırla küçük kızı korkutmak istiyormuş gibi elini sallayarak “hayır” anlamında bir işaret yaptı.</p>

  <p>Konuşmalar yavaşlamıştı. Nataşa’nın incecik sesi daha da kararlı bir ifadeyle, hiç titremeden tekrar duyuldu:</p>

  <p>— Anne, neli pasta yiyeceğiz?</p>

  <p>Kontes kaşlarını çatmak istiyordu ama bunu yapamıyordu. Mariya Dimitriyevna kalın parmağını Nataşa’ya doğru sallayarak tehdit eder gibi:</p>

  <p>— Seni Kazak seni! diye söylendi.</p>

  <p>Konukların çoğu küçük kızın bu çıkışını nasıl karşılamak gerektiğini bilemiyor, kararsızlıkla büyüklerin yüzüne bakıyorlardı.</p>

  <p>Kontes:</p>

  <p>— Şimdi seni... dedi.</p>

  <p>Nataşa artık davranışının kötü karşılanmayacağı kanısına vararak neşeli, korkusuz bir tavırla:</p>

  <p>— Anne, pasta var değil mi? diye bağırdı.</p>

  <p>Sonya ile şişman Petya güldüklerini göstermemek için saklanmaya çalışıyorlardı. Nataşa küçük kardeşine:</p>

  <p>— Oh ya! Sordum ya! diye fısıldadı, hem ona, hem de Piyer’e bakıyordu.</p>

  <p>Mariya Dimitriyevna:</p>

  <p>— Dondurma var ama sana yok! dedi.</p>

  <p>Nataşa korkulacak bir şey olmadığını anlamıştı, bu yüzden Mariya Dimitriyevna’dan da çekinmedi.</p>

  <p>— Mariya Dimitriyevna, neli dondurma var? Ben kaymaklı dondurmayı sevmem.</p>

  <p>— Havuç dondurması!</p>

  <p>Nataşa neredeyse haykırıyordu:</p>

  <p>— Hayır, ne olur söyleyin, neli dondurma var, Mariya Dimitriyevna? Söyleyin n’olur, neli dondurma var? Öğrenmek istiyorum!</p>

  <p>Mariya Dimitriyevna ile kontes gülmeye başladılar. Onların arkasından öbür konuklar da güldü. Herkes Mariya Dimitriyevna’nın verdiği karşılığa değil de onunla böyle konuşmak cesaretini gösteren küçük kızın görülmemiş serbestliğine, içinden geçeni olduğu gibi söylemesine gülüyordu.</p>

  <p>Nataşa dondurmanın ananaslı olacağını öğreninceye kadar sorularından vazgeçmedi. Dondurmadan önce şampanya sunuldu. Orkestra tekrar çalmaya başladı. Kont eşiyle öpüştü, sonra konuklar ayağa kalkarak kontesi kutlamaya, sofranın öbür tarafında oturan kontla, çocuklarla ve birbirleriyle kadeh tokuşturmaya başladılar. Uşaklar gene koşuşuyor, iskemleler gıcırdıyordu. Konuklar gene aynı düzende ama daha da kızarmış yüzlerle salona, oradan da kontun çalışma odasına gittiler.</p>

  <h2 id="sigil_toc_id_17">XVII</h2>

  <p class="nonindent">Boston oynamak için masalar açıldı, oyun grupları oluşturuldu. Kontun konukları iki salona, oturma odasıyla kütüphaneye dağılmışlardı.</p>

  <p>Kont iskambilleri yelpaze şeklinde açmıştı, her zaman yaptığı gibi öğleden sonra uyuklamamak için kendini zor tutuyor, her şeye gülüyordu. Gençler, kontesin sözüne uyarak klavsenle harp bulunan bir köşeye toplanmışlardı. İlk olarak Jüli herkesin isteğini yerine getirerek harple varyasyonlu bir parça çaldı. Sonra diğer genç kızlarla birlikte, müzikte yetenekleri bilinen Nataşa ile Nikolay’dan bir şarkı söylemeleri istendi.</p>

  <p>Nataşa ile bir büyük gibi konuşuyorlardı; o da belli ki bundan büyük bir gurur duyuyor, diğer taraftan da birdenbire büyük sayıldığı için ürküyordu.</p>

  <p>— Ne söyleyelim? diye sordu.</p>

  <p>Nikolay:</p>

  <p>— “Pınar”ı diye cevap verdi.</p>

  <p>— Haydi çabuk öyleyse, dedi Nataşa. Boris, siz de buraya gelsenize! Sonya nerede?</p>

  <p>Etrafına bakındı, arkadaşının odada bulunmadığını görünce hemen onu aramaya koştu.</p>

  <p>Koşarak Sonya’nın odasına girdi. Arkadaşının orada da olmadığını görünce çocukların odasına koştu. Sonya orada da yoktu. O zaman Nataşa, Sonya’nın koridorda, sandığın üstünde olduğunu anladı. Koridordaki sandık, Rostov ailesinin genç kızlarının üzüntülü oldukları zaman gittikleri bir yerdi. Gerçekten de Sonya sandığın üzerinde sırtındaki incecik pembe elbiseyi buruşturarak dadısının çizgili, kirli kuştüyü yatağının üstüne yüzükoyun yatmış, incecik parmaklarıyla yüzünü kapamış, çıplak küçük omuzları sarsıla sarsıla, hıçkırarak ağlıyordu. Nataşa’nın o ana kadar isim günü kutlanan bütün çocuklarınki gibi neşeli ve heyecanlı olan yüzü birden değişti: Gözleri bir noktaya dikilmişti. Sonra kalın boynu ürperdi, dudaklarının iki yanı sarktı:</p>

  <p>— Sonya ne var? Ne oldu sana böyle?</p>

  <p>Nataşa’nın geniş ağzı açılıp sarkmış, küçük bir kız birden çirkinleşmişti. Nedenini bilmeden, sadece Sonya ağlıyor diye, çocuklar gibi avaz avaz ağlamaya başladı. Sonya başını kaldırmak, ona karşılık vermek istiyor ama bunu yapamıyordu, bu yüzden yüzünü daha çok saklıyordu. Nataşa lacivert, kuştüyü yatağın üzerine oturmuş, arkadaşına sarılarak ağlıyordu. Sonya kendini topladı, doğruldu, gözyaşlarını sildi, olup bitenleri anlatmaya başladı:</p>

  <p>— Nikolinka bir hafta sonra gidiyor... Emri çıkmış bile... Bana kendisi söyledi... Gene de ağlamayacaktım (Elinde tuttuğu kâğıdı gösterdi: Bunlar Nikolay’ın yazdığı şiirlerdi), gene de ağlamayacaktım... Ama sen anlayamazsın... Zaten onu kimse anlayamaz... Onun öyle iyi bir yüreği var ki!</p>

  <p>Sonra Nikolay’ın yüreği ne kadar iyi diye gene ağlamaya başladı. Neden sonra, kendini elinden geldiği kadar toparladı:</p>

  <p>— Sen mutlusun... Ama kıskanıyorum sanma... Seni de Boris’i de severim... Boris hoş çocuktur. Sizin için hiçbir engel yok. Nikolay ise <i>mon cousin.</i><a class="noteref" href="../Text/notlar.xhtml#f11n172" id="ref172">172</a> Başpiskoposun izin vermesi gerek. Başka türlü olmaz. Ama eğer o, gidip anneye söylerlerse... (Sonya, kontesi anne olarak kabul ediyor, ona öyle diyordu.) Nikolay’ın geleceğini hiç düşünmeden ona zarar verdiğimi, kalpsiz biri olduğumu, nankörlük ettiğimi söylerse... Halbuki inan bana... Bak, yemin ediyorum (Bunu söylerken haç çıkardı) anneyi de sizleri de hepinizi o kadar seviyorum ki. Yalnız bir Vera... Hem neden? Ben ona ne yaptım sanki? Hepinize öyle büyük bir minnettarlık duyuyorum ki! Sizin için neler feda etmezdim... Ama ne yazık, elimde hiçbir şey yok...</p>

  <p>Sonya artık daha fazla konuşamadı ve gene elleriyle yüzünü örterek başını kuştüyü yatağa gömdü. Nataşa yavaş yavaş sakinleşiyordu. Yüzünden arkadaşının bu üzüntüsünün bütün önemini anladığı belli oluyordu. Birden kuzininin gerçek derdinin nedenini kavramış gibi sordu:</p>

  <p>— Sonya, yemekten sonra Vera seninle gelip konuştu mu? Konuştu değil mi? Söyle!</p>

  <p>— Evet. O şiirleri Nikolay yazmıştı. Ben başka şiirler de kopya etmiştim. Vera onları masamın üzerinde bulmuş. Anneye göstereceğini söyledi. Üstelik benim nankör olduğumu, annenin onun benimle evlenmesine hiçbir zaman razı olmayacağını, Nikolay’ın Jüli ile evleneceğini söyledi. Sen de Nikolay’ın bütün gün ona karşı nasıl davrandığını görüyorsun... Nataşa! Bunlar bana reva mı?</p>

  <p>Sonya bunları söyledikten sonra eskisinden fazla ağlamaya başladı. Nataşa, onu hafifçe çekerek kaldırdı, kollarının arasına aldı, gözyaşları arasında gülümseyerek arkadaşını sakinleştirmeye çalıştı:</p>

  <p>— Sonya, sen ona inanma, şekerim! İnanma. Nikolenka ile oturma odasında üçümüz neler konuşmuştuk, hatırlıyorsun; akşam yemeğinden sonra yaptığımız konuşmaları unutmadın ya. Her şeyin nasıl olacağını kararlaştırmıştık ya! Nasıldı? Şimdi neler tasarladığımızı hatırlamıyorum. Yalnız şunu iyi biliyorum ki her şey çok iyi, çok kolay olacaktı. Şinşin Amca’nın kardeşi de akraba kızıyla evli. Hem onlar kardeş çocuğu; oysa biz, kardeş çocuklarının çocuklarıyız. Boris bile bunun mümkün olduğunu söylemişti. Biliyor musun? Ben Boris’e hepsini anlattım. Öyle zeki, öyle iyi bir insan ki o!</p>

  <p>Nataşa bunu söylerken gülerek Sonya’yı öpüyordu.</p>

  <p>— Ağlama Sonyacığım. Biricik sevgili kardeşim. Canım benim. Sonyacığım! Vera kötü yürekli bir kızdır. Bırak Allah’ından bulsun. Ama göreceksin her şey düzelecek. Vera da bunu anneme söylemeyecek. Nikolenka, kendisi söyleyecek! Hem o Jüli’yi aklından bile geçirmiyor.</p>

  <p>Arkadaşının alnını öptü. Sonya doğruldu. O kedi yavrusunun gözleri birden canlanmış, pırıl pırıl olmuştu... Neredeyse kuyruğunu sallayarak yumuşak, mini mini ayaklarıyla zıplayacak ya da bir yumakla oynamaya başlayacaktı. Zaten bir kedi yavrusuna da bu yakışırdı. Genç kız, saçlarını ve elbisesini çarçabuk düzeltti:</p>

  <p>— Öyle mi düşünüyorsun? Doğru söyle. Yemin eder misin?</p>

  <p>Nataşa arkadaşının örgüsü altından dışarı fırlamış bir tutam saçı düzeltti:</p>

  <p>— Doğru söylüyorum, vallahi öyle!</p>

  <p>İkisi de gülüştüler:</p>

  <p>— Haydi gidip “Pınar”ı söyleyelim.</p>

  <p>— Haydi.</p>

  <p>Nataşa birden durakladı:</p>

  <p>— Ha biliyor musun? O şişman Piyer yok mu? Hani benim karşımda oturuyordu. Öyle komik adam ki. Çok eğleniyorum bugün!</p>

  <p>Sonra koridorda koşmaya başladı. Sonya, saçlarına yapışmış tüyleri eliyle silkerek, şiirleri boynunun hemen altına, hafifçe çıkık göğüs kemiklerinin arasına sokup koynunda gizledi. Hafif, neşeli adımlarla koridorda Nataşa’nın peşinden oturma odasına koştu, yüzü al al olmuştu. Konukların dileği üzerine gençler herkesin çok hoşuna giden “Pınar” kuartetini söylediler. Sonra Nikolay onlara yeni öğrendiği bir şarkıyı söyledi:</p>

  <div class="poem">

    <p>Güzel bir gecede, ay ışığında</p>

    <p>Ne mutluluktur, hayale kapılıp</p>

    <p>“Bir varlık daha vardır</p>

    <p>Seni düşünen,” diyebilmek.</p>

    <p class="bl_extract">Onun o güzel ellerini</p>

    <p>Altından bir bir harp tellerinde gezdirerek</p>

    <p>Coşkun bir melodiyle</p>

    <p>Sana seslendiğini, seni çağırdığını, düşünmek!</p>

    <p class="bl_extract">Cennet olacak; sabret bir gün, iki gün daha...</p>

    <p>Ne yazık ki sevgilinin ömrü yetmeyecek buna.</p>

  </div>

  <p>Daha şarkının son mısraları bitmemişti ki salonda gençler dansa hazırlanmaya, orkestranın bulunduğu yerde de müzisyenler ayaklarını takırdatmaya, öksürmeye başlamışlardı.</p>

  <p class="extract">Piyer salonda oturuyordu. Yabancı bir ülkeden geldiği için Şinşin onunla, Piyer’in çok canını sıkan, sonradan başkalarının da katıl dıkları bir konuşmaya girişmişti. Müzik başlayınca Nataşa salona girdi, doğru Piyer’in yanına gitti. Yanakları al aldı... Gözlerinin içi gülerek:</p>

  <p>— Annem sizi dansa davet etmemi söyledi! dedi.</p>

  <p>Piyer:</p>

  <p>— Figürleri birbirine karıştırırım diye korkuyorum, dedi. Ama öğretmenim olmak isterseniz...</p>

  <p>Sonra iri elini aşağıya indirerek ince yapılı küçük kıza uzattı. Çiftler yerlerini alıp çalgıcılar aletlerini akort edinceye kadar. Piyer küçük damıyla birlikte bir yere oturdu. Nataşa çok mutluydu: Büyük biriyle, hem de yabancı ülkelerden gelmiş biriyle dans edecekti. Herkesin onları seyredebileceği bir yere oturmuş, onunla tıpkı bir büyük gibi konuşuyordu. Elinde bir yelpaze vardı, bu yelpazeyi ona genç bir kız bir süre tutsun diye vermişti. Küçük kız, yüksek sosyetedeki hanımlara yakışır bir tavır takınmıştı (Bu tavırları ne zaman, nasıl öğrenmişti, Allah bilir). Yelpazesini hafif hafif sallıyor, gülümseyerek kavalyesiyle sohbet ediyordu. Salonun bir başından öbür başına geçen yaşlı kontes, Nataşa’yı işaret etti.</p>

  <p>— A... A... A.. Şuna bakın hele! Bakın! diye söylendi.</p>

  <p>Nataşa kızararak güldü:</p>

  <p>— Aman, ne oluyorsunuz anne? Niçin öyle söylüyorsunuz? Bunda şaşılacak ne var?</p>

  <p class="extract">Üçüncü İskoç dansının ortasında kont ile Mariya Dimitriyevna’nın oyun oynadıkları salonda iskemlenin çekildiği duyuldu. Hemen sonra da sayın konuklarla yaşlıların büyük kısmı, uzun bir zaman oturup uyuştukları için gerine gerine, cüzdanlarını, para çantalarını ceplerine yerleştirerek oyun salonunun kapısından çıktılar. En önde Mariya Dimitriyevna ile kont geliyordu; ikisinin de yüzünde neşe vardı. Kont, şakacı bir tavırla, nezaket göstererek bir balet gibi kolunu kıvırdı, Mariya Dimitriyevna’ya doğru döndü. Vücudunu dimdik tutuyordu. Yüzü bambaşka, çapkın, kurnaz bir gülümsemeyle aydınlandı. Herkes dansın son figürünü bitirince, birden müzisyenlere doğru ellerini çırptı, birinci kemana seslendi.</p>

  <p>— Semyon! Danila Kupor’u biliyor musun?</p>

  <p>Bu, kontun en çok sevdiği ve daha gençken yaptığı bir danstı (Danila Kupor özellikle anglez dansının bir figürüne verilen isimdi).</p>

  <p>Nataşa bir büyükle dans ettiğini o anda unutuvermişti. Birden kıvırcık saçlı başını dizlerine doğru eğdi, bütün salonu çın çın çınlatan bir sesle kahkahalarla gülerek avazı çıktığı kadar:</p>

  <p>— Babama bakın! diye bağırdı.</p>

  <p>Gerçekten de salonda ne kadar insan varsa hepsi, sevinçle gülümseyerek kendisinden daha uzun boylu olan gösterişli damı Mariya Dimitriyevna’nın yanında kıvırdığı kollarını müziğe uyarak titreten, omuzlarını oynatan, ayaklarını sağa sola kıvırıp topuklarını hafifçe yere vuran ve yuvarlak yüzüne gittikçe daha çok yayılan bir gülümsemeyle kendisini seyredenlere daha neler yapacağını belli eden neşeli ihtiyarcığa bakıyordu. Danila Kupor’un coşkun bir <i>trepak'</i>ı<a class="noteref" href="../Text/notlar.xhtml#f11n173" id="ref173">173</a> andıran o oynak, sürükleyici sesleri duyulur duyulmaz salonun bütün kapıları, bir tarafta erkekler, öbür tarafta kadınlar olmak üzere, eğlenen efendilerini gülümseyerek seyretmeye gelen uşaklarla doldu.</p>

  <p>Kapılardan birinin eşiğinden dadının sesi duyuldu:</p>

  <p>— Babamıza bakın! Aslan vallahi!</p>

  <p>Kont, güzel dans eder, güzel dans ettiğini de bilirdi. Ama damı iyi dans edemiyor, etmek de istemiyordu. İri gövdesini dimdik tutuyor, kocaman elleri aşağıya doğru sarkıyordu (El çantasını kontese vermişti). Sanki dans eden yalnız o ciddi ama güzel yüzüydü.</p>

  <p>Kontun yuvarlak gövdesinin her noktasında sezilen şey, Mariya Dimitriyevna’nın yalnız gittikçe daha çok gülümseyen dudaklarında ve ikide bir hafifçe titreyen burnunda belli oluyordu. Kont kendisini seyredenleri yumuşak ayaklarının umulmadık çevik hareketleri ve zarif sıçrayışlarıyla şaşırtırken, Mariya Dimitriyevna da omuz kırıp dönerken ya da kollarını kıvırıp ayaklarını yere vururken gösterdiği çabayla en az onun kadar beğeniliyor, her zamanki ciddiliğini, somurtkanlığını bilenler onun bu çabalarına değer veriyorlardı.</p>

  <p>Dans gittikçe hızlanıyordu. Kontla Mariya Dimitriyevna’nın karşısında bulunanlar, bir an için olsun başkalarının dikkatini çekemiyor, çekmeye de çalışmıyorlardı. Herkes kont ile Mariya Dimitriyevna’ya bakıyordu. Nataşa, içeride bulunan herkesi, gözlerini dans edenlerden ayırmadıkları halde, elbiselerinin eteğinden ya da kollarından çekiyor, mutlaka “beybabasına” bakmalarını istiyordu. Kont dans aralarında durup durup soluyor, elini kolunu sallayarak çalgıcılara daha hızlı çalmalarını emrediyordu. Sonra giderek hızlanarak ve daha çok coşarak vücudunu kıvırmaya, Mariya Dimitriyevna’nın etrafında, bir parmaklarının ucunda, bir topuklarının üzerinde fırıl fırıl dönmeye başladı. Sonunda damını yerine götürerek son figürü yaptı. O çevik ayağını arkadan yukarı doğru kaldırmış, gülümseyerek terli başını öne doğru eğmiş, sağ eliyle havada yuvarlak bir çizgi çiziyormuş gibi bir hareket yapmıştı. Etraftan coşkun alkışlar, kahkahalar duyuldu. En çok da Nataşa gülüyor, alkışlıyordu. Dans edenler durdular. Derin derin soluyor, patiska mendilleriyle terlerini siliyorlardı. Kont:</p>

  <p>— İşte bizim zamanımızda biz böyle dans ederdik, <i>ma chère,</i> dedi.</p>

  <p>Mariya Dimitriyevna güçlükle, derin derin nefes alarak kollarını sıvadı.</p>

  <p>— İşte buna Danila Kupor derler, dedi.</p>

  <h2 id="sigil_toc_id_18">XVIII</h2>

  <p class="nonindent">Rostovların salonunda yorgunluktan falsolu sesler çıkaran çalgıcıların çaldıkları havaya uyarak altıncı anglezin oynandığı ve yorgun uşaklarla aşçı akşam yemeğini hazırladığı sırada. Kont Bezuhov’a altıncı kriz gelmişti. Doktorlar artık iyileşmesinden umut kestiklerini bildirmişlerdi; hasta konuşturulmadan günah çıkarması sağlanmış, kutsal ekmek verilmişti. Dinî tören için hazırlıklar yapılıyordu. Evde böyle anlarda her zaman olduğu gibi endişeli bir bekleyiş, bir telaş vardı. Evin dışında, sokak kapısında, gelen arabalarda bulunanların gözlerinden saklanmaya çalışan tabutçular toplanmış, kontun cenaze töreni için yapılacak büyük siparişi bekliyorlardı. Moskova garnizonunun komutanı, kontun durumunu öğrenmek için sık sık yaverlerini göndermiş, akşam olunca da Katerina devrinin bu ünlü büyük adamıyla, Kont Bezuhov’la helalleşmek için kendisi gelmişti.</p>

  <p>O göz kamaştıran kabul odası doluydu. Komutan hastayla hemen hemen yarım saat kadar bir süre kaldıktan sonra dışarı çıktığı zaman herkes saygıyla ayağa kalktı, orada kendisini selamlayanlara hafifçe karşılık verdi, gözlerini ona çevirmiş doktorların, din adamlarının ve hastanın akrabası olan kişilerin arasından elinden geldiği kadar çabuk geçmeye çalışarak kapıya doğru yürüdü. Bugünlerde zayıflamış, aynı zamanda çok sararmış olan Prens Vasiliy, komutanı uğurluyor ona alçak sesle bir şeyler söylüyordu.</p>

  <p>Komutanı uğurladıktan sonra Prens Vasiliy salonda tek başına bir iskemleye oturdu, bir bacağını diğer bacağının üzerine attı, dirseğini dizine dayayıp eliyle gözlerini kapadı. Bir süre böyle oturduktan sonra yerinden kalktı, hiç alışık olmadığı hızlı adımlarla, korkuyla etrafına bakma bakma, uzun koridordan evin arka tarafına, büyük prensesin yanına gitti.</p>

  <p>Hafif bir ışıkla aydınlatılmış odada bulunanlar birbirleriyle karmakarışık şekilde fısıldaşıyor, can çekişen hastanın odasına biri girip çıktıkça hemen susarak hafifçe gıcırdayan kapıya bir şey soracakmış gibi, aynı zamanda bir şeyler beklediklerini belli eden bir tavırla bakıyorlardı. İhtiyar bir din adamı gelip yanına oturan ve onu saf saf dinleyen bir kadına:</p>

  <p>— İnsanların sonu bu işte! diyordu. Sınır çizilmiştir! Ne yapsan onu aşamazsın!</p>

  <p>Kadın, sanki bu konuda kendine göre bir düşüncesi yokmuş gibi bir tavırla din adamına unvanını da söyleyerek:</p>

  <p>— Acaba son dinî töreni yapmak için biraz geç değil mi? Bunu düşünüyorum. Ne dersiniz? diye soruyordu.</p>

  <p>Din adamı, elini, yarı ağarmış birkaç tutam saçın taranıp iyice bastırıldığı çıplak başının üzerinde gezdirerek:</p>

  <p>— O dinî törenin büyük bir anlamı vardır, hemşire, diye karşılık veriyordu.</p>

  <p>Odanın öbür ucunda:</p>

  <p>— Kimdi o? Başkomutan mıydı yoksa? diye soruyorlardı. Ne kadar da zinde görünüyor!</p>

  <p>— Oysa yetmişindedir! Kont artık kimseyi tanıyamıyormuş, diyorlar. Öyle mi? Son dinî töreni yapacaklar mı?</p>

  <p>— Ben birini tanıdım: Kendisine son dinî tören tam yedi defa yapıldı.</p>

  <p>Prenseslerden İkincisi hastanın odasından gözlerinde yaşlarla çıktı. Gidip Katerina’nın portresi altında dirseğini masaya dayayarak zarif bir tavırla oturan Doktor Loren’in yanına oturdu. Doktor kendisine havanın durumu konusunda sorulan bir soruya karşılık vererek:</p>

  <p>— <i>Très beau, très beau, princesse, et puis, à Moscou on se croit à la campagne.</i><a class="noteref" href="../Text/notlar.xhtml#f11n174" id="ref174">174</a></p>

  <p>Prenses içini çekti.</p>

  <p>— <i>N’est-ce pas?</i><a class="noteref" href="../Text/notlar.xhtml#f11n175" id="ref175">175</a> dedi. Peki su içebilir mi?</p>

  <p>Loren düşündü:</p>

  <p>— İlacını aldı mı?</p>

  <p>— Evet.</p>

  <p>Doktor Breguet’sine baktı:</p>

  <p>— Bir bardak kaynatılmış su alın, içine une <i>pincée</i> (ince parmaklarıyla une <i>pincée'nin</i> ne kadar olduğunu gösterdi) <i>de crémor tartari.</i><a class="noteref" href="../Text/notlar.xhtml#f11n176" id="ref176">176</a></p>

  <p>Alman doktor yavere:</p>

  <p>— İnsanın üçüncü krizden sonra sağ kaldığı hiç görülmedi, diyordu.</p>

  <p>Yaver:</p>

  <p>— Oysa ne dinç adamdı, dedi. Sonra fısıldayarak devam etti: Peki bu servet kime kalacak?</p>

  <p>Alman gülümsedi:</p>

  <p>— Heveslisi çıkar!</p>

  <p>Herkes tekrar kapıya baktı: Kapı gıcırdamıştı. Ortanca prenses, Loren'in söylediği ilacı yaptıktan sonra onu hastaya götürdü. Alman doktor, Loren’e yaklaştı. Çok kötü bir Fransızcayla:</p>

  <p>— Yarın sabaha çıkar mı ne dersiniz? diye sordu.</p>

  <p>Loren dudaklarını kıstı, sonra ciddi bir tavırla parmağını burnunun önünde “olamaz” anlamında salladı. Hastanın durumunu kesin olarak anladığı ve onu böyle kararlı bir tavırla belirtebildiği için kendisinden son derece memnun olduğunu gösteren nazik bir gülümsemeyle sesini kısarak:</p>

  <p>— Ne olursa bu gece olacak! Fazla sürmez, dedi, sonra Alman’ın yanından uzaklaştı.</p>

  <p class="extract">Bu arada Prens Vasiliy, prensese ait odanın kapısını açmıştı. Oda yarı karanlıktı. Yalnız tasvirlerin altında iki kandil yanıyor. İçeride hoş bir tütsü ve çiçek kokusu duyuluyordu. Odanın her tarafı ufak tefek eşyalarla, konsollar, küçük dolaplar, mini mini masalarla doluydu. Paravanın arkasında, üzerinde kuş tüyü bir yatak konulmuş yüksek karyolanın beyaz örtüsü görülüyordu. Prens içeri girince küçük bir köpek havlamaya başladı.</p>

  <p>— Ah siz misiniz, <i>mon cousin?</i></p>

  <p><i>Prenses kalktı, her zaman, hatta o anda bile başına sımsıkı yapıştırılmış gibi şaşılacak derece düz ve cilalanmış görünen pırıl pırıl saçlarını düzeltti.</i></p>

  <p>— <i>Ne var? Bir şey mi oldu yoksa? diye sordu: O kadar korktum ki!</i></p>

  <p><i>Prens, yorgun argın, kendisini biraz önce prensesin oturduğu koltuğa bıraktı:</i></p>

  <p>— <i>Bir şey yok. Durum hep aynı. Ben buraya seninle yalnız bir iş konuşmaya geldim, Katiş, dedi. Amma sıcak burası! Neyse, otur şuraya, causons.</i><a class="noteref" href="../Text/notlar.xhtml#f11n177" id="ref177">177</a></p>

  <p>Prenses, yüzünde o hiç değişmeyen taş gibi sert ifadeyle prensin karşısına oturup onu dinlemeye hazırlandı.</p>

  <p>— Ben de “Yoksa bir şey mi oldu?” diye düşünüyordum, dedi. Uyuyayım dedim, ama uyuyamadım, <i>mon cousin.</i></p>

  <p>Prens Vasiliy, prensesin elini tuttu, her zaman yaptığı gibi o eli aşağıya doğru kıvırarak:</p>

  <p>— Eh, başka ne var ne yok canım? diye sordu.</p>

  <p>Belli ki bu “başka” sözü her ikisinin de çok iyi anladıkları, ama belirtmek istemedikleri birçok anlama geliyordu.</p>

  <p>Prenses vücudunun bacaklarına göre çok uzun, kemikli ve dimdik olan üst kısmını hiç eğmeden, patlak ve kül rengi gözleriyle, en küçük bir heyecan duymadığını gösteren sakin bir ifadeyle, prensin ta gözlerinin içine bakıyordu. Başını salladı, sonra içini çekerek tasvirlere baktı. Bu davranışı hem hüzün ve bağlılık, hem yorgunluk, aynı zamanda da artık yakında rahata kavuşma umudunun belirtisi olarak anlaşılabilirdi. Prens Vasiliy, bunu bir yorgunluk işareti olarak kabul etti.</p>

  <p>— Sen benim durumumun daha mı kolay olduğunu sanıyorsun? <i>Je suis éreinté, comme un cheval de poste;</i><a class="noteref" href="../Text/notlar.xhtml#f11n178" id="ref178">178</a> yine de seninle konuşmam gerekiyor, Katiş. Hem de çok ciddi bir şekilde konuşmalıyım.</p>

  <p>Prens Vasiliy sustu, yanakları bir sağa bir sola doğru sinirli sinirli çekiliyor, bu da, yüzüne salonlarda bulunduğu zamanlardakinin aksine tatsız bir ifade veriyordu. Gözleri de her zamanki gibi değildi. Bir an şakacı ve küstah bir ifadeyle bakıyor, bir an sonra etrafı korkuyla süzüyordu.</p>

  <p>Prenses kuru, zayıf elleriyle dizlerinde küçük bir köpek tutuyor, dikkatle Prens Vasiliy’in gözlerinin içine bakıyordu; ama belliydi ki ne olursa olsun, sabaha kadar susması gerekse bile, meydana gelen sessizliği bir soruyla bozmamaya kararlıydı. Prens Vasiliy:</p>

  <p>— Bakınız sevgili prensesim, kuzinim Katerina Semenova, diye söze devam etti. Bunları söylerken kendi duygularıyla çetin bir çatışma içinde olduğu anlaşılıyordu. Böyle anlarda her şeyi düşünmek gerekir. İlerisini düşünmeli, sizleri düşünmeli... Ben hepinizi kendi çocuklarım kadar severim, bunu bilirsin!</p>

  <p>Prenses ona hep aynı donuk, hareketsiz gözlerle bakmaya devam ediyordu. Prens Vasiliy, onun yüzüne bakmadan öfkeli öfkeli yanındaki küçük masayı itti:</p>

  <p>— Sonra ailemi de düşünmem gerekiyor, dedi. Biliyorsun ki sizler, Mamontovlar, üç kız kardeşsiniz. Bir de benim karım var. İşte kontun doğrudan doğruya mirasçıları bizleriz. Biliyorum, biliyorum, böyle şeyleri düşünmek sana şu anda çok ağır geliyordur. Benim için de kolay değil; ama yavrum, ben altmışıma bastım, bu bakımdan her şeye hazır olmalıyım. Biliyor musun ki Piyer’i çağırmaları için adam gönderdim. Kontun, parmağıyla resmini işaret ederek Piyer’i yanına çağırtmamızı isteğini biliyor musun?</p>

  <p>Prens Vasiliy, soru dolu bakışlarla prensese bakıyordu ama onun bu sözleri mi düşündüğünü, yoksa bir şey düşünmeden öylece mi baktığını bir türlü anlayamıyordu. Prenses:</p>

  <p>— Ben Tanrı’ya bir tek şey için yalvarıyorum, <i>mon cousin,</i> diye karşılık verdi. O da şu: Tanrı taksiratını bağışlasın ve o temiz ruhu, bu fâni dünyadan...</p>

  <p>Prens Vasiliy çıplak başını ovarak, öfkeyle biraz önce ittiği masayı tekrar kendine doğru çekti. Sabırsızlıkla:</p>

  <p>— Orası öyle, dedi. Ama ne olursa olsun... Ne olursa olsun, işin aslını düşünmeli, sen de biliyorsun ki geçen kış kont bir vasiyetname yazdı. Bu vasiyetnameye göre, bütün malını mülkünü bizi, yani doğrudan doğruya mirasçısı olanları hiç hesaba katmadan Piyer’e bırakıyordu.</p>

  <p>Prenses sakin bir tavırla:</p>

  <p>— O az mı vasiyetname yazmıştır? dedi. Hem Piyer’e miras bırakmasına imkân yok ki! Piyer meşru oğlu değil.</p>

  <p>Prens Vasiliy, küçük masayı neredeyse vücuduna yapıştırarak birden heyecanlandı, daha hızlı konuşmaya başladı:</p>

  <p>— Ama, <i>ma chère,</i> ya kont, hükümdara bir mektup yazıp Piyer’in meşru oğlu olarak sayılmasını rica ettiyse, o zaman ne olacak? Anlıyor musun? Kontun yaptığı hizmetlere karşılık bu ricası kabul edilecektir...</p>

  <p>Prenses, konuştukları insanlardan çok daha fazla şeyler bildiklerini sanan kişiler gibi gülümsedi. Prens Vasiliy, birden prensesin elini tuttu:</p>

  <p>— Hem sana bir şey daha söyleyeyim, bu mektup yazılmıştır, ama gönderilmemiştir. Hükümdarın bundan haberi vardır. Bütün iş şurada: Bu mektup ortadan kaldırıldı mı, kaldırılmadı mı? Eğer kaldırılmadıysa yakında her şey bitecek demektir.</p>

  <p>Prens Vasiliy, “Her şey bitecek” derken neyi anlatmak istediğini belirtmek için derin derin içini çekti.</p>

  <p>— Kontun evrakı açılacak, vasiyetnameyle mektup hükümdara verilecek, o zaman herhalde ricası da yerine getirilecek! Böylece Piyer meşru oğlu olarak her şeyi sahiplenecek.</p>

  <p>Prenses sanki her şey olabilirmiş de bu söylediği asla olamazmış gibi, alaylı bir tavırla gülümsedi:</p>

  <p>— Peki, bizim payımız ne olacak? diye sordu.</p>

  <p>— <i>Mais, ma pauvre Catiche, c'est clair, comme le jour.</i><a class="noteref" href="../Text/notlar.xhtml#f11n179" id="ref179">179</a> O zaman kontun tek meşru mirasçısı Piyer olacak. Siz ise hava alacaksınız. Vasiyetname ile mektup yazıldı mı, yazılmadı mı? Yazıldıysa ortadan kaldırıldı mı? Bunu öğrenmen gerekir, yavrum. Eğer herhangi bir nedenle bu kâğıtlar bir yerde unutulup kalmışsa bunu da anlamalısın. Nerede olduklarını öğrenmeli, onları bulmalısın. Çünkü...</p>

  <p>Prenses şeytanca bir tavırla ve gözlerinde aynı ifadeyle:</p>

  <p>— Bir bu eksikti! dedi. Ben kadınım; sizce biz kadınların öyle her şeye pek fazla aklı ermez! Ama benim bildiğime göre, evlilik dışı bir evlat mirasa konamaz...</p>

  <p>Bunu söyledikten sonra sanki sözün Fransızca’sını söylemekle prense ne kadar saçma konuştuğunu göstermek istiyormuş gibi:</p>

  <p>— <i>Un bâtard,</i><a class="noteref" href="../Text/notlar.xhtml#f11n180" id="ref180">180</a> dedi.</p>

  <p>— Nasıl oluyor da anlamıyorsun Katiş! O kadar zekisin ama bunu bir türlü anlamıyorsun! Eğer kont, hükümdara oğlunun meşru sayılmasını rica etmek için bir mektup yazmışsa o zaman demek ki Piyer artık Piyer olmayacak. Kont Bezuhov olacak! Böyle olunca da vasiyetnameye göre kontun bütün malını alacak. Aynı zamanda bu mektupla vasiyetname ortadan kaldırılmadıysa sana yalnız iyilik etmiş olmaktan <i>et tout ce qui s'en suit'nin</i><a class="noteref" href="../Text/notlar.xhtml#f11n181" id="ref181">181</a> verdiği teselliden başka hiçbir şey kalmayacak. Açıkçası bu!</p>

  <p>— Ben o vasiyetnamenin yazıldığını biliyorum. Ama gene biliyorum ki o vasiyetnamenin hiç hükmü yok! Siz de galiba beni adamakıllı budala sanıyorsunuz <i>mon cousin!</i></p>

  <p>Prenses bunu çok zekice, aynı zamanda başkasına hakaret etkisi yapan bir söz söylediğine inanan bir kadın tavrıyla söylemişti. Prens Vasiliy sabırsızlıkla:</p>

  <p>— Sevgili Prenses Katerina Semenova, yavrucuğum! dedi. Ben buraya seninle çatışmaya gelmedim. Bir akraba olarak, iyi yürekli, dürüst, gerçekten bağlı olduğum bir akraba olarak ikimizi de ilgilendiren çıkarları konuşmaya geldim. Sana onuncu defadır söylüyorum, eğer kontun kâğıtları arasında bu vasiyetname ile hükümdara yazdığı mektup varsa o zaman sen de kız kardeşlerin de mirastan pay alamazsınız! Bana inanmıyorsan hiç olmazsa bu konuyu bilen insanlara inan: Biraz önce Dmitri Onufriyiç’le konuştum (Bu adam ailenin avukatıydı). O da aynı şeyi söyledi.</p>

  <p>Prensesin düşüncelerinde birden değişiklik olmuştu, bu her halinden belliydi; ince dudakları soldu (Yalnız gözleri değişmemişti.) konuşmaya başladığı zaman da sesi öyle bir çınladı ki kendisinin bile sesinin böyle çıkmasına hayret ettiği anlaşılıyordu.</p>

  <p>— İşte bu güzel! Ben zaten hiçbir şey istemiyordum, şimdi de istemiyorum!</p>

  <p>Kucağındaki köpeği dizlerinden aşağı attı, elbisesinin buruşuklarını düzeltti.</p>

  <p>— Minnet borçlarını amma da biliyor! Onun uğruna her şeyi feda etmiş insanlara demek böyle teşekkür edecek! Mükemmel! Çok güzel doğrusu. Benim hiçbir şeye ihtiyacım yok, prens.</p>

  <p>Prens Vasiliy:</p>

  <p>— İyi ama sen yalnız değilsin ki, kız kardeşlerin var! dedi.</p>

  <p>Prenses onu dinlemiyordu:</p>

  <p>— Zaten çoktandır biliyordum ki bu evde bayağılıktan, ihanetten, kıskançlıktan, entrikalardan, nankörlükten, nankörlüğün en kötüsünden başka hiçbir şey beklenemez, ama bunları unutmuştum...</p>

  <p>Prens Vasiliy:</p>

  <p>— Sen bana şunu söyle: Bu vasiyetnamenin nerede olduğunu biliyor musun, bilmiyor musun? diye sordu. Bunu sorarken yanakları daha büyük bir şiddetle titriyordu.</p>

  <p>— Evet, ben aptalın biriymişim! Her şeye rağmen insanlara inanıyor, onları seviyor, kendimden fedakârlık ediyordum. Oysa ancak alçak, adi insanlar başarı kazanıyorlar. Ama bu entrikaların nereden çıktığını biliyorum.</p>

  <p>Prenses yerinden kalkmak istedi, ama prens elini tutarak ona engel oldu. O anda prenses, birdenbire bütün insanlıktan umudunu kesmiş, hayal kırıklığına uğramış birine benziyor, karşısındakine öfkeyle bakıyordu. Prens:</p>

  <p>— Daha vakit var, yavrum! dedi. Yalnız şunu aklından çıkarma ki bütün bunlar yanlışlıkla, bir öfke ve hastalık anında oldu. Sonra da unutuldu. Bizim görevimiz onun yaptığı bu yanlışlığı düzeltmek. Bu haksızlığa yer vermeyerek son dakikalarında olsun gönlünün rahat etmesini sağlamak. Bazı insanların onun yüzünden mutsuz olduğunu düşünerek ölmesine imkân vermemek; o insanlar ki...</p>

  <p>— O insanlar ki, her şeylerini onun uğruna feda etmişlerdir.</p>

  <p>Prenses, Prens Vasiliy sözünü tamamladıktan sonra tekrar yerinden kalkmak istedi. Prens onu bırakmadı. Bunun üzerine prenses devam etti:</p>

  <p>— Ama o fedakârlığa hiçbir zaman değer vermemiştir. Hayır, <i>mon cousin!</i></p>

  <p>İçini çekti:</p>

  <p>Bundan böyle şunu hiç unutmayacağım ki bu dünyada kimseden karşılık beklememek gerekiyor. Bu dünyada ne hak denilen bir şey var ne de dürüstlük! Bu dünyada kurnaz ve kötü kalpli olmalı.</p>

  <p>— Canım, <i>voyons</i><a class="noteref" href="../Text/notlar.xhtml#f11n182" id="ref182">182</a> sakin ol, senin ne kadar iyi yürekli olduğunu biliyorum.</p>

  <p>— Hayır. Ben kötü yürekliyim.</p>

  <p>Prens tekrar:</p>

  <p>— Ben yüreğinin nasıl olduğunu bilirim, dedi. Aynı zamanda dostluğuna değer veriyorum. Dilerim ki sen de bana karşı aynı duygular içinde olasın. Sakin ol. Şimdi <i>parlons raison,</i><a class="noteref" href="../Text/notlar.xhtml#f11n183" id="ref183">183</a> daha vakit varken... Daha ne kadar zaman var ki! Belki bir gün, belki bir saat; şimdi, bana bu vasiyetname konusunda ne biliyorsan hepsini söyle. En önemli olanı da şu: Bu vasiyetname nerede? Bunu herhalde biliyorsun. Onu hemen şimdi alıp konta gösterelim. Kontun onu unuttuğuna ve ortadan kaldırmak isteyeceğine hiç şüphem yok. Anlıyorsun ya, benim tek dileğim onun isteğini kutsal bir ödev olarak yerine getirmektir! Buraya yalnız bu iş için geldim. Tek ona ve sizlere yardım edebilmek için!</p>

  <p>Prenses:</p>

  <p>— Şimdi her şeyi anladım. Bunun kimin başı altından çıkmış bir entrika olduğunu biliyorum. Biliyorum ki... diye söyleniyordu.</p>

  <p>— Mesele bu değil ki, yavrum!</p>

  <p>— Biliyorum, bu iş sizin <i>protegée'nizin,</i><a class="noteref" href="../Text/notlar.xhtml#f11n184" id="ref184">184</a> o sevgili Anna Mihailovna’nın başının altından çıkmıştır. Hizmetçi diye kullanmak istemeyeceğim o alçak, o adi kadının...</p>

  <p>— <i>Ne perdons point de temps,</i><a class="noteref" href="../Text/notlar.xhtml#f11n185" id="ref185">185</a></p>

  <p>— Ah, öyle demeyin! Geçen kış buraya, bizim aramıza sokulup konta hepimiz ve özellikle Sonya için öyle kötü şeyler söyledi ki (Bunları tekrar edemeyeceğim.) sonunda kont yatağa düştü, iki hafta bizimle görüşmek bile istemedi. İşte o pis, iğrenç kâğıdı o zaman yazdı; ama ben o kâğıdın hiçbir önemi olmadığını sanıyordum!</p>

  <p>— <i>Nous y voilâ!</i><a class="noteref" href="../Text/notlar.xhtml#f11n186" id="ref186">186</a> Peki, sen neden bana daha önce hiçbir şey söylemedin?</p>

  <p>Prenses, bu soruya karşılık vermeden:</p>

  <p>— Yastığının altında sakladığı mozaik işlemeli çantasının içindedir. Şimdi anlıyorum! diyordu. Evet! İşlediğim bir günah, büyük bir günah varsa o da o alçak kadına karşı olan hıncımdır.</p>

  <p>Prenses, bunu neredeyse bağırarak söylemiş olsa da yüzü hiç değişmemişti:</p>

  <p>— Hem o kadın ne diye buraya sokuluyor sanki? Durun, ona içimde ne varsa hepsini söyleyeceğim! Hepsini! Zamanı gelecek!</p>

  <h2 id="sigil_toc_id_19">XIX</h2>

  <p class="nonindent">Kabul odasıyla prensesin odasında bu konuşmalar olurken (kendisini çağırmak için adam gönderilen) Piyer’le (onunla beraber gelmeyi gerekli bulan) Anna Mihailovna’nın bindikleri araba, Kont Bezuhov’un avlusundan içeri giriyordu. Arabanın tekerlekleri pencerelerin altına serpilmiş samanların üzerinde hafif bir hışırtı yapınca Anna Mihailovna teselli edecek sözler söylemeye hazırlanarak yol arkadaşına doğru döndü, ama onun arabanın bir köşesinde uyuduğunu gördü, bunun üzerine onu uyandırdı. Piyer gözlerini açtı, Anna Mihailovna’nın peşinden arabadan indi. Ancak o zaman ölmek üzere olan babasıyla yapacağı görüşmeyi hatırladı. Arabanın ön kapıya değil de arka kapıya yanaştığını fark etmişti. İnerken esnaf kılıklı iki kişinin aceleyle kapının önünden çekilip, duvarın gölge tarafına doğru koştuklarını gördü.</p>

  <p>Bir an durdu, etrafına bakındı, o zaman evin gölgesinde her iki tarafta da o adamlara benzeyen birkaç kişinin durduğunu gördü. Ama gerek Anna Mihailovna gerek uşakla arabacı o adamlara hiç önem vermemişlerdi; oysa onları görmemeleri imkânsızdı. Piyer “Herhalde böyle olması gerekiyor” diye düşündü ve Anna Mihailovna’nın arkasından gitti. Anna Mihailovna çevik adımlarla yarı karanlık taş merdivenden yukarı doğru çıkıyor, ikide bir arkada kalan ve neden ille kontun yanına gitmesi gerektiğini, neden arka merdivenden çıkmak zorunda olduğunu bir türlü anlayamadığı halde, Anna Mihailovna’nın güvenli, aceleci tavırlarını görerek “herhalde bütün bunların kaçınılmaz şeyler” olduğuna karar veren Piyer’i yanına çağırıp duruyordu. Merdivenin ortasına gelince yukarıdan çizmelerini takırdata takırdata, ellerinde kovalarla inen birtakım adamlarla karşılaştılar. Adamlar Piyer’le Anna Mihailovna’ya yol vermek için duvara yapıştılar; onları görünce hiç de hayret etmemişlerdi. Anna Mihailovna bunlardan birine:</p>

  <p>— Prenseslerin dairesine buradan mı gidilir? diye sordu.</p>

  <p>Uşak sanki şimdi artık ne yapsa hoş karşılanacakmış gibi korkusuz, gür bir sesle:</p>

  <p>— Buradan! diye karşılık verdi. Soldaki kapı, teyzeciğim.</p>

  <p>Piyer merdivenin üst başındaki sahanlığa gelince:</p>

  <p>— Belki de kont beni çağırmamıştır, dedi. Kendi odama gitsem daha iyi olur.</p>

  <p>Anna Mihailovna, Piyer kendisine yetişsin diye durakladı. O sabah tıpkı oğluna yaptığı gibi genç adamın elini tuttu.</p>

  <p>— <i>Ah, mon ami! Croyez, que je souffre, autant que vous, mais soyez homme!</i> <a class="noteref" href="../Text/notlar.xhtml#f11n187" id="ref187">187</a> dedi.</p>

  <p>Piyer, gözlüğünün camları arkasından yumuşak bir ifadeyle bakan gözlerini Anna Mihailovna’ya çevirerek:</p>

  <p>— Ben gideyim daha iyi, dedi.</p>

  <p>— <i>Ah, mon ami, oubliez les torts qu'on a pu avoir envers vous, pensez que c'est votre père peut-être à l'agnoie.</i><a class="noteref" href="../Text/notlar.xhtml#f11n188" id="ref188">188</a></p>

  <p>Derin derin içini çekti:</p>

  <p>— <i>Je vous ai tout de suite aimé comme mon fils. Fiez-vous à moi, Pierre, Je n'oublierai pas vos intérêts.</i><a class="noteref" href="../Text/notlar.xhtml#f11n189" id="ref189">189</a></p>

  <p>Piyer, hiçbir şey anlamıyordu, öyleyken bütün bunların gerçekten öyle olması gerektiğini daha kuvvetli bir şekilde duydu, uslu uslu Anna Mihailovna’nın arkasından gitti. Anna Mihailovna o anda kapıyı açıyordu.</p>

  <p>Kapı arka dairelerin bulunduğu sofaya açılıyordu. Bir köşede prenseslerin ihtiyar uşağı oturuyor, çorap örüyordu. Piyer evin bu tarafına hiç girmemişti, böyle odalar olduğunu bile bilmiyordu. Anna Mihailovna onlara yetişip önlerine geçen ve üstünde sürahi bulunan bir tepsi taşıyan genç bir kıza (canım yavrum, diyerek) prenseslerin hatırını sordu, sonra Piyer’i taş koridordan daha ileriye sürükledi.</p>

  <p>Koridorda soldan birinci kapı prenseslerin oturdukları odalara açılıyordu. Sürahiyi götüren hizmetçi kız aceleden (O sırada evde her şey aceleyle yapılıyordu.) kapıyı kapamamıştı. Bu yüzden Anna Mihailovna ile Piyer kapının önünden geçerken ellerinde olmayarak Prens Vasiliy ile büyük prensesin yan yana oturup konuştukları odaya göz atmaktan kendilerini alamadılar. Prens Vasiliy, odanın önünden geçenleri görünce sabırsız bir hareketle geriye çekildi; prenses ise ayağa fırladı, kapıyı öfkeyle, şiddetle çarparak kapadı.</p>

  <p>Bu davranış prensesin her zamanki sakinliğine pek uymuyordu ve Prens Vasiliy’in yüzündeki korku, o azametli tavırlarına o kadar aykırıydı ki Piyer durakladı, kendisine yol gösteren Anna Mihailovna’ya gözlüğünün ardından baktı. Anna Mihailovna hayret göstermedi, yalnız hafifçe gülümseyerek sanki bütün bunları zaten bekliyormuş gibi bir tavırla içini çekti. Piyer’in soran bakışına:</p>

  <p>— <i>Soyez homme, mon ami, c'est moi qui veillerai à vos intérêts,</i><a class="noteref" href="../Text/notlar.xhtml#f11n190" id="ref190">190</a> diye karşılık verdi, sonra daha hızlı adımlarla koridordan ileri doğru yürümeye devam etti.</p>

  <p>Piyer olup bitenleri anlamıyor, hele “<i>veiller à vos intérêts</i>”<a class="noteref" href="../Text/notlar.xhtml#f11n191" id="ref191">191</a> sözünün ne anlama geldiğini hiç kavrayamıyordu, bildiği bir tek şey vardı: O da her şeyin böyle olmasının gerekli olduğuydu. Koridordan kontun kabul odasına bitişik iyice aydınlatılmamış bir salona çıktılar. Bu Piyer’in ön kapıdan girdiği o ihtişamlı odalardan biriydi. Ama ortasında boş bir banyo küveti duruyordu. Yerdeki halıya da su dökülmüştü. Karşılarına ayaklarının ucuna basarak yürüyen ve onlara hiç önem vermeyen bir tavırla elinde buhurdan tutan bir kilise muhafızıyla bir uşak çıktı. Piyer’le Anna Mihailovna, genç adamın yabancısı olmadığı, İtalyan üslubu iki penceresi kış bahçesine bakan ve Katerina’nın büyük bir büstüyle kocaman bir boy portresi bulunan kabul odasına girdiler.</p>

  <p>İçeride hep aynı insanlar, aynı pozlarda oturuyor, birbirleriyle fısıldaşıyorlardı. Hepsi susup içeriye giren o ağlamaklı yüzü sapsarı olmuş Anna Mihailovna ile onun arkasından uslu uslu, başını eğerek yürüyen iri yarı, şişman Piyer’e baktılar.</p>

  <p>Anna Mihailovna’nın yüzünde artık son dakikanın geldiğini gösteren bir ifade belirmişti; Petersburglu bir hanıma yakışır bir tavırla, Piyer’i yanından hiç ayırmadan odaya sabahkinden daha da serbest girdi. Yanında can çekişen adamın görmek istediği birini getirdiği için muhakkak kabul edileceğini biliyordu. Odada bulunanları şöyle bir süzdükten sonra konta karşı dinî görevini yerine getiren papazı gördü, eğilerek değil de dizlerini bükerek sanki boyu küçülmüş gibi çevik adımlarla kayarcasına yürüdü, saygıyla önce birinci din adamının elini öpüp kutsamasını bekledi, sonra öbürüne yaklaştı, aynı şekilde onun tarafından da kutsandı. Ona:</p>

  <p>— Tanrı’ya şükür, yetiştik, dedi. Biz bütün akrabalar o kadar korktuk ki...</p>

  <p>Sonra sesini alçaltarak:</p>

  <p>— İşte bu delikanlı kontun oğludur, diye fısıldadı. Ne korkunç bir an!</p>

  <p>Bunları söyledikten sonra doktora yaklaştı.</p>

  <p>— <i>Cher docteur, ce jeunne homme est le fils du comte, y a-t-il de l'espoir?</i><a class="noteref" href="../Text/notlar.xhtml#f11n192" id="ref192">192</a></p>

  <p>Doktor hiç konuşmadan, hızlı bir hareketle gözlerini yukarı doğru kaldırarak omuzlarını silkti. Anna Mihailovna aynı hareketi tekrarladı, gözlerini kaldırıp omuzlarını silkti, sonra gözlerini neredeyse kapayarak içini çekti ve doktorun yanından uzaklaşıp Piyer’e yaklaştı. Genç adama belirli bir saygıyla, aynı zamanda hüzünle karışık bir sevgiyle:</p>

  <p>— <i>Ayez confiance en sa miséricorde,</i><a class="noteref" href="../Text/notlar.xhtml#f11n193" id="ref193">193</a> dedi, sonra Piyer’e kendisini divana oturup beklemesini işaret etti. Herkesin gözlerini diktiği kapıya doğru sessizce yürüdü, içeri girdi; kapı hafif bir sesle arkasından kapandı.</p>

  <p>Piyer, kendisine yol yordam gösteren Anna Mihailovna’nın her dediğini yapmaya karar verdiği için onun gösterdiği divana doğru yürüdü. Anna Mihailovna oradan uzaklaşır uzaklaşmaz da odada bulunan ne kadar kişi varsa hepsinin ilgiden ziyade merakla gözlerini kendisine diktiklerini fark etti. Herkesin bir şeyler fısıldayarak hem korkuyu andıran bir duygu hem de yaltaklanmak ister gibi bir ifadeyle onu birbirlerine gözleriyle işaret ettiklerini gördü. Herkes ona saygı gösteriyordu, oysa öyle bir saygıyı şimdiye kadar göstermemişlerdi. Din adamlarıyla görüşen, hiç tanımadığı bir kadın yerinden kalkıp ona yerine oturmasını teklif etti, bir yaver Piyer’in düşürdüğü eldiveni yerden kaldırıp ona verdi; doktorlar, genç adam yanlarından geçerken hemen saygıyla susup ona yol vermek için geriye çekildiler.</p>

  <p>Piyer önce kadını rahatsız etmemek için başka bir yere oturmak, düşürdüğü eldiveni kendi kendine almak, hiç de yol üstünde durmayan doktorların arkasından geçmek istemiş; ama birden nedense böyle davranmasının pek uygun olmayacağını, o gece herkesin beklediği korkunç bir töreni yapmakla görevli olduğunu, bu yüzden herkesin yardımını kabul etmek zorunda bulunduğunu anlamıştı. Hiç konuşmadan eldivenini yaverin elinden aldı, o kadının yerine dizlerini simetrik olarak açıp oturdu, iri ellerini dizlerine koydu, bir Mısır heykeli gibi saf bir tavır takındı, herhalde bütün olanların işte böyle olması gerektiğini, o gece şaşırıp da saçmalıklar yapmamak için kendi düşüncesine göre değil de ona yol gösterenlerin isteğine göre davranmak zorunda olduğunu düşündü.</p>

  <p>İki dakika geçmeden sırtında üç yıldızlı ceketiyle Prens Vasiliy içeri girdi. Azametli bir tavrı vardı. Başını dimdik tutuyordu. Sabahtan beri zayıflamış görünüyordu; gözleri her zamankinden daha büyük gibiydi. Etrafa bakınıp da Piyer’i görünce yanına yaklaştı, elini tuttu (Oysa o zamana kadar bir defa olsun öyle bir şey yapmamıştı,) sanki sağlamlığını denemek istiyormuş gibi onu aşağıya doğru çekti.</p>

  <p>— <i>Courage, courage, mon ami. Il a demandé à vous voir. C'est bien...</i><a class="noteref" href="../Text/notlar.xhtml#f11n194" id="ref194">194</a> dedi ve geçip gitmek istedi.</p>

  <p>Ama Piyer:</p>

  <p>— Sağlık durumu nasıl? diye sormak zorunluluğunu duydu.</p>

  <p>Birden kekelemeye başladı. Ölüm döşeğindeki konttan nasıl söz edeceğini kestiremiyordu. Ona “kont” demenin doğru olup olmayacağını bilemiyor, “babam” demekten de utanıyordu.</p>

  <p>— <i>Il a eu encore un coup. il y a une demi-heure,</i> bir inme daha indi. <i>Courage, mon ami...</i><a class="noteref" href="../Text/notlar.xhtml#f11n195" id="ref195">195</a></p>

  <p>Piyer’in düşünceleri o kadar karışıktı ki “darbe” sözünü duyunca gerçekten bunu herhangi bir şeyin vuruşu sandı. Şaşkınlık içinde Vasiliy’e baktı, neden sonra “darbe” sözünün hastalıkla ilgili olduğunu anladı. Prens Vasiliy ayak üstü Loren’e birkaç söz söyledi, sonra ayaklarının ucuna basarak kapıdan içeri girdi. Parmaklarının ucuna basarak nasıl yürüyeceğini bilemiyor, beceriksizlikle bütün vücudunu sarsarak hafifçe zıplıyordu. Arkasından büyük prenses onun arkasından da din adamları, duacılar, uşaklar, hizmetçiler, hepsi içeri girdiler. Kapının arkasında bir hareket oldu. Sonunda Anna Mihailovna gene solgun olan yüzünde kararlı ve kesin bir ifadeyle dışarı çıktı, Piyer’i hafifçe dürterek:</p>

  <p>— <i>La bonté divine est inépuisable. C'est la cérémonie de l'extrême-onction qui va commencer. Venez.</i><a class="noteref" href="../Text/notlar.xhtml#f11n196" id="ref196">196</a></p>

  <p>Piyer yumuşak halının üzerinden yürüyerek içeriye girdi. Arkasından yaverin de o tanımadığı bayanın da bazı uşakların da sanki artık odaya girmek için kimseden izin almak gerekli değilmiş gibi geldiklerini fark etti.</p>

  <h2 id="sigil_toc_id_20">XX</h2>

  <p class="nonindent">Piyer bu sütunlarla ayrılmış her tarafı Acem halılarıyla kaplı büyük odayı çok iyi biliyordu. Bir tarafında sütunların arkasından ipek perdelerle kapalı bir köşede maundan yapılmış yüksek bir karyola, öbür tarafında tasvirlerle süslü büyük bir girinti bulunan oda, tıpkı akşam ayininde bir kilise gibi parlak ışıklarla aydınlatılmıştı. Tasvirlerin aydınlatılmış, pırıl pırıl çerçeveleri altında uzun bir Volter koltuğu duruyor, koltuğun üzerinde de altında kılıflarının biraz önce değiştirildiği anlaşılan kar gibi beyaz, kırışıksız yastıklar yerleştirilmiş, yarı beline kadar parlak, yeşil bir yorganla örtülmüş ve Piyer’e yabancı gelmeyen bir karaltı halinde o azametli babası yatıyordu; saçları gene o geniş alnının üzerinde bir aslan yelesini andırıyor, o sarıya çalan güzel kırmızı yüzünde de gene kendine has ve soyluluğunu belli eden derin anlamlı çizgiler göze çarpıyordu. Tasvirlerin tam altındaydı ve o büyük kalın ellerini yorganın altından çıkarmış, üzerine koymuştu. Avucunu aşağıya doğru çevirdiği sağ elinde başparmakla işaret parmağı arasına bir mum sıkıştırılmıştı; ihtiyar bir uşak koltuğun arkasından eğilerek düşmesin diye mumu tutuyordu. Koltuğun başında pırıl pırıl gösterişli elbiseleri içinde uzun saçlarını omuzlarının üzerine bırakmış din adamları duruyor, ellerinde mumlar, ağır ağır, büyük bir törene uygun tavırlarıyla dualar okuyorlardı. Onların biraz gerisinde ellerinde ya da gözlerinde mendillerle iki küçük prenses duruyordu. Onların önünde en büyükleri Katiş, öfkeli, kesin bir tavırla gözlerini bir an için olsun tasvirlerden ayırmadan, sanki arkaya bakmazsa olup biteceklerden sorumlu tutulamazmış gibi bir tavırla duruyordu. Anna Mihailovna yüzünde ölenin bütün kusurlarını bağışladığını gösteren hüzünlü, aynı zamanda şefkatli bir tavırla kim olduğu bilinmeyen bir hanımla birlikte kapının yanındaydı. Prens Vasiliy, kapının öbür yanında oymalı kadife kaplı bir iskemlenin arkasında, koltuğa yakın duruyordu; iskemlenin arkalığını kendisine doğru çevirmiş, mumu tutan sol elini ona dayamıştı. Durup durup sağ eliyle haç çıkarıyor, parmaklarını alnına her götürüşünde gözlerini yukarı doğru çeviriyordu. Yüzünde sakin bir huşu ve tevekkül ifadesi vardı. Sanki başkalarına “Bu duyguları anlamıyorsanız, yazıklar olsun!” der gibiydi.</p>

  <p>Prensin arkasında yaver, doktorlar ve uşaklar duruyordu; içeridekiler kilisede olduğu gibi ikiye ayrılmıştı, erkekler bir tarafa kadınlar bir tarafa. Herkes haç çıkarıyor, duaların okunmasından, ilahilerin pek yüksek olmayan kalın uğultusundan ve okunmalara ara verildiği vakit içeridekilerin ayak değiştirmeleriyle derin derin iç çekişlerinden başka bir şey duyulmuyordu.</p>

  <p>Anna Mihailovna ne yaptığını bilen bir insanın anlamlı tavrıyla odanın ta öbür başına gidip Piyer’e yaklaştı, ona da bir mum verdi. Piyer mumu yaktı, sonra etrafta olup bitenleri seyrederken daldığı için farkında olmadan mumu tuttuğu elle haç çıkarmaya başladı.</p>

  <p>Daima gülen, al yanaklı, benli, küçük Prenses Sofi ona bakıyordu. Birden gülümsedi, mendiliyle yüzünü kapadı ve uzunca bir süre elini indirmedi; ama biraz sonra Piyer’e bakınca tekrar gülmeye başladı. Belli ki ona gülmeden bakamıyor, bakmadan da edemiyordu. Sonunda günaha girmemek için yavaş yavaş yürüdü, bir sütunun arkasına geçti. Törenin ortasında din adamları birden sustular; birbirlerine bir şeyler fısıldıyorlardı. Kontun elini tutan ihtiyar uşak doğrulup kadınlara doğru döndü. Anna Mihailovna öne çıktı, hastaya doğru eğildi, sonra elini arkaya götürüp parmağıyla Doktor Loren’in yanına gelmesini işaret etti.</p>

  <p>Sırtını bir sütuna dayamış, elindeki mumu yakmadan tutan ve aradaki mezhep farkına rağmen yapılan törenin önemini kavradığını, hatta ona değer verdiğini belirten saygılı bir tavırla duran Fransız doktor, sessiz ama kuvvetli bir adam olduğunu gösteren çevik adımlarla hastaya yaklaştı, ince beyaz parmaklarıyla kontun yeşil yorgan üzerinde duran elini tuttu, arkasını dönüp nabzını yoklayarak düşünceye daldı. Hastaya içecek bir şey verdiler. Etrafında kısa bir süre kımıldama oldu, sonra herkes gene yerine döndü ve tören devam etti.</p>

  <p>Bu arada Piyer, Prens Vasiliy’in arkasında durduğu iskemleden uzaklaşıp gene ne yaptığını bilen, aynı zamanda başkalarına: “Beni anlamıyorsanız bunun zararı bana değil, size,” der gibi bir tavırla, hastaya değil de yanından geçerek büyük prensese yaklaştığını, sonra da onunla birlikte yatak odasının dip tarafına, ipek perdelerin arkasındaki yüksek karyolaya doğru yürüdüğünü fark etmişti. Prensle prenses, karyolanın yanında bir süre oyalandıktan sonra arka kapıdan çıkıp gittiler, ama tören sonuna yaklaşırken peş peşe tekrar içeri girdiler. Piyer o akşam gözlerinin önünde olup bitenlerin o türlü olması gerektiğine bir kere karar verdikten sonra, bütün gördüklerine olduğu gibi bu olaya da fazla bir önem vermedi.</p>

  <p>İlahiler kesilmişti. Hastayı kutsal ekmeği aldığı için kutsayan din adamının sesi duyuldu. Hasta hep aynı hareketsizlik içinde bitkin bir halde yatıyordu. Çevresinde bulunan herkes harekete geçti, ayak sesleri, fısıltılar duyuldu. Bunların arasında Anna Mihailovna’nın fısıltısı daha da sert bir ifadeyle duyuluyordu. Piyer onun:</p>

  <p>— Onu muhakkak karyolaya kaldırmalı, burada kalması hiç doğru olmaz, dediğini işitti.</p>

  <p>Doktorlar, prensesler, uşaklar hastanın çevresini öyle bir sarmışlardı ki Piyer artık o aslan yelesini andıran ak saçları ve kırmızıya çalan sarı yüzü göremiyordu; oysa bütün tören boyunca başka yüzlere de baktığı halde gözü bir an olsun ondan ayrılmamıştı. Koltuğun etrafını sarmış insanların dikkatli hareketlerinden, can çekişen hastayı yerinden kaldırıp taşıdıklarını anladı. Uşaklardan birinin korkuyla:</p>

  <p>— Elimi tut, düşüreceksin! diye fısıldadığını duydu. Birileri: “Daha aşağıdan!” diye söyleniyor, derin derin solumalar, ayak değiştirmeler duyuluyordu; bir ara adımlar sıklaştı, sanki taşıdıkları bu yük onlara taşıyamayacakları kadar ağır geliyordu.</p>

  <p>Aralarında Anna Mihailovna’nın da bulunduğu taşıyıcılar genç adamın yanına geldiklerinde Piyer bir an için, insanların sırtları ve enseleri arasından koltuk altlarından tutarak yukarı doğru kaldırdıkları hastanın geniş omuzlarını, açık dolgun dik göğsünü ve aslan yeleli, ak saçlı başını gördü. Bu geniş alınlı, elmacık kemikleri çıkıntılı, duygulu, güzel ağızlı, soğuk ve mağrur bakışlı baş, ölümün yaklaşmasıyla hiç de çirkinleşmemişti. Tıpkı Piyer’in onu üç ay önce kont kendisini Petersburg’a gönderdiği zaman gördüğü gibiydi. Yalnız vücudunu taşıyanların birbirine uymayan adımları yüzünden, elinde olmayarak sallanıp duruyordu. O soğuk, ilgisiz bakış da neyin üzerinde duracağını bilemiyor gibiydi.</p>

  <p>Yüksek karyolanın çevresinde telaşlı birkaç dakika daha yaşandı, sonra hastayı taşıyanlar dağıldılar. Anna Mihailovna Piyer’in elini tutarak ona: “<i>Venez!</i>”<a class="noteref" href="../Text/notlar.xhtml#f11n197" id="ref197">197</a> dedi. Piyer, onunla birlikte hastanın biraz önce yapılan törene uygun bir pozda yatırıldığı karyolaya yaklaştı. Hasta başını yüksek yastıklara dayamış yatıyordu. Elleri simetrik olarak yan yana, yeşil ipek yorganının üzerine avuçları aşağı bakacak şekilde konulmuştu. Piyer yanına yaklaşınca, kont gözlerini ona dikti. Ama bu bakışın anlamı da amacı da anlaşılmıyordu. Bu bakış ya hiçbir anlam taşımıyor ve gözleri olan bir varlığın herhangi bir şeye baktığı gibi bakıyor ya da pek çok şey anlatıyordu.</p>

  <p>Piyer, ne yapacağını bilemeden durdu, soran bakışlarla kendisine ne yapacağını gösteren Anna Mihailovna’ya baktı. Anna Mihailovna aceleyle gözlerini hastanın eline doğru çevirdi, sonra da eliyle ona öpücük gönderiyormuş gibi bir işaret yaptı. Piyer, yorgana değmemek için boynunu var kuvvetiyle gererek Anna Mihailovna’nın öğüdünü yerine getirdi, o geniş kemikli, dolgun ele dudaklarını değdirdi. Ne elde ne de kontun yüzündeki kaslarda en küçük bir titreme görüldü. Piyer, bundan sonra ne yapmak gerektiğini sormak ister gibi tekrar Anna Mihailovna’ya baktı. Anna Mihailovna gözleriyle ona karyolanın yanında duran koltuğu işaret etti. Piyer, söz dinleyerek koltuğa oturmak için ilerledi; bir yandan da gözleriyle Anna Mihailovna’ya: “Doğru mu hareket ettim?” der gibi baktı. Anna Mihailovna başını onun bu davranışını beğendiğini belirten bir ifadeyle salladı. Piyer gene bir Mısır heykeli gibi simetrik ve saf bir poz aldı; sanki o biçimsiz şişman vücuduyla bu kadar fazla yer kapladığı için başkalarından özür dilemek istiyor, elinden geldiği kadar küçük görünmeye çalışıyordu, gözlerini konta çevirmişti. Kont ise biraz önce Piyer ayakta dururken yüzünün bulunduğu noktaya bakıyordu.</p>

  <p>Anna Mihailovna’nın yüzünde, baba-oğulun yaptıkları bu son görüşmenin dokunaklı önemini kavradığını gösteren bir ifade vardı. Bu durum iki dakika kadar sürdü. Ama bu dakikalar Piyer’e bir saat gibi gelmişti. Birden kontun yüzündeki derin çizgilerle geniş kaslarda şiddetli bir titreme oldu. Titreme gittikçe kuvvetlendi, o güzel ağız bir yana çekildi (İşte o zaman Piyer, babasının ölüme ne kadar yakın olduğunu anladı), çarpık dudaklardan belirsiz, hırıltılı bir ses duyuldu. Anna Mihailovna hastanın ne istediğini anlamaya çalışarak dikkatle gözlerinin içine bakıyor, bir Piyer’i bir suyu işaret ediyor, fısıldayarak Prens Vasiliy’in ismini söylüyor ya da yorganı gösteriyordu. Hastanın gözlerinde de yüzünde de bir sabırsızlık belirdi. Başucundan hiç ayrılmayan uşağına bakabilmek için bir çaba sarf etti. Uşak:</p>

  <p>— Öbür tarafa çevirmemi istiyorlar, diye fısıldadı, sonra kontun ağır vücudunu duvara doğru çevirmek için yerinden kalktı. Piyer uşağa yardım etmek için doğruldu. Kontu öbür tarafına yatırmak için çevirdikleri sırada, bir kolu cansız gibi arkaya kıvrılmıştı; onu öbür tarafa çevirmek için boşuna çabalıyordu. Kont, Piyer’in onun cansız koluna büyük bir korkuyla baktığını fark etmiş miydi, yoksa ölmek üzere olan zihninden bir başka düşünce mi geçmişti? Bunu anlamaya imkân yoktu. Bir o söz geçiremediği koluna, bir Piyer’deki korku ifadesine baktı, gözlerini tekrar koluna çevirdi, dudaklarında yüzündeki çizgilere hiç uymayan hafif bir gülümseyiş belirdi. Sanki bu kuvvetsizliğiyle için için alay ediyordu. Piyer bu gülümsemeyi görünce göğsünde bir sıkışma, genzinde bir yanma duydu ve gözleri doldu. Hastayı duvara doğru çevirdiler. Hasta içini çekti. Anna Mihailovna kontun başında beklemek için nöbeti almaya gelen prensesin yaklaştığını görünce:</p>

  <p>— <i>Il est assoupi,</i> dedi, <i>allons!</i><a class="noteref" href="../Text/notlar.xhtml#f11n198" id="ref198">198</a></p>

  <p>Piyer dışarı çıktı.</p>

  <h2 id="sigil_toc_id_21">XXI</h2>

  <p class="nonindent">Kabul odasında Katerina’nın portresi altında oturup harıl harıl bir şeyler konuşan Prens Vasiliyle büyük prensesten başka kimse kalmamıştı. Piyer ile ona yol gösteren Anna Mihailovna’yı görünce sustular. Prenses bir şey sakladı (ya da Piyer’e öyle gelmişti), sonra fısıldayarak:</p>

  <p>— Bu kadını görmek bile sinirimi bozuyor, dedi.</p>

  <p>Prens Vasiliy Anna Mihailovna’ya:</p>

  <p>— <i>Catiche a fait donner du thé dans le petit salon, dedi, Allez ma pauvre Anna Mihailovna, prenez quelque chose, autrement vous ne suffirez pas.</i><a class="noteref" href="../Text/notlar.xhtml#f11n199" id="ref199">199</a></p>

  <p>Piyer’e ise hiçbir şey söylemedi, yalnız kolunu omuzunun biraz alt tarafından dostça sıktı. Piyer’le Anna Mihailovna <i>petit salon</i>’a<a class="noteref" href="../Text/notlar.xhtml#f11n200" id="ref200">200</a> geçtiler.</p>

  <p>Loren, küçük, yuvarlak salonda üzerinde bir çay servisiyle, soğuk yemekler bulunan masanın önünde ayakta duruyor, kulpsuz ince bir Çin fincanından göstermemeye çalıştığı bir heyecanla çayını yudumlayarak:</p>

  <p>— <i>Il n'y a rien qui restaure, comme une tasse de cet excellente russe après une nuit blanche</i><a class="noteref" href="../Text/notlar.xhtml#f11n201" id="ref201">201</a> diyordu.</p>

  <p>O gece Kont Bezuhov’un evinde bulunan herkes kuvvetini tazelemek için masanın başına toplanmıştı. Piyer bu küçük küçük masalarla dolu, aynalı, yuvarlak, ufak salonu çok iyi hatırlıyordu. Kontun evinde balo verildiğinde, dans etmeyi bilmeyen Piyer, bu küçük aynalı odada oturur, üzerlerinde balo elbiseleri, çıplak omuzlarında elmaslar, pırlantalarla bu odadan geçerken hayallerini çoğaltarak yansıtan parlak, aydınlatılmış aynalarda hanımların kendilerine nasıl baktıklarını seyretmekten hoşlanırdı. Şimdi aynı oda yalnız iki mumla aydınlatılmıştı, yarı karanlıkta küçük bir masa üzerinde bir çay servisiyle tabaklar karmakarışık halde duruyor, içeride eğlence için gelmemiş çeşit çeşit insan toplanmış oturuyor, birbirleriyle fısıldaşıyor, her hareketleri, her sözleriyle hiçbirinin o anda yatak odasında olup bitenleri ve daha da olacakları unutmayacaklarını gösteriyorlardı. Piyer çok istediği halde hiçbir şey yemedi. Kendisine yol gösteren Anna Mihailovna’ya soru sormak ister gibi baktı ve o anda onun Prens Vasiliy’le büyük prensesin kaldıkları kabul odasına tekrar gittiğini gördü. Genç adam herhalde bunun da gerekli olduğunu düşündü, bir an ekledi, sonra onun arkasından gitti. Anna Mihailovna prensesin yanında duruyor, ikisi birden heyecanla fısıldayarak konuşuyorlardı. Prenses:</p>

  <p>— Özür dilerim, prenses, herhalde neyin gerekli neyin gereksiz olduğunu biliyorum, diyordu.</p>

  <p>O anda tıpkı odasının kapısına çarparak kapadığı zaman olduğu gibi heyecan içindeydi.</p>

  <p>Anna Mihailovna yatak odasına giden yolun üzerinde durmuş, prensesin oraya gitmesine engel oluyor, yumuşak ve kandırıcı bir tavırla:</p>

  <p>— Ama sevgili prensesim, zavallı dayınızın dinlenmesi gereken şu anlarda böyle bir şey onun için çok ağır olmaz mı? diyordu. Ruhunun artık hazırlanmış olduğu anlarda, dünya işlerinden söz açmak...</p>

  <p>Prens Vasiliy her zamanki gibi kayıtsız tavrıyla bir koltuğa oturmuş, bir ayağını öbür ayağının üzerine ta yukarıdan kavuşturmuştu. Yanakları şiddetle oynuyor, aşağıya doğru sarkıyor, alt taraftan bakılınca daha dolgun görünüyordu; ama iki kadının konuşmalarıyla pek ilgilenmiyor gibiydi.</p>

  <p>— <i>Voyons, ma bonne Anna Mihailovna, laissez faire Catiche.</i><a class="noteref" href="../Text/notlar.xhtml#f11n202" id="ref202">202</a> Kontun onu ne kadar sevdiğini bilirsiniz, dedi.</p>

  <p>Prenses ona doğru dönüp, elinde tuttuğu mozaikli çantayı göstererek:</p>

  <p>— Bu kâğıtta yazılı olanları bilmiyorum, diyordu. Bildiğim bir şey varsa o da gerçek vasiyetnamenin onun çalışma odasında bulunduğudur, buradaki unutulmuş bir kâğıt...</p>

  <p>Anna Mihailovna’nın öbür tarafından geçmek istedi ama o tekrar atılarak prensesin yolunu kesti:</p>

  <p>— Biliyorum, sevgili iyi yürekli prensesim, dedi.</p>

  <p>Bu arada çantayı öyle bir yakalamıştı ki,onu kolay kolay elinden bırakmayacağı belliydi:</p>

  <p>— Sevgili prensesim, sizden çok rica ederim, size yalvarırım, ona acıyın! <i>Je vous en conjure...</i><a class="noteref" href="../Text/notlar.xhtml#f11n203" id="ref203">203</a></p>

  <p>Prenses susuyordu. Çantayı kapmak için yapılan çekişmenin çıkardığı sesten başka bir ses duyulmuyordu. Prensesin, konuşmaya başlarsa Anna Mihailovna için hiç de iyi şeyler söylemeyeceği belli oluyordu. Anna Mihailovna çantayı kuvvetle tutuyordu, buna rağmen sesi çok tatlı ve yumuşaktı.</p>

  <p>— Piyer! Buraya gelin, dostum! Öyle sanıyorum ki o da bu aile toplantısında söz sahibidir. Öyle değil mi prens?</p>

  <p>Prenses birden:</p>

  <p>— Ne susuyorsunuz, mon cousin? diye bağırdı.</p>

  <p>O kadar yüksek sesle bağırmıştı ki salondaki herkes bu sözleri işitmiş, sesinden de korkmuştu:</p>

  <p>— Elâlem gelip burada işimize karışmaya cüret ediyor! Can çekişen hastanın kapısında kavga çıkarıyor da neden bir şey söylemiyorsunuz?</p>

  <p>Bunu söyledikten sonra, kızgınlıkla çantayı elinden geldiği kadar hızla çekti.</p>

  <p>— Entrikacı! diye fısıldadı.</p>

  <p>Ama Anna Mihailovna çantayı kaptırmamak için birkaç adım attı, prensesin kolunu yakaladı. Prens Vasiliy hayretle, ayıplar gibi:</p>

  <p>— Aaaa! diyerek yerinden kalktı. <i>C'est ridicule. Voyons</i><a class="noteref" href="../Text/notlar.xhtml#f11n204" id="ref204">204</a> bırakın! Size söylüyorum.</p>

  <p>Prenses, çantayı bıraktı:</p>

  <p>— Siz de mi?</p>

  <p>Anna Mihailovna’ya gelince, o prensi dinlemiyordu. Prens:</p>

  <p>— Bırakın diyorum size! dedi. Bütün sorumluluğu üstüme alıyorum, gidip ona soracağım. Ben... Ee! Yeter artık.</p>

  <p>Anna Mihailovna:</p>

  <p>— <i>Mais</i>, <i>mon prince,</i><a class="noteref" href="../Text/notlar.xhtml#f11n205" id="ref205">205</a> diyordu. Böyle büyük, kutsal bir törenden sonra bir dakika olsun dinlenmesine imkân verelim. Ha? Piyer siz de düşüncenizi söyleyin.</p>

  <p>Bunu söylerken ta yakınına gelip, prensesin o terbiyeli ifadesini tamamen yitirmiş yüzüne ve Prens Vasiliy’in ikide bir çekilen yanaklarına hayretle bakan Piyer’e dönmüştü.</p>

  <p>Prens Vasiliy, sert bir tavırla:</p>

  <p>— Şunu aklınıza koyun ki bütün sonuçlardan siz sorumlu olacaksınız. Ne yaptığınızı elbet biliyorsunuz dedi.</p>

  <p>Prenses birden beklenmedik bir anda Anna Mihailovna’nın üzerine atılıp elinden çantayı kaparak:</p>

  <p>— Alçak kadın! diye bağırdı.</p>

  <p>Prens Vasiliy başını eğip, kollarını iki tarafa açtı. O sırada Piyer’in uzun bir süredir gözlerini ayırmadığı ve hep yavaş yavaş açılan o korkunç kapı, hızla duvara çarparak gürültüyle açıldı. Ortanca prenses dışarı fırladı, kollarım dizlerine vurdu. Büyük bir üzüntü içinde:</p>

  <p>— Ne yapıyorsunuz? diye bağırdı. <i>Il s'en va et vous me laissez seule!</i><a class="noteref" href="../Text/notlar.xhtml#f11n206" id="ref206">206</a></p>

  <p>Büyük prenses çantayı yere düşürdü. Anna Mihailovna aceleyle eğildi, tartışmalarına yol açan şeyi kaptı, sonra koşarak yatak odasına girdi. Büyük prenses ile Prens Vasiliy, kendilerine gelip peşinden gittiler. Birkaç dakika sonra içeriden önce büyük prenses çıktı; soğuk yüzü sararmıştı, alt dudağını ısırıp duruyordu. Karşısındakileri görünce yüzünde bir türlü tutamadığı bir kızgınlık belirdi:</p>

  <p>— İşte, şimdi sevinin, dedi. Zaten beklediğiniz buydu.</p>

  <p>Sonra hıçkıra hıçkıra ağlayarak mendili yüzüne kapadı, koşarak odadan çıkıp gitti. Prensesin arkasından, Prens Vasiliy çıkmıştı. Sallana sallana Piyer’in oturduğu divana yürüdü, üzerine çöktü, eliyle gözlerini kapadı. Piyer onun sapsarı olduğunu, alt çenesinin de sıtmaya tutulmuş gibi titrediğini fark etti. Prens, Piyer’i dirseğinden tutarak:</p>

  <p>— Ah oğlum! dedi, sesinde Piyer’in daha önce hiç görmediği bir içtenlik, bir yumuşaklık vardı: Ne kadar günah işliyor, birbirimizi ne kadar aldatıyoruz, bütün bunlar niçin? Yaşım altmış dostum! Ben de... Her şeyin sonu ölüm, her şeyin! Ölüm korkunç bir şey!</p>

  <p>Ağlamaya başladı, odadan en son Anna Mihailovna çıktı, Piyer’e yumuşak, ağır adımlarla yaklaştı.</p>

  <p>— Piyer, dedi.</p>

  <p>Piyer bir şey sormak ister gibi ona baktı. Anna Mihailovna genç adamın alnını gözyaşlarıyla ıslatarak öptü. Bir an sustu.</p>

  <p>— <i>Il n'est plus,</i><a class="noteref" href="../Text/notlar.xhtml#f11n207" id="ref207">207</a> dedi.</p>

  <p>— <i>Allons, je vous reconduirai. Tâchez de pleurer. Rien ne soulage, comme les larmes.</i><a class="noteref" href="../Text/notlar.xhtml#f11n208" id="ref208">208</a></p>

  <p>Piyer’i karanlık salona götürdü. Genç adam, orada kimse yüzünü görmediği için memnunluk duydu. Anna Mihailovna yanından çekilip gitti. Geri döndüğünde, Piyer elini başının altına sokmuş, derin derin uyuyordu.</p>

  <p>Ertesi sabah Anna Mihailovna, Piyer’e:</p>

  <p>— <i>Oui, mon cher, c'est une grande perte pour nous tous,</i> diyordu. <i>Je ne parle pas de vous. Mais Dieu vous soutiendra, vous êtes jeune et vous voilà à la tête d'une immense fortune, je l'espère. Le testament n'a pas été encore ouvert. Je vous connais assez pour savoir que cela ne vous tournera pas la tête mais cela vous impose des devoirs, et il faut être homme.</i><a class="noteref" href="../Text/notlar.xhtml#f11n209" id="ref209">209</a></p>

  <p>Piyer susuyordu:</p>

  <p>— <i>Peut-être plus tard je vous dirai, mon cher, que si je n'avais pas été là. Dieu sait ce qui serait arrivé. Vous savez mon oncle avant-hier encore me promettait de ne pas oublier Boris. Mais il n'a pas eu le temps. J'espère, mon cher ami, que remplirez le désir de votre père.</i><a class="noteref" href="../Text/notlar.xhtml#f11n210" id="ref210">210</a></p>

  <p>Piyer hiçbir şey anlamıyor, hiçbir şey söylemeden, utancından kızararak Prenses Anna Mihailovna’ya bakıyordu. Anna Mihailovna, Piyer’le konuştuktan sonra Rostovlara gidip yattı. Uyanınca da hem Rostovlara hem de bütün ahbaplarına Kont Bezuhov’un nasıl öldüğünü ballandıra ballandıra anlatmaya koyuldu.</p>

  <p>Söylediğine göre; kontun ölümü öyle olmuştu ki kendisi bile ölümünün öyle olmasını isterdi. Kontun sonu yalnız dokunaklı değil, ibret vericiydi de; baba oğulun son karşılaşması ise o kadar üzücüydü ki onu hatırladıkça elinde olmayarak gözleri doluyordu. Her şeyi, herkesi o en son, o en korkunç dakikalarda bile tanıyan ve oğluna böylesine duygulu sözler söyleyen baba mı, yoksa o bitkin haliyle insanın içini sızlatan ama buna rağmen üzüntüsünü ölmek üzere olan babasına acı vermemek için saklamaya çalışan Piyer mi daha yüce davranmıştı? Bunu bir türlü kestiremiyordu. Bunları anlatırken, “<i>C’est pénible, mais cela fait du bien: ça élève l'âme de voir des hommes, comme le vieux comte et son digne fils,"</i><a class="noteref" href="../Text/notlar.xhtml#f11n211" id="ref211">211</a> diyordu. Prensesle Prens Vasiliy’in davranışlarını ve onların bu hareketlerini hiç beğenmediğini de belirtiyordu ama bunu büyük bir sır olarak ve fısıldıyarak söylüyordu.</p>

  <h2 id="sigil_toc_id_22">XXII</h2>

  <p class="nonindent">Prens Nikolay Andreyeviç Bolkonski’nin çiftliğinde, Lısiye Gori’de genç Prens Andrey ile eşinin gelmesi her gün bekleniyordu; ama bu bekleyiş ihtiyar prensin evindeki sağlam düzene göre akıp giden hayatı hiç bozmuyordu. Sosyetede “<i>le roi de Prusse”</i><a class="noteref" href="../Text/notlar.xhtml#f11n212" id="ref212">212</a> adı verilen Korgeneral Prens Nikolay Andreyeviç, Çar Pavel zamanında köye sürgün edildiğinden beri kızı Mariya ve kızının nedimesi Matmazel Bourienne'le birlikte Lısiye Gori çiftliğinde oturuyor, başka hiçbir yere gitmiyordu. Gerçi yeni çar tahta çıkınca, başkente gitmesine izin verilmişti, ama o yine de bir yere çıkmamacasına köyde oturmaya devam ediyor, “Biri bana ihtiyaç duyarsa, elbet Moskova’dan Lısiye Gori’ye kadar yüz elli verstlik bir yol yapmaktan çekinmem, benim ise hiç kimseye ve hiçbir şeye ihtiyacım yok!” diyordu. Ona göre insanların tüm kötülüklerinin iki kaynağı vardı: Biri tembellik, öbürü batıl inançlar! İnsanların başlıca iki fazileti de çalışkanlık ve akıldı. Kızının eğitimiyle kendisi ilgileniyor, ondaki her iki fazileti de geliştirmek için genç kıza cebir ve geometri dersleri veriyor, tüm yaşamını sürüp giden aralıksız işlere göre düzenliyordu. Kendisi ise her zaman bir işle meşgul oluyor, ya anılarını yazıyor, ya yüksek matematik problemleri çözüyor, ya torna tezgâhında bir sigara kutusu yapıyor, ya bahçede çalışıyor ya da çiftliğinde hiç bitmeyen inşaatları kontrol ediyordu.</p>

  <p>Çalışmanın en önemli şartının düzen olduğuna inanan prensin bütün hayatında, noktası noktasına uygulanan bir disiplin gözetiliyordu. Sofraya gelişi bile hep aynı değişmeyen düzen içinde ve yalnız her gün aynı saatte değil, aynı dakikada oluyordu! Kızından uşaklara kadar çevresindeki bütün insanlara her zaman sert davranan ve onlardan her zaman üstün çaba göstermelerini bekleyen prens, acıma duygusundan yoksun bir adam değildi, ama bu sertliği yüzünden karşısında bulunanların içinde en katı yürekli insanın bile kolay kolay uyandıramayacağı bir korku ve saygı uyandırıyordu. Emekliydi, artık devlet işlerinde de önemli bir rol oynamıyordu. Yine de çiftliğinin bulunduğu eyalette her müdür gelip onunla görüşmeyi görev sayıyor ve tıpkı mimarın, bahçıvanın ya da Prenses Mariya’nın yaptıkları gibi görüşmenin kararlaştırıldığı saatte gelip prensin odasından çıkmasını, yüksek tavanlı bekleme odasında bekliyordu. Bekleme odasında bulunan her insan, çalışma odasının o kocaman, yüksek kapısı açılıp da içeriden başında pudralı bir peruk, küçük elleri kupkuru, ağarmış, sarkık kaşları, somurttuğunda o zeki, zinde bakışlarının parlaklığını örtecek kadar aşağıya inen orta boylu ihtiyarın çıktığını görünce içinde aynı saygıyı hatta korkuyu duymaktan kendini alamazdı.</p>

  <p>Genç evlilerin geleceği günün sabahı Prenses Mariya her zamanki gibi kararlaştırılan saatte babasına “Günaydın,” demek için bekleme odasına gelmiş, korkuyla haç çıkararak içinden dua ediyordu. Her gün aynı saatte gelir, her gün de babasıyla yapacağı günlük görüşme kazasız belasız sona ersin diye böyle dua ederdi.</p>

  <p>Bekleme odasında oturan perukası pudralı ihtiyar uşak ağır bir hareketle yerinden kalktı, fısıldayarak “Buyurunuz,” dedi. Kapının öbür tarafından bir tornanın tekdüze sesleri duyuluyordu. Prenses çekingen bir tavırla kolaylıkla, kayar gibi hareket eden kapıyı hafifçe çekip açtı, eşikte durdu. Prens, tornanın başında çalışıyordu. Kapı açılınca başını çevirip arkaya baktı, sonra tekrar işine koyuldu.</p>

  <p>Kocaman çalışma odası her zaman kullanıldığı belli eşyalarla doluydu. Üzerinde kitaplar, planlar bulunan büyük masa, kapıları camlı, anahtarlı yüksek kitap dolapları, üstünde açık bir defter duran, bir tarafı açılmış yüksek yazı masası, yan yana konulmuş aletlerle torna tezgâhı, etrafa saçılmış yongalar, sözün kısası her şey, burada sürekli olarak çeşitli işlerin yapıldığını ve çok çalışıldığını gösteriyordu. Sırma işlemeli Tatar çizmesinin içindeki pek büyük olmayan ayağın hareketlerinden, kuru, damarlı elin sert bastırışından, prenste hâlâ kolay kolay boyun eğmeyen ve daha birçok şeylere karşı direnebilecek bir kuvvet, bir zindelik olduğu anlaşılıyordu. Birkaç devir yaptıktan sonra ayağını tezgâhın pedalından kaldırdı, oyma kalemini sildi, onu tezgâha bitişik deri cebin içine attı, sonra masaya yaklaşarak kızını yanına çağırdı. Çocuklarını hiçbir zaman haç çıkararak kutsamazdı. Bu yüzden ona sadece henüz tıraşsız, diken diken yanağını uzattı. Ciddi ama dikkatli ve şefkatli bir tavırla kızını tepeden tırnağa süzdü:</p>

  <p>— İyisin ya, dedi. Haydi gel, otur!</p>

  <p>Üzerine kendi eliyle bir şeyler yazdığı geometri defterini aldı, ayağıyla koltuğunu kendine doğru çekti. Aceleyle aradığı yaprağı buldu, bir paragrafın başından öteki paragrafa kadar sert tırnağıyla işaretledi:</p>

  <p>— Bu yarına! dedi.</p>

  <p>Prenses deftere doğru eğildi, İhtiyar adam masanın üst kısmındaki çekmeceden üzeri bir kadın yazısıyla yazılmış bir zarf çıkardı, onu birden masanın üzerine fırlattı:</p>

  <p>— Dur! Sana bir mektup var! dedi.</p>

  <p>Prenses mektubu görünce yüzü kıpkırmızı oldu. Zarfı aldı, eğilerek ona baktı. Prens hâlâ sağlam olan sarımtırak dişlerini gösteren soğuk bir gülümseyişle:</p>

  <p>— Heloise’dan mı? diye sordu.</p>

  <p>Prenses çekingen bir tavırla baktı, aynı çekingen tavırla gülümsedi.</p>

  <p>— Evet, Jüli’den.</p>

  <p>Prens:</p>

  <p>— İki mektuba daha müsaade ederim, dedi, ama üçüncüsünü okurum. Çok saçma şeyler yazıyorsunuz, diye korkuyorum. Haberin olsun, üçüncüsünü okuyacağım!</p>

  <p>Prenses daha çok kızararak ona mektubu uzattı:</p>

  <p>— İsterseniz bunu okuyun <i>mon pere,</i><a class="noteref" href="../Text/notlar.xhtml#f11n213" id="ref213">213</a> diye karşılık verdi.</p>

  <p>Prens, kızının mektup tutan elini iterek kısaca:</p>

  <p>— Üçüncüsünü okuyacağım dedim ya! dedi ve dirseğini masaya dayadı. Üzerinde geometrik şekiller bulunan defteri kendine doğru çekti. “Haydi bakalım,” diye söylendi. Defterin üzerinden kızına doğru eğilerek bir elini onun oturduğu koltuğun arkalığına koydu. Bunun üzerine prenses, sanki her taraftan kendisini yıllardır alıştığı kekremsi bir koku sarıyormuş gibi bir duygu içinde kaldı. Bu, ihtiyarlara özgü genzi yakan bir tütün kokuşuydu.</p>

  <p>— Haydi bakalım küçük hanım, bu üçgenler benzerdir; dikkat et görürsün. A, B, C açısı...</p>

  <p>Prenses korku içinde babasının hemen yanı başındaki parlak gözlerine bakıyordu; yüzünde yer yer kırmızı lekeler belirmişti. Hiçbir şey anlamadığı ve çok korktuğu öyle belliydi ki bu korku yüzünden babasının daha sonra söyleyeceği sözler ne kadar açık olursa olsun, onları gene anlayamayacaktı. Bu işte suç öğretmende mi, yoksa öğrencide miydi? Bunu kestirmek zordu. Yalnız, her gün aynı şey oluyordu. Prensesin gözleri bulanıyor, genç kız hiçbir şey göremiyor, işitemiyor, yalnız babasının kupkuru, sert yüzünü yanı başında görüyor, nefesini, kokusunu duyuyor ve bir an önce çalışma odasından çıkıp gitmekten, problemi kendi odasında rahatça çözmekten başka bir şey düşünmüyordu. İhtiyar, çileden çıkıyor, gürültüyle koltuğunu bir ileri bir geri çekiyor; öfkeye kapılmamak için kendini tutmaya çalışıyor, ama her seferinde öfkelenerek genç kızı azarlıyor, bazen de defteri elinden fırlatıyordu.</p>

  <p>Prenses yanlış karşılık vermişti. Prens defteri iterek:</p>

  <p>— Ne aptal şeysin sen! diye bağırdı, hızla arkasını döndü, hemen sonra yerinden kalktı, bir aşağı bir yukarı dolaştı, sonunda gelip prensesin saçlarına dokundu ve tekrar oturdu. Koltuğunu genç kızın yanına çekerek problemi açıklamaya koyuldu.</p>

  <p>Sonunda prenses kendisine verilmiş olan ödevlerin yazıldığı defteri alıp oradan gitmeye hazırlandığı sırada, babası:</p>

  <p>— Olmaz prenses, olmaz! dedi: Matematik çok önemli bir şeydir, küçük hanım! Senin o budala hanımefendilere benzemeni istemiyorum. Sabret, seveceksin...</p>

  <p>Hafifçe kızının yanağını okşadı:</p>

  <p>— Aklında ne kadar saçmalık varsa hepsi gider, dedi.</p>

  <p>Prenses oradan çıkıp gitmek istiyordu, ama babası bir hareketle onu durdurdu ve yüksek masanın çekmecesinden yaprakları açılmamış yeni bir kitap çıkardı:</p>

  <p>— Al bakalım, Hebise’in bir kitap daha göndermiş sana! <i>Sırların Anahtarı</i> diye bir şey. Dinine düşkün kız! Her neyse kimsenin dinine karışmam... Kitabı şöyle bir gözden geçirdim! Al bakalım, haydi güle güle! Güle güle!</p>

  <p>Kızının omuzuna hafifçe vurdu, arkasından da kapıyı içeriden kilitledi.</p>

  <p>Prenses Mariya odasına yüzünde hüzünlü, korkulu bir ifadeyle döndü. Bir ifade nadiren kayboluyor ve zaten güzel olmayan, hastalıklı yüzünü daha da sevimsiz gösteriyordu. Her tarafında küçük fotoğraflar ve yığınlarla defter, kitap bulunan yazı masasının başına oturdu. Babası ne kadar düzene düşkün bir insansa prenses de o kadar dağınıktı. Geometri defterini masanın üzerine koydu, sabırsızlıkla zarfı açmaya başladı. Mektup prensesin en yakın çocukluk arkadaşından geliyordu; bu arkadaşı Rostovların isim gününde bulunan Jüli Kuragina’ydı.</p>

  <p>Jüli şöyle yazıyordu:</p>

  <blockquote>

    <p><i>Chère et excellente amie, quelle chose terrible et effrayante que l'absence! fai beau me dire que la moitié de mon existence et de mon bonheur est en vous, que malgré la distance qui nous sépare, nos coeurs sont unis par des liens indissolubles; le mien se révolte contre la destinée, et je ne puis, malgré les plaisirs et les distractions qui m'entourent, vaincre une certaine tristesse cachée que je ressens au fond du coeur depuis notre séparation. Pourquoi ne sommes-nous pas réunies, comme cet été dans votre grand cabinet sur le canapé bleu, le canapé à confidences? Pourquoi ne puis-je, comme il y a trois mois, puiser de nouvelles forces morales dans votre regard si doux, si calme et si pénétrant regard que j'aimais tant et que je crois voir devant moi quand je vous écris?</i><a class="noteref" href="../Text/notlar.xhtml#f11n214" id="ref214">214</a></p>

  </blockquote>

  <p>Prenses Mariya mektubun burasına gelince içini çekti, sağındaki yuvarlak aynaya baktı. Aynada, sevimsiz, zayıf yüzü ve çelimsiz vücudu görünüyordu. Her zaman hüzünlü bir ifade taşıyan gözleri şimdi aynadaki hayaline daha da umutsuz bakıyordu. Prenses “Beni pohpohluyor!” diye düşündü, aynaya arkasını dönüp tekrar okumaya koyuldu. Ama Jüli hiç de arkadaşını aldatmamıştı: Prensesin gözleri gerçekten iri, derin bakışlı ve aydınlıktı (Sanki güneşin ışınları küme halinde bu gözlerden dışarı fışkırıyordu). O kadar güzel gözleri vardı ki çok defa bütün yüzünün çirkinliğine rağmen, bakışları güzellikten daha çekici bir etki yapardı. Ama prenses gözlerindeki bu ifadeyi hiç görmemişti; çünkü gözlerinde bu ifade ancak prenses kendini düşünmediği zamanlar belirirdi. Bütün insanlarda olduğu gibi, kendisini aynada seyretmeye koyulur koyulmaz yüzü anormal, gergin, sevimsiz bir hal alıyordu. Tekrar okumaya koyuldu.</p>

  <blockquote>

    <p><i>“Tout Moscou ne parle que guerre. L'un de mes deux frères est déjà à l'étranger, l'autre est avec la garde, qui se met en marche vers la frontière. Notre cher empereur a quitté Pétersbourg et, à ce qu'on prétend, compta lui-même exposer sa précieuse existence aux chances de la guerre. Dieu veuille que le monstre corsicain, qui détruit le repos de l'Europe, soit terrassé par l'ange que le tout-puissant, dans sa miséricorde, nous a donné pour souverain. Sans parler de mes frères, cette guerre m'a privée d'une relation des plus chères à mon coeur. Je parle du jeune Nicolas Rostoff qui avec son enthousiasme n'a pu supporter l'inaction et a quitté l'université pour aller s'enroler dans l'armée. Eh bien, chère Marie, Je vous avouerai, que malgré son extrême jeunesse, son départ pour l'armée à été un grand chagrin pour moi. Le jeune homme, dont je vous parlais cet été, a tant de noblesse, de véritable jeunesse qu'on rencontre si rarement dans le siècle où nous vivons parmi nos vieillards de vingt ans. Il a surtout tant de franchise et de coeur. Il est tellement pur et poétique, que mes relations avec lui, quelques passagères qu'elles fussent, ont été l'une des plus douces jouissances de mon pauvre coeur, qui a déjà tant souffert. Je vous raconterai un jour nos adieux et tout ce qui s'est dit en partant. Tout cela est encore trop frais. Ah! Chère amie, vous êtes heureuse de ne pas connaître ces jouissances et ces peines si poignantes. Vous êtes heureuse, puisque les dernières sont ordinairement les plus fortes! Je sais fort bien que le comte Nicolas est trop jeune pour pouvoir jamais devenir pour moi quelque chose de plus qu'un ami, mais cette douce amitié, ces relations si poétiques et si pures ont été un besoin pour mon coeur. Mais n'en parlons plus. La grande nouvelle du jour qui occupe tout Moscou est la mort du vieux comte Bezuhov et son héritage. Figurez-vous que les trois princesses n'ont reçu que très peu de chose, le Prince Basile rien, est que c'est M. Pierre qui a tout hérité, et qui par dessus le marché a été reconnu pour fils légitime, par conséquent comte Bezuhov et posseseur de la plus belle fortune de la Russie. On prétend que le prince Basile a joué un très vilain rôle dans toute cette histoire et qu'il est reparti tout penaud pour Pétersbourg.</i></p>

    <p><i>Je vous avoue, que je comprends très peu, toutes ces affaires de legs et de testament; ce que je sais, c'est que depuis que le jeune homme que nous connaissions tous sous le nom de M. Pierre tout court est devenu comte Bezuhov et possesseur de l'une des plus grandes fortunes de la Russie. Je m'amuse fort à observer les changements de ton et des manières des mamans accablées de filles à marier et des demoiselles elles-mêmes à l'égard de cet individu, qui, par parenthèse, m'a paru toujours être un paure sire. Comme on s'amuse depuis deux ans à me donner des promis que je ne connais pas le plus souvent, la chronique matrimoniale de Moscou me fait comtesse Bezuhov. Mais vous sentez bien que je ne me soucie nullement de le devenir. Â propos de mariage, savez-vous que tout dernièrement la tante en général, Anna Mihailovna m'a confié sous le sceau du plus grand secret un projet de mariage pour vous. Ce n'est ni plus ni moins, que le fils du Prince Basile, Anatole, qu'on voudrait ranger en le mariant à une personne riche et distinguée, et c'est sur vous qu'est tombé le choix des parents. Je ne sais comment vous envisagerez la chose, mais j'ai cru de mon devoir de vous en avertir. On le dit très beau et très mauvais sujet; c'est tout ce que j'ai pu savoir sur son compte.</i></p>

    <p><i>Mais assez de bavardage comme cela. Je finis mon second feuillet, et maman me fait chercher pour aller dîner chez les Apraksines. Lisez le livre mystique que je vous envoie et qui fait fureur chez nous. Quoiqu'il y ait des choses dans ce livre difficiles à atteindre avec la faible conception humaine, c'est un livre admirable dont la lecture calme et élève l'âme. Adieu! Mes respects à monsieur votre père et mes compliments à Mlle Bourienne. Je vous embrasse comme Je vous aime.</i></p>

    <p class="bl_right"><i>Julie</i></p>

    <p class="bl_extract"><i>P. S. - Donnez moi, des nouvelles de votre frère et de sa charmante petite femme.</i> <a class="noteref" href="../Text/notlar.xhtml#f11n215" id="ref215">215</a></p>

  </blockquote>

  <p>Prenses daldı, düşünceli düşünceli gülümsedi (O ışıklı gözlerinin aydınlattığı yüzü büsbütün değişivermişti). Birden doğruldu, ağır adımlarla masaya yaklaştı, bir kâğıt aldı. Biraz sonra eli kâğıdın üzerinde hızlı hızlı hareket ediyordu. Verdiği karşılıkta şöyle yazıyordu:</p>

  <blockquote>

    <p><i>Chère et excellente amie. Votre lettre du 13 m'a causé une grande joie. Vous m'aimez donc toujours, ma poétique Julie. L'absence, dont vous dites tant de mal, n'a donc pas eu son influence habituelle sur vous. Vous vous plaignez de l'absence que devrai-je dire moi, si j'osais me plaindre, privée de tous ceux qui me sont chers? Ah! Si nous n'avions pas la religion pour nous consoler, la vie serait bien triste. Pourquoi me supposez-vous un regard sévère quand vous me parlez de votre affection pour le jeune homme? Sous ce rapport je ne suis rigide que pour moi. Je comprends ces sentiments chez les autres et si je ne puis approuver ne les ayant jamais ressentis, je ne les condamme pas. Il me paraît seulement que l'amour chétien, l'amour du prochain, l'amour pour ses ennemis est plus méritoire, plus doux et plus beau, que ne le sont les sentiments que peuvent inspirer les beaux yeux d'un jeune homme à une jeune fille poétique et aimante commes vous.</i></p>

    <p><i>La nouvelle de la mort du comte Bezuhov nous est parvenue avant votre lettre, et mon père en a été très affecté. Il dit que c'était l'avant-dernier représentant du grand siècle, et qu'à présent c'est son tour, mais qu'il fera son possible pour que son tour vienne le plus tard possible. Que Dieu nous garde de ce terrible malheur! Je ne puis partager votre opinion sur Pierre que j'ai connu enfant. Il me paraissait toujours avoir un coeur excellent, et c'est la qualité que j'estime le plus dans les gens. Quant à son héritage et au rôle qu'y a joué le prince Basile, c'est bien triste pour tous les deux. Ah! Chère amie la parole de notre divin sauveur qu'il est plus aisé à un chameau de passer par le trou d'une aiguille, qu'il ne l'est à un riche d'entrer dans le royaume de Dieu, cette parole est terriblement vraie; je plaints le prince Basile et je regrette encore davantage Pierre. Si jeune et accablé de cette richesse, que de tentations n'aura-t-il pas à subir! Si on me demandait ce que je désirerais le plus au monde, ce serait d'être plus pauvre que plus pauvre des mandiants. Mille grâces chère amie, pour l'ouvrage que vous m'envoyez et qui fait si grande fureur chez vous. Cependant puisque vous me dites qu'au milieu de plusieurs bonnes choses il y en a d'autres que la faible conception humaine ne peut atteindre il me paraît assez inutile de s'occuper d'une lecture inintelligible; qui par la même ne pourrait être d'aucun fruit. Je n'ai jamais pu comprendre la passion qu'ont certaines personnes de s'embrouiller l'entendement, en attachant à des livres mystiques qui n'élèvent que des doutes dans leurs esprits, exaltent leur imagination et leur donnent un caractère d'exagération tout à fait contraire à la simplicité chrétienne. Lisons les Apôtres et l'Evangile. Ne cherchons pas à pénétrer ce que ceux-là renferment de mystérieux car, comment oserions-nous, misérables pécheurs que nous sommes, prétendre à nous initier dans les secrets terribles et sacrés de la Providence, tant que nous portons cette dépouille charnelle qui élève entre nous et l'Êternel un voile impénétrable? Bornons-nous donc à étudier les principes sublimes que notre divin Sauveur nous a laissé pour notre conduite ici-bas: cherchons à nous y confermer et à les suivre, persuadons-nous que moins nous donnons d'essor à notre faible esprit humain et plus il est agréable à Dieu, qui rejette toute science ne venant pas de lui; que moins nous cherchons à approfondir ce qu'il Lui a plu de dérober à notre connaissance et plutôt il nous accordera la découverte par son divin esprit.</i></p>

    <p><i>Mon père ne m'a pas parlé du prétendant mais il m'a dit seulement qu'il a reçu une lettre et attendait une visite du prince Basile. Pour ce qui est du projet de mariage qui me regarde, je vous dirai chère et excellente amie, que le mariage, selon moi, est une institution divine à laquelle il faut se conformer. Quelque pénible que cela soit pour moi, si le Tout-Puissant m'impose-jamais le devoir je le pourrai, sans m'inquiéter de l'examen de mes sentiments à l'égard de celui qu'il me donnera pour époux.</i></p>

    <p><i>J'ai reçu une lettre de mon frère, qui m'annonce son arrivée à Lisiye Gori avec sa femme. Ce sera une joie de courte durée, puis qu'il nous quitte pour prendre part à cette malheureuse guerre, à laquelle nous sommes entrainés Dieu sait comment et pourquoi. Non seulement chez vous au centre des affaires et du monde on ne parle que de gerre, mais ici au milieu de ces travaux champêtres et de ce calme de la nature, que les citadins se représentent ordinairement à la campagne, les bruits de la guerre se font entendre et sentir péniblement. Mon père ne parle que marche et contre marche, choses auxquelles je ne comprends rien; et avant-hier, en faisant ma promenade habituelle dans la rue du village, je fus témoin d'une scène déchirante... C'était un convoi des recrues enrolées chez nous et expédiées pour l'armée. Il fallait voir l'état dans lequel se trouvaient les mères, les femmes, les enfants, des hommes qui partaient et entendre les sanglots des uns et des autres! On dirait que l'humanité a oublié les lois de son divin Sauveur, qui prêchait l'amour et le pardon des offenses et qu'eïle fait consister son plus grand mérite dans l'art de s'entretuer.</i></p>

    <p><i>Adieu, chère et bonne amie, que notre divin Sauveur et sa très Sainte Mère vous aient en Leur sainte et puissante garde.</i></p>

    <p class="bl_right"><i>Marie.</i><a class="noteref" href="../Text/notlar.xhtml#f11n216" id="ref216">216</a></p>

  </blockquote>

  <p>Prenses Mariya’nın içinde bulunduğu ciddi, hüzünlü ve can sıkıcı havaya birden kendi varlığıyla birlikte, bambaşka, hafif, neşeli ve kendinden memnun olduğunu belirten bir hava getiren Matmazel Bourienne dolgun, tatlı sesiyle “r”leri çatlata çatlata, aceleyle:</p>

  <p>— <i>Ah, vous expédiez le courrier, princesse, moi fai déjà expédié le mien. J'ai écris à ma pauvre mère,</i><a class="noteref" href="../Text/notlar.xhtml#f11n217" id="ref217">217</a> dedi. Sonra sesini alçaltarak devam etti:</p>

  <p>— <i>Princesse, il faut que je vous prévienne, le prince a eu une altercation, altercation...</i><a class="noteref" href="../Text/notlar.xhtml#f11n218" id="ref218">218</a></p>

  <p>“R”leri mahsus bastıra bastıra ve kendi sesini dinlemekten zevk alarak konuşuyordu.</p>

  <p>— <i>Une altercation avec Michel İvanoff, Il est de très mauvaise humeur, très morose! Soyez prévenue, vous savez...</i><a class="noteref" href="../Text/notlar.xhtml#f11n219" id="ref219">219</a></p>

  <p>— <i>Ah! chère amie,</i> dedi Prenses Mariya. <i>Je vous ai priée de ne jamais me prévenir de l'humeur dans laquelle se trouve mon père. Je ne me permets pas de le juger et je ne voudrais pas que les autres le fassent.</i><a class="noteref" href="../Text/notlar.xhtml#f11n220" id="ref220">220</a></p>

  <p>Prenses saate baktı, klavsen çalmak için ayırması gereken süreden beş dakikanın geçmiş olduğunu fark edince, korku içinde oturma odasına gitti. Günlük işler için uygulanan düzene göre, prenses saat on iki ila iki arasında klavsen çalmalı, prens de dinlemeliydi.</p>

  <h2 id="sigil_toc_id_23">XXIII</h2>

  <p class="nonindent">Ak saçlı uşak geniş çalışma odasında oturuyor, prensin horultusuna kulak kabartarak arada bir şekerleme yapıyordu. Evin ta öbür ucundan, kapalı kapıların ardından Dussek’in belki yirmi defa tekrarlanan sonatının güç pasajları duyuluyordu.</p>

  <p>Bu sırada kapıya bir faytonla bir briçka yaklaştı; arabadan Prens Andrey indi, kısa boylu karısının inmesine yardım etti, onu öne geçirdi. Başına peruka giymiş olan ihtiyar Tihon, bekleme odasının kapısını aralayıp başını uzattı, fısıldayarak prens hazretlerinin uykuda olduklarını bildirdi, hemen sonra da kapıyı kapadı. Çünkü Tihon biliyordu ki prensin oğlunun gelmesi de herhangi bir olağanüstü olay da günlük düzeni bozmamalıydı. Belli ki, Prens Andrey de bunu en az Tihon kadar iyi biliyordu; babasının âdetleri onu görmeyeli beri değişti mi diye yoklamak istiyormuş gibi saatine baktı, değişmediği kanısına varınca da karısına doğru döndü:</p>

  <p>— Yirmi dakika sonra kalkar. Gel, Prenses Mariya’nın yanına gidelim, dedi.</p>

  <p>Küçük prenses, bu sûre içinde şişmanlamıştı, ama konuşmaya başladığında gözleri de üstünde küçük tüyler bulunan kısa üst dudağı da yine neşeyle, sevimli sevimli hafifçe yukarı doğru kalkıyordu. Etrafına bakınarak, evinde balo veren birini övermiş gibi:</p>

  <p>— <i>Mais c'est un palais!</i> dedi. <i>Allons vite, vite...</i><a class="noteref" href="../Text/notlar.xhtml#f11n221" id="ref221">221</a></p>

  <p>Gözlerini etrafta gezdirirken Tihon’a da, kocasına da onlara yol gösteren uşağa da gülümsüyordu.</p>

  <p>— <i>C'est Mariya qui s'exerce? Allons doucement, il faut la surprendre.</i><a class="noteref" href="../Text/notlar.xhtml#f11n222" id="ref222">222</a></p>

  <p>Prens Andrey, nazik, aynı zamanda hüzünlü bir tavırla arkasından yürüyordu. Yanından geçerken elini öpen ihtiyara:</p>

  <p>— İhtiyarlamışsın sen Tihon! dedi.</p>

  <p>Klavsen seslerinin duyulduğu kapının önüne geldiklerinde, yan kapıdan güzel, sarışın bir Fransız kızı dışarı fırladı. Matmazel Bourienne sevincinden çıldıracak gibiydi.</p>

  <p>— <i>Ah! Quel bonheur pour la princesse. Enfin! Il faut que je la prévienne!</i><a class="noteref" href="../Text/notlar.xhtml#f11n223" id="ref223">223</a> dedi.</p>

  <p>Prenses:</p>

  <p>— <i>Non, non, de grâce... Vous êtes mademoiselle Bourienne, je vous connais déjà par l'amitié que vous porte ma belle-soeur,</i><a class="noteref" href="../Text/notlar.xhtml#f11n224" id="ref224">224</a> diyerek onunla öpüştü. <i>Elle ne nous attend pas!</i><a class="noteref" href="../Text/notlar.xhtml#f11n225" id="ref225">225</a></p>

  <p>Tekrar tekrar aynı parçanın çalındığı oturma odasına yaklaştılar. Prens Andrey durdu, sanki tatsız bir şey olmasını bekliyormuş gibi yüzünü buruşturdu.</p>

  <p>Prenses içeri girdi, çalınan parça yarıda kesildi: Bir çığlık, sonra Prenses Mariya’nın ağır adımları ile öpüşmeler duyuldu. Prens Andrey içeri girdiğinde, ancak düğün sırasında kısa bir süre görüşmüş olan gelin-görümce, birbirlerine sarılmış, ilk anda rastgele birbirlerini öpüyorlardı. Matmazel Bourienne yanlarında duruyordu; ellerini göğsüne bastırmış onlara tapar gibi bakarak gülümsüyordu. Belli ki o anda içinden hem ağlamak, hem de gülmek geliyordu. Prens Andrey, omuzlarını silkerek müzik seven insanların falsolu bir ses duydukları vakit yaptıkları gibi yüzünü buruşturdu. İki kadın önce birbirlerini bıraktılar, sonra tekrar sanki geç kalmaktan korkuyorlarmış gibi el ele tutuştular, birbirlerinin ellerini sonra da yüzlerini öpmeye başladılar, en sonunda Prens Andrey’i çok şaşırtan bir hareketle ikisi de ağlamaya başladılar ve tekrar tekrar öpüştüler. Matmazel Bourienne de ağlamaya başlamıştı. Prens Andrey’in bunlardan sıkıldığını görüyorlardı; ama her iki kadın için de o anda ağlamaları o kadar olağan bir şeydi ki bu görüşmenin başka bir şekilde olabileceğini akıllarından bile geçirmiyor gibiydiler. İkisi birden aynı anda konuşmaya başlamışlardı:</p>

  <p>— <i>Ah! Chère!.. Ah! Marie!..</i><a class="noteref" href="../Text/notlar.xhtml#f11n226" id="ref226">226</a> diye söylendiler ve gülüştüler, <i>J'ai rêvé cette nuit... Vous ne nous attendiez donc pas?.. Ah! Marie, vous avez maigri... Et vous avez repris...</i><a class="noteref" href="../Text/notlar.xhtml#f11n227" id="ref227">227</a></p>

  <p>Matmazel Bourienne söze karışarak:</p>

  <p>— <i>J'ai tout de suite reconnu madame la princesse,</i><a class="noteref" href="../Text/notlar.xhtml#f11n228" id="ref228">228</a> dedi.</p>

  <p>Prenses Mariya:</p>

  <p>— <i>Et moi qui ne me doutais pas!..</i><a class="noteref" href="../Text/notlar.xhtml#f11n229" id="ref229">229</a> diye bağırıyordu. Ah! <i>André, je ne vous voyais pas.</i><a class="noteref" href="../Text/notlar.xhtml#f11n230" id="ref230">230</a></p>

  <p>Prens Andrey kız kardeşini kucaklayarak onunla öpüştü ve her zamanki gibi onun <i>“pleurnicheuse”</i><a class="noteref" href="../Text/notlar.xhtml#f11n231" id="ref231">231</a> olduğunu söyledi. Prenses Mariya ağabeyine döndü, o zaman gözyaşlarının arasından o ışıklı, iri, yumuşak bakışlı sıcak ve sevgi dolu gözleri, bir an için Prens Andrey’in yüzünde durdu.</p>

  <p>Küçük prenses durmadan konuşuyordu. O tüylü kısa dudağı durup durup aşağı doğru iniyor, gereken noktada kırmızı alt dudağa değiyor, sonra tekrar yukarı kalkıyor, o zaman dişleriyle gözlerini pırıl pırıl aydınlatan gülümseyiş tekrar görünüyordu. Prenses Spass Dağları’nda başlarından geçen ve kendisi bu durumda olduğu için büyük bir tehlike sayılan olayı anlatıyordu. Hemen sonra bütün giysilerini Petersburg’da bırakmış olduğunu, orada sırtında kim bilir nelerle dolaşacağını, Andrey’in çok değiştiğini, Kitti Odintzova’nın ihtiyar bir adamla evlendiğini söyledi, Prenses Mariya için de <i>pour tout de bon</i><a class="noteref" href="../Text/notlar.xhtml#f11n232" id="ref232">232</a> bir kısmet bulunduğunu, ama bu konuda daha sonra konuşacağım ekledi. Prenses Mariya hâlâ hiç konuşmadan ağabeyine bakıyordu, o güzel gözlerinde hem sevgi, hem hüzün vardı. Şimdi zihninden yengesinin konuşmalarıyla hiç ilgisi olmayan düşüncelerin akıp gittiği belliydi. Yengesinin geçen bayram konusunda anlattığı bir hikâyeyi yarıda keserek ağabeyine:</p>

  <p>— Savaşa gitme kararın kesin mi Andrey? diye sordu ve içini çekti.</p>

  <p>Liza de içini çekti. Prens Andrey kız kardeşine:</p>

  <p>— Hem de yarın, diye karşılık verdi.</p>

  <p>— <i>Il m'abandonne ici, et Dieu sait pourquoi, quand il aurait pu avoir de l'avancement...</i><a class="noteref" href="../Text/notlar.xhtml#f11n233" id="ref233">233</a></p>

  <p>Prenses Mariya yengesinin bu sözlerini sonuna kadar dinlemeden düşüncelerinin akımına uyarak şefkatli gözlerle karnını işaret etti.</p>

  <p>— Sahi mi? diye sordu.</p>

  <p>Prensesin yüzü değişti, içini çekti;</p>

  <p>— Sahi ya! dedi. Ah! Öyle korkuyorum ki.</p>

  <p>Liza’nın üst dudağı aşağıya sarktı, yüzünü görümcesinin yüzüne yaklaştırdı, sonra beklenmedik bir şey yaptı, birden ağlamaya başladı.</p>

  <p>Prens yüzünü buruşturdu:</p>

  <p>— Dinlenmeye ihtiyacı var, dedi. Öyle değil mi Liza? Sen onu kendi odana götür. Ben de babamın yanına giderim. Babam nasıl? Hep aynı mı?</p>

  <p>Prenses sevinçle:</p>

  <p>— Hep öyle, hiç değişmedi. Bakalım sen nasıl bulacaksın, dedi.</p>

  <p>Prens Andrey babasına olan bütün sevgisine, saygısına rağmen,</p>

  <p>onun zayıf taraflarını biliyor, onları çok iyi anlıyormuş gibi hafifçe gülümseyerek sordu:</p>

  <p>— Gene her şey hep aynı saatlerde mi oluyor? Bahçenin patikalarında yine gezintiler yapıyor mu? Tezgâhında çalışıyor mu?</p>

  <p>Prenses Mariya sanki geometri dersleri, hayatının en sevinçli anılarıymış gibi neşeyle:</p>

  <p>— Evet, hep aynı saatler... Torna başında çalışma... Üstelik bir de benim matematik ve geometri derslerim var, dedi.</p>

  <p>İhtiyar prensin yataktan kalkmasına daha yirmi dakika vardı, bu süre geçtikten sonra, Tihon gelip genç prense babasının onu çağırdığını söyledi. İhtiyar, oğlunun gelişi şerefine günlük programında değişiklik yapmıştı: Kendisi öğle yemeğinden önce giyinirken oğlunun dairesine girmesine izin vermişti. Prens eski moda giysiler içinde, sırtında bir kaftan, perukasına da pudra sürmüş olarak dolaşırdı. Prens Andrey (yüzünde salonlarda takındığı tiksinti ifadesiyle ve somurtkan bir tavırla değil de, Piyer’le konuştuğu zaman yüzünde beliren candan bir ilgi ifadesiyle) babasının yanına geldiğinde, ihtiyar, tuvalet odasında maroken kaplı geniş bir koltuğa oturmuş, omuzlarına bir pudra havlusu örtmüştü. Başını Tihon’un ellerine doğru uzatmıştı. Oğlunu görünce pudralı başını, Tihon’un ördüğü saç örgüsünün imkân verdiği kadar sallayarak:</p>

  <p>— O, hoş geldin asker! Demek Bonapart’ı yenmek istiyorsun, öyle mi? dedi. Bari ona adamakıllı bir ders ver. Yoksa bu gidişle neredeyse bizleri de uyruğuna geçirecek. Hoş geldin!</p>

  <p>Sonra oğluna yanağını uzattı. İhtiyar öğle uykusundan sonra keyifliydi (Öğleden sonraki uyku, gümüş uykudur, öğleden önceki uyku ise altın uykudur, dedi). Gür sarkık saçlarının altından sevinçle yan yan oğluna bakıyordu. Prens Andrey yaklaşıp babasını gösterdiği yerden öptü. Babasının çok sevdiği bu konudaki sözlerine, şimdiki askerlerle ve özellikle Bonapart ile alay etmesine bir karşılık vermemişti. Yalnız hareketli ve saygılı bir ifade taşıyan gözleriyle babasının yüzündeki her çizginin hareketine dikkatle bakıyordu:</p>

  <p>— İşte böyle babacığım! Hamile eşimle beraber size geldim. İyisiniz ya?</p>

  <p>— Ancak budalalar bir de ahlaksızlar hastalığa tutulurlar oğlum. Sen ise beni biliyorsun. Ben sabahtan akşama kadar çalışırım, duygularım ölçülüdür, perhiz yaparım, öyle olunca da sağlık durumum iyi olur tabii.</p>

  <p>Oğlu gülümsedi:</p>

  <p>— Tanrı’ya şükür!</p>

  <p>Babası:</p>

  <p>— Tanrı’yı öyle işlere karıştırma. Haydi anlat bakalım. Almanlar size Bonapart ile o “strateji” dedikleri yeni bilime göre savaşmayı nasıl öğrettiler?</p>

  <p>Prens Andrey gülümsedi. Babasının zayıf taraflarının ona karşı saygı duymasına, onu sevmesine engel olmadığını belirten bir tavırla:</p>

  <p>— İzin verin de biraz kendime geleyim, dedi. Daha eşyalarımı açıp da yerleşemedim bile.</p>

  <p>İhtiyar saç örgüsünün sağlam örülüp örülmediğini anlamak istiyormuş gibi başını salladı, sonra oğlunun elini tuttu:</p>

  <p>— Aldırma! Aldırma! dedi. Karın için ayrılan daire hazır. Prenses Mariya onu oraya götürür. İkisi orada bir araba laf ediyorlardır. Bu iş kadın işi. Onu buraya getirdiğine memnun oldum. Sen otur, anlat bakalım. Michelson’un ordusunun ne yapmak istediğini anlıyorum. Tolstoy’un ordusunun da durumunu anlıyorum. Aynı anda çıkarma... Ama güney ordusu ne yapacak? Prusya, tarafsızlık... Bütün bunları biliyorum. Gel gelelim, Avusturya ne yapacak?</p>

  <p>Bunları söylerken koltuğundan kalkmış, odada bir aşağı, bir yukarı dolaşmaya başlamıştı. Tihon da elinde giysilerle peşinden koşuyor, onları sırayla ihtiyara veriyordu.</p>

  <p>— Ya İsveç ne yapıyor? Pomeranya’dan nasıl geçecekler?</p>

  <p>Prens Andrey, babasının bu konu üstünde inatla durup kendisinden ille karşılık beklediğini görünce, önce isteksiz bir tavırla, ama sonradan gittikçe daha çok heyecanlanarak ve farkında olmadan laf ortasında alışkanlığına uyup Rusça’dan Fransızca’ya geçerek tasarlanan seferin harekât planını anlatmaya koyuldu. Prusya’yı tarafsızlıktan ayırıp savaşa katılmaya zorlamak için doksan bin kişilik bir ordunun onu nasıl tehdit edeceğini, bu ordunun bir kısmının Stralbsund’da yüz binlerce askerle nasıl birleşeceğini, iki yüz bin Avusturyalı yüz bin Rus’la bir araya geldikten sonra İtalya ve Ren’de nasıl harekete geçileceğini, elli bin Rus’la elli bin İngiliz’in Napoli’ye nasıl çıkarma yapacaklarını, böylece sonunda toplam olarak beş yüz bin kişilik bir ordunun çeşitli yönlerden Fransızlara nasıl saldıracağını anlattı. Yaşlı prens bu anlatılanlara en küçük bir ilgi göstermiyor, sanki bu sözleri hiç duymuyormuş gibi dolaşmaya devam ederek giyiniyordu. Oğlunun sözünü, üç kez beklenmedik anlarda kesti. Birincisinde Andrey’i durdurarak:</p>

  <p>— Beyaz! Beyaz! diye bağırdı.</p>

  <p>Bu, Tihon’un ona istediği yeleği değil de bir başkasını verdiğini gösteriyordu. İkinci seferinde kendisi durakladı;</p>

  <p>— Peki, doğum yakın mı? diye sordu, sitem ediyormuş gibi başını salladı: İyi değil ki! Sen anlatmaya devam et, devam et!</p>

  <p>Üçüncü defasında Prens Andrey, harekâtın planını anlatmayı bitirirken babası birden ihtiyarlara özgü falsolu bir sesle, “<i>Malbroug s'en-va-t-en guerre! Dieu sait quand reviendra!”</i><a class="noteref" href="../Text/notlar.xhtml#f11n234" id="ref234">234</a> diye şarkı söylemeye başladı.</p>

  <p>Oğlu gülümsemekle yetindi:</p>

  <p>— Ben size bu planı beğendiğimi söylemedim, yalnız olup biteni anlatmakla yetindim. Napolyon da kendi orduları için bundan pek aşağı kalmayan bir plan hazırlamış.</p>

  <p>— Her neyse. Bana yeni bir şey söylemedin!</p>

  <p>İhtiyar düşünceli bir tavırla kendi kendine söylenir gibi, "<i>Dieu sait quand reviendra!”</i> diye tekrarladı, sonra:</p>

  <p>— Haydi sen yemek odasına git! dedi.</p>

  <h2 id="sigil_toc_id_24">XXIV</h2>

  <p class="nonindent">Saçı pudralanmış, tıraş olmuş prens yemek odasına belirli saatte girdi. Orada kendisini Prenses Mariya, Matmazel Bourienne, bir de prensin mimarı bekliyorlardı; mimar önemsiz bir kişi olduğu için kendisine böyle bir şeref bahşedileceğini aklından bile geçirmediği halde, prensin garip isteği üzerine sofraya davet edilmişti. Hayatı boyunca hep insanların sosyal durumlarını göz önünde bulunduran, sofrasına şehrin en önemli kişilerini bile pek ender davet eden prens, birden, nedense, bir köşeye çekilip kareli mendille burnunu silen Mimar Mihail İvanoviç’e bütün insanların eşit olduğunu belirtmek hevesine kapılmıştı. Kaç defa kızına "O Mihail İvanoviç senden, benden aşağı değil” diyerek buna onu da inandırmaya çalışmıştı. Sofrada herkesten çok, o hiç konuşkan olmayan Mihail İvanoviç’le konuşmuştu.</p>

  <p>Evin bütün odaları gibi kocaman ve yüksek tavanlı olan yemek odasında, prensin gelmesini hizmetçilerle uşaklar da bekliyorlardı; her biri iskemlenin arkasında ayakta duruyordu. Sofracıbaşı elinde peçete ile sofranın üzerine, servislere bakıyor, garsonlara göz kırparak işaretler yapıyor, ikide bir gözlerini bir duvardaki saate, bir prensin çıkması beklenen kapıya çeviriyordu. Prens Andrey, o zamana kadar hiç görmediği, Bolonskilerin soyunun kimlerden geldiğini gösteren ağaç şeklindeki bir resmin bulunduğu kocaman yaldızlı çerçeveye bakıyordu; bu resim, aynı büyüklükte, kötü yapılmış (alaylı bir ressamın elinden çıktığı belli) ve Rurik’in soyundan gelip Bolkonski sülalesine baş olan egemen prensin taçlı portresinin tam karşısında asılıydı. Andrey soylarını gösteren bu ağaç resmini, bir karikatüre bakıyormuş gibi başını sallaya sallaya gülerek seyrediyordu. Yanına yaklaşan Prenses Mariya’ya:</p>

  <p>— Bunlarda huylarını öyle iyi görüyorum ki, dedi.</p>

  <p>Prenses Mariya hayretle ağabeyine baktı. Onun neye gülümsediğini anlayamıyordu. Babasının yaptığı her şey onda en küçük bir eleştiriye bile gelmeyen su götürmez bir hayranlık uyandırıyordu. Prens Andrey:</p>

  <p>— Demek “Akhilleus topuğu” denilen şey, herkeste var! diye söylendi. Bu kadar büyük bir zekâsı olsun da böylesine gülünç işlerle uğraşsın!</p>

  <p>Prenses Mariya ağabeyinin sözlerindeki bu cüreti anlayamıyor, ona karşılık vermeye hazırlanıyordu. Bu sırada çalışma odasından, beklenen adımlar duyuldu. Prens, her zaman olduğu gibi neşeli ve hızlı adımlarla içeriye giriyordu. Bu aceleci tavırlarıyla evin içindeki sert düzene kasıtlı olarak karşı koyuyor gibiydi. Aynı anda büyük saat ikiyi çaldı, misafir salonundan incecik bir sesle bir başka saat karşılık verdi. Prens durakladı; gür sarkık kaşlarının altından o parlak, hareketli, sert bakışlı gözleriyle herkesi bir bir süzdü, sonra küçük prensese dik dik baktı. Küçük prenses o anda saraylıların hükümdarın huzuruna çıktıkları zaman duydukları gibi bir korku ve saygı duygusu içindeydi; ihtiyar adam etrafında bulunan herkeste her zaman bu duyguları uyandırırdı. Önce prensesin saçlarını okşadı, sonra beceriksiz bir tavırla hafifçe ensesine vurdu. Genç kadının gözlerinin içine bir daha dikkatle bakarak:</p>

  <p>— Memnun oldum, memnun oldum diye tekrarladı ve hızla gidip yerine oturdu: Oturun, oturun Mihail İvanoviç, durun!</p>

  <p>Prens, gelinine yanında yer göstermişti. Uşak hemen genç kadın için bir iskemle sürdü. İhtiyar adam prensesin kalınlaşmış beline bakarak:</p>

  <p>— O! O! dedi. Acele etmişsin. İyi değil!</p>

  <p>Sonra her zamanki gibi, kuru, soğuk, neşesiz bir tavırla güldü; ama yalnız ağzı gülüyordu, gözlerinde bir gülümseme yoktu.</p>

  <p>— Yürümelisin, mümkün olduğu kadar çok yürümelisin. Ne kadar yürürsen o kadar iyi.</p>

  <p>Küçük prenses söylediklerini ya işitmiyor ya da dinlemek istemiyordu. Susuyor, çok utanmış görünüyordu. Prens, genç kadına babasının nasıl olduğunu sordu. O zaman prenses konuşmaya başladı ve gülümsedi. İhtiyar ona ikisinin de tanıdığı başka kimseleri de sordu. Prenses daha da canlandı. Ona tanıdıklarının selamlarını bildirerek başkentteki dedikoduları anlatmaya koyuldu. Gittikçe heyecanlanarak:</p>

  <p>— <i>La comtesse Apraksine, la pauvre, a perdu son mari, et elle a pleuré les larmes de ses yeux,</i><a class="noteref" href="../Text/notlar.xhtml#f11n235" id="ref235">235</a> diyordu.</p>

  <p>Genç kadın heyecanlandıkça prens ona gittikçe sertleşen bir tavırla bakıyordu. Birden sanki onu yeter derecede incelemiş ve genç kadın üzerine yeter derecede bir bilgi sahibi olmuş gibi başını öbür tarafa çevirdi, Mihail İvanoviç’e:</p>

  <p>— Eh söyleyin bakalım, Mihail İvanoviç! Öyle anlaşılıyor ki bizim Bonapart’ın hali harap, dedi. Prens Andrey’in (Oğlundan daima üçüncü bir kişiden söz eder gibi konuşurdu) bana anlattığına göre, üzerine öyle büyük kuvvetler yürüyecekmiş ki! Oysa bakın siz ve ben onu boş bir adam sanırdık.</p>

  <p>Bonapart üzerine prensle ne zaman öyle şeyler konuştuğunu bir türlü hatırlayamayan, o anda da kendisinin yalnız prensin çok sevdiği bir konuya girebilmek için kullandığı bir vasıta olduğunu anlayamayan Mihail İvanoviç, bu sözlerden ne çıkacağını kavrayamadan hayretle genç prense baktı. İhtiyar prens mimarı oğluna işaret ederek:</p>

  <p>— Öyle yaman bir strateji uzmanıdır ki, dedi.</p>

  <p>Sonra savaşlardan, Bonapart’tan, şimdiki generallerden ve devlet adamlarından söz açıldı. İhtiyar prens, şimdiki devlet adamlarının, askerliğin, devlet işlerinin alfabesini bile bilmeyen birer çocuk olduklarına, Bonapart’ın da o sırada ona Potemkin ve Suvorov gibi karşı koyacak adamlar bulunmadığı için başarıya ulaşan önemsiz bir Fransızcık olduğuna inanıyormuş gibiydi. Aynı zamanda Avrupa’da hiçbir politik güçlüğün bulunmadığı, ortada savaş bile olmadığı, ancak sözüm ona bir şeyler yapıyorlarmış gibi bir tavır takınan bazı kişilerin bir kukla oyunu oynadıkları kanısındaydı. Prens Andrey babasının yenilerle alay etmesini neşeyle karşılıyor, onu memnunlukla konuşturuyor ve dinliyordu. Sonunda:</p>

  <p>— Eski olan ne varsa, hepsi size iyi görünüyor, dedi. Oysa, o söz konusu ettiğiniz Suvorov bile Moreau’nun hazırladığı tuzağa düşmedi mi? O tuzaktan kurtulamamış değil mi?</p>

  <p>Prens:</p>

  <p>— Kim söyledi sana bunu? Kim? diye bağırdı. Suvorov ha?</p>

  <p>Birden tabağını fırlattı. Tihon çevik bir hareketle prensin attığı tabağı yakalayıverdi. İhtiyar devam etti:</p>

  <p>— Suvorov ha! Azıcık kafanı çalıştır Prens Andrey! Doğru dürüst iki kişi vardı: Frederik ve Suvorov... Moreau da neymiş? Yahu, eğer Suvorov’un elleri boş olsaydı, Moreau çoktan esir kampına düşerdi! Ama ne yapsın ki Suvorov’un elleri Hofs-kriegs-wurst-schnapps-Rathların bağlıydı. Böyle bir durumda şeytan olsa işin içinden çıkamazdı. Cepheye gidince bu Hofs-kriegs-wurst-schnapps-Rathların ne demek olduğunu anlayacaksınız! Suvorov bile onlarla başa çıkamadı! Mihail Kutuzov nasıl çıksın? Hayır dostum! Siz o generallerinizle, Bonapart’a karşı duramazsınız! Sizin Fransız askerlerini kullanmanız gerekir, onları kendi adamları vurmalı. Karşılarındakinin kim olduklarını bile bilmeden. Fransız Moreau’yu getirtmek için ta Amerikalara, New York’a Alman Palin’i gönderdik.</p>

  <p>Bunu söylerken o yıl içinde Rus ordusuna girmesi için Moreau’ya yapılan daveti anlatmak istiyordu.</p>

  <p>— İnanılır şey değil! Ne yani? Potemkinler, Suvorovlar, Orlovlar hepsi Alman mıydı? Hayır, oğlum! Ya hepiniz aklınızı kaçırdınız ya ben bunadım. Tanrı isterse göreceğiz bakalım. Bonapart büyük bir komutanmış! Hımm!</p>

  <p>Prens Andrey:</p>

  <p>— Ben verilen bütün emirler yerindedir diye bir şey söylemiyorum, dedi. Yalnız şunu anlayamıyorum, nasıl oluyor da Bonapart için öyle konuşabiliyorsunuz? İster gülün, ister gülmeyin, ama Bonapart gene de gerçekten büyük bir komutandır!</p>

  <p>İhtiyar prens bir süre için olsun unutulduğunu düşünerek acele acele yemekle meşgul olan mimara:</p>

  <p>— Mihail İvanoviç! diye bağırdı. Ben size Bonapart büyük bir strateji uzmanıdır demedim mi? Bakın o da aynı şeyi söylüyor işte! diye bağırdı.</p>

  <p>Mimar:</p>

  <p>— Tabii efendim, diye karşılık verdi.</p>

  <p>Prensin yine o soğuk gülüşü duyuldu.</p>

  <p>— Bonapart şanslı doğmuş, dedi. Mükemmel askerleri var. Sonra önce Almanların üzerine atıldı. Almanları ise kimler yenmedi ki! Dünya kurulalı beri onlara dayak atmayan kalmadı. Onlar ise kimseye dayak atamazlar. Yalnız birbirlerini döverler, o kadar işte. Napolyon onların sayesinde üne kavuştu.</p>

  <p>Prens bunları söyledikten sonra kendi görüşüne göre Bonapart’ın yalnız savaşırken değil, devlet işlerini yönetirken de yaptığı bütün yanlışları anlatmaya koyuldu. Oğlu bu sözlerine karşılık vermiyordu, ama belli ki babası ne söylerse söylesin, tıpkı yaşlı prens gibi kendi düşüncesinden vazgeçmeyecekti. Babasını dinliyor, karşılık vermemeye çalışıyor, aynı zamanda elinde olmayarak, bu kadar yıldır hiç çıkmadan hep köyde oturan ihtiyar adamın nasıl olup da son yılların Avrupası’ndaki politik ve askerî şartları böylesine etraflı konuşabildiğine, bu sorunları böylesine en küçük, en ince ayrıntılarına kadar bilmesine hayret ediyordu. Prens sözlerini bitirerek:</p>

  <p>— Sen ihtiyar olduğum için bugünkü durumu anlayamadığımı sanıyorsun, değil mi? dedi. Oysa ben bunları avucumun içi gibi biliyorum. Geceleri gözüme uyku girmiyor. Hani senin o “büyük komutan” dediğin kendini nerede gösterdi?</p>

  <p>Oğlu;</p>

  <p>— Bunu anlamak uzun sürer, diye karşılık verdi.</p>

  <p>Prens:</p>

  <p>— Öyleyse Bonapart’ın yanına git! dedi. Sonra güzel bir Fransızcayla, <i>Mlle Bourienne, voilà encore un admirateur de votre goujat d'empereur!</i><a class="noteref" href="../Text/notlar.xhtml#f11n236" id="ref236">236</a> diye bağırdı.</p>

  <p>— <i>Vous savez que je ne suis pas Bonapartiste, mon prince.</i><a class="noteref" href="../Text/notlar.xhtml#f11n237" id="ref237">237</a></p>

  <p>Prens kulağa hoş gelmeyen, falsolu bir sesle:</p>

  <p>— <i>Dieu sait quand reviendra...</i><a class="noteref" href="../Text/notlar.xhtml#f11n238" id="ref238">238</a> diye o Fransız şarkısının son sözlerini tekrar etti, yine aynı falsolu ince sesle güldü, sonra sofradan kalktı.</p>

  <p>Küçük prenses tartışma boyunca ve yemek bitinceye kadar hep susmuş, korkuyla bir Mariya’ya, bir kayınpederine bakmıştı. İhtiyar sofradan kalkınca, görümcesinin elini tuttu, onu öbür odaya götürdü.</p>

  <p>— <i>Comme c’est un homme d’esprit votre père!</i> dedi. <i>C’est à cause de cela peut-être qu’il me fait peur.</i><a class="noteref" href="../Text/notlar.xhtml#f11n239" id="ref239">239</a></p>

  <p>Prenses:</p>

  <p>— Ah O kadar iyi yüreklidir ki, dedi.</p>

  <h2 id="sigil_toc_id_25">XXV</h2>

  <p class="nonindent">Prens Andrey, ertesi günün akşamı yola koyulacaktı. Yaşlı prens koyduğu düzeni bozmayarak yemekten sonra odasına çekilmişti. Küçük prenses görümcesinin yanındaydı. Prens Andrey, yola çıkarken hep giydiği apoletsiz ceketini giymiş, kendisine ayrılan dairede uşağının yardımıyla eşyalarını topluyordu. Önce arabayı, sonra da bavulların arabaya nasıl yerleştirildiğini kendi gözüyle kontrol etti, atların koşulmasını emretti. Odada yalnız Prens Andrey’in her zaman yanında taşıdığı eşyalar kalmıştı. Bir kutu, büyük gümüş bir çekmece, iki Türk tabancasıyla babasının Oçakov’dan getirip ona hediye ettiği bir kılıç. Prens Andrey yola giderken yanına aldığı bütün bu eşyaları, büyük bir düzen içinde tutardı: Her şey yepyeni, tertemizdi. Hepsi çuha kılıflara konulmuş, kayışlarla iyice bağlanmıştı. Davranışlarının sonuçlarını düşünebilen insanlara, yola koyulacakları ya da hayatlarının akışını değiştirecekleri sırada çoğu zaman ciddi bir ruh hali çöker. Bu gibi anlarda çoğu zaman geçmişte olup bitenler gözden geçirilir, geleceğin planları yapılır. Prens Andrey’in yüzünde de çok düşünceli, yumuşak bir ifade vardı. Ellerini arkasında bitiştirmiş, önüne bakarak, hızla bir köşeden bir köşeye gidiyor, düşünceli düşünceli başını sallıyordu. Savaşa gitmekten mi korkuyordu, karısını bıraktığı için mi üzülüyordu? Belki bu duyguların ikisini birden duyuyordu. Yalnız onu bu durumda görmelerini istemediği belliydi. Çünkü sofada ayak sesleri duyunca kollarını çarçabucak aşağıya indirdi, masanın önünde durdu, sanki küçük bavulun kılıfını bağlıyormuş gibi bir tavır takındı; yüzünde de her zamanki gibi, sakin ve içindeki duyguları belli etmeyen donuk ifade belirmişti. Duyduğu ayak sesleri, Prenses Mariya’nın ağır adımlarıydı. Prenses nefes nefese geldi (Herhalde oraya kadar koşmuştu).</p>

  <p>— Hayvanların koşulmasını emretmişsin, dedi. Oysa, ben seninle biraz daha baş başa kalıp konuşmayı o kadar istiyordum ki. Kimbilir bu ayrılık gene ne kadar sürecek? Geldiğim için darılmadın ya?</p>

  <p>Sonra, sanki neden öyle bir soru sorduğunu açıklamak istiyormuş gibi:</p>

  <p>— Sen de çok değişmişsin, Andreyciğim! dedi.</p>

  <p>“Andreyciğim” sözünü söylerken gülümsemişti. Belliydi ki bu sert tavırla, yakışıklı erkeğin çocuklukta arkadaşlık ettiği yaramaz, çelimsiz Andriyuşa’dan başka biri olmadığını düşünmek bile ona tuhaf geliyordu.</p>

  <p>Andrey, sözüne yalnız gülümseyerek karşılık verdikten sonra:</p>

  <p>— Liza nerede? diye sordu.</p>

  <p>Prenses, kardeşinin karşısında divana oturdu:</p>

  <p>— O kadar yorulmuş ki benim odamda divanın üzerinde uyuyakaldı. <i>Ah André! Quel trésor de femme vous avez!</i><a class="noteref" href="../Text/notlar.xhtml#f11n240" id="ref240">240</a> Tam anlamıyla çocuk! Hem de sevimli, neşeli bir çocuk. Onu o kadar sevdim ki.</p>

  <p>Prens Andrey, bir şey söylemiyordu. Ama Prenses Mariya onun yüzünde beliren hakaretli alaycı ifadeyi fark etmişti.</p>

  <p>— Küçük kusurları hoş görmeli; kusursuz olan var mı Andrey? Unutma ki o sosyetede yetişti. Sonra şimdiki durumu hiç de kolay değil. Her insanın halinden anlamak gerekir. <i>Tout comprendre, c'est tout pardonner!</i><a class="noteref" href="../Text/notlar.xhtml#f11n241" id="ref241">241</a> Düşün bir defa, sürdüğü o hayattan sonra zavallıcığa kocasından ayrılmak, bu durumda tek başına bir köyde kalmak kolay mı geliyor sanıyorsun? Bu, çok ağır bir şey.</p>

  <p>Prens Andrey kız kardeşine bakarak tıpkı içlerini okuduğumuzu sandığımız kişileri dinlerken gülümsediğimiz gibi gülümsedi:</p>

  <p>— Sen de köyde oturuyorsun ama, bu hayatı korkunç bulmuyorsun, dedi.</p>

  <p>— Ben başka! Beni ne diye karıştırıyorsun? Ben değişik bir hayat istemiyorum, isteyemem de, çünkü başka türlü bir yaşamın ne olduğunu bilmiyorum. Oysa düşün Andrey, genç ve sosyeteye bağlı bir kadının ömrünün en güzel yıllarını köyde tek başına geçirmesi ne demektir? Tek başına diyorum, çünkü babam her zaman meşgul. Ben ise... Beni bilirsin! En iyi sosyeteye alışmış bir kadın için <i>ressources</i><a class="noteref" href="../Text/notlar.xhtml#f11n242" id="ref242">242</a> bakımından ne kadar çaresizim. Bir tek Matmazel Bourienne...”</p>

  <p>Prens Andrey:</p>

  <p>— Sizin o Bourienne’iniz hiç hoşuma gitmiyor, dedi.</p>

  <p>— Yok canım! Çok sevimli, çok iyi kalpli ve en önemlisi zavallı kızcağızın biridir. Dünyada hiç, hiç kimsesi yok! Doğrusunu söylemek gerekirse, ona ihtiyacım olmadığı gibi bazen beni sıkıyor da. Sen beni bilirsin, her zaman yabaninin biri olmuşumdur. Şimdi ise daha da yabanileştim. Yalnız kalmayı seviyorum... <i>Mon père</i> onu çok sever. Yalnız ona, bir de Mihail İvanoviç’e karşı yumuşak ve iyi davranır. Çünkü her ikisi de ondan iyilik görmüşlerdir. Sterne’in dediği gibi: İnsanları bize yaptıkları iyiliklerden çok bizim onlara yaptığımız iyilikler için severiz. <i>Mon père</i> onu <i>sur le pavé,</i><a class="noteref" href="../Text/notlar.xhtml#f11n243" id="ref243">243</a> öksüz olarak aldı, çok da iyi kızdır. Sonra <i>mon père</i> onun okuyuşundan hoşlanıyor. Akşamları Matmazel Bourienne ona yüksek sesle kitap okur. Okuması çok güzeldir.</p>

  <p>Prens Andrey birden sordu:</p>

  <p>— Her neyse, sen bana doğrusunu söyle Mariya. Öyle sanıyorum ki babamın huyları sana bazen ağır geliyor, öyle değil mi?</p>

  <p>Prenses Mariya bu soruya önce hayret etti, sonra korktu.</p>

  <p>— Bana mı? Bana mı ağır geliyor? dedi.</p>

  <p>Prens Andrey:</p>

  <p>— Zaten eskiden beri sert adamdı, şimdi ise bana öyle geliyor ki daha da çekilmez oldu, dedi. Babası için böyle serbestçe konuşarak kız kardeşinin ağzını aramak ya da onu denemek istediği anlaşılıyordu.</p>

  <p>Prenses konuşmanın akışından çok kendi düşüncelerinin akışını izleyerek:</p>

  <p>— Sen her bakımdan iyi bir insansın Andrey, ama sende düşüncelerinden ileri gelen garip bir gurur var, dedi. Bu da büyük bir günahtır. İnsan babası için hüküm verebilir mi? Vermesi mümkün olsa bile, <i>mon père</i> gibi bir adam için <i>véneration'</i>dan<a class="noteref" href="../Text/notlar.xhtml#f11n244" id="ref244">244</a> başka nasıl bir his duyabilir? Onun yanında olduğum için o kadar mutlu, o kadar memnunum ki. Herkesin de benim kadar mutlu olmasını isterdim.</p>

  <p>Ağabeyi inanmadığını belli eden bir tavırla başını salladı. Prenses devam etti:</p>

  <p>— Yalnız bir tek şey bana ağır geliyor, bunu sana açıklayabilirim Andrey, o da babamın din konusundaki düşünceleridir. Bu kadar büyük bir zekâya sahip olan bir insan, nasıl oluyor da gün gibi belli bir şeyi göremiyor, böylesine yanlış yola saplanıyor? Bunu bir türlü anlamıyorum! İşte benim tek mutsuzluğum budur. Öyleyken, bu konuda bile son zamanlarda onda hafif bir düzelme görüyorum. Son zamanlardaki alaylı sözleri o kadar acı değil. Sonra bir rahip var, onu huzuruna kabul etti, onunla uzun uzun görüştü.</p>

  <p>Prens Andrey alaylı, fakat şefkatli bir tavırla:</p>

  <p>— Sana bir şey söyleyeyim mi yavrum, dedi. Korkarım ki rahip de sen de barutunuzu boşuna harcıyorsunuz.</p>

  <p>Prenses:</p>

  <p>— Ah, <i>mon ami.</i> Ben yalnız Tanrı’ya dua ediyor, onun duamı işiteceğini umuyorum, dedi. Bir an sustu, sonra çekingen bir tavırla: Andrey senden büyük bir ricam var, diye devam etti.</p>

  <p>— Nedir yavrum?</p>

  <p>— Hayır, önce reddetmeyeceğine söz ver. Senin için hiç zor bir şey değil. Şerefinden hiçbir şey eksilmeyecek. Yalnız beni teselli etmiş olacaksın. Söz ver Andriyuşa...</p>

  <p>Prenses Mariya bunu söylerken elini çantasına sokmuş, avucuna bir şey almıştı. Ama bunun ne olduğunu bir türlü göstermiyordu. Belli ki dileği o elinde tuttuğu şeyle ilgiliydi ve dileğinin yerine getirileceğine söz almadan onu çantanın içinden çıkarmak istemiyordu. Çekingen bir tavırla, yalvarır gibi ağabeyine bakıp duruyordu. Prens Andrey, işin ne olduğunu sezmiş gibi:</p>

  <p>— Bana çok zor gelse bile... diye söze başladı.</p>

  <p>— Ne düşünürsen düşün! Biliyorum ki sen de <i>mon père</i> gibisin. İstediğin gibi düşünebilirsin! Ama benim için bunu yap. Çok rica ederim kabul et! Bunu daha babamın babası, bizim dedemiz, bütün savaşlarda üzerinde taşımıştır.</p>

  <p>Prenses Mariya hâlâ elinde tuttuğu şeyi çantadan çıkarmamıştı:</p>

  <p>— Söz veriyor musun?</p>

  <p>— Tabii. Nedir?</p>

  <p>— Andrey seni bu tasvirle kutsuyorum. Sen de bana onu hiçbir zaman üzerinden çıkarmayacağına söz ver... Söz veriyor musun?</p>

  <p>Prens Andrey:</p>

  <p>— Ağırlığı iki <i>pud</i><a class="noteref" href="../Text/notlar.xhtml#f11n245" id="ref245">245</a> değilse, boynumu koparmazsa... Seni memnun etmek için... diye söze başlayacak oldu. Ama aynı anda bu şakacı sözleri duyunca kız kardeşinin yüzünde üzüntülü bir ifade belirdiğini fark etti ve pişman oldu, çok memnun olurum, doğru söylüyorum, çok memnun oldum, yavrum! diye söylendi.</p>

  <p>Prens, iki eliyle, oval, ince işlenmiş gümüş zincirli, gümüş çerçeveli, yüz kısmı siyah, antika bir İsa tasvirini ağabeyinin önünde bir tören yapar gibi tutarak, heyecandan titreyen bir sesle konuştu:</p>

  <p>— Sen istemesen de o seni koruyacak, seni bağışlayacak ve seni kendisine çevirecektir! Çünkü gerçek de teselli de yalnız ondadır.</p>

  <p>Haç çıkardı, tasviri öptü, sonra onu Andrey’e uzattı.</p>

  <p>— Rica ederim Andrey, benim için...</p>

  <p>İri gözlerinde iyilik ve çekingenlik ifade eden ışınlar titreşiyordu. Bu gözler o hastalıklı, zayıf yüzünü aydınlatıyor, onu çok güzelleştiriyordu. Ağabeyi prensesin elinden tasviri almak istedi, ama prenses elini durdurdu, Andrey ne demek istediğini anladı, haç çıkardı, sonra tasviri aldı. Yüzünde hem yumuşak (Bu durum ona dokunmuştu) hem de alaycı bir ifade vardı.</p>

  <p>— <i>Merci, mon amie.</i><a class="noteref" href="../Text/notlar.xhtml#f11n246" id="ref246">246</a></p>

  <p>Prenses onu alnından öptü, sonra gene divanın üzerine oturdu. İkisi de susmuşlardı. Prenses:</p>

  <p>— Sana söylemiştim Andrey, her zaman olduğun gibi iyi yürekli ol ve bağışlamasını bil. Liza için insafsız şeyler düşünme. O öyle sevimli, öyle iki kalpli ki. Sonra şimdi çok zor durumda.</p>

  <p>— Ben sana eşimi suçlu bulduğumu, ondan hoşnut olmadığımı gösterecek bir şey söylemedim sanırım, Maşa. Bunları bana niçin söylüyorsun?</p>

  <p>Prenses Mariya’nın yüzü yer yer kızardı. Hemen sonra da bir suçluluk duymuş gibi sustu. Andrey:</p>

  <p>— Ben sana hiçbir şey söylemedim, diye devam etti. Ama başkaları söylemişler. İşte bu, benim için acı.</p>

  <p>Prenses Mariya’nın alnında, boynunda ve yanaklarında belirmiş olan lekeler daha da kırmızılaştı. Bir şey söylemek istiyor ama söyleyemiyordu. Ağabeyi doğru söylemişti: Küçük prenses, yemekten sonra ağlamış, doğumunun felaketle sonuçlanacağını sezdiğini, doğurmaktan korktuğunu söylemiş, kaderinden, kaynatasından, kocasından dert yanmıştı. Ağladıktan sonra uykuya dalmıştı. Prens Andrey kız kardeşine acıdı.</p>

  <p>— Şunu iyi bil ki Maşa, ben hiçbir zaman karımı suçlayamam! Suçlamadım da. Hiçbir zaman da suçlamayacağım! Ayrıca, ona karşı olan davranışlarımdan ötürü kendimi suçlu bulmuyorum, bu, her zaman, her durumda öyle olacaktır. Ama doğrusunu öğrenmek istiyorsan... Benim mutlu olup olmadığımı merak eder misin? Söyleyeyim, hayır! O mutlu mu? Hayır! Neden öyledir? Ben de bilmiyorum.</p>

  <p>Bunu söylerken yerinden kalktı, kız kardeşine yaklaştı, eğilip onu alnından öptü. Güzel gözleri. Prens Andrey’de pek görülmeyen zeki, şefkatli bir ışıkla parlıyordu. Ama o sırada kız kardeşine değil, genç kızın başının üzerinden, açık kalan kapının ötesindeki karanlığa bakıyordu.</p>

  <p>— Haydi, şimdi onun yanına gidelim, vedalaşmalıyız. Hayır, dur, önce sen yalnız git, onu uyandır, ben de şimdi geliyorum.</p>

  <p>Bunu söyledikten sonra uşağına:</p>

  <p>— Petruşa! diye seslendi: Buraya gel! Şunları götür. Bunu oturacağım yere, şunu da sağ tarafa yerleştir.</p>

  <p>Prenses Mariya kalktı, kapıya doğru yürüdü. Eşiğe varınca durdu:</p>

  <p>— <i>André, si vous aviez la foi, vous vous seriez adressé à Dieu, pour qu'il vous donne l'amour, que vous ne sentez pas et votre periére aurait été exaucée!</i><a class="noteref" href="../Text/notlar.xhtml#f11n247" id="ref247">247</a></p>

  <p>Prens Andrey:</p>

  <p>— Orası öyle ama, o iş kolay değil ki, dedi. Haydi sen git Maşa, ben şimdi geliyorum.</p>

  <p>Prens Andrey kız kardeşinin odasına gitmek için evin bir bölümünü öbür bölümüne bağlayan koridordan geçerken sevimli bir tavırla gülümseyen Matmazel Bourienne ile karşılaştı. Genç kız o gün üçüncü defadır dudaklarında hep aynı heyecanlı, saf gülümseyişle, tenha koridorlarda karşısına çıkıyordu. Nedense kızarıp gözlerini yere indirerek:</p>

  <p>— <i>Ah! Je vous croyais chez vous!</i><a class="noteref" href="../Text/notlar.xhtml#f11n248" id="ref248">248</a> dedi.</p>

  <p>Prens Andrey, sert bir tavırla ona baktı. Yüzünde birden öfke belirdi. Ama ona hiçbir şey söylemedi, yalnız, gözlerine bakmadan, alnına, saçlarına öylesine hakaretli bir ifadeyle baktı ki Fransız kız kızardı, hiçbir şey söylemeden çekilip gitti. Prens, kız kardeşinin odasına girdiğinde, küçük prenses uyanmıştı. Açık kapıdan, sözleri aceleyle birbiri arkasından sıralayan incecik neşeli sesi duyuluyordu. Uzun süre kendini tuttuktan sonra yitirmiş olduğu zamanın acısını çıkarmak istiyormuş gibi konuşuyordu.</p>

  <p>— <i>Non, mais figurez-vous, la vieille Comtesse Zouboff avec de fausses boucles et la bouche pleine de fausses dents, comme si elle voulait défier les années..</i>.<a class="noteref" href="../Text/notlar.xhtml#f11n249" id="ref249">249</a> <i>Marie!</i></p>

  <p>Prens Andrey, başkalarının yanında karısının Kontes Zubova için aynı sözü söyleyerek, aynı şekilde güldüğünü beşinci defadır işitiyordu. Yavaşça odaya girdi, tombul, al yanaklı prenses, elinde işiyle koltukta oturuyor, hiç durmadan konuşuyor, Petersburg hatıralarını anlatıyor, üstelik cümleleri birbirine karıştırıyordu. Prens Andrey yaklaştı, saçlarını okşadı, yol yorgunluğunu giderip gidermediğini sordu. Prenses karşılık verdi ve gene aynı şeyleri anlatmaya koyuldu.</p>

  <p>Kapıda altı atlı bir araba koşulu duruyordu. Dışarıda karanlık bir sonbahar gecesi vardı. Arabacı arabanın oklarını bile göremiyordu. Ortada ellerinde fenerler bulunan insanlar gidip geliyorlardı. Koca evin büyük pencerelerinden dışarıya, içeride yangın varmış gibi ışık saçılıyordu. Sofaya genç prensle vedalaşmak isteyen uşaklar, hizmetçiler toplanmışlardı; ev halkı ise salondaydı. Mihail İvanoviç, Matmazel Bourienne, Prenses Mariya ve prensin karısı oradaydılar. Babası Prens Andrey’i çalışma odasına çağırtmıştı. Oğluyla orada baş başa vedalaşmak istiyordu. Herkes onların dışarı çıkmasını bekliyordu.</p>

  <p>Prens Andrey çalışma odasına girdiğinde, ihtiyar prens sırtında oğlundan başka kimseye görünmediği bir giysi içinde, beyaz sabahlığı ile ve gözlerinde ihtiyarların kullandığı cinsten bir gözlükle çalışma masasının başında oturuyor, bir şeyler yazıyordu. Dönüp baktı:</p>

  <p>— Gidiyor musun? diye sordu, sonra yine yazmaya koyuldu.</p>

  <p>— Vedalaşmaya geldim.</p>

  <p>— Öp bakalım, şurasını...</p>

  <p>Yanağını işaret etmişti. Prens öpünce, ihtiyar:</p>

  <p>— Teşekkür ederim, teşekkür ederim, dedi.</p>

  <p>— Neden teşekkür ediyorsunuz?</p>

  <p>— Vaktini boşuna geçirmediğin, karının eteğine yapışmadığın için. Ödev, her şeyden üstündür. Teşekkür ederim.</p>

  <p>Bunu söylerken yazmaya devam ediyordu, çatırdayan mürekkep kaleminden etrafa ince ince mürekkep fışkırıyordu.</p>

  <p>— Bir şeyler söylemek istiyorsan, söyle! Ben aynı anda iki işi de yapabilirim.</p>

  <p>— Eşim için söyleyecektim... Onu size bir yük olarak bıraktığım için öyle utanıyorum ki.</p>

  <p>— Ne saçmalıyorsun? Sen ne söyleyeceksen onu söyle.</p>

  <p>— Doğum zamanı gelince, Moskova’dan bir doğum doktoru getirtin... Doğumda burada bulunsun!</p>

  <p>Yaşlı prens duraladı. Sanki hiçbir şey anlamıyormuş gibi sert bir tavırla gözlerini oğluna dikti. Prens Andrey:</p>

  <p>— Biliyorum, kendi bünyesi yardım etmezse kimse ona yardım edemez, dedi. Bunları sıkılarak söylediği belli oluyordu: Böyle işlerde milyonda bir felaket oluyor, bunu da kabul ediyorum, ama gene de eşim de ben de endişe ediyoruz işte. Ona bir şeyler söylemişler, rüyasında da bir şeyler görmüş, bu yüzden korkuyor.</p>

  <p>Yaşlı prens yazdığını bitirmeye çalışarak:</p>

  <p>— Hımm, hımmm... dedi. Peki, olur.</p>

  <p>İmzasını attı, sonra çevik bir hareketle birden oğluna doğru döndü, gülerek:</p>

  <p>— Demek iş fena ha? dedi.</p>

  <p>— Fena olan ne babacığım?</p>

  <p>İhtiyar prens anlamlı bir tavırla kısaca:</p>

  <p>— Karın, dedi.</p>

  <p>Prens Andrey:</p>

  <p>— Anlayamadım, dedi.</p>

  <p>İhtiyar prens:</p>

  <p>— Yapılacak bir şey yok, evladım. Kadınların hepsi böyle. Ama boşanmak olmaz. Korkma; bunu kimseye söylemem. Ne demek istediğimi biliyorsun.</p>

  <p>Kemikli küçük eliyle oğlunun elini yakaladı, onu sarsarak insanın içini okuyormuş gibi bakan hareketli gözlerini oğlunun yüzüne dikti, sonra gene o soğuk gülüşü duyuldu.</p>

  <p>Oğlu içini çekti. Bu iç çekişiyle babasının gerçeği anladığını açıklamış oluyordu. İhtiyar mektupları her zamanki çevikliğiyle katlayıp onlara mühür basmaya devam ederken, mührü, balmumunu ve kâğıtları sert hareketlerle alıp bırakıyordu. Bir yandan mektupları damgalarken kesik kesik söyleniyordu.</p>

  <p>— Ne yaparsın, ama güzel kadın doğrusu! Merak etme. Elimden geleni yaparım.</p>

  <p>Andrey susuyordu: Babasının onu anlaması hem hoşuna gidiyor, hem de bir bakıma, içinde hoşnutsuzluk uyandırıyordu. İhtiyar kalktı, mektubu oğluna verdi.</p>

  <p>— Beni dinle! dedi. Karın için endişe etme; elden gelen ne varsa hepsi yapılacak. Şimdi beni dinle: Bu mektubu Mihail İlaryonoviç’e vereceksin. Ona seni iyi yerlerde kullanmasını, uzun bir süre yaver olarak tutmamasını yazdım: Yaverlik berbat bir iştir! Ona kendisini unutmadığımı, onu her zaman sevdiğimi söylersin. Sonra seni nasıl karşıladığını da bana yaz. İyi davranırsa sen de ona hizmet edersin. Nikolay Andreyeviç Bolkonski’nin oğlu minnet etmek için kimseye hizmet etmez! Haydi, şimdi gel bakayım buraya!</p>

  <p>O kadar çabuk konuşuyordu ki sözlerin yarısını bitirmiyordu. Ama oğlu onu anlamaya alışmıştı. İhtiyar adam oğlunu çalışma masasına doğru götürdü, kapağı açtı, çekmeceyi çekti, içinden harfleri uzun uzun, iri ve sık el yazısıyla yazılmış bir defter çıkardı.</p>

  <p>— Herhalde ben senden önce ölürüm. Buraya anılarımı yazdım, onları benim ölümümden sonra hükümdara ulaştıracaksın. Sonra şurada bir Lombard biletiyle, bir de mektup var: Bunlar Suvorov savaşlarının tarihini yazacak olana ödül olarak verilecektir. Onları akademiye gönderirsin. Burada düşüncelerim yazılı, benden sonra oku; yararlı bulacaksın.</p>

  <p>Andrey, babasına daha çok çok yaşayacağını söylemedi, bunun gereksiz bir şey olacağını anlıyordu:</p>

  <p>— Hepsini yerine getiririm babacığım, dedi.</p>

  <p>— Haydi, güle güle.</p>

  <p>İhtiyar, öptürmek için elini oğluna uzattı:</p>

  <p>— Yalnız şunu unutma Prens Andrey: Vurulup ölürsen bu ihtiyar baban için çok acı bir şey olacak...</p>

  <p>Birden sustu, sonra tiz bir sesle bağırır gibi:</p>

  <p>— Ama, dedi. Senin Nikolay Bolkonski’ye yakışmayacak bir davranışta bulunduğunu öğrenirsem... Utanç duyarım.</p>

  <p>Oğlu gülümsedi:</p>

  <p>— Bunu bana söylemeseniz de olurdu, babacığım.</p>

  <p>İhtiyar sustu. Prens Andrey:</p>

  <p>— Bir şey daha rica etmek istiyordum, diye devam etti. Eğer beni öldürürlerse ve bir oğlum olursa dün akşam söylediğim gibi onu yanınızdan ayırmayın. Sizin yanınızda büyüsün... Rica ederim.</p>

  <p>İhtiyar:</p>

  <p>— Demek onu karına vermeyeyim, öyle mi? diye sordu ve güldü.</p>

  <p>Hiç konuşmadan karşı karşıya duruyorlardı. İhtiyarın hareketli gözleri oğlunun gözlerinin içine bakıyordu. Yüzünün alt kısmında hafif bir titreme oldu. Birden:</p>

  <p>— Eh vedalaştık işte... Haydi bakalım, dedi. Sonra çalışma odasının kapısını açarak gür, aynı zamanda öfkeli bir sesle, “Haydi güle güle!” diye bağırdı.</p>

  <p>Prenses Mariya ile prensin karısı, Andrey’i ve kapının aralığından bir an için başını dışarı çıkarmış olan beyaz sabahlıklı, perukasız ve gözüne ihtiyarların kullandığı cinsten bir gözlük takmış prensi görüp öfkeli bir sesle bağırdığını duyunca:</p>

  <p>— Ne var, ne oldu? diye sordular.</p>

  <p>Prens Andrey içini çekerek hiçbir karşılık vermedi. Karısına doğru döndü:</p>

  <p>— Eh, dedi, ama bu “eh” sözünde alaylı soğuk bir ifade vardı, sanki ona, “Şimdi artık istediğiniz oyunları yapabilirsiniz,” der gibiydi.</p>

  <p>Küçük prenses sapsarı kesilerek korkuyla kocasına baktı.</p>

  <p>— <i>André déjà?</i><a class="noteref" href="../Text/notlar.xhtml#f11n250" id="ref250">250</a> dedi.</p>

  <p>Andrey ona sarıldı, genç kadın bir çığlık attı, sonra kendinden geçerek kocasının omuzuna kapandı. Andrey yavaşça genç kadını omuzundan ayırdı, karısının yüzüne baktı, yavaşça koltuğa oturttu. Kız kardeşine:</p>

  <p>— <i>Adieu, Marie!</i><a class="noteref" href="../Text/notlar.xhtml#f11n251" id="ref251">251</a> dedi, onu kucaklayarak öptü, sonra hızlı adımlarla odadan dışarıya çıktı.</p>

  <p>Küçük prenses koltuğun üzerinde yatıyor. Matmazel Bourienne şakaklarını ovuyordu. Prenses Mariya gelinin vücudunu tutarak gözyaşları içinde, biraz önce Prens Andrey’in çıktığı kapıya bakıyor, arkasından haç çıkarıyordu. Çalışma odasından ihtiyarın tabanca patlatır gibi, sık sık, öfkeli öfkeli burnunu sildiği duyuluyordu. Prens Andrey çıkar çıkmaz, çalışma odasının kapısı hızla açıldı. Sırtında beyaz sabahlıkla ihtiyarın sert bir tavırla dışarı baktığı görüldü. İhtiyar adam öfkeyle kendinden geçmiş olan küçük prensese baktı:</p>

  <p>— Gitti mi? İyi öyleyse, dedi. Azarlar gibi başını salladı, sonra içeri çekilip kapıyı hızla kapadı.</p>
</body>
</html>