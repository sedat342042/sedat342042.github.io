<?xml version="1.0" encoding="UTF-8" ?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xml:lang="tr-TR" xmlns="http://www.w3.org/1999/xhtml">
  <!-- This file was converted to xhtml by Writer2xhtml ver. 1.2.1. See http://writer2latex.sourceforge.net for more info. -->
  <head>
    <title>Abşalom, Abşalom!</title>
    <link href="styles/styles1.css" rel="stylesheet" type="text/css" />
  </head>
  <body dir="ltr">
    <h1 id="toc8">8</h1>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bu gece nefes idmanı olmayacaktı. Birkaç istisna dışında bütün pencereleri karanlık olan karşıki binayla aralarındaki donmuş, boş avlu üzerindeki pencere kapalı kalacaktı; çok geçmeden çanlar gece yarısını vuracaktı, ahenkli ve dingin notalar, batıcı (kar dinmişti) durgun havada cam gibi şeffaf ve berrak. "Demek babası zenciyi gönderip Henry'yi çağırttı," dedi Shreve. "Henry içeri girdi ve babası 'Evlenemezler, çünkü o senin ağabeyin' dedi, Henry 'Yalan söylüyorsun' dedi, bir an durmadan düşünmeden: arasız, fasılasız, düğmeye basmakla ışığın yanması arasındaki o şeysiz. Babası öylece oturdu, kımıldamadı, ona vurmadı, bu yüzden de Henry tekrar 'Yalan söylüyorsun' demedi, çünkü artık doğru söylediğini biliyordu; sadece 'Doğru değil' dedi, 'İnanmıyorum' değil 'Doğru değil', çünkü belki babasının yüzüne tekrar bakmıştı ve iblis olsa da olmasa da yüzünde bir keder, bir acıma vardı, kendisi için değil, Henry için, çünkü Henry sadece gençti, oysa kendisi hâlâ o cesarete, hatta kurnazlığa sahip olduğunu-----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Shreve yine Quentin'in karşısında, masanın arkasındaydı, ama bu sefer oturmuyordu. Bornozun üzerine gelişigüzel geçirdiği paltosuyla tüyleri karışmış bir ayı gibi kocaman ve biçimsiz Quentin'e (kanı belki hızlı aktığından, belki büyük ısı değişikliklerine uyum sağlamaya daha yatkın olduğundan, belki sırf yüzeye daha yakın olduğundan kolay kolay üşümeyen Güneyli'ye) bakıyordu; sandalyesinde büzüşmüş, iki kolu arasında kendini sıcak tutmak istercesine ellerini ceplerine sokmuştu, artık sıcaklığı da hoşluğu da kalmamış pembemsi lamba ışığında biraz kırılgan, hatta solgun görünüyordu, soğuk odada ikisinin de solukları belli belirsiz buharlaşıyordu, artık iki değil dört kişiydiler, soluk alanlar tek kişi sayılmazlardı, ama onlar için ikiz de denemezdi, gençliğin (Shreve on dokuz yaşındaydı, Quentin'den birkaç ay küçük. Tam on dokuzunda gösteriyordu; kimi insanlar vardır tam yaşlarım gösterdiklerinden o yaşta olduklarına bir türlü inanamaz insan, ille de görünümlerinden bir fayda sağlamalarım beklediğinden gerçek yaşlarını asla öğrenemez: ne iddia ettikleri, ne çaresizlikle kabul ettikleri, ne de başkalarının onlara yakıştırdıkları yaşlara inanabilir. İşte Shreve öyleydi) yüreği ve kanı, iki kişiye, iki bin kişiye, herkese yetecek kadar güçlü ve içten. Bir New England üniversitesinin oturma odasındaki iki kişiye de, altmış yıl önce bir Mississippi kütüphanesindeki bir kişiye de yetecek kadar; şömine rafının üzerindeki vazolarda ökseotu ve dikenli defne vardı ya da belki resim çerçevelerine iliştirilmişler, günün önemine uygun bir biçimde onları taçlandırmışlardı, oğul içeri girdiğinde babasını başında bulduğu masanın üzerindeki fotoğrafı -anneyle iki çocuk- bir iki ince dal süslüyordu; ikisi - Quentin'le Shreve- oğlanı görür gibi oluyorlar, babası konuştuktan sonra, söylediklerinin şok etkisi geçip bir anlam ifade etmeye başlamadan önce kız kardeşiyle âşığını pencereden görüyor, ağır ağır yürüyorlar, kız kardeşi âşığının söylediklerini dinlerken başını eğmiş, aşığı hafif üzerine eğilmiş, ritmini gözlerin değil kalplerin belirlediği ağır adımlarla bir çalının ya da beyaz çiçek açmış bir sarmaşığın arkasında kayboluyorlar - yasemin, çançiçeği, hanımeli, belki toplanması imkânsız kokusuz sayısız Cherokee gülü - Shreve'in muhtemelen adını hiç duymadığı, onları besleyen nemli havanın önce kendi başının üzerinden geçmesine rağmen hiç görmediği bitkiler - bu noktada o bahçede de mevsimin kış olmasının, bu yüzden de muhtemelen ne bir yaprak ne de çiçek olmamasının, hatta önceki olaylar değerlendirildiğinde bahçede de gece olduğundan orada kimsenin yürümemesinin önemi yok. Zaten çok eskide kalmış. Buyruk veren ve yasaklayan baba, ret ve inkâr eden oğul, boyun eğen âşık, yas tutmayan sevgili kadar tenden azadeler yurt odasında bile, ateş karşısından ya da (bahçeye çıkılmışsa) bahçeden eyere geçmek gibi yıldırıcı bir değişime maruz kalmadan, o aralık gecesinin, huzur, neşe, dikenli defne, iyi niyet ve şöminede çıtırdayan odunlar anlamına gelen o Noel şafağının donmuş tekerlek oyukları üzerinde nallarını çınlatabilirler hiç yerlerinden kıpırdamadan; orada ve o anda ikisi değil dördü sürüyor o iki atı, buz gibi karanlıkta: yüzleri nasıl, kendilerini ne diye tanıtıyorlar, ne adla çağrılıyorlar hiç önemi yok, o kan damarlarında aktığı müddetçe - kan, ölümsüz kısa yeni kalıcı kan, şerefi miskin pişmansızlığın, aşkı şişman ve kolay utancın üzerinde tutan kan.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bon bilmiyordu," dedi Shreve. "Babası kımıldamamıştı, bu sefer Henry 'Yalan söylüyorsun' demedi, 'Doğru değil' dedi, babası, 'Ona sor. Madem öyle Charles'a sor' dedi, o zaman Henry babasının baştan beri ne demek istediğini anladı, babasına yalan söylüyorsun dediğinde esas karşı çıktığı buydu, çünkü babası ona sadece 'O senin ağabeyin' demekle kalmıyordu 'Baştan beri senin ve kız kardeşinin ağabeyi olduğunu biliyordu' diyordu. Ama Bon bilmiyordu. Babanın ne dediğini hatırlasana, iblis öteki karısının onu nasıl bulduğunu, izini nasıl sürdüğünü bir kez olsun merak etmemişti, kadının onca zaman, ücretini ödeyip makbuzunu aldıktan sonra geçen otuz yıl boyunca neler yaptığını bir kez olsun merak etmemişti, borç senedinin ortadan kalktığını, paramparça edilip rüzgâra savrulduğunu kendi gözleriyle görmüş (inanmıştı); sadece kadının gerçekten de izini sürmüş olmasına, böyle bir şeyi isteyebilmesine, istemiş olmasına şaşmıştı. Bon'a eski karısı söylemiş olamazdı. Belki de sırf iblis ondan böyle bir şey bekleyeceği için söylememişti kadın. Ya da belki bir fırsatını bulamamıştı. Belki küçük düşürüldüğünü ve acı çektiğini anlatmak için kendi bedeninden çıkan yalnız bir çocuk kadar yakın birini bulamayacağını hiç düşünmemişti. Ya da belki daha çocuk kelimelerin ne anlama geldiğini bilebilecek kadar büyümeden anlatmaya başlamıştı, bu yüzden de çocuk kendisine anlatılanı anlayacak yaşa gelene kadar hikâyeyi o kadar çok tekrar etmişti ki artık söylediklerinin çocuk için de bir anlamı kalmamıştı, çünkü zaten onun için bir anlam ifade etmeleri gerekmiyordu, bu yüzden de kadın, anlattığını düşünürken aslında sustuğu bir noktaya gelmişti, suskunluk ise sadece nefret, öfke, uykusuzluk ve unutamamadan ibaretti. Ya da belki çocuğun öğrenmesini istemiyordu henüz. Belki önceden göremediği, ama geleceğini bildiği bir an için hazırlıyordu oğlunu, o an gelmek zorundaydı, yoksa onun da Rosa Teyze gibi yapması, soluduğunu reddetmesi gerekecekti - o an gelecek ve oğlu babasıyla yan yana duracaktı (yüz yüze değil) kader, talih, adalet ya da her ne isim veriyorsa o, işin geri kalanını halledecekti (nitekim kendisinin planlayabileceğinden, ümit edebileceğinden, hayal edebileceğinden çok daha iyi halletti ve baban, kadın olduğu için onun olanlara muhtemelen hiç şaşırmadığını söylemişti) - oğlunu bizzat kendisi hazırlıyordu, kendi elleriyle yetiştiriyordu, yıkıyor, besliyor, yatırıyor, ilaç verir gibi ölçülü dozlarla, çocukların sevdiği, oyalandığı, ihtiyaç duyduğu şeyleri, şekerleri, oyuncakları ona kendi elleriyle veriyordu: buna mecbur değildi, iblisin ahlak hesabını denkleyebilmek için gönüllü olarak bıraktığı, fidye verdiği parayla bu işi yapabilecek bir düzine kişi tutabilir, yüz köle satın alabilirdi: ama yüzlerce seyis ve odalık sahibi olabilecekken tek bir atı, tek bir bakiresi, beklediği tek bir an, ona kilitlenmiş yüreği, kasları ve iradesi olan milyoner gibiydi: kendisi tulumunun içinde kan ter içinde ahır çamurunda sabırla bekleyen bu milyoner gibi o da sabırla 'Bu senin baban. Seni de beni de terk etti, sana soyadını vermedi. Ne yaparsan yap/ diyeceği anı bekliyordu, sonra oturacak ve Tanrı'nın bu işi bitirmesini bekleyecekti: tabancayla, bıçakla ya da işkenceyle; yıkımla, kederle ya da acıyla: tabancanın mı ateşleneceğine, işkence tekerinin mi çevrileceğine Tanrı karar verecekti. İnsan görür gibi oluyor: küçük bir çocuk, daha kendi adını, oturduğu kasabanın adını, konuşmayı öğrenmemiş küçük bir çocuk, oynadığı oyundan çekilip almıyor, sevgiden (en azından onun anladığı sevgiden) hoyratlaşmış iki elin arasına sıkışıyor, iki hoyrat, sert dize dayanıyor, daha hatırlamanın başlamadığı zamanlardan beri hatırladığı o yüz, damak, mide, bağırsakların hayvani keyiflerine, sıcaklığa, zevke, emniyete nezaret eden o yüz adeta alevli bir kıpırtısızlıkla üzerine eğiliyor: oyununun yarıda kesilmesi ona normal geliyor, hayatın diğer doğal olguları gibi; adeta ateş gibi feci, neredeyse dayanılmaz bir affedememeyle (üzüntü, çaresizlik değil: amansız bir intikam isteğiyle) dolu yüz ona memelilerin sevgi gösterilerinden biri gibi görünüyor - bütün bunlardan hiçbir şey anlamıyor, öfkeden, nefretten ve korkunç hızdan bir şey çıkaramayacak kadar küçük; anlayamıyor, zaten önemsemiyor da: sadece merak ediyor, kendi kendine (hiç yardım almadan, zira yardım alabileceği kimse yok) kafasında resmediyor kendi Porto Riko'sunu ya da Haiti'sini ya da geldiğini düşündüğü o belli belirsiz yeri, ortodoks çocuklarının cenneti ya da lahana bahçesi gibi bir yeri, ama onlarınkinden bir farkı var, oraya geri dönmek gibi bir beklentisi (en azından annesinin) yok (belki annesinin yaşına geldiğinde, düşüncelerinde oraya geri dönme isteği gibi kokan ya da o tatta olan bir şeyi her bulduğunda dehşete kapılacak); ne zaman ve neden ayrıldığını değil, sadece kaçtığını bildiğin bir yer, bu yeri nefret etmen için yaratan hangi kuvvetse seni de oradan uzaklaştırmış böylece (huzur olmasa da) sükûn ve tekdüzelik içinde ondan rahatça nefret edebiliyor, asla bağışlamıyorsun; unutmaman gerekse de, belki unutmaya cesaret edemesen de, neyse ki hiç hatırlamadığın için Tanrı'ya şükrettiğin bir yer - belki farkına bile varmadan bütün çocukların babalarının olmadığını kabullenmişti, kimsenin canını sıkmadan, hatta kimseyi düşünmeden yaptığın zararsız bir şeyden birisinin seni, sırf senden büyük ve güçlü olduğu için her gün çekip almasını, belki bir belki beş dakika anlaşılmaz bir öfkenin, feci bir arzunun, hıncın ve kıskanç gazabın adeta basınçlı suyuna tutmasını çocukluğun bir parçası olarak görüyordu, bütün çocukların annelerinin kendi annelerinden gördüğü bir muameleydi bu ve bu anneler o Porto Riko'dan, Haiti'den, hepimizin geldiği, ama hiçbirimizin içinde yaşamadığı o yerden geliyordu: bu yüzden de büyüyüp çocuk sahibi olduğunda onun da bunu çocuklarına geçirmesi gerekecekti (belki orada ve o anda bunun çok zahmetli olduğuna ve çocuk sahibi olmayacağına karar vermişti, en azından çocuklarının olmamasını ummuştu) ona göre hiçbir erkeğin babası yoktu, kimsenin kendine has Porto Riko'su ya da Haiti'si yoktu, ama çocuk sahibi olmuş bütün anne yüzlerinin, adeta ölçüyle uyguladığı belirsiz, yıllanmış, genel bir saldırganlık, kanlı canlı lisanlı etin maruz bile kalmadığı sadece miras aldığı bir tecavüz vardı; yürümüş ve solumuş tüm erkek çocuklar o muğlak kaçak karanlık görünmez babadan türemişti, bu yüzden de güneşin altında her yerde daima ve her an dertli—" Birbirlerine baktılar -dik dik- sakin, düzenli solukları odanın türbe atmosferinde, belli belirsiz düzenli olarak buharlaşıyordu. Birbirlerine bakışları tuhaftı, tuhaf ve gayet dikkatli, iki genç adamın bakışları gibi değil, bir delikanlıyla bir genç kızın bakışları gibi - bir nevi sessiz ve çıplak tetkik, gençlerin o ezeli zaman saplantısıyla, ama yaşlılar gibi zamanı fazlaca ağır değil, çok uçarı bulan o saplantıyla ve on beş on altı yaşlarının bütün kayıp anlarının ışıltılı anılarıyla yüklü bakışlar. "Sonra büyüdü ve annesine (belki kendisine; ikisine) rağmen onun kanatları altından çıktı, hiçbir şey umrunda değildi. Annesinin bir şeylerin peşinde olduğunu anlamıştı, ama hem peşinde olduğu şey, hem de bunun ne olduğunu bilmemek umrunda değildi; daha da büyüdü ve annesinin kendi eliyle yapamadığı bir şeye onu alet etmek için istediği gibi şekillendirdiğini, tavına getirdiğini anladı, belki annesinin onu şekillendirirken hileye başvurduğuna inanır oldu (ya da bunu gördü), ama yine umursamadı, çünkü muhtemelen artık dünyada sadece üç şey olduğunu öğrenmişti: soluk, keyif, karanlık; para yoksa keyif yoktu, keyif yoksa soluk alındığı bile söylenemezdi, böylesi ilkel bir soluma, kör örgen- sizliğin ışıktan hiç nasibini almamış karanlığa çöküşü olabilirdi ancak. O paraya sahipti, çünkü annesi Yarış Günü geldiğinde onu turnikeye girmeye zorlayacak, ikna edecek tek şeyin para olduğunu biliyordu, bu yüzden paradan kısmaya cesareti yoktu, oğlunun bunun farkında olduğunu da biliyordu: böylece belki annesine şantaj yapmış, onu satın almış oluyordu: 'İstediğim fidyeyi verirsen, nedenini niçinini sormam.' Ya da belki annesi onu hazırlamakla öyle meşguldü ki parayı aklına bile getirmemişti, nefret etme ve çileden çıkma nöbetleri arasında parayı hatırlayacak, sayacak ya da ne kadar olduğunu merak edecek vakti hiç bulamamıştı muhtemelen, bu yüzden de Bon'un para işlerine avukat bakıyordu, Bon ne zaman annesine gitse avukatın paçasının tutuşacağını hemen öğrenmişti, milyonlar kazandıran at her zamankinden biraz daha terli gelse jokeyin kendini ertesi gün kapı önünde bulma riski nasıl varsa avukat için de bu risk söz konusuydu. Kuşkusuz parayı kontrol eden oydu: yani avukat, muhtemelen çekleri imzalarken üzerlerinde başka bir yazı var mı diye bakmayacak kadar paraya ilgisiz, rahatça sağılabile- cek, hususi deli kadın bir milyonere sahip avukat -Bon'u belleğinin bilmediği bir zamandan beri, farkında olmadan ya da olsa bile umursamadan bir anda kendini toprak altında bulacağı o güne hazırlayan annesinin yanı sıra, hem onu hem de annesini Bon çoktan toprak olmuş gibi sürmekte, ekmekte, biçmekte olan avukat- belki gizli bir kasanın gizli bir çekmecesinde gizli bir kâğıt ya da savaşlarda generallerin üzerine renkli raptiyeler taktıkları grafiklere benzer bir şey saklayan ve her şeyi gizli bir kodla bu grafiğe kaydeden avukat: <span style="font-style:italic">Bugün sarhoş bir Kızılderilinin yüz kilometrelik bakir toprağını çalma işini sonuçlandırdı, değ. 25.000. Bugün 2.31'de evin son tahtasıyla bataklıktan çıktı, toprakla bir. değ. 40.000. Bu akşam 7.52'de evlendi. Çifteşlilik tehdidi değ. sıfırın altında hemen alıcı çıkmazsa. Olanaksız. Kuşkusuz aynı gün eşiyle birleşti. Diyelim bir yıl</span> sonra belki günü ve saatiyle: <span style="font-style:italic">Oğlan. Esas değ. evin ve arazinin olası ama olanaksız satışı artı mahsul değ. eksi çocuğun çeyrek payı. Duygusal değ. artı %ıoo çarpı sıfır artı mahsul değ. Diyelim on yılda bir ya da iki çocuk daha. Esas değ. evin &amp; ıslah edilmiş toprağın mecburi satışı artı menkuller eksi çocukların payı. Duygusal değ. her çocuk için yıllık %ıoo artış artı esas değ. artı menkuller artı edinilmiş iş itibarı</span> ve belki burada da bir tarih: Kız hatta belki onun ardında bir soru işareti veya bir tekrar: kız? kız? kız? düşünce sürüp gittiği için değil, tam o noktada sekteye uğradığı için, biraz duralayıp sonra yayıldığı için, incecik bir suyun önüne bir çubuk konduğunda suyun önce duralayıp sonra yayılması gibi etrafına yayılıp yavaş yavaş kabarmıştı düşünceler, kapısını kilitleyip huzurla oturduğu yer neresiyse orada, Bon'un fahişelere ve şampanyaya harcadığı parayı annesinin yekûnundan çıkarttığı, ertesi güne, ertesi aya, ertesi yıla ya da Sutpen'in tam kıvamını bulacağı zamana ne kadar kalacağını hesap ettiği odada - Bon'un atları, giysileri, şampanyası, kumarı ve kadınları (gizli bile olsa melezi ve uygunsuz evliliği annesinden önce öğrenmiş olmalıydı; belki yatak odasında bir casusu vardı, tıpkı Sutpen'inkinde olduğu gibi; hatta belki bu işi o ayarlamıştı, bir köpekten söz eder gibi kendi kendine iyice başıboş oldu. Bağlamak lazım. Ama köstek istemez: hafif bir bağ, kendini bir yerlere kapattırmasın diye) için savurduğu parayı sadece avukat kısmaya çalışıyordu, cesaret edebildiği kadar, pek de aşırıya kaçamıyordu, çünkü Bon'un annesine gitmesinin yeterli olacağını biliyordu, yarış atının istediği altın bir yalaksa hemen önüne konacaktı, hatta jokey dikkatli olmazsa yeni bir jokeyin eli kulağındaydı - parayı hesap ediyordu, her zamanki oran uygulandığında birkaç sene içinde cebe ne kadar para indirebileceğini, ondan sonra geri kalacak paranın getirisinin ne olacağını hesaplıyordu, bu sırada iki sorun arasında çarmıha gerilmişti: belki de işin Sutpen cephesini bir kenara bırakıp, geri kalan parayı cebe indirmeli ve Texas'a kaçmalıydı: ama ne zaman bunu yapmak aklından geçse Bon'un o zamana kadar harcadığı parayı düşünüyor ve on sene, beş sene önce ya da geçen sene Texas'a gitmediğine yanıyordu: bu yüzden de belki geceleri pencerenin griye dönmesini beklerken Rosa Teyze'nin söylediği gibi hissediyordu kendini, nefes aldığını reddedecek oluyordu (belki hiç almamış olmayı diliyordu) ama her Yılbaşı yüzde iki yüz çarpı esas değer işi değiştiriyordu; - sopanın ardında duralayan, yükselen, sonra etrafından taşan su, ışık gibi kesintisiz ve sessiz çevresine yayılıyordu ve kendini basiretin (ya da altıncı hissin, ya da insan talihsizliği ve budalalığının, ne derseniz onun) beyaz ışıltısı içinde buluyordu, bu basiret ona sadece neler olabileceğini değil, tam tamına neler olacağını gösteriyordu, ama onun inanası gelmiyordu, sadece bir hayal olduğu için değil, içinde aşk, şeref, cesaret ve gurur olduğu için; yine de böyle bir olasılık olduğunu düşünüyordu, mantıklı ya da mümkün olduğundan değil, bütün taraflar için meydana gelebilecek en talihsiz şey olduğundan; faillerini görmeden nasıl kötülüğe, erdeme, cesarete ya da korkaklığa inanmazsa, bir ceset görmeden ölüme de inanmazdı, ama talihsizliğe inanırdı, çünkü o mutaassıp ve meşakkatli köhne hadım terbiyesiyle yetişmişti, insanın talihiyle sevinçlerini Tanrı'ya bırakmasını, karşığılında Tanrı'nın bütün acılarını, budalalıklarını ve talihsizliklerini Coke ve Littleton bitleriyle pirelerine yükleyeceğini öğreten o terbiyeyle. Ve bizim yaşlı Sabine	----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Birbirlerine -dik dik- baktılar, sesleri buharlaşan solukların gözle görülen mırıltısı kadar sessizdi (konuşan Shreve'di, aradaki enlemlerin onlara aşıladığı hafif bir farklılık (ses tonu ya da yüksekliği değil, deyimlerden ve kelimelerin kullanılışından kaynaklanan bir farklılık) olmasa kimin konuştuğu anlaşılmazdı, hatta belki ikisi birden konuşuyordu: düşünceleri birdi, düşünceyi anlatan ses ise, sadece düşüncenin duyulur, konuşur hale gelmesiydi; eski hikâyelerle söylentilerin paçavralarından belki de hiçbir yerde var olmamış insanlar yaratıyorlardı, bu hayaller, yaşamış ve ölmüş etten kemikten insanların hayalleri değildi (en azından birisi, en azından Shreve için) hayaletlerin hayalleriydi). Artık çanlar gece yarısını vuruyordu, kapalı, karla mühürlenmiş pencerenin ardından ahenkli, ağır, boğuk geliyordu sesleri. "---yaşlı Sabine, ne istediğini, beklediğini, ümit ettiğini öleceğini bilse ne sana ne avukata ne Bon'a ne başkasına muhtemelen anlatmazdı, çünkü kadındı ve bir şey istemesi, ümit etmesi, beklemesi gerekmiyordu, o sadece istiyor, bekliyor, ümit ediyordu (hem baban dememiş miydi, şöyle esaslı bir nefretin varsa ümit etmen gerekmez, çünkü nefret seni beslemeye yeter); - yaşlı Sabine (henüz o kadar yaşlı değildi, ama herhalde kendini bırakmıştı, hani makineleri temiz tutar yağlarsın, depoya en iyi kömürü koyarsın, ama metal akşamı parlatmakla, güverteyi taşlamakla uğraşmazsın, aynen öyle; sadece dış görünüm açısından kendini bırakmıştı. Şişman değildi; yediklerini daha ağzından midesine inmeden gırtlağında yakıp kavuruyordu; çiğnemekten keyif almıyordu; çiğneme mecburiyeti de giyinmek gibi külfetti; eski giysilerin yıpranması, yenilerini seçmek zorunda olmak da külfetti: onun—" ikisi de 'Bon' dememişti "—endamından da keyif almıyordu; bacaklarına oturan güzel pantolonları, omuzlarına oturan güzel ceketleri, başkalarından çok daha fazla saati, kol düğmesi, pahalı yatak takımları, atları ve sarı tekerlekli faytonları (kızlar da cabası) olmasını da önü alınamayan bir külfet olarak görüyordu, oğlunun ona bir faydasının dokunabilmesi için bunları atlatması gerekiyordu, tıpkı diş çıkartmayı, suçiçeğini, ince çocuk kemiklerini atlattığı gibi) - yaşlı Sabine, cepheden karargâha gönderilen raporlar gibi yalan yanlış raporlar alırdı avukattan, belki bu raporları taşımaktan başka bir işi olmayan bir zenci dışarıdaki odada beklerdi, bazen iki yılda bir, bazen iki günde beş kere, ne zaman havadise ihtiyaç duyacağına ve avukatı sıkıştırmaya başlayacağına bağlı - Texas'ta, Missouri'de ya da California'da (California biçilmiş kaftan, iyice uzak; gayet uygun, sırf uzaklığı bile başlı başına bir kanıt, kabul etmek, inanmak için) ona ne kadar yaklaştığımızı, ha bugün ha yarın enseleyeceğimizi, endişeye gerek olmadığını bildirirdi raporlar. Bu yüzden de herhalde hiç endişelenmiyordu: sadece arabayı hazırlatıyor ve avukata gidiyordu, üzerinde dökümlü bir soba borusu parçasını andıran elbisesi, belki başında şapka yerine bir şalla, öyle ki tek eksiği bir bezle bir de kovaydı - birden içeri dalıyor ve 'Öldü. Biliyorum öldü, nasıl ölebilir, nasıl' diyordu, Rosa Teyze gibi: onu öldürebilecek bir mermiyi nerede buldular ya da icat ettiler manasına gelmiyordu bu sözleri, Haksızlık yaptığını kabul etmeden, acısını pişmanlığını çekmeden ölmesine nasıl izin verilebildi manasına geliyordu, iki saniye sonra onu yakalamalarına ramak kalıyordu (avukat ona henüz eline geçen, tam da zenciye verip ona göndermek üzere olduğu bir mektubu gösteriyordu, İngilizce yazıldığı için Sabine okuyamıyordu, avukat sırtını dönüp de mektubu dosyadan çıkarana kadar geçen iki saniye içinde gerekli tarihi çiziktirebilecek kadar ustalaşmıştı artık) - yakalamışlardı, hayatta olduğundan emin olacak kadar yaklaşmışlardı; öyle yaklaşmışlardı ki Sabine'i oturmasına fırsat vermeden bürodan çıkarıp, arabasına bindirir tekrar eve gönderirdi, evde Floransa aynaları, Paris kumaşları, kabarık iç gömlekleri arasında yine temizliğe gelmiş gibi görünürdü, beş altı yıl önce yeniyken bile ahçının dönüp bakmayacağı siyah elbisesiyle, okuyamadığı mektubu tek eliyle sımsıkı tutardı (belki içinde tanıyabildiği tek kelime 'Sutpen' olurdu) öteki eliyle demir rengi düz saçlarını bastırırdı, istese yapabileceği halde mektuba okuyormuş gibi bakmazdı, üzerine hararetle çullanırdı, okumak için tek bir saniyesi olduğunu bilirdi sanki, gözleri değdikten sonra mektup sadece bir saniye bütünlüğünü korur sonra alev alır ve uzun uzadıya okunmak yerine tükenip giderdi, onu elinde siyah ufalanan kâğıt külüyle bırakarak. O da—" (İkisi de 'Bon' demedi) "—yanında olur, Sabine'i seyrederdi, artık çocukluk zannettiği şeyin çocukluk olmadığını öğrenecek kadar büyümüştü, öteki çocuklar anneleriyle babalarının ürünüydü, ama o bir kadınla bir avukat arasında hatırlamaya başladığı anda yeni baştan yaratılmıştı, vücudu bebeklikten çıkıp çocukluğa geçtiği anda yeni baştan yaratılmıştı, çocukluğu bırakıp erkek olduğu anda yeni baştan yaratılmıştı, kendisini kendi olduğu için beslediğini, yıkadığını, yatırdığını, damağı ve zevki için yeni tatlar bulduğunu zannetmişti o kadının, ama yeterince büyüdükten sonra aslında yıkadığı, şeker yedirdiği, hoş tuttuğu kişinin kendisi olmadığını, henüz gelmemiş, onun bile hiç görmediği, geldiği zaman o çocuktan başka bir şey olacak bir adam olduğunu anlamıştı, geldiğinde o çocuğun ötesinde bir şey olacaktı bu adam, evi, aileyi, hatta bütün toplumu yok eden dinamit gibi bir şey, o barışçıl kâğıtçık rüzgârda aylakça savrulsa, şen talaşçıklar olmasa, mülayim kimyevi maddecikler sessiz toprağın altında ilişilmeden, karanlıkta dursa, on numaralık gözlüğüyle işgüzarın biri gelip onları kazıp çıkarmasa, elekten geçirmese, hamur yapmasa, kâğıda sarmasa var olmayacak dinamit gibi bir şey; - bu kadınla tutulmuş bir avukat arasında yaratılmıştı (hatırlayamadığı zamanlardan beri onu gelip geçecek tek bir ana hazırladığını, o an geçtikten sonra onun için topu topu bir araba toprak olacağını yeni anladığı bir kadın; ve hatırlayamadığı bir zamandan beri çoktan toprağa dönüşmüş gibi onu süren, eken, sulayan, gübreleyen, biçen bir avukat): - kadını seyrediyordu, kolaycı bir kutsallık veren harem buhuru kokuları arasında, güzel giysileri içinde şöminenin rafına yaslanmıştı belki, onun mektuba bakışını seyrediyordu, annemi çırılçıplak seyrediyorum diye düşünmüyordu, zira nefret çıplaklıksa onu öyle uzun süredir giyiyordu ki elbisesi gibi olmuştu, hani tevazu için derler ya-----</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Böylece memleketinden ayrıldı. Yirmi sekiz yaşında okula gitti. Bunu hangisinin yaptığını bilmiyor ve umursamıyordu: annesi mi, avukat mı karar vermişti okula gitmesine, nedeni neydi hiç umrunda değildi, çünkü baştan beri annesinin de avukatın da ayrı ayrı şeyler planladığını biliyordu, bu planların ikisi de ne olduklarını öğrenmeye çalışacak kadar ilgisini çekmiyordu; avukatın, annesinin bir şeyler planladığını bildiğini biliyordu, ama annesi avukatın bir şeyler planladığını bilmiyordu, annesi istediği şeyi gerçekleştirirse avukat için de iyi olacaktı, yeter ki avukat kendi istediği şeyi bir saniye önce ya da en azından aynı anda gerçekleştirebilsin. Okula gitti; 'Tamam' dedi ve melezle vedalaştı ve okula gitti, yirmi sekiz yıl boyunca kimse bir kez olsun ona 'Şunu herkes nasıl yapıyorsa öyle yap; bu işi yarın, cuma ya da pazartesi saat dokuza kadar bitir' dememişti; belki melezi bile kullanmışlardı (daha doğrusu avukat kullanmıştı) - gün gelip de kendisini çitlerle çevrili bulmasın diye avukatın ona iliştirdiği o hafif bağdı melez (köstek değil). Belki annesi melezi, çocuğu, töreni öğrenmişti ve avukatın farkına varamadığı (Bon'un vurdumduymaz olsa da aptal olmadığını düşünen avukatın farkına varsa da inanmayacağı) bazı şeyler keşfetmiş ve oğlunu çağırtmıştı, o da gelmiş ve yine şömine rafına yaslanmıştı, belki meselenin ne olduğunu biliyordu, annesi ona söylemeden neler olduğunu anlamıştı, yüzünde gülümseme denebilecek bir ifadeyle rafa yaslanıyordu, ama bu aslında gülümseme değildi, sadece arkası görülmeyen, derinine inilemeyen bir ifadeydi ve annesi onu demir-rengi düz saçları yüzüne dökülmüş halde, artık mektuba bakmadığından onları geriye itme zahmetine bile girmeden gözleri ateş saçarak izliyordu, sesi telaştan, panikten ve korkudan oğluna harlayacak gibi oluyordu, ama kendini yatıştırmayı başarıyordu, zira ihanetten söz edemezdi, çünkü ona henüz bir şey anlatmamıştı ve o anda anlatma riskini göze alacak cesareti yoktu; - o ise gülümseme olmayan, sadece ardındakinin görünmesini engelleyen bir ifadeyle annesine bakıyordu, kabul ediyordu: 'Neden olmasın? Bütün erkekler yapıyor. Hem törenle. Çocuk hesapta yoktu ama oldu işte... Hem fena çocuk değil' ve annesi onu izliyor, ona dik dik bakıyordu, söylemesi gerekeni söyleyemiyordu, çünkü çok fazla ertelemişti: 'Ama sen. Sen başkasın' (bunu söylemesine gerek yoktu. Bon zaten biliyor olmalıydı, çünkü onu neden çağırttığını biliyordu, hatırlayamadığı bir zamandan beri, severek ya da sevmeyerek kadınlarla birlikte olmaya daha başlamadığı bir zamandan beri annesinin bir şeyler planladığını biliyordu, bunun ne olduğunu bilmese ve umursamasa bile) 'Neden olmasın?' dedi 'Erkekler er ya da geç evleniyorlar gibime geliyor. Hem ben bu kızı tanıyorum, başıma dert açmıyor. Törene gelince, o çoktan oldu bitti. Şu bir damlacık zenci kanı meselesine gelince---' çok konuşmasına, çok şey söylemesine gerek yoktu, <span style="font-style:italic">bu dünyaya baba namına yek az şeyle geldim öyle ki hayattayken hakaret edecek ve utandıracak pek çok erkek kardeşim var, bu yüzden de payıma düşen azıcık zarar ziyanı miras bırakacağım pek çok mirasçım </span>ölü, demesine gerek yoktu; sadece 'bir damlacık zenci kanı----' demiş, sonra karşısındaki yüzü izlemeye koyulmuştu, ümitsiz telaş ve korkuyu, sonra ayrıldı, belki ayrılmadan önce onu öptü, eline aldığı, hatta belki dudaklarına dokunan eli ölü gibiydi, belki çaresizce bir çıkış yolu aradığından; belki dışarı çıkarken annesi avukata gideceğini söylemişti; beş dakika beklesem onu şalına bürünmüş görebilirim. Öyleyse muhtemelen bu gece her şeyi öğrenebileceğim - ama umrumda değil. Belki o gece, belki onu bulabildilerse, haber gönderebildilerse gece olmadan öğrendi, çünkü annesi avukata gitmişti. Tam da avukatın beklediği şeydi bu. Belki daha kadın doğru düzgün anlatmaya başlamadan bir lambanın fitili yükseltilir gibi beliren o yumuşak beyaz aydınlık avukatın etrafım sarmıştı; belki kız? kız? kız? sözcüklerinin asla yazılmadığı o boşluğa kendi eliyle yazdığını görür gibi oluyordu. Çünkü belki avukatın derdi, tasası ve endişesi baştan beri buydu; kadın Bon'un babasının kim olduğunu söylememesi için ondan söz aldığından beri bunu yapma fırsatı kolluyor, nasıl yapabileceğini kuruyordu, zira Bon'a söylerse Bon'un belki inanacağını belki inanmayacağını; ama mutlaka annesine gidip avukatın kendisine söylediklerini aktaracağını biliyordu, o zaman (avukat) batardı, kimseye bir zarar verdiğinden değil, çünkü bundan zarar gelmezdi, zira vaziyeti değiştirmezdi, paranoyak müşterisinin sözüne karşı geldiğinden batardı. Belki bürosunda oturup paraları birbirine ekleyip çıkarırken ve Sutpen'den alacaklarını eklerken (Bon'un gerçeği öğrendiğinde ne yapacağından hiç şüphesi yoktu; muhtemelen uzun zaman önce Bon'a düşünebildiğini söyleyerek iltifatta bulunmuştu, babasını kendi kendine bulamayacak kadar vurdumduymaz ve tembel olsa da birisi ona doğru hamleyi gösterdiğinde bu durumdan faydalanmayacak kadar aptal değildi; Bon'un sevgi, şeref ya da Tanrı ve hukuk nezdinde her hangi bir şeyden dolayı kendisine gösterileni yapmayı reddetmesi halinde avukat artık nefes almadığını kanıtlamayı dahi düşünmüştü) - belki onca zaman huzurunu kaçıran buydu: Bon'u gerçeği kendi kendisinin öğrenebileceği veya birisinin -anne ya da babasının- ona söyleyebileceği bir noktaya nasıl getireceği. Bu yüzden de belki daha kadın bürodan çıkarken -ya da en azından Henry'nin gittiği okulun Mississippi Üniversitesi olduğundan emin olmak için kasayı açıp, gizli çekmeceye bakar bakmaz- kız? kız? kız? sözcüklerini hiç yazmadığı o boşluğa hızla yazmaya başlamıştı - belki yine tarihiyle: <span style="font-style:italic">1859. İki çocuk. Diyelim 1860,20 sene. Senelik artış esas değerin %200'ü artı menkuller artı kazanılmış itibar. Ort. değ. 1860 itibariyle 100.000. Soru: çifteşlilik tehdidi, Evet ya da Hayır. Olası Hayır. Ensest tehdidi: Mümkün Evet </span>ve el noktayı koymadan önce hareket etmeye devam ediyor, Mümkün'ü silip Kesin yazıyor, altını çiziyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Okula gitmek de umrunda değildi; sadece 'Tamam' demişti. Çünkü belki artık annesinin ne istediğini bilmediğini ve asla bilemeyeceğini anlamıştı, bu yüzden de onu alt edemezdi (belki de melezden kadınları asla alt edemeyeceğini ve akıllıysan ya da gürültü patırtıdan hoşlanmıyorsan buna kalkışmaman gerektiğini öğrenmişti), ama avukatın tek istediğinin para olduğunu fark etmişti; bu yüzden de karşılaşacağı her şeyi yenebileceğine inanma yanılgısına düşmezse, sakin ve tetikte olursa en azından bir kısmını yenebilirdi. - Bu yüzden de 'Tamam' dedi ve annesinin güzel giysilerle güzel yatak takımlarını sandıklara, bavullara doldurmasına göz yumdu, belki avukatın bürosuna da uzandı ve gülümseme denebilecek o şeyin ardından avukatı seyretti, atlarının buharlıya yüklenmesi, fazladan bir uşak alınması ve gerekli paranın ayarlanması söz konusu olduğunda yaptığı dirsek hareketini seyretti; avukatın oturaklı baba rolü oynayarak ilim irfandan, kültürden, onu hayattaki mevkiine hazırlayacak ve cilalayacak Latince ve Yunanca'dan, azmetmiş birinin bunu her yerde, hatta kendi kütüphanesinde bile öğrenebileceğinden söz edişini o gülümsemenin ardından izledi; ama öyle bir şey, kültürün öyle bir niteliği vardı ki ancak manastırımsı bir yerde - diyelim ki gizli ve küçük (ama birinci sınıf, birinci sınıf) bir ünivesitenin - münzevi tekdüzeliğinde edinilebilirdi; - ve o----" (ikisi de 'Bon' demedi. Shreve'in 'o' derken kimi kastettiği konusunda aralarında henüz hiçbir yanlış anlama olmamıştı) "---ardındakileri göstermemesi gereken o ifadenin arkasında nezaketle ve sessizce dinliyordu, sonunda bir soru sordu, belki nezaketle ve incelikle avukatın sözünü kesti -ince bir alay, bir istihza yoktu sesinde hiç- 'Bu okulun adı ne demiştiniz?': annesiyle ilk konuştuğu andan beri ezberlediği üniversitenin adının yazılı olduğu kâğıdı bulmak için belgeleri karıştırırken avukat epeyce dirsek hareketi yaptı: 'Mississippi Üniversitesi,'---Nerede demiştin?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Oxford'da” dedi Quentin. "Bizim oradan hemen hemen altmış kilometre----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"----'Oxford'. Sonra kâğıtlar tekrar kımıltısız kaldı, çünkü avukat konuşuyordu: sadece on sene önce kurulmuş küçük bir üniversiteyi anlatıyordu, orada onu derslerinden ayartabilecek hiçbir şey yoktu (orada bir bakıma bilgelik bakir olacaktı, en azından elden düşme olmayacaktı) annesi vefat ettikten sonra temsil edeceği ekonomik güç ve edineceği mevki düşünüldüğünde (kuşkusuz yakında patlak verecek savaşın, hepimizin umduğu ve şüphe etmediği başarılı neticeyle bitmesi kaydıyla) yüce kaderinin bağlı olduğu bu ülkenin başka bir bölümünü, taşrasını inceleme imkânı bulacaktı; bu söylenenleri o ifadenin arkasında dinliyordu 'Demek hukuk mesleğini tavsiye etmiyorsunuz öyle mi?' dedi, bunun üzerinde avukat bir anlığına sustu, ama fazla uzun değil; belki bir duraklama denemeyecek kadar kısa ve anlaşılmaz bir an; o da Bon'a bakıyordu: 'Hukukun sana cazip gelebileceği hiç aklıma gelmemişti' dedi, bunun üzerine Bon: 'Kılıç kullanmayı öğrenmek de ilk anda bana fazla cazip gelmemişti. Ama hayatımda en az bir kere öğrenmiş olmaktan çok memnun kaldım' sonra avukat yumuşak ve rahat bir tavırla: 'Madem öyle mutlaka hukuk olsun. Annen çok şaş— sevinecek' dedi. 'Tamam,' dedi karşılık olarak, 'hoşçakal' değil; umrunda değildi; belki meleze bile hoşçakal dememişti, o gözyaşlarına, ağıtlara, hatta belki dizlerine sarılmış yumuşak, çaresiz manolya-rengi kollara hoşçakal dememiş, o kemiksiz çelik prangaların (mesela) bir buçuk metre üzerinde gülümseme denemeyecek, sadece ardındakilerin görünmesini engelleyen o ifadeyle öylece durmuştu. Çünkü onları yenemezsin: sadece kaçarsın (Tanrı'ya şükür kaçabilirsin, kadınlarla erkeklerin çifter çifter dizildiği ve dokuz kuka oyunundaki gibi yerle bir edildiği bir dayanışmadan, bütün dünyayı kaplayan iki metre kalınlığında tek parça bir kurtlu-peynir dayanışmasından kaçabilirsin; kadınların fişek-yataklı kalçalarının onları sıkı sıkı tuttuğu yere tamı tamına oturan o eril kalçasız, uca doğru incelen mıhtan hangi Tanrılar mesulse onlar sayesinde); - hoşçakal dememişti: tamam demişti: ve bir gece fenerler arasında iskelede ilerledi, muhtemelen onu geçirmeye sadece avukat gelmişti, o da iyi yolculuklar dilemek için değil, gerçekten tekneye bindiğine emin olmak için. Yeni fazladan zenci özel kamarada bavulları açmış, güzel giysileri çıkartmıştı, akşam yemeği için hanımlar çoktan salonda, erkekler barda toplanmıştı, son hazırlıklarını yapıyorlardı, ama o orada değildi; o tek başına güvertedeydi, belki ağzında bir puro vardı, şehrin uzaklaşmasını, ışıklarının kırpışarak parıldamasını, şehrin batıp kayboluşunu seyrediyordu, sonra bütün hareket durdu, kımıltısız, ilerlemeyen tekne bacalardan çıkan iki kıvılcımlı duman halatıyla yıldızlara asılı kalakaldı. Kimbilir neler düşünüyordu, nasıl ciddi bir tartma ve eleme harekâtına girişmişti, o ki senelerdir annesinin bir şeylerin peşinde olduğunun farkındaydı, gerçi bunun ne olduğunu bilmiyordu (muhtemelen öğrenebileceğine de inanmıyordu); avukatın da bir şeylerin peşinde olduğunu biliyordu, ama onunki paraydı, yine de erkek olmasından kaynaklanan sınırları dahilinde avukat adeta kapalı bir kutu olan annesi kadar tehlikeliydi; şimdi bir de bu çıkmıştı -bu okul, bu üniversite- hem yirmi sekiz yaşında. O kadar olsa gene iyi, hiç duymadığı, on sene öncesine kadar var olmayan bir üniversite; hem bu okulu seçenin bizzat avukat olduğunu da biliyordu - nasıl ciddi, nasıl dalgın, nasıl kaşları çatık, Neden? Neden? Neden bu üniversite, o kadar okul dururken neden bu? - belki duman soluyan makinelerin arasında yapayalnız dururken cevabı yakalar gibi olmuştu, tamamlanmayı bekleyen bir yap-bozu, adeta görüş sahasının hemen dışında pusuda yatan, çözülmesi imkânsız, karışık, ayırt edilmez, yine de tamamlanması an meselesi, ona bir şimşek gibi bir anda bütün hayatının, geçmişinin -Haiti'nin, çocukluğunun, avukatın, annesi olan kadının- anlamını gösterecek bir yap-bozu görür gibi oluyordu. Belki mektup da ayaklarının altındaydı, karanlıkta bir yerlerde, üzerinde durduğu güvertenin altında - üzerinde Thomas Sutpen Sutpen'in Yüzkilometrekaresi değil, Sayın Henry Sutpen, Mississippi Üniversitesi Yurdu, Oxford, Mississippi yazıyordu: günün birinde Henry ona bu mektubu gösterecekti ve Bon kendisinden neredeyse on yaş küçük delikanlının masum yüzüne usul usul yayılan bir aydınlanmayla değil, bir yıldırımla, bir parlamayla bakacaktı (görünürde bir babasının olmaması bir yana, bebekliğinde bile, ona asla bir babasının olmadığını öğreten her an uyanık fitneci bir eğilimle çevrili bulmuştu kendini, annesi limbodaki misafirliğinden, zayıf insan etinin dayanamadığı tanrısız karanlık güçlerden kaçan zayıf duyuların sığındığı o mübarek hafıza kaybından çıkagelmiş, uyanıp kendini hamile bulmuştu, çığlık atmış, haykırmış, kıvranmıştı, ama doğumun feci sancılarından değil, şişen uzuvlarını kabullenemediğinden; annesinden bir baba vasıtasıyla doğal bir yoldan doğmamıştı, bütün dizginsiz dehşet ve karanlığın o eski cehennemi ölümsüz erkek unsurundan annesinin bedenine damlamış ve dışarı taşmıştı) bu esnada bir tarafı şöyle diyecekti Benim alnım benim kafatasım benim çenem benim ellerim bir tarafıysa Bekle. Bekle. Ne malum. Gördüğün şeyin baktığın şey olduğu, gördüğüne inandığın şey olduğu ne malum. Bekle. Bekle, diyecekti. - Mektubu yazmaya----" bu sefer Bon'u kastetmemişti, yinede Quentin hiç zorluk çekmeden avukatı kastettiğini anlamış gibiydi "-----belki de rapora, kız? kız? kız? sözcüklerinin boşluğuna eklediği son maddeyi yazmayı bitirir bitirmez başlamıştı, bir taraftan da düşünüyordu Artık kesinlikle bilmemeli, oraya gidene kadar kimse ona söylememeli, kızla ikisi - gençlik aşkının nasıl bir şey olduğunu kendi gençliğinden hatırlamıyordu, hatırlasa da inanmazdı yine de tıpkı cesareti ve gururu kullanacağı gibi bunu da kullanmaya can atıyordu, bastırılmış vahşi ısrarlı kanı, dokunmaya aç hafif elleri düşünmüyordu, bu Oxford denen yerle Sutpen'in Yüzkilometrekaresi'nin arasında sadece bir günlük mesafe olduğunu ve Henry'nin çoktan Üniversiteye kaydolduğunu düşünüyordu, bu yüzden de avukat belki hayatında ilk defa Tanrı'ya bile inandı: <span style="font-style:italic">Sevgili Bay Sutpen: Bu mektubun altındaki imzayı tanımayacaksınız, yazanın mevkii ve durumundan da habersizsiniz, oysa ileriki bir zamanda tanışma umudunun teminatı olacak ölçüde gizlisi saklısı olmayan bu mevkiin yansıttığı bir değer ve (umarım) itibar mevcut - bu değer ve itibarın kaynağı asil ve mevki sahibi iki kişi, birisi bir hanım, dul bir anne, bu mektubun yazıldığı şehirde vaziyetine yaraşır bir münzevi hayatı sürüyor, diğeri genç bir beyefendi, bu hanımın oğlu, siz bu mektubu okuduğunuz sırada ya da okuduktan kısa bir süre sonra sizinle aynı ilim irfan Mahkemesi önünde davacı olacak. Bu mektubu bu beyefendinin yararına yazıyorum. Hayır, yarar demekle hata ettim; bu terim, Efendim, sizin gibi eyaletinizin önde gelen ailelerinden birinin oğlu olma bahtiyarlığına ermiş birine sarf edilmiş olsa bile ne bu hanımefendi annenin ne de genç beyefendinin böyle bir terim kullandığımı bilmesini istemem. Gerçekten de bunu hiç yazmamış olmayı isterdim. Ama yazdım; yazmış bulundum; dönüşü yok; bu mektupta bir alttan alma sezerseniz </span><span style="font-style:italic">biliniz ki anneyle de oğulla da alakası yoktur, söz konusu kişilere hukuk danışmanlığı yapan birinin mütevazı kaleminden kaynaklanmaktadır; senelerdir cömertlikleri sayesinde et, ekmek, ateş, çatı bulan birinin (bunu itiraf değil ilan ediyorum) hiç bilmese bile geçen onca zamanda öğreneceği sadakat ve minnettarlıkla yazılmıştır, bu hisler bu kişiyi aracı amacının gerisinde kalan bir harekete sevk etmiştir, zira bunu yazan neyse odur, başka bir iddiası yoktur. Bu nedenle, Efendim, bunu mazeretsiz bir küstahlık addetmeyin, üzerime vazife olmayan bu işi, bu mektubun okunduğu yerde mevkii açıklama ve tekrar gerektirmeyen genç bir beyefendiye, yazıldığı yerde mevkii açıklama ve tekrar gerektirmeyen diğer bir genç beyefendinin tanıştırılması kabul edin.</span> - Hoşçakal dememişti; tamam demişti, öyle çok babası vardı ki ne sevgi ve gurur edinmişti, ne de verebilirdi, paylaşabileceği ya da hediye edebileceği ne onuru, ne de utancı vardı; kedi gibi onun için her yer birdi - kozmopolit New Orleans ya da pastoral Mississippi fark etmezdi: miras aldığı ve bırakabileceği Floransa lambaları, sırmalı tuvalet oturakları, ipekli çerçeveli aynaları ya da topu topu on yıllık küçük bir taşra üniversitesi fark etmezdi; melezin yatak odasındaki şampanya ya da bir papaz hücresindeki yeni kaba masa üzerinde viski fark etmezdi; karşına kimin çıktığı da önemli değildi, okula gelene kadar belli ki baba evinden uzakta (belki geceleyin açık havada ateş başında koşan köpekleri dinleyerek yatmak dışında) on on beş gece geçirmemiş pastoral bir veliahtın, onun giyinişini, hareketlerini, konuşmasını farkında olmadan taklit eden bir delikanlının ne önemi olabilirdi, ta ki bir gece (delikanlı) içki içerken ağzından bir şey kaçırana kadar - hayır, kaçırmak denemez: zar zor bir şeyler anlatmaya çalışıyor: o ise (delikanlıdan neredeyse on yaş büyük, kozmopolitan, üzerinde delikanlının daha önce hiç benzerini görmediği ve sadece kadınların giydiğini zannettiği ipek bir sabahlıkla, uzanıyor) delikanlının kıpkırmızı olduğu halde yüzüne bakışını, gözlerini kaçırmadan durduk yerde zorlana zorlana konuşmaya başlamasını seyrediyor: 'Bir erkek kardeşim olsaydı benden küçük olmasını istemezdim' o: 'Öyle mi?' diyor, delikanlı: 'Öyle. Benden büyük olmasını isterdim,' diyor, o: 'Toprak sahibi bir babanın oğlu asla bir ağabey istemez' diyor, delikanlı: 'Ben isterdim,' diyor ötekinin, o gizemli zevk ve lüks düşkününün gözlerine bakıyor, artık ayakta, dimdik, ipince (çünkü çok genç) yüzü kıpkırmızı, ama başı yukarıda, gözlerini kaçırmıyor: 'Evet. Hem onun tam senin gibi olmasını isterdim' sonra o: 'Öyle mi? Viski sırası sende. Ya iç ya ver.'</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Şimdi," dedi Shreve, "aşktan söz edeceğiz." Ama tıpkı o dediğinde kimi kastettiğini açıklaması gerekmediği gibi bunu söylemesine de gerek yoktu, zira ikisinin de aklında başka bir şey yoktu; çok şey yaşanmıştı, üzerinden geçmek gereken çok şey vardı ve onlardan başka bu işi yapacak kimse yoktu, hani kamp ateşi yakmadan önce birinin yaprakları tırmıkla toplaması gerekir ya onu yapıyorlardı. Bu yüzden kimin konuştuğu ikisi için de o kadar önemli değildi, zira bu işi icra ve ikmal eden sadece konuşma değildi, konuşmayla dinlemenin mutlu evliliğiydi, aşka geçebilmek için, açmaz ya da çelişkiyle anılabilecek, ama kusur ya da yanlışla anılamayacak aşka geçebilmek, bu talebi bu ihtiyacı karşılayabilmek için birbirlerinin hatalarını bağışlıyor, görmezden geliyor, unutuyorlardı - tartıştıkları (daha doğrusu içinde yaşadıkları) bu hayali yaratırken yapıyorlardı yanlışlıkları, dinliyor, eliyor, hataları safdışı ediyor ve doğru görünenleri ya da ilk izlenimlerine uyanları muhafaza ediyorlardı. "Şimdi aşka gelelim. Judith'i daha görmeden hakkında her şeyi öğrenmiş olmalı - nasıl göründüğünü, hatta aile erkeklerinin bile fazlaca bilmesi uygun kaçmayan taşralı kadın dünyasında geçirdiği mahrem saatleri öğrenmiş olmalı; hem tek soru sormaya gerek duymadan. Tanrım, üzerine boca edilmiş olmalı. Henry ondan sadece kadınların giydiğini sandığı sabahlıklar ve terliklerle bir yatak odasında uzanmayı, kadınların kullandığı parfümlere benzeyen hafif, ama belirgin bir koku sürmeyi, kadınlar gibi sigara içmeyi, ama bunları en patavatsız ve kaba erkekler dışında kimsenin bir kadınla kıyaslamayı aklına getirmeyeceği şekilde tembel ve ölümcül bir kendine güvenle yapmayı öğrenirken geceler geceler geçmiş olmalı (öğretmeye, eğitmeye, akıl hocasını oynamaya talip değildi - belki sonradan sonraya kendini tutamamıştı; kim bilir kaç kere bakmıştı Henry'nin yüzüne, paylaşmadığımız kanın mayası araya karışmasa, işte benim kafatasım, benim alnım, göz çukurlarım, şekli ve duruşuyla benim çenem, bunların ardında kısmen benim düşüncelerim, benim baktığım gibi bakmayı bilse o da bütün bunları benim yüzümde görebilir diye düşünmemişti ama var olması için gerekli olan o yabancı kan biraz gizlese de, biraz geride bıraksa da ikimizi de gelecek dediğimiz o kör raslantısal karanlıktan şekillendiren adamın yüzü işte orada; orada -orada- büyük bir istekle, iyice odaklanarak, korkunç bir gereksinimle o yabancı mayayı üzerinden ayırırsam, sahip olduğumu bilmediğim için hiç eksikliğini hissetmediğim kardeşimin değil, babamın yüzünü görebilirim, yokluğunun gölgesinden ruhumun babasız doğmuşluğunu asla kurtaramadığım babamın yüzünü diye düşünmüştü; - içinde yaltaklanmanın zerresi olmayan hevesi, gururunun bir gıdımından bile vazgeçmeyen alçakgönüllülüğü -mutlak bir ruh tesliminin sadece kabuğu olan, bilinçsiz giyim, konuşma, hareket taklitlerini- seyrederken kim bilir hangi noktada, istesem dünden hazır bu et ve kemikle neler yapmam ki, benimle aynı kaynaktan çıkan, ama benim gibi nefret, öfke ve bağışlamazlık içinde fışkırıp gölgeden akmak yerine huzur ve memnuniyetle çıkıp tekdüze de olsa kesintisiz gün ışığında akan bu et, bu kemik, bu ruhla neler yapmam -bu uysal ve hevesli kili o babanın sokamayacağı ne şekillere sokarım- belki de, mutlaka o kanda iyi bir şeyler vardı, ama onu şekillendirecek birisi yoktu, ama artık çok geç: kendi kendine bunların saçma olduğunu, böyle raslantıların ancak kitaplarda olabileceğini söylediği de olmuştu - bezginlikle, kadercilikle, o uslanmaz kedi yalnızlığıyla- Hödük piç kurusu. Ondan nasıl kurtulmalı diyordu, sonra öteki ses devreye giriyordu: Öyle demek istemiyorsun: cevap veriyordu: Peki. Ama hödük piç kurusunda ısrarlıyım) ve birlikte ata bindikleri (Henry onun at sürüşünü de taklit ediyordu, oysa kendisi daha iyi sürücüydü, belki Bon'un stil diyebileceği bir şeye sahip değildi, ama ata binme konusundan ondan daha deneyimliydi, onun için yürümek gibi bir şeydi, her şeyi her yerde her durumda sürebilirdi) o günler o ikindiler boyu Henry'nin heyecanlı gerçekdışı konuşmasının içine çekildiğini, battığını, onların (üçünün: kendisi, Henry ve hiç görmediği, belki merak bile etmediği kız kardeşinin) dışında hiçbir şeyin olmadığı bir dünyaya tercüme edildiğini hissediyordu, Henry'nin yanında atını sürüyor, onu dinliyordu, soru sormasına gerek yoktu; yanındaki adamla kardeş olabileceğinden zerrece şüphelenmeyen, nefesi ses tellerini her titretişinde Bundan böyle benim ve kız kardeşimin evi senin olacak, benim ve kız kardeşimin hayatı senin olacak diyen bu delikanlıyı konuşmaya teşvik etmesine gerek yoktu; tam zıt konumlarda olsalardı, Henry yabancı, kendisi has evlat olsaydı ve şüphe ettiği şeyi bilseydi, onun bu söylediklerini söyler miydi merak ediyordu; sonra (Bon) en nihayet razı oldu, 'Tamam. Noel'de seninle geleceğim' dedi, Henry'nin peri masalının üçüncü sakinini görmek için değil, kız kardeşini görmek için değil, çünkü onu bir kez olsun düşünmemişti: sadece onun hakkında söylenenleri dinlemişti: En nihayet onu göreceğim, asla görmemek üzere yetiştirildiğim, hatta ihtiyaç duymadan yaşamayı öğrendiğim adamı göreceğim diye düşünüyordu, eve girip de onu peydahlayan adamı gördüğünde babası olup olmadığını anlayacağını düşünüyordu belki; bir parlama olacaktı aralarında, inkâr edilemez bir anlık bir itiraf ve kesinlikle emin olacaktı, sonsuza kadar - belki Sadece bunu istiyorum, diye düşünüyordu. Oğlu olduğumu söylemesine bile gerek yok; böyle bir şey yapmasına gerek olmadığını, böyle bir beklentimin olmadığını, bundan incinmeyeceğimi ona hemen anlatıveririm, tıpkı onun bana hemen oğlu olduğumu belli edeceği gibi, belki yüzünde gülümsemeye benzeyen, ama gülümseme olmayan, hödük bir piç kurusunun bile ardındakileri göremeyeceği o ifadeyle düşünüyordu: En azından annemin oğluyum: ben de onun gibi ne istediğimi bilmiyorum. Çünkü ne istediğini gayet iyi biliyordu; bu sadece lafın gelişiydi - sır da olsa gizli de olsa o fiziksel dokunuşu istiyordu - kendi tenini ısıtmak için miras aldığı o kanla, kendisi doğmadan çok önce ısınmış bu tenin dokunuşunu istiyordu, o öldükten, hatta kendisi öldükten çok sonra bile o ilk tenden miras aldığı bu kanı sımsıcak ve uğultuyla akacağı damarlara ve organlara miras bırakacaktı. Sonunda Noel geldi ve Henry'yle birlikte Sutpen'in Yüzkilometrekaresi'ne uzanan altmış kilometrelik yola düzüldüler, Henry hâlâ konuşuyordu, üçünün (kendisinin, dostunun ve hiç görmediği (Henry bilmese de) hiç düşünmediği, sadece daha acil düşünceleri ardından dinlediği kız kardeşi) içinde var oldukları, yaşadıkları, hatta belki tenden azade haller olarak dolaştıkları o peri masalı balonunu sürekli üfleyerek gergin, hafif ve yanardöner tutuyordu. Henry muhtemelen eve yaklaştıkça Bon'un suskunlaştığını, hiçbir konuda fazla bir şey söylemediğini, hatta daha az dinlediğini fark etmemişti. Sonra Bon eve girdi: belki yüzüne bir bakan olsa, onun Henry'nin yüzünde görmeye alışık olduğu ifadeyi görebilirdi -alçakgönüllülükle, ama gururla sunulan tam bir teslimiyet- belki kendi kendine Hem ne istediğimi bilmiyorum hem de görünen o ki zannettiğimden çok daha toyum diyordu: ve muhtemelen babası olan adamı gördü, hiçbir şey olmadı -ne bir şok, ne de konuşmanın engellemeye yetişemeyeceği o sıcak ten anlaşması- hiçbir şey. Orada tam on gün kaldı, Henry'nin Üniversitede taklit etmeye başladığı gizemli, zevk düşkünü, ipeksi mozaik kını içindeki çelik kılıç olarak değil, sadece, bir sanat nesnesi olarak görüldü, çünkü Bayan Sutpen onu (baban demişti ya) görgü ve moda timsali bir sanat nesnesi olarak kabul etmiş (baban öyle dememiş miydi?) ve bu kabulü dayatmıştı (aralarında fiyatı yükselten çıkmasa hemen Judith'i verip onu satın alırdı - yoksa bunu söyleyen baban değil miydi?) Henry'yi de alıp ortadan kaybolana kadar Bayan Sutpen'in gözünde öyle kaldı, zaten onu bir daha hiç görmedi, sonra savaş, dert, tasa, açlık, onu unuttuğunu bile hatırlamasına imkân vermeyecek ölçüde doldurdu günlerini. (Kıza, kız kardeşe, bakireye gelince - Tanrım, o gün onlar yoldan eve doğru ilerlerken ne gördü kim bilir, ne dua etti, hangi masal ülkesinden çıkagelen nasıl bir genç kız rüyasıydı karşısındaki, bu ipeksi, trajik Launcelot kaba saba tenekelerine bürünmemişti, otuzuna az bir şey kalmıştı, kendisinden on yaş büyüktü, yorgundu, Henry'nin mektuplarından çıkarttığı kim bilir ne tecrübelere, ne zevklere doymuştu). Ayrılık günü geldiğinde Sutpen'den hâlâ bir işaret yoktu; Henry'yle ikisi yola çıkana kadar hiç işaret gelmedi, ayrılırlarken o yüzde ilk gördüğü zamankinden farklı bir şey yoktu, oysa sakal olmasa orada gerçeği görebilirdi, o zaman bir işarete de gerek kalmazdı; kendi yüzünü gören gözlerde hiçbir işaret yoktu, çünkü onları saklayabilecek bir sakal yoktu, gözlerde olsa mutlaka görürdü gerçeği: ama içlerinde hiç pırıltı yoktu: bu yüzden işaretin yüzde olduğunun farkındaydı, çünkü karşısındakinin kendi yüzündeki işareti gördüğünü biliyordu, ertesi sene Noel arifesinde Henry babasının hiçbir şey dememesinden, hiçbir şey yapmamasından yalan söylemediğini nasıl anlayacaksa şimdi o da aynı şekilde biliyordu. Sakal bırakmasının sebebinin bu olduğunu düşündü belki, belki baştan beri hep o sakalın arkasına gizlendiğini düşündü, iyi ama neden? neden? Ama neden? Neden? diyordu, çünkü istediği çok azdı, karşısındakinin o işareti gizlice vermek istemesini anlayışla karşılayabilirdi, nedenini anlayamasa da bu işaretin gizlice verilmesinden memnun olurdu, bütün bunların arasında Tanrım, toyum, toyum ama farkında bile değildim; bana toy olduğumu bile söylemediler diye düşünüyordu, insanın babasının fiziksel cesaretten kaçışını izlerken kapıldığı çaresizlik ve utancı hissediyordu, Kaçan ben olmalıydım; ben, ben, Annemin kanındaki tahammül edemediği o şeyle bozulmamış, lekelenmemiş kanı taşıyan o değil, — Dur," diye bağırdı Shreve, oysa Quentin konuşmamıştı: sadece hâlâ gevşek ve büzüşmüş  duran vücudundaki bir toparlanma konuşacağı hissini vermişti, çünkü Shreve Dur. Dur demişti Quentin konuşmaya başlayamadan. "Çünkü Judith'e bakmamıştı bile. Tamam onu görmüştü, bunun için bol bol fırsat bulmuştu; zaten istese de görmemezlik edemezdi, çünkü Bayan Sutpen her şeyi ayarlamıştı - okul kitaplarındaki ölü generallerin seferleri gibi önceden tasarlanmış, düzenlenmiş, gerçekleştirilmiş mahremiyet anlarıyla dolu on gün, kütüphanelerde, salonlarda, öğleden sonra fayton gezintilerinde - hepsi üç ay önceden tasarlanmıştı, Bayan Sutpen Henry'nin ilk mektubunda Bon'un adını gördüğü ilk andan itibaren, belki Judith bile kendini bir japon balığı çiftinin parçası gibi hissetmeye başlamıştı: hem Bon onunla konuşuyordu da, genç olsun yaşlı olsun er geç gübre gibi kokmaya başlayan erkeklerden başkasını görmemiş bir köy kızıyla ne kadar konuşulursa; salondaki altın yaldızlı koltuklarda oturan geçkin hanımla konuştuğu gibi konuşuyordu, tek farkı kızın yanındayken bütün konuşmayı kendisinin yapmak zorunda kalmasıydı, oysa geçkin hanımın yanındayken kendini kurtaracak bir bahane bulamıyor, Henry'nin gelip onu almasını bekliyordu. Hatta belki o sıralarda Judith hakkında düşünmüştü bile; belki kendi kendine imkânsız bu; gerçekten öyle olsaydı her gün bana böyle bakıp bir işaret vermemesi mümkün olmazdı dediği zamanlarda düşünmüştü, hatta Kolay olacak demişti, yemek masasında şampanyayı bırakıp büfedeki viskiye doğru ilerlerken bir sehpanın üzerindeki limon şerbetinin yanında durup Çok kolay olurdu ama isteyen kim demek gibi. -----Nasıl beğendin mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Ama bu aşk değil," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Neden ki? Çünkü dinle. Şu yaşlı hanım, Rosa Teyze ne demişti? Bazı şeyler belli bir şekilde olmak zorundadır, öyle olan şeylerden daha fazla öyle olmak zorundadır, öyle olup olmadıklarının zırnık önemi yoktur. Durum buydu. Sadece henüz zaman bulamamıştı. Tanrım, işin nereye varacağını baştan beri biliyor olmalıydı. O avukatın düşündüğü gibi, aptal değildi; esas mesele aptal-olmayışmın avukatın düşündüğü şekilde bir aptal-olmayış olmamasıydı. Bunun gerçekleşeceğini biliyordu. Diyelim o şerbetin yanından geçtin, hatta büfedeki viskiye ulaşacağından eminsin, yine de yarın sabah o şerbeti isteyeceğini biliyorsun, sonra o viskinin yanma gidiyorsun ve o şerbeti içmek istediğini ancak o zaman anlıyorsun; belki büfeye bile gitmiyorsun, kirli porselenlerin, buruşmuş ipek peçetelerin arasında yemek masasında duran şampanyaya dönüp bir bakıyorsun, birdenbire oraya da geri dönmek istemediğini anlıyorsun. Bu bir seçim meselesi değil, şampanya viski ya da şerbetten birini seçmen gerekmiyor, ama birdenbire (daha önce baharını hiç görmediği o memlekete bahar gelmiş olacak, Kuzey Mississippi'nin Louisiana'dan daha sert bir iklimi olduğunu söylemiştin, kızılcık çiçekleri, menekşeler, erken açan kokusuz çiçekler, toprak ve geceler hâlâ biraz serin, akçaağaçlarla erguvanların sert sıkı nemli tomurcukları genç kızların meme uçları gibi, sedirlerde bile o zamana kadar hiç görmediği bir gençlik var) o şerbetten başka bir şey istemediğini, hiç istememiş olduğunu fark ediyorsun, onu uzun zamandır delice arzuladığını anlıyorsun - dahası o şerbetin orada seni beklediğini biliyorsun. Başka birini değil seni, başka biri dokunacak olsa dikenlerini batıracağını, ama senin elinde açık bir çiçek gibi olacağını sadece o bardağa bakmakla biliyorsun; Bon buna alışık değildi, zira şimdiye kadar bütün bardaklar onları alması için kolaylık göstermişler, can atmışlardı, içlerinde de şerbet değil şampanya, en azından sofra şarabı vardı. Hepsi bu da değil. Şüphelendiği şeyin doğru olabileceğini biliyordu ya da doğru olup olmadığını bilmiyordu. Esas sebebin ensest olasılığı olmadığını kim söyleyebilir, çünkü kim âşık olmuştur da tensel temasın beyhude geçiciliğini keşfetmemiştir; o kısacık her şey bittiğinde hem aşktan, hem zevkten çekilmek zorunda olduğunu, kendi çöpünü ve artıklarını -dünyada peşin sıra sürüklediğin şapkaları, pantolonları, ayakkabıları- toplayarak çekilmen gerektiğini kim fark etmemiştir, zira tanrılar da buna göz yumar, tanrılar da bunu yapar, kapana kısılmış ve yağmalanmış o anın üzerinde unutkan unutkan süzülen o hülyalı sınırsız çiftleşme, o: yoktu:var:vardı sadece ağırlıksız puf puf fillerle balinaların bir imtiyazıdır: ama belki işin içine günah da girdiğinde kaçmana, tekleşmene, geri dönmene izin verilmeyecekti. —Değil mi?" Sustu; artık sözü kolayca kesilebilirdi. Artık Quentin konuşabilirdi, ama konuşmadı. Eskisi gibi oturdu öylece, elleri pantolon ceplerinde, omuzları büzülmüş, yüzü önde, her zamankinden daha ufak görünüyordu, çünkü ince uzundu - yirmi yaşında olmasına rağmen hâlâ ergenliğin son bir yankısı vardı anatomisinde, narin kemiklerinde - yani ondan daha küçük görünen karşısındaki delikanlının melek heykelciklerini andıran tombulluğuyla kıyaslandığında ufalmış gibiydi, Shreve'in cüssesi ve kilosu onu daha da genç gösteriyordu, on dört yaşındaki bir çocuktan on on beş kilo fazla olan on iki yaşındaki bir çocuğun yine de ondan küçük görünmesi gibi, çünkü on dört yaşındaki çocuk bir zamanlar sahip olduğu o tombulluğu (istese de istemese de) kaybetmiştir, ne bir oğlana ne de bir kıza ait olmayan o bakirelik hali uğruna satmıştır.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bilmiyorum," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Tamam," dedi Shreve. "Belki ben de bilmiyorum. Sadece, Tanrım günün birinde âşık olmak zorundasın. Ama kimse seni bununla yenemez. Tanrı'nın İsa'nın doğmasını sağlayıp ona marangoz aletlerini verdikten sonra, o aletlerle yapacak hiçbir şey vermemesi gibi olur. Buna inanmıyor musun?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bilmiyorum," dedi Quentin. Kımıldamadı. Shreve ona baktı. Konuşmadıklarında bile nefesleri türbemsi atmosferde usul usul buharlaşıyordu. Çanlar gece yarısını bir süre önce çalmış olmalıydı.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Yani senin için bir önemi olmadığını mı söylemek istiyorsun?" Quentin cevap vermedi. "Doğru. Söyleme. Çünkü yalan söylediğini anlarım. - Tamam o zaman. Dinle. Çünkü aşk meselesini dert etmesine gerek yoktu, çünkü o kendi yolunu bulurdu. Belki üzerinde kara bir yazgı, bir lanet taşıdığını biliyordu, öyle ya da böyle bazı şeylerin mutlaka belli bir biçimde olması gerektiğini söyleyen Rosa Teyzenin dediği gibi, sadece hesabı görmek için, eski bir sayfanın üzerine Ödendi yazabilmek, böylece defteri tutanların o sayfayı koparmasını, yakmasını, ondan kurtulmasını sağlamak için. Belki ihtiyarın, ister iyi ister kötü niyetle olsun yaptığı her neyse çeki ödeyecek kişinin ihtiyar olmayacağını biliyordu; artık ihtiyar ilerleyen yaşının verdiği güçsüzlükle iflas ettiğine göre oğullarından, kendi dölünden başka borcunu kim ödeyebilirdi, çünkü eskiden de öyle yapılmıyor muydu? ihtiyar İbrahim yaşını başını iyice alıp, güçsüz düştüğünde, artık daha fazla zarar veremeyecek bir hale geldiğinde sonunda ele geçirilmişti ve efendilerle tahsildarlar , 'Seni istemiyoruz ihtiyar' demişlerdi, İbrahim şöyle demiş olmalı 'Ulu Tanrım, yaptığım haksızlıklarla zulümlerin yükünü çeksin diye erkek evlatlar yetiştirdim; evet, hatta belki hırsızın elinden koyun ve davar sürülerimi geri alsınlar diye: son nefesimi verirken malımın mülkümün, onların ve benim soyumun yüz kat çoğaldığını görebileyim diye.' Baştan beri aşkın kendi yolunu bulacağını biliyordu. Belki bu yüzden üç ay boyunca Judith'i hiç düşünmemişti, eylülle Noel arasında Henry sürekli onu anlatırken, her nefes alışında: Onun ve benim hayatlarımız seninkinin içinde ve üzerinde sürecek derken onu aklına bile getirmemişti; aşk vuku bulduktan, elinde patladıktan sonra onun için zaman harcamasına gerek kalmamıştı, bu yüzden ona saklamak isteyeceği mektuplar yazma zahmetine girmemişti hiç (sonuncusu hariç) bu yüzden evlilik teklifinde bulunmamış ve Bayan Sutpen'in herkese gösterebileceği bir yüzük vermemişti. Çünkü Judith de yazgılıydı: çok yaşlı ve güçsüz olduğundan kimsenin borçları karşılığında canını istemediği o yaşlı İbrahim yine; belki bunu anlamak için Noel'de onu görmeyi beklemesine gerek kalmamıştı; Henry'nin dinlemeden işittiği konuşmalarından çıkarttığı şuydu: Genç bir kızı, bir bakire değil bu anlatıldığını duyduğun; etrafı çitlerle çevrili daracık, nefis, bakir bir tarla, sürülmüş, karıklanmış, tek yapmam gereken tohumu ekip üzerini toprakla örtmek, Noel'de onu gördü ve kesinlikle emin oldu, sonra unuttu, okula geri döndü ve unuttuğunu bile hatırlamadı, çünkü o sıralarda zamanı yoktu; belki sözünü ettiğin o bahar günlerinden birinde durdu ve kendi kendine: Tamam. Belki de kız kardeşim olan bir kızla yatmak istiyorum. Tamam dedi, sonra onu da unuttu. Çünkü zamanı yoktu. Yani zamandan başka hiçbir şeyi yoktu, çünkü beklemek zorundaydı. Ama Judith'i değil. O iş tamamdı. Öteki meseleyi bekliyordu. Zenci, Sutpen'in Yüzkilometrekaresi'nden her geldiğinde mektup çantasından çıkacağını düşünüyordu, Henry ise onun Judith'ten gelecek mektubu beklediğini zannediyordu, oysa Bon'un düşüncesi bambaşkaydı Belki artık yazar. Sadece 'Ben senin babanım. Bunu yak' dese yakarım. Onu bile yazmasa, bir kâğıt parçasına sadece ‘Charles’ yazsa ne demek istediğini anlarım, yakmamı istemesine bile gerek kalmaz. Ya da saçından bir tutam, kestiği tırnağını yollasa hemen tanırım çünkü bana öyle geliyor ki ömrüm boyunca saçlarının ve tırnaklarının nasıl göründüğünü biliyordum, binlercesi arasından o bir tutam saçı bir kırtık tırnağı tanırım. Ama gelmedi, her hafta onun mektubu Judith'e gidiyor, Judith'inki ona geliyordu, Eğer mektuplarımdan biri açılmadan geri gelirse o zaman bunun bir işaret olduğunu anlarım diye düşünüyordu belki. Ama bu da olmadı: sonra Henry yola çıkmadan önce bir iki gün Sutpen'in Yüzkilometrekaresi'nde kalmasının iyi olacağından söz etmeye başladı, ona da tamam dedi, Mektubu Henry alacak, benim gelmemin münasip olmayacağını yazacak mektup; anlaşılan benim oğlu olduğumu itiraf etme niyetinde değil, ama onu en azından bunu kabul etmeye zorlamış olmalıyım diyordu içinden. Ama Henry'ye de mektup gelmedi, gidecekleri gün belirlendi, Sutpen'in Yüzkilometrekaresi'ndeki aileye haber verildi, yine ses seda çıkmadı, bu sefer Ne olacaksa orada olacak; ona haksızlık ettim; belki beklediği buydu diye düşündü ve belki o anda yüreği kabardı, belki Evet. Evet. Onu reddedeceğim; aşkı, her şeyi reddedeceğim; ucuz olacak, çok ucuz, 'bir daha sakın karşıma çıkma; sevgimi ve kabulümü gizlice al ve git' dese bile, dediğini yapacağım; annemin ne hatası olduğunu, ona ve bana karşı davranışını haklı çıkarabilecek ne gibi bir kusuru olduğunu bile sormayacağım, dedi kendi kendine. Sonunda beklenen gün geldi, Henry'yle ikisi altmış kilometrelik yolu aldılar, bahçe kapısından geçip eve yöneldiler. Orada ne bulacağını biliyordu - bir kere görmekle içini dışını anladığı kadını ve daha hiç görmeden içini dışını anladığı kızı, her gün gördüğü, o korkunç yoğun ihtiyaç hissiyle gözlediği, ama asla nüfuz edemediği adamı; - o anne ki Noel ziyaretinde daha onlar eve geleli altı saat olmadan Henry'yi bir kenara çekmiş ve daha müstakbel nişanlı kızının adıyla yüzünü birbiriyle bağdaştırmaya fırsat bulamadan Henry'yi nişandan haberdar etmişti: öyle ki muhtemelen daha okula bile varmadan Henry Bon'a annesinin kafasında ne olduğunu farkında olmadan anlatmıştı (tıpkı kendi kafasındakileri anlattığı gibi); öyle ki belki Bon'un ikinci ziyaretinden çok önce - (haziran gelmiş olmalıydı, Kuzey Mississippi'de neler yoktu ki? ne demiştin? çiçeğe durmuş manolyalar, bülbüller, elli yıl sonra, cepheye gitmiş, savaşı kaybetmiş ve geri dönmüş olacaklardı, Anma Günü'nde temiz fırçalanmış, ütülenmiş gri üniformaları içinde gaziler, baştan beri hiçbir anlam ifade etmemiş sahte bronz madalyalarını şıngırdatarak ilerliyor olacaklardı ve beyaz elbiselerinin bellerine kırmızı kuşaklar bağlamış seçme genç kızlar dolaşacaktı ortalıkta, bando Güneylilerin marşını çalacaktı ve oraya gelebilecek, meydanda yürüyebilecek, hatta şeref kürsüsünde oturabilecek takadi kalmadığını düşündüğün bütün sarsak ihtiyarlar haykırıp duracaklardı) - haziran gelmiş olmalıydı, ay ışığında manolyalar, bülbüller, haziranın o başlangıç havasında uçuşan tüller, müzik, kemanlar, üçgenler, inip kalkan kabarık etekler: Henry biraz gergindi herhalde, 'Kız kardeşime karşı nasıl bir niyet beslediğini bilmek istiyorum' demeye getiriyordu, ama bunu açıkça söylemiyor, ayışığında bile kızarıyordu, çünkü alçakgönüllü olacak kadar gururluysan alttan almazsın (soluğu ses tellerinin üzerinden her geçişinde Sana aitiz; bizle ne istersen yap diyordu) 'Her gün suratını göreceğim, her hareketi, her konuşması bana, kız kardeşinin vücudunun hiç göremeyeceğin ve dokunamayacağın yerlerini gördüm ve dokundum diyecek adamdan nefret edeceğimi düşünürdüm: artık ondan nefret edeceğime kesinlikle eminim, bu yüzden de o adamın sen olmanı istiyorum' diyordu, Bon'un ne demek istediği anlayacağını biliyordu, ona söylemeye anlatmaya çalıştığı, kendi kendine anlattığını düşündüğü şuydu: Sadece benden büyük olduğu, benden çok daha fazla şey bildiği ve benim hatırladığımdan daha fazla şey hatırladığı için değil: kendi özgür irademle, kendi hayatımı ve Judith'in hayatını ona verdim, verirken bunun farkında olup olmadığımın hiç önemi yok-----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bu da aşk değil," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Tamam," dedi Shreve. "Sadece dinle.----O altmış kilometreyi aşıp, bahçe kapısına, oradan da eve ulaştılar. Bu sefer Sutpen orada bile değildi. Ellen da nereye gittiğini bilmiyordu, iş için Memphis'e ya da Saint Louis'e gittiğine inanıyordu mülayim bir çenebazlıkla, Henry'le Judith bu konuyla onun kadar bile ilgili değillerdi, sadece Bon biliyordu Sutpen'in nereye gittiğini, kendi kendine Tabii diyordu emin değildi; emin olmak için gitmesi gerekiyordu, sonra yüksek sesle ve hızlı hızlı yineliyordu, düşüncelerini duymamak, duyamamak için, Ama şüphelendiyse neden bana söylemedi? Annemin kanıyla kirlenmemiş ve bozulmamış kanı taşıyan o halbuki, bu işi halledebilirdim, önce ona gidebilirdim; yüksek sesle ve hızlı hızlı Belki de beni beklemek için önden gitti; ötekiler şüphelenmesin diye bana bir mesaj bırakmadı yine de gittiğini öğrendiğimde nerede olduğunu hemen anlayacağımı biliyordu, ikisini düşünüyordu, annesi olan ciddi hınçlı kadını ve ona on gün boyunca yüzünde en ufak bir ifade değişikliği olmaksızın bakan sert, katı adamı düşünüyordu, tehditkâr bir ateşkes içinde otuz yıl sonra o zengin barok çalışma odasında birbirlerine bakıyorlardı, evim dediği o evde, zira görünüşe göre herkesin bir evi vardı, babası olduğundan artık emin olduğu adam yine alçakgönüllü davranmıyordu (ve Bon bundan gurur duyuyordu) şimdi bile Hatalıydım demiyordu Tamam kabul ediyorum diyordu - Tanrım, o iki gün boyunca yüreğinin nasıl çarptığını düşün, bir yandan bizimki Judith'i her saniye üzerine fırlatıyor, çünkü Noel'den beri nişan haberini sır olarak yayıp durmakta - baharda çeyiz almak için Judith'i Memphis'e götürdüğünü söylememiş miydi baban? - Judith fırlatılmaya ne razı oluyor ne karşı çıkıyor, sadece var olmayı, olmayı, soluk almayı sürdürüyor Henry gibi, belki bir bahar sabahı uyanıp yatakta kımıldamadan yatan, her şeyin dökümünü yapan, bütün kalemleri ekleyen ve hesabı denkleyen Henry gibi, kendi kendine Tamam. Benim nasıl olmamı istediğini düşünüyorsam öyle olmaya çalışıyorum; benimle istediğini yapabilir; bir kere söylemesi yeter, hemen yaparım; yapmamı istediği şey şerefsizlik gibi gözükse bile yaparım diyordu Henry, oysa Judith kadın olduğu ve bu yüzden de çok daha bilge olduğu için şerefsizliği aklına bile getirmiyordu: sadece şu kadarını söylüyordu, Tamam. Benden ne istese yaparım bu yüzden de şerefsizlik addedeceğim bir şeyi yapmamı benden asla istemez: öyle ki (belki Bon onu öpmüştü bile, belki aldığı ilk öpücüktü bu, nazlanamayacak, utanamayacak, hatta kendisiyle gönül eğlendirildiğini bilemeyecek kadar masumdu, belki öpücükten hemen sonra huzurlu ve dalgın bir hayretle bakmıştı Bon'a, insanın sevgilisinin ilk öpücüğünün, tıpkı ağabeyininkine -tabii ağabeyi insanı dudaklarından öpmeyi aklından geçirebilirse, böyle bir şey yapmaya razı edilebilirse- benzemesine hayret etmişti) - öyle ki iki gün geçip de Bon gittikten sonra Ellen ona 'Ne? Nişan yok mu, söz yok mu, yüzük yok mu?' diye haykırdığında, yalan bile söyleyemeyecek kadar şaşırmıştı herhalde, çünkü kendisine hiçbir teklifte bulunulmadığını ilk kez fark etmişti. - Nehre doğru ilerlerken yüreğinin nasıl çarptığını düşün, sonra buharlı gemide, güvertede aşağı yukarı yürürken, aklının erdiği yaşa geldiği andan beri beklediğini daha yeni fark ettiği o ana onu günbegün yaklaştıran makinelerin titreşimini ayaklarının altında hissederken. Tabii sık sık, yüksek sesle ve hızlı hızlı tekrarlıyordu, Demek buymuş. Önce emin olmak istemiş, eski düşünceleri boğmaya çalışıyordu, Ama neden bu şekilde? Neden orada değil? Şu anda sahip olduğu, (onun değil, diğerlerinin söylediklerinden anladığım kadarıyla) kim bilir ne fedakârlıklara, zorluklara, aşağılamalara katlanarak edindiği şeyler üzerinde hiçbir hak iddia etmeyeceğimi biliyor; bunu o kadar iyi biliyor ki aklına bile getirmez, sebebin bu olduğunu aklıma bile getirmeyeceğimi de biliyor, sadece cömert değil merhametsiz de, Annemi terk etmesinin karşılığında sahip oldukları her şeyi Annemle hana bırakmış olmalı, bu işi bu şekilde halletmesi Bon'u incitiyor, hiçe sayıyor, boşu boşuna sürüncemede bırakıyordu, çünkü Sutpen için bir önemi yoktu; üzülmesinin, hatta çarmıha gerilmesinin hiç önemi yoktu: sadece kendisinin bu işi bu şekilde halletmeyeceğini sürekli hatırlaması gerekiyordu, ama ne de olsa annesi kirlettikten ya da bozduktan sonra çıkmıştı o kandan. - Yaklaştıkça askıda olma hali, merak ve telaş birbirine karışıp yüceltilmiş pasif bir teslimiyete dönüşmüştü, tek bir şey düşünüyordu, Tamam. Tamam. Böyle bile. Bu işi böyle halletmek istese bile. Judith'i bir daha asla görmeyeceğime söz vereceğim. Onu da. Sonra eve vardı. Sutpen'in orada olup olmadığını hiç öğrenemedi. Hiç emin olamadı. Oraya gelmiş olduğuna inanıyordu, ama asla emin olamadı - annesi eylülde bıraktığı aynı ciddi, değişmemiş, haşin paranoyaktı, ondan dolaylı yoldan bir şey öğrenmesi imkânsızdı, açıktan açığa soracak cesareti de yoktu - avukatın ustalıklı soruları (okulu ve o havaliyi sevmiş mi - acaba oralı ailelerin çocuklarıyla arkadaşlık kurmuş mu?) Sutpen'in oraya gelmediğini ona kanıtlamaktan başka işe yaramadı, en azından gelmişse bile avukat farkında değildi, zira artık avukatın onu neden özellikle o okula gönderdiğini çözdüğüne inanıyordu, sorularda avukatın yeni bir şeyler öğrendiğini gösteren bir şeye rastlamamıştı. (Zaten avukatla yaptığı konuşmadan fazla bir şey öğrenmesi zordu, çünkü çok kısaydı; yapacakları en kısa görüşmeye yakındı kısalığı, yani son görüşmeye, bir sonraki yaz gerçekleşecek bu görüşmede Henry de yanında olacaktı.) Çünkü avukatın ona açıktan açığa sorma riskini göze alacak cesareti yoktu, tıpkı Bon'un annesine soracak cesaretinin olmaması gibi. Çünkü avukat onun kaim kafalı değil sadece aptal olduğuna inansa da, Bon'un bu türlü bir aptallık yapabileceğini bir an olsun aklına bile getirmemişti. Ne o avukata, ne de avukat ona bir şey söyledi, yaz geçti, eylül geldi, ama avukat (annesi de) onun okula dönmek isteyip istemediğini bir kez olsun sormadı. Sonunda dönmek niyetinde olduğunu kendisi bildirmek zorunda kaldı; belki son hamleyi kaybettiğini biliyordu, zira avukatın yüzünde bir vekilin rızasından başka bir şey yoktu. Bunun üzerine okula geri döndü, Henry onu bekliyordu (hem ne beklemek) 'Mektuplarıma cevap vermedin, Judith'e de yazmadın' bile demedi, çoktan Ben ve kız kardeşim ve sahip olduklarımız şenindir demişti zaten; belki de Bon bu sefer Sutpen'in Yüzkilometrekaresi'ne giden ilk zenci postasıyla Judith'e bir mektup gönderdi, olaysız bir yaz geçirdiğini, sözünü etmeye değer hiçbir şey bulamadığını yazdı, zarfın üzerinde gayet net, gözden kaçması imkânsız bir Charles Bon yazılıydı, Mutlaka görür. Belki geri yollar diye düşünüyordu Geri gelirse beni hiçbir şey durduramaz, belki sonunda ne yapacağımı bilirim artık. Ama mektup geri gelmedi. Diğer mektuplar da. Sonbahar geçti, Noel geldi, tekrar Sutpen'in Yüzkilometrekaresi'ne gittiler, Sutpen bu sefer de orada değildi, ya tarladaydı, ya kasabada, ya avda - bir yerlerdeydi işte; onlar eve gittiklerinde orada yoktu ve Bon gelmesini beklemediğini anladı, Şimdi. Şimdi. Şimdi. Ne olacaksa şimdi olacak. Bu sefer olacak ve ben toyum, toyum çünkü hâlâ ne yapacağımı bilmiyorum dedi kendi kendine. Bu yüzden de belki alacakaranlıkta (çünkü Sutpen'in döndüğünü anladı, artık evdeydi; rüzgâr gibi, soğuk ve karanlık bir şey esti üzerinde, donakaldı, vakur, sessiz, tetikte, Ne? Bu da ne? diye düşünüyordu. Sonra anladı; ötekinin eve girdiğini hissedebiliyordu, tuttuğu nefesini sessizce ve usulca bıraktı, hiç hava kalmadı ciğerlerinde, kalbi de sessizleşti) kibar, zarif, otomatiğe bağlanmış gibi bahçede Judith'le yürür ve konuşurken (tıpkı yazın o ilk öpücüğü düşündüğü gibi: Demek buymuş. Demek aşk buymuş diye düşünüyordu Judith, hayal kırıklığından bir şamar daha yemişti, ama hâlâ ayaktaydı); - belki de Bon onunla yürürken bekliyordu, kendi kendine Belki beni çağırtabilir. En azından bana söyleyebilir diyordu, ama kendi de inanmıyordu: Şimdi kütüphanede, zenciyi yollayıp Henry'yi çağırttı, şimdi Henry odaya giriyor: belki durup Judith'in karşısına geçti, yüzünde gerçek bir gülümsemeyle, onu dirseklerinden tutup usulca eve çevirdi, 'Git. Tek başıma kalıp aşkı düşünmek istiyorum/ dedi, tıpkı o gün öpücüğe direnmediği gibi bu komuta uyup eve gitti Judith, belki bir an Bon'un avucunu hafifçe sırtında hissetti. Bon eve dönüp Henry dışarı çıkana kadar öylece bekledi, tek kelime söylemeden bir süre birbirlerine baktılar, sonra dönüp birlikte ahıra doğru yürümeye başladılar, belki orada bir zenci vardı, belki atlarını kendileri eyerlediler, zenci uşak toplanmış çantalarıyla gelene kadar beklediler. Belki o zaman bile 'Ama bana hiç haber yollamadı mı?' demedi."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Shreve sustu. Yani ikisi, yani Shreve'le Quentin adına, zira ikisi de aslında konuşmaya hiç başlamadığını biliyorlardı, zira hangisinin konuştuğunun ikisi için de önemi yoktu (bu farkın ikisi de farkında değillerdi). Öyle ki o Noel arifesinin karanlığında donmuş aralık ayının tekerlek izleri üzerinde iki atı ikisi değil dördü sürüyordu: dördü ama iki gibi - Charles-Shreve ve Quentin-Henry, ikisi de Henry'nin (babasını kastederek) Hepimizi mahvetti diye düşündüğüne inanıyorlardı, Baştan beri biliyor, (Bon'u kastederek) en azından şüphe ediyor olmalı; bu yüzden öyle davrandı, geçen yaz benim mektuplarıma cevap vermedi, Judith’e yazmadı, ona evlenme teklif etmedi, hep bu yüzden demek aklına bile gelmiyordu; Henry evden çıktıktan sonra, Bon'la ikisi tek kelime etmeden bir süre birbirlerine bakarlarken, bahçede ahıra yürürlerken ve atları eyerlerlerken ikisi de Henry'nin bunu düşündüğüne inanıyorlardı, ama Henry böyle düşüncelere hiç girmemişti, çünkü duyduğu şeyin doğru olduğunu bilse de doğruluğuna inanamıyordu, çünkü bir buçuk yıl önce Bon'u ilk gördüğü andan itibaren ona karşı takındığı içgüdüsel tutumun sırrını büyük bir çaresizlikle idrak etmişti; hem biliyordu, hem bilmiyordu, inanmayı reddetmek zorundaydı. Bu yüzden o gece ve berrak kırağılı Kuzey Mississippi sabahında iki atı dördü sürüyordu, Nehre buharlıya giderlerken, kapı tokmaklarına dikenli defne asılmış, şamdanlarından ökseotu sarkan, yemek masalarının üzerinde kâse kâse yılbaşı içkileri duran, köle barakalarının bacalarında rüzgârın dağıtmadığı mavi odun dumanı asılı çiftlik evlerinin yanından geçerken adeta toplum dışına itilmiş gibi hissediyorlardı kendilerini. Buharlıda da Noel kutlamaları olacaktı: aynı dikenli defneler, ökseot- ları, aynı içkiler; belki, kuşkusuz, bir Noel yemeği ve balosu veriliyor olacaktı, ama onlar için değil: ikisi karanlıkta ve soğukta tırabzana dayanmış siyah suya bakıyorlar ve hâlâ konuşmuyorlardı, zira söylenecek bir şey yoktu, ikisi (dördü) her şeyi bilen, ama hâlâ inanmayan Henry'nin eseri olan o gözaltında, o sürüncemede kalakalmışlardı, Quentin'le Shreve'e göre, öğrenmesi ona ölüm gibi gelecek o gerçeği kendi gözleriyle görmek ve kendine kanıtlamak için gidiyordu. New Orleans'ta buharlıdan yine dördü indi, Henry hiç görmemişti bu şehri (okuldaki geçici ikameti dışında bütün büyükşehir deneyimi, hayvan ve köle almak için babasıyla Memphis'e yaptıkları bir iki yolculuktu muhtemelen) şimdi de bakacak zamanı yoktu - ikisi, her şeyi bilen, ama inanmayan Henry ve Bay Compson'ın kaderci dediği, ama Quentin'le Shreve'e göre uzun zamandır ne yapacağını bilmeyen, Henry'nin niyetini bilmediği ve umursamadığı halde onun buyruğuna ve planına karşı çıkmayan Bon; - Shreve'in uydurduğu, muhtemelen gerçeğine uygun, barok ve köhne bir ihtişamı olan o çalışma odasında dört kişiydiler; Fransız şeker üreticisi (Sutpen'in ilk kayınpederinin demesi) ile İspanyol bir kadının Haiti doğumlu kızı (sıska, rüküş bir kadın, ak düşmüş dağınık kuzguni saçları at kılı kadar sert, teni kesekâğıdı rengi, sadece torbalanmış amansız gözlerinde yaşlılık yok, çünkü o gözlerde unutuştan eser yok, o da Shreve'le Quentin'in uydurması, ama muhtemelen gerçeğine uygun) hiçbir şey anlatmıyordu, çünkü buna gerek yoktu, çünkü söyleyeceğini çoktan söylemişti, 'Oğlum senin kız kardeşine âşık mı oldu?' dememişti 'Demek kardeşin ona âşık oldu' demiş ve haşin, tekdüze bir sesle Henry'ye gülmeye koyulmuştu, yalan söylemek istese bile söyleyemeyecek olan, Evet ya da Hayır cevabını bile vermesine gerek olmayan Henry'ye. - Orada, 1860'ta New Orleans'taki o odada dört kişiydiler, tıpkı bir bakıma, dördünün birden 1910'da Massachusetts'deki bu tür- bevari odada oldukları gibi. Bay Compson'ın dediği gibi Bon, muhtemelen Henry'yi melez metresle çocuğu görmeye götürmüştü, ama ne Quentin ne Shreve Henry'nin bu ziyaretten Bay Compson'ın dediği şekilde etkilendiğine inanmıyordu. Aslında Quentin Shreve'e babasının bu ziyaret hakkında söylediklerini anlatmamıştı bile. Belki o akşam evde Bay Compson'ın aktardığı (yeniden yarattığı?) hikâyeyi dinlememişti Quentin; belki sıcak eylül alacakaranlığında balkonda otururken dinlemeden yanlış olduğunu anlamıştı işittiklerinin, onun yerinde Shreve de olsa aynı şeyi yapardı, zira ikisi de melezle çocuğun Henry için Bon'un kıskanılacak değil taklit edilecek bir yönü olduğuna inanıyorlardı -ki muhtemelen bunda da haklıydılar- ama bunu taklit edebilecek zamanı ve barış ortamını bulamamıştı - aynı ırktan ve aynı milletten insanlar arasındaki barış değildi söz konusu olan, iki genç savaşçı ruh ve onları savaşmaya zorlayan değiştirilmez gerçek arasındaki barıştı, zira ne Henry'yle Bon, ne de Quentin'le Shreve savaşların arada bir sadece gençliğin özel zorluklarını ve hoşnutsuzluklarını gidermek için yapıldığına inanan (en azından bu inançla hareket eden) ilk delikanlılar değillerdi.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Yaşlı hanım Henry'ye o tek soruyu sorduktan sonra oturup ona gülmeye başladı, tabii Henry hemen anladı, ikisi de anladılar. Bu yüzden de kısa olacaktı, avukatla bu seferki görüşme her zamankinden kısa olacaktı. Çünkü avukat onu hep izlemişti; belki avukatın beklemede olduğu ve görünürde hiçbir gelişmenin olmadığı o ikinci sonbahar sırasında Bon'a bir mektup gelmişti (belki yaz boyunca Bon'un Henry'yle Judith'in mektuplarına cevap vermemesinin nedeni avukattı: çünkü mektuplar hiç eline geçmemişti) - naçiz ve sadık hizmetkârınızız v. ve s. türünden şeylerle dolu, ama özetle dokuz kelimeden ibaret, Senin aptal olduğunu biliyorum, bakalım ne cins bir aptalmışsın? diyen bir mektup, Bon en azından bu özeti çıkaramayacak kadar aptal değildi. - Evet, avukat onu izliyordu, henüz endişelenmemişti, sadece biraz tedirgindi, Bon'a bol bol zaman tanımıştı, belki koca bir hafta (önce Henry'yi yalnız yakalamış ve ona fark ettirmeden ne düşündüğünü ağzından almıştı) sonra Bon'u yalnız yakalamış ve ağzını aramaya başlamıştı, bunu öyle ustalıkla yapmıştı ki, Bon lafı nereye getirdiğini anlayamamıştı. Kısa bir görüşme olacaktı. Artık aralarında sır yoktu; sadece söylenmemişti: avukat masanın arkasındaydı (belki gizli çekmecedeki defterine geçen senenin toplam esas değerinin artı aşkın ve gururun yüzde iki yüz kâr getirdiğini henüz yazmıştı.) - avukat huzursuzdu, tedirgindi, ama hiç endişeli değildi, zira hem iplerin kendi elinde olduğuna inanıyordu, hem de Bon'un o türlü bir aptal olduğuna hâlâ inanmıyordu, gerçi onun ağır zekâlı, en azından budala olmadığına dair düşüncesi değişmek üzereydi; - avukat onu izlerken, yumuşak  ve kaypak bir sesle konuşuyordu, zira artık sır filan yoktu, artık Bon'un darbeyi gerçekleştirmek için bilmesi gereken, bilebileceği her şeyi öğrendiğini biliyordu: 'Çok şanslı bir delikanlı olduğunu biliyor musun? Çoğumuz, intikamımızı alabilecek kadar şanslı olsak bile, bedelini ödemek zorunda kalırız, hatta bazen parayla. Oysa sen intikamını alıp, annenin adını temize çıkarmakla kalmayacaksın, onun yarasına iyi gelecek merhemin ikinci bir değeri daha olacak, genç bir adamın ihtiyaç duyduğu şeylere, ona layık şeylere tercüme edilebilecek bir değer bu ve hoşumuza gitse de gitmese de ancak trink para----' Bon <span style="font-style:italic">Ne demek istiyorsun?</span> demedi, daha kıpırdamamıştı da; yani avukat kıpırdamaya başladığını fark etmemişti, o kaypak ve rahat tavrıyla konuşmayı sürdürüyordu: 'İntikamdan da ötesi, deyim yerindeyse eşantiyon olarak, o ikindi buketini, başka biri yerine pekâlâ senin kucağında da çiçek açabilecek o kokusuz kır çiçeğini de alacaksın; -siz gençler nasıl diyorsunuz?- o hoş küçük parçayı-----' sonra herhalde Bon'u gördü, belki gözlerini, belki sadece ayak seslerini duydu. Sonra silahını çekti (cep tabancası, at tabancası, altı patlar, her ne ise) duvarın dibine, ters dönmüş sandalyenin arkasına çöktü, 'Geri dur! Yapma!' diye hırıldadı, sonra 'İmdat! İmdat! Beni------!' diye haykırdı, sonra hiçbir şey demeden haykırdı, çünkü silahı bırakmayan parmaklarının büküldüğünü hissediyordu, Bon elinin ayasıyla bir yanağına, tersiyle de öbür yanağına vururken boyun kemiği de büküldü; belki Bon'un sesini bile duyabiliyordu 'Kes şunu. Sus. Canını yakmayacağım' ya da belki içindeki avukat sus demişti, o da sözünü dinlemişti, içindeki avukat onu tekrar kaldırılan sandalyeye oturtmuştu, yarı yarıya masanın üzerine uzanmış bir halde; içindeki avukat Bunu ödeyeceksin dememesi, masanın üzerinde yatması için onu uyarmıştı, sonra Bon namlusundan tuttuğu silahla hemen yanı başında ona bakarken incinen elini mendiline sardı, Bon 'Bununla tatmin olmadıysan her zaman için----' derken avukat geriye yaslandı ve mendili bu sefer yanağına bastırarak: 'Yanılmışım. Bu konudaki hislerinizi yanlış anlamışım. Özür dilerim,' dedi, Bon: 'Öyle olsun. Özür de kurşun da benim için fark etmez, hangisini tercih edersen' dedi ve avukat (yanağındaki kızıllık hafif solgunlaşarak, ama ne sesinde ne gözlerinde daha fazlasını açık etmeden) 'Benim bu talihsiz yanlış anlamam -hatta saçmalığım- karşısında sonuna kadar gitmeye niyetli olduğunuzu görüyorum. Haklı olduğuma inansaydım bile (ki inanmıyorum) böyle bir şeye kalkışmazdım. Nişancılıkta sizinle boy ölçüşemem' dedi, bunun üzerine Bon: 'Bıçağa veya kılıca ne dersiniz?' dedi, 'Onlar da olmaz/ dedi avukat aynı kaypak ve rahat sesle. Artık avukatın Bunu ödeyeceksin demesine gerek yoktu, çünkü Bon bunu içinden onun adına söylüyordu, tabancayı gevşekçe tutmuş düşünüyordu, Ama sadece bıçakla, kılıçla ya da tabancayla. Demek onu yenemeyeceğim. Onu vurabilirdim. Bir yılanı ya da beni boynuzlayan bir adamı vurur gibi kılımı kıpırdatmadan vurabilirdim. Yine de o yenmiş olurdu, durdu Evet. Beni yendi diye düşünecekti - (“Dinle," diye bağırdı Shreve. "İki yıl sonra Pittsburg Düzlüğü muharebesinin ardından Corinth'te bir evin yatak odasında yaralanmış omzunun iyileşmesini beklerken melezin sonunda ona ulaşabilen mektubunu aldı (belki çocukla ikisinin resminin olduğu mektuptu bu) para istiyordu ve avukatın en nihayet Texas'a ya da Meksika'ya gittiğini, annesini bulamadığını, kuşkusuz avukatın parayı çalmadan önce onu öldürdüğünü, zira ikisinin birlikte kaçmalarının ya da ona hiçbir şey bırakmadan ölmelerinin mümkün olmadığını yazıyordu, işte o zaman düşündü Beni yendi diye.") - Evet artık ikisi de biliyordu. Tanrım, Bon'u düşünebiliyor musun, öğrenmek istemişti, öğrenmek en çok onun hakkıydı, bildiği kadarıyla hiç babası olmamıştı, diğer çocuklarla oynamasına izin vermeyen o kadın ve kadının bir parça etle bir somun ekmek almasına bile karışan bir avukat arasında nasılsa yaratılmıştı - onu rahme düşürmekten ne zevk, ne tutku duyan, onu doğururken ne acı, ne sancı çeken iki kişi - birinden biri ona doğruyu söyleseydi bütün bu olanların hiçbiri meydana gelmeyecekti; oysa Bon'a anlatmadıkları doğruyu babası, güvencesi ve gönül rahatlığı olan Henry'ye anlatmışlardı. Bir de Henry'yi düşün, ilk başta duyduklarının yalan olduğunu haykırmış, sonra yalan olmadığını anlamış yine de 'İnanmıyorum' demişti, o 'İnanmıyorum' lafında, isyanını savunmak uğruna evini ve soyunu reddetmeye yetecek gücü bulmuştu, bu savunmayla haksız tarafta olma kararlılığını göstermiş ve ev onun için iyice yasaklı bir hal almıştı; Tanrım, taşımak zorunda olduğu yükü bir düşün, iki Metodistin (daha doğrusu uzun, kesintisiz bir Metodist soyunun) Kuzey Mississippi taşrasında yetiştirilmiş evladı olarak ensestle yüz yüze kalmıştı, karşılaşabileceği en korkunç şeyle, bütün mirasının ve terbiyesinin ilkesel olarak isyan etmesini emrettiği ensestle, hem de ne ensestin ne de terbiyesinin çözmeye yardım etmeyeceği bir halde. Bu yüzden de belki o akşam dışarı çıkıp sokaklarda dolanırlarken Bon sonunda sordu 'Eee? Şimdi ne olacak?' Henry 'Dur. Bekle. Bırak alışmaya çalışayım' dedi. Belki iki üç gün geçtikten sonra Henry 'Yapmamalısın. Yapmamalısın' dedi, bunun üzerine Bon 'Dur bakalım. Ben senin ağabeyinim, bana nasıl emir verirsin?' dedi. Sonra belki bir hafta daha geçti, belki Bon Henry'yi meleze götürdü ve Henry ona bakıp 'Bu senin için yeterli değil mi?' dedi ve Bon 'Sen yeterli olmasını mı istiyorsun?' dedi ve Henry 'Dur. Bekle. Alışmak için zamana ihtiyacım var. Bana zaman tanı.' dedi. Tanrım, o kış ve bahar boyunca Henry neler söyledi bir düşün, Lincoln seçilmişti, Alabama anlaşması imzalanmış, Güney, Birlik'ten çekilmeye başlamıştı, sonra Birleşik Devletler'de iki başkan boy gösterdi ve telgraf Charleston'la Lincoln'ün ordularını topladığı haberini getirdi, artık iş işten geçmişti, dönüş yoktu ve Henry'yle Bon daha birbirlerine danışmadan savaşa gitmeye karar vermişlerdi, birbirlerini hiç tanımamış olsalar bile giderlerdi, ama şimdi gidecekleri mutlaktı, çünkü insan hazır savaş bulmuşken kaçırmak istemez; - neler konuştuklarını düşün, Henry 'Ama onunla evlenmek zorunda mısın? Buna mecbur musun?' demiş olmalı, Bon 'Bana söylemesi gerekirdi, bana, bizzat kendisi. Ben ona karşı saygılı ve mert davrandım. Bekledim. Artık neden beklediğimi biliyorsun. Bana kendi ağzıyla söylesin diye ona her fırsatı verdim. Ama söylemedi. Söyleseydi ne Judith'i, ne seni, ne onu bir daha asla görmeme sözü verebilirdim. Ama bana söylemedi. İlk başta kendisinin de bilmediğini düşündüm. Sonra bildiğini anladım ve yine bekledim. Ama söylemedi. Sadece sana söyledi, bir dilenciye ya da serseriye zenci bir uşakla kapının önünden defolmasını buyurur gibi bana mesaj yolladı. Anlamıyor musun?' dedi herhalde, Henry de 'Ya Judith. Kardeşimiz. Onu düşün' dedi, Bon: Tamam. Onu düşüneyim. Ne değişir?', dedi çünkü ikisi de Judith'in gerçeği öğrendiğinde ne yapacağını biliyorlardı, çünkü kadınların her konuda gurur ve onurlarına düşkün olduklarını biliyorlardı, bir tek aşk hariç, Henry, 'Evet. Biliyorum. Anlıyorum. Ama buna alışmam için bana zaman tanı. Sen benim ağabeyimsin; bana bu kadarını çok görme' dedi, ikisini bir düşün: Ne yapacağını bilmeyen, ama bildiğini söyleyen, biliyormuş gibi davranan Bon; ve ne yapacağını bilen, ama bilmediğini söylemek zorunda kalan Henry. Sonra tekrar Noel geldi, sonra 1861, Judith'ten hiç haber almamışlardı, çünkü nerede olduklarını bilmiyordu, çünkü Henry Bon'un ona yazmasına izin vermiyordu; sonra birliğin, Üniversite Grililerinin Oxford'da toplandıklarını haber aldılar, belki de bunu bekliyorlardı. Tekrar buharlıya binip Kuzey'e yollandılar, bu sefer gemide Noel'dekinden bile daha fazla neşe ve heyecan vardı, ortalık kötü yiyeceklerle, yaralı askerlerle, dullar ve yetimlerle dolmadan önce her savaş arifesinde olduğu gibi, bu sefer de keşmekeşe dahil olmuyorlar, girdaplanan suya bakarak tırabzanın yanında duruyorlardı, belki iki üç gün sonra Henry birdenbire bağıracaktı: Ama krallar da yapmış! Hatta dükler de! Hani şu Lorraine dükü var John bilmemne, kız kardeşiyle evlenmiş. Papa onu afaroz etmiş, ama ne zararı var! Yine de karı koca kalmışlar. Yine de yaşamışlar. Yine de birbirlerini sevmişler!' sonra tekrar, yüksek sesle, hızlı hızlı: Ama beklemen gerekecek! Bana zaman tanımalısın! Belki savaş bu işi halleder de bizim uğraşmamıza gerek kalmaz!' Belki de bu noktada baban haklıydı: Sutpen'in Yüzkilometrekaresi'ne sokulmadan Oxford'a gittiler, birlik defterine imzalarını attılar ve bir yerlere saklanıp beklediler, Henry Bon'un Judith'e tek bir mektup yazmasına izin verdi; elden yolladılar, geceleyin köle barakalarına süzülüp mektubu Judith'in hizmetçisine verecek bir zenciyle, Judith de madeni çerçeveli resmi yolladı, birlik sancak dikmeyi, eyaleti dolaşıp kızlarla vedalaşmayı bitirip cepheye yollanana kadar biraz ileride bir yerde beklediler.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Tanrım, bir düşün. Çünkü Bon Henry'nin ne yaptığını biliyordu, tıpkı birbirlerini gördükleri ilk günden beri ne düşündüğünü bildiği gibi. Belki Henry'nin ne yaptığını çok iyi bilmesinin nedeni kendisinin ne yapacağını bilmemesiydi, günün birinde gözünün önünde bütün netliğiyle belirene kadar da bilemeyecekti, ama o zaman aslında baştan beri ne yapacağını bildiğini anlayacaktı, bu yüzden de kendisiyle fazla meşgul olmuyordu, tek yapması gereken Henry'nin yapacağını bildiği şeyi mirasının ve terbiyesinin Hayır. Hayır. Yapamazsın. Yapmamalısın. Yapmayacaksın, diyen sesleriyle uzlaştırmaya çalışmasını izlemekti. Belki artık ateş altındaydılar, gülleler başlarının üzerinde gümbürdeyerek geçip patlıyordu, kendileri de yatmış hücuma geçmeyi bekliyordu, Henry tekrar bağırdı 'Ama o Lorraine dükü yapmış! Dünyada bunu yapmış olan kimsenin bilmediği birçok kişi olmalı, belki bu yüzden acı çektiler, öldüler, şimdi de cehennemdeler. Ama yaptılar ve artık önemi yok; bildiklerimiz bile artık sadece birer isim ve hiç önemi yok' Bon onu izliyor, dinliyor ve düşünüyordu, Hep ben ne yapacağımı bilmediğim için oluyor, farkında olduğunu bilmese de kararsız olduğumun farkında. Belki ona şimdi bu işi yapacağımı söylesem o da kendini bilip, fikrini söyleyecek, Yapamazsın diyecek. Belki bu sefer baban haklıydı, belki savaşın bu işi halledeceğini, kendilerine bir şey kalmayacağını düşünüyorlardı ya da en azından Henry bunu umuyordu, çünkü belki baban Bon'un hiçbir şeyi umursamadığında da haklıydı; ona bir baba verebilecek insanların ikisi de bunu ondan esirgedikleri için artık hiçbir şey, ne intikam ne de aşk umurunda değildi, zira intikamın bir telafi, aşkın bir teselli olmayacağını biliyordu artık. Belki Judith'e yazmasını engelleyen Henry değildi, belki kendisi yazmıyordu, çünkü hiçbir şey umrunda değildi, henüz ne yapacağını bilmemesi bile. Bir sene geçti, Bon artık subaydı, nereye gittiklerini bilmeden Shiloh'a doğru ilerliyorlardı, sıraya girmiş ilerlerken konuşuyorlardı, subay erin uygun adım yürüdüğü sıranın arkasına sarkmıştı, Henry çaresiz ve canhıraş sesini bir fısıltıya dönüştürerek tekrar bağırdı: 'Hâlâ ne yapacağını bilmiyor musun?' Bon gülümsemeye benzer bir ifadeyle bir an atının üzerinden ona baktıktan sonra cevap verdi: 'Diyelim ki ona dönmek niyetinde olmadığımı söyledim?' Henry sırt çantası ve iki buçuk metrelik fişekliğiyle yanında yürürken nefes  nefese kalmıştı, Bon onun nefes nefese yürüyüşünü izliyordu: 'Artık ben senin çok önündeyim; en önde savaşıyorum, hücuma kalkıyorum, senden önce----' Henry zorlukla nefes alarak 'Dur! Sus!' dedi, Bon ağzının ve gözlerinin etrafında o hafif lagar ifadeyle ona bakarak ekledi: '----kim bilir? Belki senin de kesin bir karar vermene gerek kalmaz, çünkü tam senin tetiği çektiğin anda bir Yanki mermisinin beni bulmayacağı ne malum, hatta belki daha önce----' Henry soluk soluğa, ona ve gökyüzüne ateş saçan gözlerle bakarak, dişleri meydanda, yüzünde ter, fişekliğinin üzerindeki elinin eklemleri bembeyaz güçlükle 'Sus! Sus! Sus! Sus!' dedi. Sonra Shiloh'a geldiler, ikinci gün, kaybedilen savaş, Pittsburg Düzlüğünden geri çekilen ordu---Dinle" diye bağırdı Shreve; "dur biraz; bekle!" (kendisi de soluk soluğa Quentin'e dik dik baktı, sanki hayaletine ne yapacağını bildirmekle kalmıyor, dediğine uysun diye nefes de veriyordu): "Çünkü baban bu konuda da hatalıydı! Bon'un yaralandığını söylemişti, ama yaralanan o değildi. Çünkü kim söylemiş olabilir ki? Sutpen'e, hatta dedene hangisinin vurulduğunu kim söylemiş olabilir? Sutpen bilmiyordu, çünkü orada değildi, deden de orada değildi, çünkü orada yaralanmıştı, kolunu orada kaybetmişti. Madem öyle, onlara kim söyledi? Henry değil, çünkü babası onu sadece ziyaretine gittiğinde görmüştü, belki o sırada yaralar hakkında konuşacak zaman bile bulamadılar, hem zaten 1865'te Konfederasyon ordusunda yaradan söz etmek kömür madeninde kömür tozundan söz etmek gibiydi; Bon'dan da söz etmediler, çünkü Sutpen onu hiç görmedi, çünkü ölmüştü; - yani Bon değil, Henry; Bon sonunda Henry'yi bulmuş, onu kucaklamak için eğilmişti, ama Henry ona direndi 'Bırak! Bırak öleyim! O zaman bilmeme gerek kalmaz' dedi, bunun üzerine Bon 'Demek ona dönmemi istiyorsun' dedi, Henry ondan kurtulmaya çalışarak, güçlükle nefes alarak, yüzünde ter, ısırdığı dudağının içinde dişleri kanlı yatıyordu, 'Ona dönmemi istediğini söyle. Belki o zaman gitmem. Söyle' dedi Bon, Henry yerde ondan kurtulmaya çabalıyordu, gömleğinde taze kan, dişleri meydanda, yüzünde ter, sonra Bon kollarından tutup onu sırtına aldı---"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Önce ikisi, sonra dördü; yine ikisi. Oda gerçekten de türbe gibiydi: küflü, durgun, ölgün bir hava, keskin, canlı soğuktan bambaşka. Yatağın sıcağı on adım ötede de olsa o soğuğun içinde kaldılar. Shreve'in koltuğun koluna bıraktığı, oradan da yere düşen paltosunu bile giymemişti Quentin. Soğuktan çekilmediler. İki genç adamın ruh cefasını temsil eden fiziksel ıstırabı yüceltircesine bu acıya bile isteye katlandılar, onlar elli yıl önce çekmişti bu cefayı, daha doğrusu kırk sekiz, kırk yedi, kırk altı, zira önce 64'ü yaşamışlardı, sonra 65'i, Alabama ve Georgia üzerinden Carolina'ya çekilen bir ordunun aç, lime lime artığı, peşlerinde zafer kazanmış bir ordu değil, kaybedilmiş muharebe isimlerinin kabaran dalgası -Chickamauga, Franklin, Vicksburg, Corinth, Atlanta- sadece karşı taraf daha kalabalık, mühimmat ve levazım eksik olduğundan değil, generaller yüzünden kaybedilmiş bir savaş; general olmaması gereken, çağdaş yönetmelerle eğitildikleri bu yöntemleri öğrenmeye yatkın oldukları için değil, mutlak bir kast sistemi onlara kutsal bir İleri/ deme hakkı tanıdığı için general olmuş generaller yüzünden; ya da generaller, birbiri ardına eklenen kalabalık taktik savaşlarını idare etmeyi öğrenecek kadar uzun yaşayamadığı için, zira 28, 30 ve 32'de süvari saldırılarıyla savaş gemileri ele geçiren, şapkaları tüylü, pelerinleri kırmızı şeritli Richard, Roland ya da Gueschin kadar eskide kalmışlardı, tıpkı onlar gibi ne buğday ne et ne mermi bulabiliyorlardı; üç günde üç farklı orduyu bozguna uğrattıktan sonra kendi tütsühanelerinden çaldıkları etleri kendi çitlerini kırıp yakarak pişiren, bir gecede bir avuç adamla düşman garnizonunu ateşe verip bir milyon dolarlık zarara uğrattıktan sonra komşunun karısıyla yatakta basılıp tek kurşunla öteki tarafı boylayan atalarından hiç farkları yoktu; - iki, dört, tekrar iki, Quentin ve Shreve'e göre, iki dört iki hâlâ konuşmakta - birisi ne yapacağını hâlâ bilmiyordu, öteki ne yapması gerekeceğini biliyor, ama gönlü razı gelmiyordu. Henry kendini ensest otoritesi ilan etmişti, Lorraine Dükü John'dan söz edip duruyordu, sanki bu lanetlenmiş, aforoz edilmiş ruhu çağırıp ona artık dert etmemesini söylemek istiyordu, hormonlarının ısrar ettiği şeyi haklı göstermek için Tanrıyı ya da şeytanı yardıma çağıran gelmiş geçmiş niceleri gibi; - ikisi dördü ikisi türbevari odada birbirlerine bakıyorlardı: Kanadalı Shreve, tipilerin soğuğun çocuğu, bornozunun üzerine giydiği paltosunun yakasını kulaklarına kadar kaldırdığı halde üşüyordu; Güneyli Quentin, yağmurun ve nemli sıcağın marazi, narin evladı, üzerinde Mississippi’den aldığı ince şık takım elbisesi olduğu halde (en az onun kadar ince) paltosunu yerden almaya bile zahmet etmiyordu:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">(-----64 kışı, ordu Alabama üzerinden Georgia'ya çekilmiş; artık Carolina'ya bir şey kalmamıştı, subay Bon düşünüyordu 'Ya yakalanıp imha edileceğiz ya da Yaşlı Joe bizi buradan kurtaracak ve Richmond önlerinde Lee'yle buluşacağız, o zaman en azından teslim olma imtiyazımız olacak': sonra günün birinde aniden aklına geldi, babasının kumandasındaki Jefferson alayının Longstreet'e bağlı olduğunu düşündü ve belki o andan itibaren geri çekilmenin tek amacını onu babasına yaklaştırmak, babasına bir şans daha vermek gibi görmeye başladı. Ne yapacağına neden hâlâ karar veremediğini bu sefer anladığını düşünmüş olmalı. Belki bir anlığına ‘Tanrım, hâlâ toyum; geçen bu dört yıla rağmen hâlâ toyum' diye geçirdi içinden ama sadece bir anlığına çünkü bir solukta ekledi 'Tamam. Toysam toyum. Yine de değiştiğine inanıyorum, etlerini kanlarını indirimli fiyattan en fazla toprakla değiş tokuş etmek için adamlarını, canlı ve diri tutma gayretiyle geçen dört yılın, savaşın ve ıstırabın onu değiştirmiş olması gerektiğine (yanlış olduğunu bilsem de) inanıyorum, bana: Beni bağışla, demese bile: Sen büyük oğlumsun. Kız kardeşini koru; bir daha hiçbirimizi görme diyebilecek hale geldiğine inanıyorum.' Sonra 65 senesi geldi, Güney Ordusundan arta kalanlar, ağır ağır, inatla geri yürümek ve ateş altında dayanmaktan başka hiçbir şey yapamıyordu, belki artık ayakkabıların, paltoların, yiyeceğin eksikliğini bile hissetmiyorlardı, Bon'un en nihayet ne yapacağına karar verdiğinde Judith'e yazdığı mektupta ele geçirilen soba cilasından o şekilde söz etmesinin nedeni buydu, kararını Henry'ye söyleyince Henry 'Tanrıya şükür. Tanrıya şükür' dedi, tabii ensest için değil, en nihayet bir şeyler yapacakları için, eski mirası ve terbiyeyi dönüşsüzce inkâr etmek ve ebediyen lanetlenmeyi kabul etmek anlamına gelecek olsa bile bir şeyler yapacakları için şükrediyordu. Belki o zaman Lorraine Dükünden söz etmeyi bile bırakacaktı, ona diyecekti ki ‘Ne senin ne onun ne de Papa'nın cehennemine gideceğiz: annemin, onun annesiyle babasının ve onların annelerinin cehennemine gideceğiz, sen oraya gitmeyeceksin, sadece biz üçümüz - hayır dördümüz. Böylece en azından ait olduğumuz yerde hep beraber oluruz, zira o tek başına gitseydi bile mecburen biz de orada olacaktık çünkü üçümüz de onun mahsulü yanılsamalarız, insanın yanılsamaları da eti, kemikleri ve anıları gibi bir parçasıdır. Azabı da birlikte çekeceğiz, böylece aşkı da zinayı da hatırlamak zorunda kalmayacağız, hem belki azap çekerken insan neden orada olduğunu bile hatırlamıyordun Hem bütün bunları hatırlamazsak azap da çekmeyiz.' 65'in ocağı ve şubatında Carolina'daydılar, geriye kalanlar hemen hemen bir yıldır yürüyorlardı, Richmond'la aralarındaki mesafe geldikleri yoldan daha azdı; savaşın sonuyla aralarındaki mesafe ise ondan da azdı. Ama Bon için önemli olan yenilgiyle aralarındaki mesafe değil, öteki alayla aralarındaki mesafe, kendisiyle o saat, o dakika arasındaki mesafeydi: 'Benden istemesine bile gerek yok; elini tutup kendim söylerim: Merak etme; beni bir daha hiç görmeyecek, derim.' Sonra Carolina'da mart geldi, ağır ağır ve inatla hâlâ geriye yürüyorlardı, bir yandan da Kuzey'e kulak kabartıyorlardı çünkü diğer yönlerden ses seda çıkmıyordu çünkü diğer yönlerde her şey bitmişti, Kuzey'den duymayı bekledikleri tek şeyse yenilgiydi. Sonra günün birinde (subaydı; Lee'nin bazı birlikleri ayırıp onları takviye etmek için gönderdiğini duymuş olmalıydı; belki birlikler daha gelmeden isimlerini ve sayılarını da öğrenmişti) Sutpen'i gördü. Belki ilk seferinde Sutpen onu görmedi, belki ilk seferinde kendi kendine 'Beni görmediği için benimle konuşmadı' dedi, onun yoluna çıkmak, bir fırsat yaratmak kendisine düştü. İkinci sefer o taş gibi, ifadesiz yüzle karşı karşıya geldi, içinde en ufak bir kıvılcım olmayan açık renk, sıkıcı gözlere, kendi yüz hatlarını gördüğü yüze baktı, o yüzde sadece bir hatırlama gördü, hepsi bu. Hepsi bu, başka bir şey olmadı; belki sadece bir kere sessizce nefes aldı, yüzünde ilk bakışta gülümseme sanılabilecek o ifade vardı, 'Onu zorlayabilirdim. Yanına gidip onu zorlayabilirdim' diye düşündü, artık gidemeyeceğini biliyordu çünkü her şey bitmişti en sonunda. Belki o gece belki bir hafta sonra durduklarında (çünkü Sherman'ın bile arada bir geceleri durması gerekiyordu) ucuz olduğu ve tükenmediği için yakılan ateşlerin başında Bon 'Henry,' dedi ‘Artık sona az bir şey kaldı, ondan sonra da hiçbir şey kalmayacak; bize yapacak bir şey de kalmayacak, bir amaç uğruna, onurumuz ve gururumuzdan arta kalan uğruna ağır ağır geri yürüme imtiyazından bile mahrum kalacağız. Tanrı uğruna değil; belli ki dört senedir Onsuz idare ettik, yalnızca bunu bize bildirmeyi gerekli görmedi; sadece ayakkabısız giysisiz değiliz buna ihtiyaç da duymuyoruz, yiyecek yetiştirmek için toprağımız ve imkânımızın olmaması bir yana yiyeceğe de ihtiyacımız yok çünkü onsuz yaşamayı da öğrendik; Tanrın yoksa, yiyeceğe, giyeceğe, bir çatıya ihtiyaç duymuyorsan, onurun ve gururun üzerine çıkıp tutunacağı ve gelişeceği bir şey yok demektir. Onurunla gururun yoksa zaten hiçbir şeyin önemi yoktur. Sadece içinde onuru ve gururu umursamayan, yalnızca yaşayan bir şey vardır, yaşayabilmek için bir sene boyunca geriye bile yürüyebilir; bütün bunlar bittiğinde ve yenilgi bile kalmadığında işte bu yaşayan şey güneşte kımıldamadan oturup ölmeyi reddedecektir, sadece iradenin ve dayanıklılığın onu hareket ettirmeye yetmediği yerde ormanlara dalacak, arayacak, köklere, yumrulara saldıracaktır - çaresizlikle zafer arasındaki farkı bile bilmeyen o eski akılsız sezgisel düşleyemeyen et parçası, Henry.' Sonra Henry 'Tanrıya şükür. Tanrıya şükür' demeye başladı, soluk soluğa 'Tanrıya şükür' diyordu, 'Açıklamaya çalışma. Bildiğin gibi yap' Bon: 'Bana izin mi veriyorsun? Onun ağabeyi olarak bana izin mi veriyorsun?' dedi, Henry: 'Ağabey mi? Ne ağabeyi? Sen en büyüğümüzsün: neden bana soruyorsun?' dedi, Bon: 'Hayır. Beni hiç kabul etmedi. Sadece ikaz etti. Ağabey de oğul da sensin. Bana izin veriyor musun Henry?' dedi ve Henry: 'Yaz. Yaz. Yaz.' dedi. Bunun üzerine Bon mektubu yazdı, tam dört yıl sonra, Henry de okudu ve postaladı. Ama hemen ordudan ayrılıp mektubu takip etmediler. Hâlâ yürüyorlardı, ağır ağır ve inatla, savaşın bittiği haberini duymak için Kuzey'i dinliyorlardı, çünkü kaybederken bir şeyi terk etmek insanın kişiliğini feci zedeler, bir senedir ağır ağır geriye yürüyorlardı, ellerinde kalan tek şey irade değil, artık yer etmiş hayatta kalma alışkanlığı, beceri- siydi. Sonra bir gece tekrar durdular zira Sherman da durmuştu, bir emir eri geçici ordugâhtan gelip sonunda Henry'yi buldu ve 'Sutpen, albay seni çadırında bekliyor,' dedi.)</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Yani şu yaşlı hanımla, Rosa Teyze'yle sen o gece çiftliğe gittiniz ve yaşlı zenci Clytie sizi, onu durdurmaya çalıştı; senin kolunu tuttu ve 'Yukarı çıkmasına izin vermeyin, genç efendi' dedi, ama sen de onu durduramadın, kırk üç yıllık nefret kırk üç yıl çiğ et yemiş gibi kuvvetlendirmişti onu, Clytie'nin ise sadece kırk üç yıllık bir çaresizliği ve bekleyişi vardı; sana gelince, zaten oraya gitmeyi hiç istememiştin. Hem sen de onu durduramazdın, sonra Clytie'nin esas derdinin kızgınlık, hatta güvensizlik olmadığını fark ettin; dehşete, korkuya kapılmıştı. Sana uzun uzadıya durumu da anlatamadı, çünkü babası olan o adam uğruna hâlâ o sırrı saklıyordu, tabii o ana kadar şerefine leke sürülmemiş, köhne müzesine bekçilik ettiği, artık var olmayan aile uğruna da; - o gün Bon'un cesedini eve getirdiklerinde ve Judith ona kendi resmiyle yolladığı madeni çerçeveyi Bon'un cebinden çıkarttığında odada olduğunu da uzun uzadıya anlatmadı; seni bırakıp Rosa Teyze'nin kolunu yakaladığında ona hâkim olan dehşet ve korkudan anlaşılıyordu her şey, sonra Rosa Teyze dönüp Clytie'nin elini itti ve merdivenleri çıkmaya başladı, Clytie tekrar yanma koştu, bu sefer Rosa Teyze durdu, ikinci basamakta arkasına dönüp Clytie'ye erkek gibi bir yumruk attı ve dönüp merdivenleri çıktı: Clytie yere düşmüştü, seksenini geçmişti, boyu bir elliden fazla değildi, küçük temiz bir bohçaya benziyordu, gidip kolunu tuttun ve kalkmasına yardım ettin, kolu çırpı gibiydi, hafif, kuru, gevrek: yüzüne baktığında orada öfke değil dehşet gördün, zenci dehşeti değildi bu, çünkü kendisi adına değil, yukarıdaki her neyse, dört yıldır sakladığı her neyse onun adına duyuyordu dehşeti; sana kelimelerle anlatmadı, çünkü o korkuyla bile sırrına sadıktı; yine de bir şekilde anlattı, en azından sen aniden anlayıverdin----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Tekrar sustu. Değişen bir şey olmadı, zira dinleyeni yoktu. Belki bunu fark etmişti. Sonra birden bire konuşan da kalmadı, gerçi muhtemelen bunun farkında değildi. Çünkü artık ikisi de orada değildi. İkisi de Carolina'daydı, kırk altı yıl öncesinde ve bu sefer dört kişi de değil, daha kalabalıktılar, zira artık ikisi de hem Henry Sutpen hem de Bon'du, tek birini değil, her ikisini de kapsıyorlardı, kırk altı yıl önce havaya savrulup giden dumanını kokluyorlardı <span style="font-style:italic">kamp ateşlerinin, bir çam korusunda yanıyordu ateşler, sıska, paçavralar içindeki adamlar ateşlerin etrafında oturuyor ya da uzanıyorlardı, savaştan konuşmuyorlardı ama tuhaftır (belki de değildir) hepsi yüzlerini Güney'e dönmüştü, karanlıkta nöbetçilerin durduğu yöne - Güney'i gözleyen nöbetçiler Federal kamp ateşlerinin ışıklarını görebiliyorlardı, binlercesi vardı, uzaktılar, ufkun yarısını kaplıyorlardı ve her bir Konfederasyon ateşine karşılık on ateş vardı, arada (İsyancı nöbetçisi ile Yanki ateşi arasında) Yanki nöbetçileri de karanlığı gözlüyordu, iki nöbetçi hattı birbirine o kadar yakındı ki iki taraf da karşı tarafta devriye gezen subayların tacizlerini duyabiliyordu: kaynağı görünmeyen, temkinli, alçak ses şu sözleri taşıyordu:</span></span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Hey, İsyancı.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Ne var?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Sizinkiler nereye gidiyor?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Richmond.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Biz de. Neden bizi beklemiyorsunuz?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Bekliyoruz ya.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent"><span style="font-style:italic">Ateşlerin etrafındaki adamlar bu konuşmaları duyamıyordu ama ateşten ateşe giderek Sutpen'i arayan emir erini birazdan duyacaklardı, emir eri kendisine gösterilen yolu takip ederek en sonunda isli isli yanan bir kütüğün yanına geliyor ve tekdüze bir sesle: 'Sutpen burada mı? Sutpen'i arıyorum diyor, bunun üzerine Henry doğrulup 'Buradayım' diyor. İyice sıskalaşmış, üzeri yırtık pırtık, tıraşsız; hem geçirdiği dört sene yüzünden hem de o dört yıl başladığında henüz tam kilosunu bulamadığı için, tahminlerden beş santim daha kısa kalmış, bu dört yılın ardından birkaç </span><span style="font-style:italic">yıl</span> <span style="font-style:italic">içinde muhtemelen bir on beş kilo kadar alacak, tabii o yılları görebilirse.</span></span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Buradayım, diyor. — Ne oldu?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Albay seni istiyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Emir eri onu peşine takıp geri dönmüyor. Henry tekerleklerin oyduğu bir yoldan tek başına gidiyor, o öğleden sonra geçen silahların oyduğu, çiğnediği, çukurlaştırdığı yoldan gidip sonunda çadıra ulaşıyor, iki üç çadırdan birine, içeride yanan mum kaput bezini hafifçe aydınlatıyor, önünde bir nöbetçinin silueti var, onu durduruyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Sutpen, diyor Henry. — Albay beni çağırtmış.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Nöbetçi içeri girmesini işaret ediyor. Kapıdan geçerken eğiliyor, kaput bezi arkada biri varmış gibi düşüyor, çadırda bulunan tek kişi mumun durduğu masanın arkasındaki bir kamp sandalyesinden kalkıyor, gölgesi kumaş duvara koskocaman vuruyor. Henry üzerinde albay sırması olan gri bir yeni, sakallı bir yanağı, kır düşmüş dağınık saçları selamlıyor - Henry'nin ilk anda tanımadığı bir yüz, dört senedir görmediği ve şimdi, burada görmeyi beklemediği için değil bakmadığı için tanımadığı bir yüz. Sadece sırmalı kolu selamlıyor ve karşısındaki konuşana kadar öyle kalıyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Şimdi bile Henry bir hamlede bulunmuyor. Öylece duruyor, ikisi birbirine bakarak öylece duruyorlar. Önce yaşlı adam hareket ediyor, ama ikisi çadırın orta yerinde buluşuyorlar, sarılıp öpüşüyorlar, daha Henry kımıldadığının bile farkına varamadan, babasını henüz (belki de hiç) affetmese de uzlaştıran, yaklaştıran o yakın kan bağı bir anlık refleksle onu harekete geçiriyor, babası yüzünü iki eliyle tutmuş ona bakarken karşı koymuyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Henry, diyor Sutpen. — Oğlum.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Sonra oturuyorlar, masanın karşılıklı iki yanına, subay sandalyelerine, masa (üzerinde açık bir harita var) ve mum aralarında.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Shiloh'ta vurulduğunu söyledi Albay Willow, diyor Sutpen.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Evet, efendim, diyor Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Tam cephe gerisine beni Charles taşıdı diyecekken vazgeçiyor çünkü birazdan ne duyacağım biliyor. Herhalde Judith ona mektup aldığını yazmamıştır ya da haberi Clytie yollamıştır diye düşünmüyor. Bunların ikisi de aklına gelmiyor. Babalarının Bon'la ikisinin kararını bilmesi ona mantıklı ve doğal geliyor: Bon'un mektup yazma karan almasını, kendisinin buna razı olmasını, dört yıl sonra babalarının aynı anda bundan haberdar olmasını o kan ahengine bağlıyor. Şimdi babası ağzındaki baklayı çıkarıyor, tam beklediği gibi:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Charles Bon'u gördüm, Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry hiçbir şey söylemiyor. Artık an meselesi. Hiçbir şey söylemeden babasına bakıyor - ikisi de solgun griler içinde, ortada tek bir mum, onları dışarıdaki karanlıktan, birbirlerine bakan, tetikte nöbetçilerden, açıkta uyuyup sabahı, ateşi ve usandırıcı yürüyüşün tekrar başlamasını bekleyen yorgun adamlardan ilkel bir çadır ayırıyor: yine de bir anda çadır mum gri üniformalar siliniyor, dört yıl önce Sutyenin Yüzkilometrekaresi'nde dikenli defnelerle süslenmiş kütüphanedeler, masa üzerine harita yaymaya uygun bir kamp masası değil, evdeki oymalı gülağacı masa, üzerinde annesinin, kız kardeşinin ve kendisinin resmi var, babası masanın arkasında babasının arkasındaki bahçeye bakan pencereden Judith'le Bon görünüyor, kalp atışlarının adımlara uyduğu, gözlerin sadece birbirini gördüğü o ağır ritimle yürüyorlar.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Onun Judith'le evlenmesine izin vermeyeceksin, Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry hâlâ cevap vermiyor. Daha önce de duyduğu şeyler bunlar, hem şimdi dört yıllık o acılı mücadelenin ardından, kazandığı yenilgi de zafer de olsa en azından kazanmış ve huzura ermiş, huzurun çoğu çaresizlik olsa da.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Onunla evlenemez, Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry bu sefer konuşuyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Bunu daha önce de söylemiştin. Sana o zaman diyeceğimi dedim. Şimdi, şimdi savaşın bitmesine az kaldı, o zaman hiçbir şeyimiz kalmayacak: ne onur, ne gurur, ne Tanrı, zira Tanrı bizi dört yıl önce yüzüstü bıraktı sadece bunu bize bildirmeye gerek duymadı; ne ayakkabımız, ne giysimiz, ne de bunlara ihtiyacımız var; yiyeceklerimizi yetiştirecek toprağımız olmadığı gibi yiyeceğe de ihtiyacımız yok, Tanrın, onurun ve gururun olmadı mı hiçbir şeyin önemi kalmadı demektir, sadece zaferi de yenilgiyi de umursamayan o eski akılsız ten kalmıştır, ölmez bile, ormanlara çayırlara vurur kendini, otlara köklere saldırır. - Evet. Kararımı verdim. Ağabeyim olsa da olmasa da kararımı verdim. İzin vereceğim. Vereceğim.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Onunla evlenmemeli, Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Evet. İlk başta Evet dedim, ama o zaman daha kararımı vermemiştim. Ona izin vermedim. Ama bu dört yılda kararımı verdim. İzin vereceğim. Niyetliyim.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Onunla evlenmemeli, Henry. Dedesi bana karısının İspanyol olduğunu söylemişti. Ona inandım; ancak o doğduktan sonra annesinde zenci kanı olduğunu öğrenebildim.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry çadırdan nasıl çıktığını hatırlamadığını hiç söylememişti. Her şeyi hatırlıyor. Kapıdan çıkarken tekrar eğildiğini, nöbetçinin yanından tekrar geçtiğini hatırlıyor; oyulmuş, çukurlaşmış yoldan geri yürüdüğünü, iki tarafındaki ateşlerin artık köze döndüğü çukurlu yolda karanlıkta tökezlediğini, sönen ateşlerin etrafında yerde uyuyan adamları zar zor görebildiğini hatırlıyor. On biri geçmiş olmalı diye düşünüyor. Yarın bir on iki kilometre daha. Şu kahrolası silahlar olmasa. Neden Yaşlı Joe silahları Sherman’a vermiyor. Verse günde otuz kilometre ilerleyebiliriz. Lee'yi yakalayabiliriz. En azından Lee arada bir durup çarpışıyor. Hatırlıyor. Ateşinin yanına dönmediğini, ıssız bir yerde durup bir çam ağacına yaslandığını, sessizce kendini bıraktığını, başını kaldırıp demirden dökülmüş gibi duran sarkık dağınık dalların hareketsizce erken baharın serin canlı yıldızları önünde duruşunu seyrettiğini, umarım Albay Willow'a çadırını bize kullandırttığı için teşekkür etmeyi unutmaz diye düşündüğünü, ne yapacağım değil ne yapması gerektiğini kafasında tarttığım hatırlıyor. Çünkü ne yapacağını biliyor; Bon'un ne yapacağına, onu ne yapmaya zorlayacağına bağlı zira onu zorlayacağım biliyor. Yanma gitmem lazım, diye düşünüyor, Saat ikiyi geçti, yakında şafak söker.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Sonra şafak söktü, sökmeye yüz tuttu ve hava soğudu: eski yırtık ince giysilerin, bezginlikle gıdasızlığın, dayanma isteği ve iradesi olmasa da, pasif becerisinin içine işleyen bir serinlik; battaniyesine sarınmış, üzerine de pelerinini sermiş Bon'un uyuyan yüzünü diğerlerinden ayırt etmesine yetecek kadar bir ışık geliyordu bir yerlerden; Bon’u uyandırmasına ve Bon'un onun yüzünü tanımasına (daha doğrusu belki elinin ilettiği bir şeyi algılamasına) yetecek bir ışık çünkü Bon konuşmuyor, onu uyandıranın kim olduğunu sormuyor, sadece kalkıp pelerini omuzlarına atıyor, sönmüş ateşe yaklaşıyor, tam kurcalayıp canlandıracakken Henry konuşuyor:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Dur.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Bon durup Henry’ye bakıyor; artık Henry'nin yüzünü görebiliyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Üşüyeceksin. Üşümüşsün. Uyumadın değil mi? Al şunu, diyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Pelerini çıkarıp ona uzatıyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Hayır, diyor Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Evet. Al. Ben battaniyeme sarınırım.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Bon pelerini Henry'nin omuzlarına koyuyor ve yerden battaniyesini alıp sarınıyor, biraz uzaklaşıp bir kütüğe oturuyorlar. Artık şafak söküyor. Doğu grileşmiş; birazdan pembeleşecek, sonra kızaracak ateş altında ve bir kez daha usandırıcı yürüyüş başlayacak, imha edilmekten kaçış, yenilgiyle koşuş ama henüz lam değil. Şafağın gittikçe artan aydınlığında, biri battaniyeye diğeri pelerine sarınmış, o kütükte yan yana oturacak biraz daha zamanları var; sesleri sessiz şafağın sesinden daha yüksek değil:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">-Demek tahammül edemediğin ensest değil, melezleşme.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry cevap vermiyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Bana bir mesaj yollamadı mı? Beni ona göndermeni istemedi mi? Tek kelime, tek kelime etmedi mi? Tek yapması gereken buydu, şimdi, bugün; dört yıl önce ya da aradan geçen onca zamanın her hangi bir yerinde. Hepsi bu. Benden rica etmesine, istemesine gerek yoktu. Kendim teklif ederdim. O benden istemeden onu bir daha hiç görmeyeceğimi söylerdim. Bunu yapmasına gerek yoktu, Henry. Beni durdurmak için sana zenci olduğumu söylemesine gerek yoktu. Buna gerek kalmadan beni durdurabilirdi, Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Hayır! diye bağırıyor Henry. — Hayır! Hayır! Yapacağım - Yapacağım-—</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Ayağa fırlıyor; yüzü allak bullak; çökmüş yanaklarını kaplayan seyrek sakalın arasından dişlerini görüyor Bon, gözleri göz çukurlarında çırpınıyormuş gibi akları görünüyor, hızlı soluğu da ciğerlerinde çırpınıyor - sonra hızlı hızlı solumayı bırakıp bir an nefesini tutuyor, gözleri kütüğün üzerinde oturan Bon a çevriliyor, sesi bırakılan bir nefesten daha yüksek değil:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Beni durdurabilirdi demekle neyi kastediyorsun?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Bu sefer de Bon cevap vermiyor, üzerine eğilmiş yüze bakarak kütüğün üzerinde oturuyor. Henry hâlâ bir nefesten yüksek olmayan sesiyle konuşuyor:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Ya şimdi? Yani artık	----</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Evet. Elimden başka ne gelir? Ona seçme şansı verdim. Dört yıldır veriyorum.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Judith'i düşün. Beni değil: Judith'i.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Düşündüm. Dört yıldır düşünüyorum. Onu da seni de. Artık kendimi düşüneceğim.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Hayır, diyor Henry. — Hayır. Hayır.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Yapamaz mıyım?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Yapmayacaksın.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Beni kim durduracak, Henry?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Hayır, diyor Henry. — Hayır. Hayır. Hayır.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Artık Bon Henry'yi izliyor; gülümseme denebilecek o ifadeyle oturmuş Henry'yi seyrederken gözlerinin aklarını görebiliyor. Eli battaniyenin altında kaybolup namlusundan tuttuğu tabancasıyla tekrar beliriyor, kabzayı Henry'ye uzatıyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Madem öyle şimdi yap, diyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry tabancaya bakıyor; artık hem hızlı hızlı soluyor hem de titriyor; tekrar konuştuğunda sesi bir nefes gibi bile değil artık, ciğerlerinde hapis boğucu bir hava gibi:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Ağabeyimsin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Hayır değilim. Kız kardeşinle yatacak olan zenciyim. Tabii sen beni durdurmazsan, Henry.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Birdenbire Henry tabancayı yakalıyor, Bon'un elinden çekip alıyor ve elinde silah, güçlükle nefes alarak öylece duruyor; Bon tekrar açılmış gözlerinin aklarını görüyor, gözleriyle ağzının çevresinde gülümseme denebilecek o ifadeyle kütüğün üzerinden Henry'yi seyrederken.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Şimdi yap, Henry, diyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Henry kendi etrafında dönüyor, aynı anda tabancayı da fırlatıyor, tekrar eğilip Bon'u omuzlarından tutuyor, nefes nefese.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">- Yapmayacaksın! diyor. — Yapmayacaksın! Beni duyuyor musun?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Bon onu sımsıkı tutan ellerin arasında kımıldamıyor; hareketsiz oturuyor, o belirsiz sabit yüz ifadesiyle; çam dallarını hafifçe oynatan o ilk rüzgârdan daha hafif sesi:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent"><span style="font-style:italic">- Beni engellemen gerekecek, </span>Henry. "Hiç kaçmaya çalışmadı," dedi Shreve. "Kaçabilirdi, ama denemedi bile. Tanrım, belki de Henry'ye gidip 'Ben gidiyorum, Henry' dedi, belki birlikte yola çıktılar, Yanki keşif kollarından saklanarak Mississippi'ye, bahçe kapısına kadar beraber gittiler; yan yana, ancak oraya geldiklerinde birisi öne geçti ya da geri düştü, o zaman Henry hızlanıp atını çevirdi, Bon'la yüz yüze geldi ve silahını çekti; Judith'le Clytie silah sesini duydular, belki Wash Jones arka avluda bir yerlerde bir şeylerle meşguldü, bu sayede Clytie'yle Judith'in onu eve taşıyıp yatağa yatırmasına yardım etti, sonra kasabaya gidip Rosa Teyzeye haber verdi, Rosa Teyze o öğleden sonra telaş içinde geldi ve kapalı kapının önünde tek damla gözyaşı dökmeden duran Judith'le karşılaştı, Judith'in elinde Bon'a yolladığı resminin çerçevesi vardı, ama içindeki melezle çocuğun resmiydi. Baban bunu da bilemezdi: kara orospu çocuğu neden Judith'in resmini çıkarıp melezin resmini çerçeveye koysundu ki, baban kendine göre bir sebep uydurdu. Ama ben biliyorum. Sen de. Değil mi? Değil mi?" Masanın üzerine eğilerek dikkatle Quentin'e baktı, yamru yumru kıyafeti içinde biçimsiz bir ayı gibiydi. "Biliyorsun. Kendi kendine 'Henry söylediği şeyi yapmazsa mesele yok; resmi çıkarır ortadan kaldırırım. Ama dediğini yaparsa Judith'e: Beş para etmem; benim için yas tutma dememin tek yolu bu' dedi. Öyle değil mi? Değil mi? Tanrım, değil mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Hadi," dedi Shreve. "Şu frijiderden çıkıp yatağa gidelim."</span></p>
  </body>
</html>
