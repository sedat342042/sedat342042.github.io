<?xml version="1.0" encoding="UTF-8" ?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xml:lang="tr-TR" xmlns="http://www.w3.org/1999/xhtml">
  <!-- This file was converted to xhtml by Writer2xhtml ver. 1.2.1. See http://writer2latex.sourceforge.net for more info. -->
  <head>
    <title>Abşalom, Abşalom!</title>
    <link href="styles/styles1.css" rel="stylesheet" type="text/css" />
  </head>
  <body dir="ltr">
    <h1 id="toc5">6</h1>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Shreve'in paltosunun kolunda kar vardı, soğuktan kızarmış yanmış eldivensiz sarışın iri eli bir an kayboldu. Sonra masaya, Quentin'in önüne uzun bir zarf bıraktı, mürekkebi dağılmış tanıdık Jefferson 10 Ocak 1910 Miss mührü içinde babasının düzgün eğik yazısıyla Sevgili oğlum, babasının el yazısı Cambridge'de aydınlatılmış yabancı bir masanın üzerine konulabilsin diye Harvard'a girme hazırlıkları yaptığı o durgun tozlu yazdan çıkagelmiş; o durgun alacakaranlık yazı -morsalkım, puro kokusu, ateşböcekleri- Mississippi'den eksile eksile yol alıp bu yabancı çivi gibi New England karı üzerinden geçerek bu yabancı odaya ulaşmış:</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Sevgili oğlum,</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Bayan Rosa Coldfield dün toprağa verildi. Yaklaşık iki hafta komada kaldıktan sonra, iki gün önce bilincini tekrar kazanamadan ve söylenenlere bakılırsa acı çekmeden öldü, bilmem bundan neyi kastediyorlar, çünkü bana göre acısız ölüm, zihni aniden hazırlıksız yakalayan, deyim yerindeyse arkadan vurandır zira ölüm, ölenin yakınlan için kısa ve tuhaf bir duygusal durumun ötesinde bir şeyse ölen için de öyle olmalı; bir çocuk ya da bir budalanın zekâ seviyesi üzerindeki herhangi bir zihin için, uzun bir hayret ve korku devresinde dönüşsüz ve püskürtülemez bir son olarak görmeyi öğrendiğimiz ölümle ağır ağır, aşama aşama yüzleşmekten daha acı verici bir şey bilmem var mıdır? Kırk üç yıl boyunca can yoldaşı, ekmek ve ateş olmuş inatçı, inanılmaz bir hakaretten sonsuza kadar kurtulmak insana bir rahatlık verir mi ya da acısını dindirir mi onu da bilmiyorum-</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">-kendisiyle birlikte o eylül akşamını da getirmişti (ve çok geçmeden Quentin, "Hayır Rosa Teyze, kuzen Rosa ya da Rosa Amca değil. Bayan Rosa. Bayan Rosa Coldfield, 1866'nın yazında hakarete uğrayarak genç yaşta ölen yaşlı bir hanım," deme ihtiyacını hissetmiş, buna mecbur kalmıştı; sonra Shreve, "Yani akraban değildi, bir akrabalığınız yoktu, senin akraban olmayan Güneyli bir Bayard ya da Guinevere var öyle mi? Peki ne uğruna öldü?" eylül'den beri Shreve'in, hatta herkesin ona: Güney'i anlat. Orası nasıl. Orada ne yaparlar. Neden orada yaşarlar. Neden yaşarlar, diye ilk soruşu değil) - o eylül akşamı Bay Compson sonunda konuşmayı kestiğinde, (Quentin) sonunda babasının konuşmasından dışarı adım atabildi, çünkü artık gitme zamanıydı, her şeyi duyduğundan değil, hiçbir şeyi dinlemediğinden, zira hâlâ geçmeyi başaramadığı bir şey vardı: o kapı, o sıska trajik dramatik kendini-hipnotize-etmiş genç yüz, bir üniversite oyunundaki trajedi oyuncusu gibi, perdenin inmesiyle transtan uyanan ve diğer bütün oyuncuların terk ettiği tozlu sahnede sendeleyen bir Hamlet, son başlangıç, giyemeyeceği hatta bitiremeyeceği gelinliğinin ardından ona bakan kardeşi, yirmi, daha doğrusu çoğu iki üç kere tekrar edilen, bu yüzden de esasen on sözcükten ibaret olan on iki kelimeyle vuruşan iki kardeş. Ve onun (Bayan Coldfield'in) üzerinde şah vardı, tam da Quentin'in tahmin ettiği gibi, ve bonesi (bir zamanlar siyah olan, ama şimdi eski tavuskuşu tüylerinin o korkunç sessiz metalik yeşiline dönüşmüş bone) ve neredeyse bir hah torbası kadar büyük siyah çanta, içinde evin bütün anahtarları: mutfak dolabı, gardrop, kapı anahtarları, bazısı eve kilitlenen bir çocuğun bir saç tokası ya da bir parça sakızla kolayca açabileceği kilitlerin içinde bile dönmüyordu, bazısı açmak için yapıldıkları kilitlere uymuyordu bile, tıpkı yerinden ettikleri ve soludukları hava ve ağırlıklarını taşıyan unutkan bağlayıcı toprak dışında artık ortak hiçbir şeyleri, yapacak ya da konuşacak hiçbir şeyleri kalmamış yaşlı çiftler gibi; - o akşam mehtapsız eylül tozunda şişman kısrağın arkasında katedilen on beş kilometre, ağaçlardan bekleneceği üzre yükselip yukarılara uzanmayan, devasa kümes hayvanları gibi yere çömelen ağaçlar, altmış günün tozundan ağırlaşmış, yaprakları nefes nefese kalmış kümes hayvanlarının tüyleri gibi karışık ve dağınıktı, yol kenarındaki çalılar sıcaktan sertleşen toza bulanmışlardı ve atla arabanın kaldırdığı toz bulutunun içinden bakınca, sıvının oksijensiz ilk prensibine dönüşerek saflaşmış bayat cansız bir volkanik suyun içinde narin, kaskatı ve hareketsiz mutlak düşey boyunca yukarı uzanan yığınlar gibi görünüyorlardı, arabanın içinde ilerlediği toz bulutu dağılmıyordu, çünkü ne rüzgâr kaldırmıştı onu, ne de hava yukarıda tutuyordu, uykudan uyandırılmış, atla arabanın her bir santimetre küpüne tozun bir santimetre küpü denk gelecek şekilde, aniden ve sonsuza kadar etraflarında cisimleşmişti, düz siyah, hoyratça ve kesif yıldıza bulanmış gecenin ağaç dallarıyla bölünen manzarası altında gezgin toz bulutu ilerliyordu, onları tam olarak tehditle olmasa bile, ikazla, tatlı, adeta dostça bir ikazla kuşatıyordu, İsterseniz gelin. Ama oraya önce ben gideceğim; sizden önce varıp birikeceğim, toynaklarla tekerleklerin altından usulca yukarı süzüleceğim, öyle ki yönünüzü bulamayacaksınız, sadece zararsız ve nüfuz edilmez gecenin bir platosuna ya da panoramasına çıkacaksınız ve geri dönmekten başka çareniz kalmayacak, bu yüzden de gitmemenizi, şimdiden geri dönmenizi, olacaklara boyun eğmenizi tavsiye ederim; o (Quentin) buna razı, arabada keten şemsiyesini sıkı sıkı tutan oyuncak-bebek ebatlarındaki amansız yaşlı kadının yanında oturuyor, sıcakta damıtılmış yaşlı kadın teninin, şalın eski kıvrımları arasından süzülen sıcakta damıtılmış kâfurunun kokusunu alıyor, kanıyla derisiyle kendini tam bir elektrik ampulü gibi hissediyor, çünkü araba onu serinletecek kadar hava akımı yaratmamış, kendi içinde derisini terletecek kadar hareket yaratmamış, Yüce Tanrım, o adamı ya da o şeyi bulmayalım lütfen, o adamı ya da şeyi bulmaya çalışmayalım, o adamı ya da şeyi rahatsız etme tehlikesine atılmayalım, diye düşünüyor: (sonra yeniden Shre- ve, "Dur, Dur. Bu yaşlı kızın, Rosa Teyze'nin-----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bayan Rosa," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Tamam tamam.-------bu yaşlı hanımın, Rosa Teyze'nin-----"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Sana Bayan Rosa diyorum."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Tamam tamam tamam.------bu yaşlı	-----Rosa Tey-------tamam tamam tamam tamam.------oraya hiç gitmediğini, kırk üç yıl boyunca o eve adımını atmadığını söylüyorsun, yine de sadece orada birinin yaşadığını söylemekle kalmıyor, bir de kendine inanacak, haklı olup olmadığını görmek için gece yarısı arabayla on beş kilometrelik yola götürecek birini buluyor öyle mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bu yaşlı hanım fazlaca kalabalık kabir misali bir evde büyümüş, tek derdi meşgalesi babasından, halasından, ablasının kocasından huzur ve güven içinde nefret etmek ve sadece kendilerine değil, cümle âleme onun haklı olduğunu kanıtlamalarını beklemekmiş: nitekim bir gece halası yağmur borusundan bir at tüccarına kaçınca halası konusunda haklı olduğu meydana çıkmış, o iş hallolmuş: sonra babası Asi ordusuna alınmamak için kendini tavan arasına kilitleyip orada açlıktan ölmüş, böylece bu iş de hallolmuş, tek pürüz kızının haklı olduğunu kendine itiraf etme zamanı geldiğinde konuşabilecek hali ya da bunu anlatabileceği birisinin olmaması: yine de babası konusunda haklı çıkmıştı, zira babası General Lee ve Jeff Davis'i çıldırtmasa kendini içeriye çivileyip ölmek zorunda kalmazdı, ölmeseydi kızını yetim, beş parasız, berbat vaziyette bırakmaz, bu öldürücü hakaretle karşılaşacak duruma düşürmezdi: kayınbiraderi konusunda da haklı çıkmıştı, çünkü iblisin teki olmasaydı çocuklarını ondan korumak gerekmez, kendisi bu amaç uğruna oraya gitmek zorunda kalmaz ve moruğun ihanetine uğramazdı, kendisinde cisimleşmiş Cassandra'ya dul bir Agamemnon bulmak dururken hevesli ama deneyimsiz Thisbe'ye yaşlı, eklemleri tutulmuş bir Pyramus bulmazdı ve bu Pyramus ona bu teklifsiz nisanın bütün iblisliğiyle yanaşıp şöyle numunelik bir deneme dölü vermelerini, oğlan olursa evlenebileceklerini söylemezdi; o dehşetin ve hakaretin nihai infilakıyla kasabaya savrulmaz, şafak sökmeden bahçe çitleri arkasından çaldığı mazı ve pelin otlarını yemeye muhtaç olmazdı: yani bu iş hallolmamıştı, sonsuza kadar da olmayacaktı, çünkü yerini alan kadın olanları anlatmasına engeldi, mesele adamın şöyle bir etrafına bakıp bir gün bile kaybetmeden yerine birini bulması değil, halefinin o kız olmasıydı, bir iblis tarafından bile olsa kendisiyle aynı mevkiye layık görülmüştü halefi, reddetmek durumunda kaldığı aynı mevkiye; bu iş hallolmamıştı, zira adamın hatalı olduğunu kabul edeceği an geldiğinde babasının durumunda söz konusu olan sorun ortaya çıkacaktı, o da ölmüş olacaktı, çünkü kadın kuşkusuz tırpanı önceden sezmişti, hiç değilse babasının hikâyesinde çekiçle çiviler nasıl son bir hakaret ve saldırı olmuşsa, bu sefer de aynı işi tırpanın göreceğini anlamıştı - bir kayzerin zaferinin simgesel defne çelengi olan tırpanın - kıza yanaşabilmek için, iblisin iki yıl önce Jones'a kulübenin kapısı önündeki otları kessin diye bizzat verdiği paslı tırpanın - (kıza ne diyordu? sadece yosma demiyordu değil mi?) kızın tuzağa girdiği her zafer günü çiğ renkli bir kurdele ya da ucuz bir kolyeyle taçlanan o paslı bıçağın - ölmüş olmasına, artık toprağın bile ağırlığını taşımayı reddetmesine rağmen iblisin ona ardından alayla güldüğü tırpanın, o simgesel şeklin aynı işi göreceğini anlamıştı, değil mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bu Faust'un, bu iblisin, bu Şeytan'ın, Alacaklısının sabır eşiğini aşmış, çileden çıkmış yüzünün bir anlık gazaplı bakışından saklanmak için kaçtığını, kaya oyukları arasında kaçan bir çakal gibi saygınlığa sıvışıp saklandığını zannetmişti ilk başta, ta ki saklanmadığını, saklanmak istemediğini, Alacaklı onu tekrar ebediyen ele geçirene kadar son bir şeytanlık ve kötülük çılgınlığında kaybolmuş olduğunu anlayana kadar; - bir pazar günü aniden iki tabanca ve yirmi yardımcı iblisle beliriveren, zavallı cahil bir Kızılderilinin ağzından girip burnundan çıkarak yüz kilometrekarelik toprağını alan ve üzerine oralarda görülmüş en büyük evi yapan, döşemek için altı vagonla gidip kristaller, halılar, Wedgwood sandalyelerle dönen ve herkesin kafasında bunları bir buharlıdan çaldığı ya da eski bir ganimetin bir kısmını daha kullandığı şüphesi uyandıran, kuyruğuyla boynuzlarını insan giysileri ve şapkası altında saklayan, üç senelik araştırma, değerlendirme ve kıyaslama döneminden sonra kendine yerel dukaların değil, prensliği çoktan maziye karışmış bir baronun hanesinden bir eş seçen (satın alan, kayınpederiyle takas etmişti değil mi?), böylece kendisi yeterli donanımı sağlayamadan karısının çeyiz olarak ihtişam hayalleri getirmesi tehlikesinden kurtulan, bir yandan da yeni aldığı çatallar, kaşıklar, bıçaklar arasında birlikte kaybolmasınlar diye fazla alçaklara da gönül indirmeyen bir Faust - sadece gizlenişini pekiştirmeyecek, kendine bir de eş bulacaktı, Alacaklı sonunda onu bir yerde sıkıştırıp kıskıvrak yakaladığında, yaşlanan vücudunun zayıflamış kemiklerine ve yorgun etine kendi çocuklarıyla birlikte kalkanlık edecek iki evlat yetiştirebilecek, yetiştirecek (nitekim yetiştirdi de) bir eş: beklendiği üzere kızı birine âşık oldu, oğlu onunla (iblisle) Alacaklının icra memuru arasında canlı bir barikat oluşturma işine aracılık etmişti, sonra oğlu da evlenecek ona katmerli bir güvence sağlayacaktı - derken iblis aniden yüz seksen derecelik bir dönüş yaptı ve nişanlıyı hatta oğlunu evden kaçırmakla kalmayıp oğlunun kafasına girdi, aklını çeldi, hipnotize etti ki zina tehdidi baş gösterdiğinde oğul hakarete uğrayan babasının tetikçisi olabilsin: öyle ki iblis beş yıl sonra savaştan döndüğünde üzerinde çalıştığı işi tamama ermiş buldu: oğlu ardında bir yağlı urgan gölgesiyle ebediyen kayıplara karışmış, kızı evde kalmaya mahkûm - sonra adımını daha bu anafordan dışarıya atmadan, bizzat kendisinin yok ettiği neslini devam ettirme umudunu koruyabilmek için yeniden nişanlandı, değil mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Geri döndü ve torun sahibi olma şansının kalmadığını, çocuklarının bu işi temize havale ettiğini, çiftliğinin harabeye döndüğünü, tarlalarında mahsul olarak sadece yabani otların ve Birleşik Devletler görevlilerinin ektiği vergilerin, para cezalarının, haraçların bittiğini, Yankiler sayesinde bütün zencilerinin kaçtığını gördü, bu onu adam etmiştir artık dersin: ama daha adımını anafordan dışarı atmadan sadece çiftliğini eski haline döndürmeye girişmekle kalmadı (belki kendisine siper olacak bir parti daha çocuk yapana kadar gözbağcılıkla kandırmacayla artık altmış yaşında olduğu gerçeğini zamanın geçmediği, hiçbir şeyin değişmediği yanılsamasının arkasına saklamayı umuyordu) bu amacını gerçekleştirmek için güvenebileceği son kadını seçti, ondan nefret eden, hep etmiş olan şu Rosa Tey------tamam tamam tamam. - yine de onu saldırgan bir gözü karalıkla seçmişti, sanki Alacaklıya sattığı her ne ise (ne de olsa yaşlı hanım onun asla bir ruhunun olmadığını söylüyor) karşılığında aldığı ücretin onu karşı konulmaz ve yara almaz kıldığına dair canhıraş bir inancı vardı; teklifini yaptı ve kabul edildi - üç ay sonra, düğün için bir gün belirlenmemiş, evlilik lafı bir kez olsun edilmemişken, tam da toprağının an azından ne kadarlık bir kısmını kurtaracağını kesinlikle tayin ettiği gün onun yanma gitti ve iki köpek gibi çiftleşmelerini teklif etti, kocalarla nişanlıların on milyon yıldır icat etmeye çalıştığı şeyi şeytansı bir kurnazlıkla icat etti: küçük hayal-kadınına bir zarar vermeden ya da yasalara veya cemaatine başvurmasına meydan bırakmadan onu güvercin yuvasından dışarı fırlatmakla kalmayacak, bir hakaret ve intikamın soyut leşiyle sonsuza kadar evli kalmasını da sağlayacaktı (koca ya da nişanlı olarak kendisi ise o daha nefesini bile alamadan boynuzlanmış olacaktı); söyleyeceğini söylemişti, artık özgürdü, herhangi birinden gelebilecek bir tehdit ya da müdahaleden ebediyen kurtulmuştu, çünkü en nihayet müteveffa karısının ailesinin son üyesini de safdışı bırakmıştı, özgürdü: oğlu Texas'a, California'ya, hatta belki Güney Amerika'ya kaçmış, kızı evde kalmaya, o ölene kadar yaşamaya mahkûm olmuştu, çünkü o öldükten sonra, ona bakarak onu besleyerek yaşadığı bu çürüyen evde, Clytie'yle ikisinin dokuyamadıkları kumaşları almak için tavuk yetiştirmelerinin, yumurta satmalarının bir anlamı kalmayacaktı: bu yüzden artık iblis olmasına bile gerek yoktu, sadece deli güçsüz bir ihtiyardı, Sutpen'in Yüz- kilometrekaresi'ni eski haline getirme fikrinin sadece boş bir hayal olmadığını, çiftlikten arta kalanın da kendisini ve ailesini geçindirmeye yetmeyeceğini anlamıştı, bu yüzden de kavşak noktasında küçük bir dükkân açmış, saban demiri, koşum kayışı, basma, gazyağı, ucuz boncuklar ve kurdeleler satmaya başlamıştı, müşterileri özgürlüklerine kavuşmuş kölelerdi, tezgâhtarlığını da (ne diyordu? neydi? beyaz - hah, süprüntü) Jones yapıyordu, kim bilir dükkândan kazanacağı parayla çiftliği tekrar inşa etme hayalleri kuruyordu belki de; iki kere kurtarmıştı kendini, bir kere yakayı kaptırmış, o torun sahibi olmasın diye çocuklarını birbirine düşüren Alacaklı sayesinde kurtulmuştu, sonra belki de boşta olmasının hata olduğuna karar vermiş ve yeniden niyetlenmişti, sonra kendini bağlamasının hata olduğuna karar verip niyeti bozmuştu - sonra tersin yüz geri dönmüş, kendi dükkânının raflarından alınma bocuklarla, basmalarla, çizgili şekerlerle yeniden niyetlenmişti, değil mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin. Tıpkı Babam gibi konuşuyor diye düşündü (yüzü sakin, durgun, garip, ama neredeyse asıktı), lambaya doğru eğilmiş olan Shreve'e baktı bir an, çıplak vücudu pembe pembe ışıldıyordu, bebek gibi yumuşacık, melek heykelleri gibi tombul, neredeyse hiç kılsız, gözlüğünün çifte mehtabı yuvarlak ay yüzünde parlıyordu, (Quentin'in) burnuna puroyla morsalkımın kokusu geldi, eylül alacakaranlığında salman, kırpışan ateş- böceklerini görür gibi oldu. <span style="font-style:italic">Tıpkı Babam gibi, Babam da ben ertesi gün gidip döndükten sonra öğrendiklerini bir gece önce bilseydi böyle konuşurdu diye düşündü Deli güçsüz bir ihtiyar, en sonunda bir iblisin bile zarar verme becerisinin bir sınırı olduğunu anlayan bir ihtiyar, adımlarını uydurduğu müziğin borazanla kemandan değil, saatle takvimden geldiğini fark eden bir dansçı kızın ya da midillinin durumuna benzetmiş olmalı kendi durumunu, kendini ancak son bir canhıraş atış yapabilecek, sonra kendi feci infilakının ve geri tepmesinin etkisiyle un ufak olacak eski yıpranmış bir topa benzetmiş olmalı, hâlâ görüş alanı içinde olan sahneye bakmış ve oğlunun kayıplara karıştığını, ölmüş olsa bu kadar ulaşılmaz olmayacağını düşünmüş olmalı, zira (oğlu hayatta idiyse) adını değiştirmiş olmalıydı ve bu yeni ismiyle onu çağıranlar yabancılardı, bu yüzden de oğlunun yabancı bir kadının bedenine ekebileceği Sutpen kanının o canavar tohumu gerçek ismini asla duymayacak, insanlar arasında başka bir isimle geleneği devam ettirecek, miras aldığı kötülüğü ve zararı o isimle gerçekleştirecekti; kızı kız kuruluğuna mahkûmdu, Charles Bon adında birinin varlığından haberdar değilken bile kız kuruluğunu seçmişti, zira acısında ve mateminde ona destek olmaya gelen teyzesi bu iki duygu yerine o sakin, kesinlikle nüfuz edilemez yüzü bulmuştu, önce kapalı bir kapının önünde, elde dokunmuş kumaştan yapılma bir elbiseyle bonenin arasında, sonra Jones tabutu yaparken tavukların bulutsu anaforunda görülmüş o yüzü, teyzenin onlarla birlikte yaşadığı bir yıl boyunca, üç kadın kendi giysilerini dokuyup kendi sebzelerini yetiştirir ve o sebzeleri pişirecek ateşi yakmak için kendi odunlarını keserlerken hiç değişmeyen o yüzü (Jones'un yardımı pek azdı, </span><span style="font-style:italic">torunuyla birlikte terk edilmiş, damı akan balıkçı kulübesinde yaşıyordu, Sutpen'in onu kapının önündeki otları kessin diye ödünç verdiği -sonunda otları, en azından yeşil, canlı otları kesmekten başka bir iş için kullanmaya zorladığı- paslı tırpanın durduğu kulübede) teyze infialle tekrar kasabaya savrulup çalıntı sebzelerle ve geceleyin kapısına kimin bıraktığı belli olmayan sepetlerle yaşamını sürdürmeye başladığında da değişmeyen o yüzü bulmuştu, artık üçü, biri zenci biri beyaz iki kız ve onların yakından seyrettiği iblisi kendi mesafesinden seyreden on beş kilometre ötedeki teyze, o varisli ve çaresiz Faust'un Alacaklının çoktan omzuna yapışmış eliyle son demlerini sürüşünü, etini ekmeğini temin etmek için küçük köy dükkânını işletişini, zamanında onun arazisinin sınırlarından çıkmadan her yöne on kilometre yol alabilen açgözlü yoksul beyazlar ve zencilerle bir kuruş için bıkkın bıkkın çekişmesini, az sayıdaki malı arasından yaşlı bir adamın bile on beş yaşında bir kızı baştan çıkarmasına yeten ucuz kurdeleleri, kolyeleri ve bayat delice-renkli şekerleri kullanışını, ortağının torununu mahvedişini seyrediyorlardı, Jones -on dört yıl önce bir yaşındaki torunuyla birlikte terk edilmiş balıkçı kulübesinde oturmasına izin verdiği bu uzun bacaklı, sıtmalı adam- ortak, hamal, tezgâhtar Jones, iblisin emriyle raflardan şekerleri, kolyeleri, kurdeleleri kendi elleriyle indiren (hatta belki torununa götüren) kızın büyüyen karnı ona utancı -daha doğrusu belki korkuyu- öğretene kadar aylak erkeklerin, yan bakışların ve uzun dillerin yanından geçebilmesi için (mateme girmeyen, acı çekmeyen) Judith'in kıza diktiği elbisenin kumaşını kesen Jones; - 61 senesinden önce eve ön taraftan yanaşmasına bile izin verilmeyen, onu takip eden dört yıl boyunca da mutfak kapısından öte geçemeyen, oraya da ancak müstakbel-baştan çıkarıcının karısıyla kızının (ve tabii Clytie’nin, onun getirdikleriyle kapıdan içeri girmesine izin vermeyen geri kalan tek hizmetkârın, tek zencinin) hayatta kalabilmek için ihtiyaç duyduğu av etini, balığı ya da sebzeyi getirdiğinde gelebilen Jones ama artık bazı öğleden sonraları evin içine kadar girebiliyordu, iblisin aniden küfürler savurarak müşterileri dükkândan kovaladığı (ki pek sıklaşmıştı) kapıyı kilitlediği, dükkânın arka tarafına çekildiği ve emir erine, hatta sahip olduğu zamanlarda hizmetçilerine hitap ettiği şekilde (kuşkusuz Jones’tan kurdeleleri, kolyeleri, şekerleri raftan indirmesini istediği tavırla) içki şişesini getirmesini buyurduğu öğleden sonraları, ikisi (eski günlerde, tekdüze bir huzuru olan o eski durgun pazar ikindilerinde, iblis arka bahçedeki asma çardağı altında hamakta yatarken bir direğin dibine </span><span style="font-style:italic">çömelen, arada bir kalkıp iblisin bardağına damacanadan içki ve iki kilometre öteden taşıdığı kovadan pınar suyu koyan, sonra tekrar çömelip, ara sıra kıkırdayan ve iblis her sustuğunda 'He ya Bay Tawm' diyen Jones artık oturmaya bile başlamıştı) - ikisi şişeden sırayla bardaklarını dolduruyorlardı ve iblis artık yatmıyor, hatta oturmuyor, üçüncü ya da ikinci bardağı almak için ayağa kalkıyordu, ihtiyar bir adamın o iktidarsız ve öfkeli yenilmezliğiyle sallanıyor, sendeliyor, bağırıyordu, tek başına Washington'a gidip Lincoln'ü (bir yıl kadar gecikmişti) ve Sherman'ı vurmak için silahıyla atını istiyordu, haykırıyordu, 'Geberteceğim! İkisini de köpek gibi vuracağım!' ve Jones: 'He ya Albay; vurursun' diyor, düşecek gibi olduğunda onu yakalıyordu, sonra ilk gelen arabaya atıp eve taşıyor, öndeki merdivenden çıkarıyor ve üzerindeki her bir renkli camı Avrupa'dan ithal edilmiş boyasız cümle kapısından içeriye sokuyordu, senelerdir değişmeyen sakin, donuk yüzünde hiçbir kıpırtı olmaksızın kapıyı açıyordu Judith, sonra Jones yükünü üst kata çıkarıyor, bir bebek gibi yatağına yatırıyor ve kendisi de yatağın yanına yere yatıyordu, ama uyumaya değil, çünkü şafak sökene kadar yataktaki adam sürekli kıpırdanıp inliyor, Jones da ona 'Burdayım Albay. Yok bi şi. Daha canımıza okuyamadılar, di mi?' diyordu - iblis alaya katılıp gittiğinde, torunu daha sekiz yaşındayken bu Jones kimsenin ona neden askere gitmediğini sormasına fırsat bırakmadan 'Binbaşının eviyle zencilerine göz kulak' olduğunu söylerdi, belki zamanla bu yalana kendi de inanmıştı, geri döndüğünde iblisi ilk karşılayanlar arasındaydı, onu kapıda karşılayıp 'Eee Albay, bizi öldürdüler, ama canımıza okuyamadılar di mi?' demişti, iblisin hatırladığı ve kaybettiği Sut- pen'in Yüzkilometrekaresi'ni salt yılmaz bir arzuyla eski haline getirebileceğine inandığı o ilk hummalı dönemde onun emrinde ter dökmüş, bir para ya da ödül umudu olmaksızın emek vermişti, zira iblisin anladığından (en azından kabul ettiğinden) çok önce bu işten bir şey çıkmayacağını anlamıştı - bir sınırından öbür sınırının gözle görülmediği o arazide siyah safkanıyla dörtnala giden eski yakışıklı adamı görüyordu belki kör Jones, o deli, zampara harabenin yerine.</span></span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent"><span style="font-style:italic">Derken o pazar sabahı geldi ve iblis şafak sökmeden uyanıp çıktı, Judith neden böyle erken kalktığını bildiğini zannediyordu, zira o sabah onu Virginia'ya götürüp getiren siyah aygırının eşi Penelope erkek bir tay doğurmuştu, ama iblisin erkenden kalkıp görmeye gittiği tay o değildi; </span><span style="font-style:italic">şafak vakti Jones paslı tırpanın iki yıldır dayalı durduğu sundurmada otururken içerdeki döşeğin yanında çömelen yaşlı zenci kadını, ebeyi yakalamaları, bulmaları bir hafta sürdü, ancak ondan sonra atın sesini nasıl duyduğunu, iblisin nasıl içeri girdiğini, elinde kamçısıyla döşeğin başında nasıl dikildiğini, anneyle çocuğa bakıp 'Zavallı Milly, ne yazık ki Penelope gibi kısrak değilsin. Öyle olsaydın sana ahırda güzel bir yer verirdim,' dediğini öğrenebildiler, sonra arkasını dönüp dışarı çıkmıştı ve içeride çömelmiş vaziyette kalan yaşlı zenci konuşmaları, sesleri duymuştu, 'Geri dur. Sakın yaklaşayım deme, Wash.' - 'Gününü gösterecem, Albay' kamçının şakladığını da duymuştu, ama tırpanın sesini, havada ıslık çalışını, darbeyi indirişini duymamıştı, çünkü ancak bir ceza çığlıkla birlikte gelir, oysa nihai sessizlik sessizce gelmek zorundadır. Onu o gece nihayet bulduklarında bir arabayla eve getirdiler ve sessiz, kanlı içeri taşıdılar, fenerlerin ve meşalelerin ışığında dişleri (saçlarının bembeyaz olmasına rağmen hemen hiç kırlaşmamış) sakalının arasından görünüyordu, gözünden tek damla yaş akmayan, taş suratlı kızının açtığı kapıdan içeri soktular; eskiden kiliseye hızlı gitmeyi seven kızı bu sefer de arabayı hızlı sürecekti, ama iblis kiliseye asla ulaşamayacaktı, çünkü kızı (artık otuz yaşında bir kadındı, hatta daha yaşlı gösteriyordu, zayıf insanların bir yaşlanması vardır, çoktan canlılığını yitirmiş tenin durağan balonuyla kuşatılır, birbiri ardına gelen çöküş safhalarıyla yaşlanır, zira bir kurtçuk yumağı gibidirler, sağlam ve dayanıklı bir çatıya tutunmadan kendi toplu, unutkan, gamsız hayatını süren gevşek bir kurtçuk yumağı, ama Judith böyle yaşlanmıyordu, tıpkı iblis gibi yaşlanıyordu: bir tür yoğunlaşmayla, gençliğin yumuşak rengiyle dokusunun, elektrikli hafif halesinin geçici olarak bastırdığı, ama asla gizleyemediği o asli zapt edilmez kemikleşmenin acıyla açığa çıkmasıyla - evde dikilmiş biçimsiz kıyafetler içinde, elleri yumurta toplamaktan ya da sabanı hizada tutmaktan başka işe yaramayan kız kurusu) iblisin sedir korusundaki mezara gömülmeden önce annesiyle evlendiği Metodist kilisesine götürülmesine karar vermiş, arabaya koşmak için yarı-yabani iki genç katır ödünç almıştı: evde yapılmış tabutunda, üniforması, kılıcı, işlemeli eldivenleriyle kiliseye doğru son sürat yola çıktı, ta ki genç katırlar ürküp arabayı devirene ve onu kılıcıyla, sırmalarıyla bir hendeğe yuvarlayana kadar, bunun üzerine onu hendekten çıkaran kızı alıp sedir korusuna geri getirdi, duayı da kendisi okudu. Bu sefer de hiç gözyaşı, matem yoktu, belki de yas tutacak zamanı olmadığı için çünkü dükkânı satacak birini bulana </span><span style="font-style:italic">kadar kendisinin işletmesi gerekiyordu, sürekli açık tutmasa da anahtarları önlüğünün cebinde taşıyor, çağırıldığında gidiyordu ya mutfaktan, ya bahçeden ya da tarladan zira artık bütün çift sürme işini Clytie'yle ikisi yapıyordu, çünkü aynı pazar günü iblisten on iki saat sonra Jones da peşinden gitmişti (belki de aynı yere; belki orada da bir asma çardakları olacaktı, ekmek, hırs, zina, intikam gibi zorunlulukları olmayacaktı, belki içmeleri bile gerekmeyecekti, sadece ne olduğunu bilmedikleri bir şeyin eksikliğini hissedeceklerdi arada sırada, ama çok sık değil; dingin, latif, zamandan ya da iklim değişikliğinden etkilenmeden, sadece arada sırada bir şey, bir rüzgâr, bir gölge geçecekti, iblis konuşmayı, Jones de kıkırdamayı bırakacaktı ve birbirlerine bir şey hatırlamaya çalışır gibi dikkatle, ciddiyetle bakacaklardı ve iblis şöyle diyecekti 'Neydi, Wash? Bir şey olmuştu. O neydi?' ve Jones da hatırlamaya çalışarak, ciddiyetle iblise bakarak 'Bilmiyorum, Albay. Neydi?' diyecekti, ikisi de birbirlerini süzeceklerdi. Sonra gölge solacak, rüzgâr ölecek ve Jones sakin, hatta coşkusuz 'Belki bizi öldürdüler, ama canımıza okuyamadılar di mi?’ diyecekti) -Judith o anda her neredeyse, ellerinde sepetleriyle gelmiş kadınlar ve çocuklar onu çağırıyor, bunun üzerine ya kendisi ya Clytie gidip dükkânı açıyor, müşterinin istediğini veriyor, sonra kapıyı kilitleyip geri geliyordu: ta ki dükkânı satıp parayla mezar taşı alana kadar-</span> ("Nasıldı?" dedi Shreve. "Anlatmıştın ya, nasıldı? babanla ikiniz bıldırcın avlıyordunuz, bütün gece yağan yağmurun ardından gri bir gündü ve atlar bir hendeği geçemiyorlardı, bunun üzerine babanla ikiniz aşağı inip atları hendeğin etrafından dolaştırsın diye dizginleri -adı neydi? hani şu katırın üzerindeki zencinin? hah Luster- Luster'a verdiniz ve yağmur hiç ses çıkartmadan yeniden gri, som ve ağır inmeye başladığında babasıyla ikisi hendeği geçtiler, Quentin daha nerede olduklarının farkında değildi, çünkü yağmurda başı öne eğik ilerlemişti, sonra başını kaldırdı, bayır yukarı sarı ıslak ayak otlarının eriyen altın gibi yağmura karıştığı yere baktı ve koruyu gördü, tepenin üzerindeki sedirler ıslak kâğıda mürekkeple çizilmiş ağaçlar gibi yağmurda dağılıyordu - o sedir korusunun ardında, o harap tarlaların ardında bir meşe korusu ve yarım kilometre kadar ötede gri, devasa, çürümeye yüz tutmuş, ıssız ev olacaktı. Bay Compson katırdaki Luster'a bakmak için durmuştu, eyer niyetine kullandığı çuvalı başına örtmüş, dizlerini altına çekmiş, atları hendek boyunca geçirebilecek bir yer bulmak için yürütüyordu Luster.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bu yağmurda durmasak daha iyi olacak," dedi Bay Compson. "Ne olursa olsun o sedirlerin yüz metre yakınma yanaşamaz."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bayıra çıktılar. İki köpeği hiç göremiyorlardı, sadece düzgün bir sıra halinde uzanan ayak otları görünüyordu, görünmez halde koşuşup duran köpeklerden biri başını kaldırıp arkaya bakana kadar da onları seçemediler. Bay Compson eliyle ağaçları işaret etti, Quentin'le ikisi köpeklerin peşine takıldılar. Sedirlerin altı karanlıktı, gri havadan bile daha karanlık, yağmur sessizdi, soluk incimsi kürecikler namlularda ve soğuk mumlardan mermere akmış tam da donmamış mum damlaları gibi beş mezar taşının üzerinde asılı kalıyordu: iki yassı ağır bombeli tabaka vardı, diğer üç mezar taşı biraz çarpılmıştı, yer yer mermere oyulmuş tek bir harf, hatta bütün bir kelime, damlaların zerre zerre loşluğa indirip sonra serbest bıraktığı soluk ışıkta bir an için seçiliyordu; derken iki köpek duman gibi süzülerek ağaçların altına girdiler, tüyleri yağmurdan derilerine yapışmıştı, birbirinden ayırt edilmesi ve görünüşe göre ayrılması mümkün olmayan bir sıcaklık topu halinde yere kıvrıldılar. İki yassı tabaka da kendi ağırlıkları yüzünden orta yerden çatlamıştı (taşlardan birini tutan tuğla duvarın devrildiği yerdeki deliğin önünde küçük bir hayvanın -muhtemelen bir sıçanın- torunlarının oluşturduğu minicik bir patika vardı, zira uzun süredir mezarda yenecek bir şey kalmamış olmalıydı) ama üzerlerindeki yazılar okunabiliyordu: Ellen Coldfield Sutpen. 9 Ekim 1817 - 23 Ocak 1863, ötekinde: Thomas Sutpen, Albay, Mississippi 23. Piyade Alayı, C.S.A. 12 Ağustos 1869'da öldü: bu sonuncu, yani tarih bir keskiyle kabaca eklenmişti, adam öldükten sonra bile nerede ve ne zaman doğduğunu açığa vurmamıştı. Quentin sessizce mezar taşlarına bakarken, Thomas Sutpen'in sevgili karısı yok. Sadece Ellen Coldfield Sutpen, diye düşündü, "1869'da memer alacak parayı bulmalarını hiç beklemezdim," dedi.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Onları kendisi satın almıştı," dedi Bay Compson. "Alay Virginia'dayken, Judith ona annesinin öldüğünü haber verdikten sonra satın almıştı o iki taşı. İtalya'ya ısmarlamıştı, en iyisinden - karısınınkinin yazısı yazılmış, kendisinin ölüm tarihi boş bırakılmıştı: gelmiş geçmiş en yüksek ölüm oranına sahip olan, ayrıca her sene yeni subaylarını seçimle görevlendiren (bu sistem sayesinde o sırada albay olma hakkını kazanmıştı, çünkü daha o yaz Albay Sartoris'in yerine kendisi seçilmişti) bir orduda yaptı bu işi, tek bildiği ısmarladığı taşlar yerine hatta kendi eline bile ulaşamadan kendini toprak altında bulabileceği ve mezarının da (işaretlenirse) yere gömülmüş kırık bir gülleyle işaretleneceğiydi, ölmese bile asteğmen ya da er rütbesine indirilebilirdi -tabii adamları buna cüret edebilirlerse- yine de mezar taşlarını ısmarlamak ve onlara verilecek parayı bulmakla kalmadı, içeriye sızabilen gemilerin sıkı abluka yüzünden cephaneden başka bir şey taşımayı reddettiği o sahilden onları geçirmeyi de başardı----"Quentin'e askerler gözünün önündeymiş gibi geldi: üzerleri yırtık pırtık, ayakkabısız, aç birlikler, baruttan kararmış, çökmüş yüzleri lime lime omuzlarından geriye bakıyor, yılmaz ümitsiz bir yenilmeme arzusunun ateşiyle parlayan gözler karanlık, yasak okyanusu izliyor, okyanusta ablukayı delmiş, çetin ışıksız tek bir gemi, bin kiloluk çok kıymetli bir alanında mermi, hatta yiyecek bir şey yerine gösterişli, ağır, işlenmiş bir kaya parçası taşıyor, bir yıl boyunca alayın bir parçası olacak, Pennsylvania'ya kadar peşinden gidecek, Gettysburg'da hazır bulunacak, bataklıkta, düzlükte, dağ geçitlerinde iblisin uşağı tarafından sürülen bir vagonda alayın arkasında yol alacak, alay vagondan daha hızlı ilerleyemeyecek, aç sıska adamlar, sıska tükenmiş atlar dizlerine kadar buzlu çamura ya da kara gömülürken, bataklıkta balçıkta kan ter içinde, küfürlerle top arabası iter gibi onu iterken iki taştan Albay' ve 'Bayan Albay' diye söz edecekler; sonra Cumberland Çukurundan, Tennessee dağlarından aşacak, Yanki gözcülerine görünmemek için geceleri yol alacak ve 64'ün sonbaharında Mississippi'ye gelecek, evliliğini yasakladığı, ertesi sene dul kalacak, ama yas tutmayacak kızının beklediği yere, karısının öldüğü yere, oğlunun kendi kendini kovup sürdüğü yere ve taşlardan birini karısının mezarına dikecekti, ötekini evin holüne, Bayan Coldfield muhtemelen (hatta kuşkusuz) her gün bu mezar taşma onun portresiymiş gibi bakmıştı, muhtemelen (hatta belki yine kuşkusuz) o harflerin arasında kız oğlan kız umudu ve bakire beklentileri her zamankinden fazla okumuştu Quentin'e söz etmese bile, zira ona taştan hiç söz etmemişti ve (iblis) kurutulmuş mısır kahvesini içip Judith'le Clytie'nin onun için yaptığı keki yedikten sonra Judith'i alnından öpecek 'Ya, Clytie' diyecek ve yirmi dört saat içinde savaşa dönecekti; Quentin bütün bunları gözünün önüne getirebiliyordu, sanki oradaymış gibi. Sonra Hayır. Omda olsaydım bu kadar açık göremezdim diye düşündü.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Ama bu öteki üç taşı açıklamıyor," dedi. "Onlar da epeyce tutmuş olmalı."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Onların parasını kim vermiş olabilir?" dedi Bay Compson. Quentin onun kendisine baktığını hissedebiliyordu. "Düşün." Quentin birbirinin aynı üç mezar taşma baktı, silik yazıları da aynıydı, sedir yapraklarının çürüyen yığını arasındaki bu eğimli yazıları da yakından baktığında okuyabildi, birincisi: Charles Bon. Louisiana, New Orleans'ta doğdu. 3 Mayıs 1865'te Mississippi, Sutpen'in Yüzkilometrekaresi'nde öldü. 34 yıl 5 ay yaşadı. Babasının onu izlediğini hissedebiliyordu.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Judith yaptırdı," dedi. "Dükkânı sattığında eline geçen parayla."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Bay Compson. Diğer mezar taşını okumak için Quentin'in eğilip sedir yapraklarını temizlemesi gerekti. O sırada köpeklerden biri kalkıp yanma geldi, onun neye baktığını anlamak için bir insan gibi başını uzattı, sanki insanlarla düşe kalka sadece insana ve maymuna has olan merak hissini kazanmıştı.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Çekil," dedi Quentin, bir eliyle köpeği iterken ötekiyle de sedir yapraklarını temizliyor, silik harfleri elinin hareketleriyle okunur hale getiriyordu: Charles Etienne Saint-Valéry Bon. 1859- 1884 babasının onu izlediğini hissederek ayağa kalkarken öteki taşın da aynı tarihi taşıdığını gördü, 1884. "Bunu dükkânın parasıyla almış olamaz," dedi. "Çünkü dükkânı 70'te satmıştı, hem onun mezarında da 1884 tarihi var" o ilk taşa Judith Sutpen Bon'un Sevgili Kocası yazdırma isteğinin onun için kim bilir ne korkunç olduğunu düşündü.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Ah," dedi Bay Compson. "Onu deden yaptırdı. Judith günün birinde kasabaya inip ona parayı getirdi, paranın bir kısmını, nereden bulduğunu hiç öğrenemedik, belki de dedenin onun adına sattığı dükkânın parasından arta kalandı; parayla birlikte taşın üzerinde gördüğün yazıyı da getirdi (tarihi hariç tabii), o sırada Clytie üç haftalığına ortadan kaybolmuştu, çocuğu bulup getirmek için New Orleans'a gitmişti, ama tabii dedenin bundan haberi yoktu, parayla yazı kendisi için değil, çocuk içindi."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Ya," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet. Çok güzel hayatlar sürüyorlar - kadınlar. Gerçeklikten sadece uzak değil, tamamıyla kopuk hayatlar. Bu yüzden, en zorlu erkeği mızmız bir oğlana dönüştüren acı ve yok oluş karşısında cesaretlerini ve metanetlerini korudukları için ölümleri, o çözülme anı onlar için hiç önem taşımıyor, ama cenazeleriyle mezarları, ebedi uykularından üstün tuttukları küçük manasız, sözde ölümsüzlük iddiaları büyük önem taşıyor. Halalarından biri (onu hatırlamazsın, çünkü ben bile bir kez olsun görmedim, sadece hikâyesini duydum) ağır bir ameliyat olmak durumunda kalmış ve atlatamayacağma inanmış, o zamanlar en yakın kadın akrabasıyla arasında aynı kanı taşıyan kadınlar arasında görülen, hınçlı, (erkek kafası için) anlaşılmaz, dostane bir düşmanlık varmış, bu dünyadan ayrılırken tek kaygısı, akrabasının da sevmediğini bildiği kahverengi bir elbiseden kurtulmakmış, bunun başka birine verilmesini değil, arka bahçede pencerenin altında yakılmasını istemiş, camın önünde (muazzam bir acıya katlanarak) başkalarının yardımıyla ayakta durarak elbisenin yandığını kendi gözleriyle görmek istemiş, çünkü öldükten sonra, normal olarak onu gömülmeye hazırlayacak yakın akrabasının onu bu elbiseyle tabuta koyacağına inanıyormuş."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Peki ölmüş mü?" dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Hayır. Elbise yanar yanmaz iyileşmeye başlamış. Ameliyatı atlatmış, eski haline dönmüş ve akrabasından çok daha fazla yaşamış. Sonra bir ikindi vakti eceliyle ölmüş ve gelinliğiyle gömülmüş."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Ya," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet. Ama 70 senesinin yazında bir ikindi vakti bu mezarlardan biri (o zaman sadece üç taneydi) gerçekten de gözyaşla- rıyla sulandı. Dedenin gözleri önünde; Judith'in deden vasıtasıyla dükkânı sattığı seneydi, deden de bu işi görüşmek için çiftliğe gittiğinde bu sahneye tanık oldu: ara fasıl, törensel dulluğun cafcaflı dramatik gösterisi. O zaman melez kadının oraya nasıl geldiğini, Judith'in nasıl izini bulup Bon'un nerede öldüğünü haber verdiğini bilmiyordu deden. Ama oradaydı işte, on birden ziyade sekiz yaşında gibi görünen oğluyla birlikte oradaydı. İrlandalı şair Wilde'ın bahçe sahnelerine benziyor olmalı: akşam üzeri, alçalmış güneşin vurduğu karanlık sedirler, ışık bile tam anlamıyla mükemmel ve mezarlar, üç parça mermer (deden üçüncü taşı alabilmesi için Judith'e dükkânın parasına karşılık avans vermişti) dekorcular tarafından temizlenmiş, parlatılmış, düzenlenmiş gibi görünüyorlar, sanki alacakaranlık geçtikten sonra dekorcular geri gelip taşları alacaklar ve içi boş, kırılgan, hafif malzemelerini bir daha ihtiyaç duyulana kadar aldıkları depoya geri götürecekler: gösteri, sahne, oyun, sahneye çıkış - manolya yüzlü kadın biraz kilolanmış, karanlık için karanlıktan yaratılmış bir kadın; sadece giysileri değil, kendisi de ressam Beardsley'in tablolarından fırlamış gibi görünen bir kadın, matem hatta dulluk hissi vermek üzere değil, mayışık ve ölümcül bir tatminsizliğin, tenin tutkulu ve doymaz açlığının bir fasılasını giydirmek üzere yapılmış yumuşak, bol elbisesiyle dantel şemsiyesinin altında yürüyen bir kadın, arkasından ipek bir yastık taşıyan hareketli, devasa bir zenci kadın geliyor, sadece giysileri değil, kendisi de Beardsley'in tablolarından fırlamış gibi görünen bir çocuğun elinden tutuyor - fildişi rengi, yumuşak, cinsiyetsiz bir yüzü olan ince, narin bir çocuk, annesi şemsiyesini zenci kadına verip yastığı aldıktan, mezarın başında diz çöküp eteklerini düzelterek ağlamaya başladıktan sonra zencinin önlüğünü bir an olsun bırakmıyor ve sessizce gözlerini açıp kapatarak öylece duruyor; daima siperlikli mumlarla aydınlatılan bir nevi ipek hapishanede doğmuş ve büyümüş bir çocuk, hava yerine annesinin günleriyle saatlerinin yaydığı sütümsü, gayet somut ışıltıyı solumuş, kırlar, ağaçlar, otlar, toprak bir yana, gün ışığını bile nadiren görmüş bir çocuk; hele öteki kadını, (mateme girmeyen, acı çekmeyen diye düşündü Quentin, Evet, bunu biraz fazla dinledim) Judith'i hiç görmemiş, sedirlerin altında, solmuş şekilsizleşmiş basma elbisesi ve aynı kumaştan bonesiyle duran Judith - dingin yüz, çift süren, odun kesen, yemek pişiren, kumaş dokuyan elleri önünde kavuşturulmuş, bir müzedeki kayıtsız rehber havasında duruyor, bekliyor, muhtemelen bakmıyor bile. Sonra zenci kadın melezin yanma gitmiş ve meleze koklasın diye kristal bir şişe uzatmış, ayağa kalkmasına yardım etmiş, eline şemsiyeyi vermiş ve eve dönmüşler, çocuk hâlâ zenci kadının önlüğünü tutuyormuş, zenci tek koluyla kadına destek oluyormuş ve Judith bir maskeye ya da mermere benzeyen yüzüyle arkalarından yürüyormuş, eve, pul pul dökülen yüksek revağa, Clytie'nin Judith'le ikisinin tek gıdası olan yumurtayla mısır ekmeğini pişirdiği yere dönmüşler.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Bir hafta kaldı. Haftanın geri kalanını evin yatağı çarşaflı tek odasında geçirmiş, yatakta, matemin morlarına, leylaklarına boyun eğmiş yeni dantel, ipek ve saten sabahlıklar içinde - kapalı bel vermiş panjurların arkasında, teninin, günlerinin, saatlerinin, giysilerinin, alnındaki kolonyalı mendilin, Clytie'nin yukarı götürdüğü tepsileri almak için kapıya gitmelerinin arasında yatağın başında oturan zencinin yelpazeyle dönüşümlü olarak kullandığı kristal şişenin ağır baygın kokusuyla yüklü, havasız, loş odada - Judith'in zoruyla tepsileri getirip götüren Clytie, Judith ona söylese de söylemese de bir zenciye hizmet ettiğini anlamış olmalı, yine de hizmette kusur etmemiş, tıpkı arada sırada mutfaktan ayrılıp alt kattaki odaları teker teker dolaşarak çocuğu araması gibi, loş gölgeli kütüphanede ya da salonda dik arkalıklı sert bir sandalyede sessizce oturan küçük tuhaf yalnız çocuğu, dört isimli, on altıda bir zenci kanı taşıyan, pahalı içrek Fauntleroy giysileri giyen çocuğu; çıplak ayakla kapıya gelip ona bakan haşin kahverengi kadına kaderci bir dehşetle bakardı çocuk, kadın ona kek değil, takır takır mısır ekmeği verirdi (el altından, annesiyle dadısı karşı çıkacağından değil, evde yemek arasında yiyecek bir şey olmadığından) dizginlenmiş bir hoyratlıkla eline tutuştururdu ekmeği ve bir öğleden sonra onu bahçe kapısının önünde kendi boylarında bir zenci çocukla oynarken bulmuş, zenci çocuğu sakin ve ölümcül bir şiddetle küfrederek kovalamış, hakaret ya da öfke eksikliğinin çok daha ölümcül ve soğuk kıldığı sesiyle ötekini eve geri göndermişti.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet Clytie, son gün ipek yastık, şemsiye ve küçük şişeyle mezar başında yapılan ikinci törenin ardından anne, çocuk ve dadı New Orleans'a doğru yola çıktığında arabanın arkasından duygusuzca bakmıştı. Aradaki bağlantıyı her nasılsa koparmayan, oğlanın öksüz kalacağı günü, saati, dakikayı bekleyen ve kendiliğinden onu getirmeye giden Clytie miydi; yoksa bekleyip gözleyen o kış, 1871'in aralığında Clytie'yi çocuğu almaya gönderen Judith miydi, deden bunu hiç öğrenemedi; - Clytie hayatı boyunca Sutpen'in Yüzkilometrekaresi'nden en fazla Jefferson'a kadar uzaklaşmıştı, yine de New Orleans'a tek başına gidip çocukla birlikte geri döndü, çocuk artık on iki yaşındaydı ama on yaşında gösteriyordu, üzerinde daralmış Fauntleroy giysilerinden biri ve onu örten fazlaca büyük bir palto vardı (Clytie'nin paltoyu ona soğuktan mı, başka bir sebepten mi giydirdiğini deden bilemiyordu) ve çocuğun geri kalan eşyası bir çıkma boh- çalanmıştı - bu çocuk İngilizce bilmiyordu, tıpkı bir Fransız şehrinde izini süren, onu bulan kadının Fransızca bilmemesi gibi, yaşlı değil yaştan habersiz bir yüzü vardı çocuğun, sanki çocukluğunu yaşamamıştı, ama Bayan Coldfield gibi değil, sanki bir insandan doğmamıştı, bir erkeğin aracılığı ya da kadının acısı olmaksızın yaratılmış ve bir insan tarafından yetim bırakılmamıştı (insanın annesine ne olduğunu hiç merak etmediğini, hatta umursamadığını söylerdi deden: ölmüş mü, kaçmış mı, evlenmiş mi: bir dönüşümden -ölüm ya da zinadan- bir diğerine bellek adını verdiğimiz o eski cüruf-yıllar yığınını, tanınabilir Ben'i taşımadan geçebilen, bir safhadan diğerine kozasını terk eden kelebek gibi tümüyle değişen, geçmişin hiçbir şeyini şimdiye taşımayan, şimdinin hiçbir şeyini ardında bırakmayan, bir sonraki cisimleşmesine tam tekmil, mukavemetsizce akan bir kadın, tıpkı vakti geçen gülün ya da manolyanın bir bereketli hazirandan bir diğerine akması gibi, ardında o ölü asli ruhsuz bereketli teslimiyetin tek bir kemiğini, tek bir izini, tek bir tozunu güneşle toprak arasında hiçbir yerde bırakmadan) sanki çocuk öyle olduğu gibi meydana gelmişti ve panjurlu ipeğin o baygın, mis kokusunun labirentinde her mikroba karşı bağışıklığı vardı, sanki antik ölümsüz Lilith'in ölümsüz içoğlanı, narin ve sapkın ruhsal simgesiydi, bir saniyelik bir bebek değil, on iki yaşında bir çocuk olarak adım atmıştı dünyaya, o şık içoğlanı giysileri şimdiden dümdüz bir kalıba göre biçilmiş, milyonlarca satan, kaba şekilsiz kotun altına gizlenmişti - o gülünç üniforma, Nuh'un torunlarının trajikomik asalet nişanesi - İngilizce bile konuşamayan çelimsiz, sessiz bir çocuk, bildiği yegâne hayatın yıkıntısından aniden çekilip çıkarılmış, sadece bir kere gördüğü ve korkmayı öğrendiği ama kaçamadığı biri tarafından, dehşetin ve güvenin inanılmaz bir tamamlayıcısı olan bir ruh haliyle, çaresiz ve edilgen kalmıştı, zira bu kadınla konuşa- mamasına (buharlının yük güvertesinde, pamuk balyaları arasında, zencilerle birlikte yemek yeyip uyuyarak geçirdikleri o bir haftalık yolculuk esnasında yol arkadaşına aç olduğunu ya da ihtiyacını görmesi gerektiğini bile söylememişti herhalde) bu yüzden de onu nereye götürdüğüne dair ancak tahmin yürütebilmesine rağmen, onun için tanıdık olan her şeyin duman gibi uçup yok olduğu haricinde bir şey bilmemesine rağmen hiç karşı koymadı, sadece bir kere gördüğü o harap eve sessizce ve uysalca geri döndü, onu almaya gelen haşin dalgın kadının, haşin bile olmayan, adını bile bilmediği, yine de annesini dünya üzerinde ağlarken gördüğü yegâne yerin sahibi olan sakinlik dışında hiçbir özelliği olmayan, sakin beyaz kadınla yaşadığı yere döndü, o tuhaf eşiği, o dönüşsüz sınırı geçti, itilmedi, sürüklenmedi, o katı amansız varlık tarafından tenha, kısır eve doğru güdüldü, sevk edildi, geri kalan ipek giysileri, incecik gömleği, çorapları, ayakkabıları, ona bir zamanlar ne olduğunu hâlâ hatırlatan şeyler yok oldu, kollarından, gövdesinden, bacaklarından uçup gitti, hayallerden ya da dumandan dokunmuşlar gibi. - Evet, Judith'in yatağının yanındaki çocuk karyolasında yatardı, sarsılmaz sahte bir alçakgönüllülükle yerdeki döşekte uyuyan zenci kadının haşin amansız daimi gardiyanlığından daha cesaret kırıcı olan soğuk katı mesafeli şefkatiyle ona yaklaşan bu kadının karyolasının yanında, ikisinin arasında, bazı şeylere duyarlı olan pasif ve ümitsiz bir çaresizlik boşluğunda uyanık dururdu, Judith'in ona her bakışının, ona karşı her hareketinin, becerikli ellerinin ona her dokunuşunun vücuduna değdiği anda bütün sıcaklığını kaybedip soğuk merhametsiz bir iticiliğe gömüldüğünün farkındaydı, döşekteki kadına ise dişleri tırnakları sökülmüş, yırtıcılığın ümitsiz çaresiz bir taklidiyle kafesinde pusuya yatmış vahşi bir hayvanın onu besleyen insana baktığı gibi bakıyordu ('Küçük çocukların acısı sizi Bana yakınlaştırır' demişti deden: Tanrı bundan neyi kastediyor peki? Ona yaklaşabilmek için küçük çocukların verdiği acılara tahammül etmek gerektiğini kastediyorsa nasıl bir dünya yaratmış; yok, çocukların acı çekmesi gerektiğini kastediyorsa Cenneti nasıldı?) bu kadın onu besliyordu, verdiği şeylerin sahip oldukları en iyi yiyecekler olduğunu hissedebiliyordu çocuk, yırtıcılıkla acımanın, hasretle nefretin tuhaf bir karışımıyla ve apaçık bir fedakârlıkla kotarıldıklarını anlıyordu; kadın onu giydiriyor, yıkıyor, şikâyete cesaret edemediği çok sıcak ya da çok soğuk banyolara sokuyor, kaba lifler ve sabunla ovalıyor, bazen duvara tebeşirle yazılmış bir hakareti tümüyle sildikten sonra bile kazımayı sürdüren bir çocuk gibi oğlanın tenindeki belli belirsiz zeytuni tonu akıtmak istercesine, bastırılmış bir öfkeyle ovalıyordu; - karanlıkta ikisinin arasında yatar, ama uyumazdı çocuk, onların da uyanık olduğunu, kendisi hakkında düşündüklerini, konuşmadan daha fazla gürültü çıkararak çaresizliğinin uğultulu ıssızlığını doldurduklarını hissederdi: Yukarıda bu yatakta yanımda değilsin, oysa hatan ya da arzun haricinde burada olmalıydın, aşağıda bu döşekte yanımda değilsin, oysa hatan ya da arzun haricinde burada olmalısın ve olacaksın, hatamız ya da arzumuz haricinde yapmamız gerektiği şekilde yapamadığımız şeyleri yapmayacak, işlerin olacağına varmasını bekleyeceğiz.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Deden ona zenci olduğunu, zenci olmaktan başka çaresinin olmadığını hangisinin söylediğini de bilmiyordu; 'pis zenci' lafını hiç duymamış, kendi dilinde karşılığı olmayan bu kelimeyi duysa bile bir anlam veremeyecek bir çocuğa denizin binlerce kulaç altında bir kabloya asılı dursa da fark etmeyecek yalıtılmış, ipekli, vakumlu bir hücrede, ten renginin ipek duvarlardan, güzel kokudan, gül pembesi mum siperliklerinden daha fazla ahlaki değer taşımadığı bir yerde, gözlemlemiş olabileceği soyut şeylerin -tekeşlilik, sadakat, incelik, zarafet ve şefkatin- vücudun işleyişine tıpkı sindirim sistemi gibi ayrılmamacasına kök saldığı bir yerde doğmuş ve büyümüş bir çocuğa bunu hangisinin söylediğini bilmiyordu. Sonunda çocuk karyolasından kovuldu mu, yoksa kendi isteği ve iradesiyle mi gitti, deden bunu da bilmiyordu; belki yalnızlığıyla kederi nasır tuttuğunda Judith'in yatak odasından ayrılmış ya da yollanmıştı, holde yatıyordu (Clytie de döşeğini oraya taşımıştı), ama çocuk Clytie gibi döşekte değil somyada, hâlâ yüksekteydi; Judith'in buyruğu değilse de zenci kadının haşin amansız sahte alçakgönüllülüğü onu orada yatırıyordu belki; sonra somya tavan arasına taşındı, çocuğun üç beş kıyafeti perde niyetine odanın bir köşesine çivilenmiş eski bir halının arkasına asılmıştı (geldiğinde üzerinde olan ipek ve keten giysilerin paçavraları, iki kadının onun için aldıkları ya da yaptıkları, onun teşekkürsüz yorumsuz kabul ettiği kotlar ve el dokumaları, zaten tavan arası odasını da rahatsız yerleşiminde hiçbir değişiklik talep etmeden ve yapmadan, teşekkürsüz yorumsuz kabul etmişti, daha doğrusu onların bildiği bir değişiklik yapmamıştı, çünkü iki yıl sonra, on dört yaşına geldiğinde, Clytie ya da Judith döşeğinin altına gizlenmiş kırık bir ayna bulacaktı: kim bilir onun karşısında şaşkın ve kuru gözlü bir kederle ne saatler geçirmiş, ne zamanlar giydiğini hatırlayamadığı o küçülmüş, eskimiş, şık paçavralar içinde sessizce ve hayretle, olanlara bir anlam veremeden kendini nasıl incelemişti). Aşağıdaki holde yatan, tavan arasından inen merdivenin önünde barikat kuran, çocuğun eve giriş çıkışını İspanyol bir dadı gibi amansızca gözleyen Clytie ona odun kesmeyi, bahçeye bakmayı, biraz kuvvetlenince (daha doğrusu kendini toparlayınca, zira ince kemikli, hatta narin yapılıydı) çift sürmeyi öğretti - bir tarafta kimliksizce cisimleşmiş serkeş melez, Katır, bir tarafta babasının laneti yüzünden onunla kader ortağı olan, birlikte sabana koşulduğu bu acıklı, kısır soytarıyla mücadele eden, zamanla işe eli yatmaya başlayan, ince kemikli ve kadınsı elli çocuk, çelik ve tahtadan mamul vahşi erkeklik simgesiyle birbirine bağlanmış insan ve hayvan, gönüllü bereketli dişi toprağı deşerek ikisini de besleyecek mısırı söküp alıyorlardı; bu sırada Clytie onu izliyordu, bir an olsun gözünün önünden ayırmadan, o dalgın yırtıcı kesintisiz kıskanç dikkatle, yolda siyah ya da beyaz birisi durup çocukla konuşabilmek için açtığı karığı tamamlamasını bekleyecek olsa hemen yetişir yoldan geçeni uzaklaştırmak için sarf ettiği o sakin hakaret mırıltısından yüz kat daha şiddetli tek bir kelime, hatta hareketle oğlanı işine döndürürdü. Bu yüzden deden bunu ona ikisinin de söylemediğine inanıyordu. Onu İspanyol bir bakireymişçesine koruyan, çocuğun gelip onlarla birlikte yaşayacağını aklına bile getirmediği zamanlarda bir zenciyle ilk irtibatına müdahale edip onu eve gönderen Clytie söylemiş olamazdı; ne zaman istese onun odasındaki beyaz çocuk karyolasında uyumasını men edebilecek Judith de öyle, hem onun yerde yatmasına razı olmasa bile Clytie'yi onu da alıp başka bir yatağa gitmeye zorlayabilirdi, o Clytie ki çocuğu bir hadıma döndürmese bile rahatlıkla cinselliğe yeminli bir papaz haline getirebilirdi, yabancıdan sayılmasına izin vermediği gibi, zencilerle arkadaşlık etmeye de yönlendirmiyordu. Deden, kasabada ve o havalide yaşayanlardan daha fazlasını bilse de her şeyi tam olarak bilmiyordu; herkes görünüşe göre evden ilk olarak on iki yaşında çıkan yabancı küçük bir çocuğun çiftlikte yaşadığını biliyordu ve varlığını açıklamakta zorluk çekmiyordu, zira artık Henry'nin Bon'u neden vurduğunu bildiklerine inanıyorlardı ve tek merak ettikleri Clytie'yle Judith'in onu bunca zaman nasıl sakladıklarıydı, evlendiğini kanıtlayacak hiçbir belgesi olmasa da Bon'u gömenin bir dul olduğuna inanıyorlardı, aralarında bir tek dedenin inanılmaz (ve insanın kanını donduran) bir tahmini vardı, o yüz doları ve dördüncü mezar taşma ne yazılacağına dair Judith'in kendi elyazısıyla verdiği talimatı kasasında bulundurmasına rağmen iki yıl önce melez kadın mezarın başına ağlamaya geldiğinde yanında gördüğü çocukla bu oğlan arasında bir bağlantı kuramamış, çocuğun Clytie'nin olduğuna, babası tarafından kendi kızından peydahlandığına kanaat getirmişti - çocuk her zaman evin yakınlarında Clytie'yle birlikte görülüyordu, yine Clytie'nin gözetiminde çift sürmeyi öğrenmişti, ayrıca onunla konuşmak için yapılan her teşebbüsün Clytie tarafından sert ve kesintisiz bir uyanıklıkla hemen keşfedilip engellendiği biliniyordu, ama sonunda çocukla, delikanlıyla, üç dört sene önce mezarı ziyarete gelmiş olan çocukla sadece deden konuşabildi - beş yıl sonra o öğleden sonra en son ne zaman Jefferson'da gördüğünü hatırlamadığı Judith dedenin bürosuna geldi - artık kırk yaşında bir kadındı, üzerinde aynı biçimsiz basma elbise, aynı soluk bone, oturmak bile istememişti, yüz yerine taşıdığı o nüfuz edilmez maskeye rağmen korkunç bir telaş içindeydi, bir yandan derdini anlatırken bir yandan adliyeye, davanın görüldüğü kalabalık odaya doğru yürümelerinde ısrar etmişti ve kalabalık odaya girdiklerinde deden onu gördü, çocuk (artık erkek olmuştu) bir polise kelepçeliydi, öteki kolu askıya alınmıştı, başı da sargılıydı, çünkü oraya getirmeden önce onu doktora götürmüşlerdi, deden yavaş yavaş ne olup bittiğini öğrendi, daha doğrusu öğrenir gibi oldu, zira Mahkeme şahitlerin, ne kaçanların, ne şerifi çağıranların, (orada bulunamayacak kadar ağır yaraladığı hariç) ne de kavga ettiklerinin ağzından fazla bir şey alamamıştı - Sutpen'in Yüzkilometrekaresi'nden birkaç kilometre ötede bir barakada bir zenci eğlencesi düzenlenmiş, çocuk da oradaymış, deden böyle bir eğlenceye daha önce kaç kere katıldığını öğrenememişti, belki dans, belki de mutfakta oynanan bakara için gitmiş, zaten arbede de mutfakta çıkmış, şahitlere bakılırsa arbedeyi zenciler değil, o çıkartmış, hem de yok yere, ne hile suçlaması varmış ne bir şey; çocuk bunların hiçbirini inkâr etmiyor, hiçbir şey söylemeden, ağzını bile açmadan kaşları çatık, solgun ve sessiz orada oturuyormuş: bu yüzden de o sırada bilinen yegâne gerçek buymuş, bütün kanıtlar birbirine girmiş zenci sırtları, başları, siyah kolları ve odun, tava, bıçak tutan elleri arasında kaybolup gitmiş, orta yerde beyaz adam varmış, elinde bir yerlerden bulduğu bir çakı, beceriksizce, ustalık ve alışkanlıktan düpedüz yoksun kullanıyormuş çakıyı, yine de ölümcül bir kararlılığı ve narin yapısına uymayan bir gücü varmış, salt çaresiz iradeden ve cezaya karşı bağışıklıktan oluşan bir güç, aldığı darbelerle yaraları adeta hissetmiyormuş; - bir sebebi yok, bir gerekçesi yok; kimse neler olduğunu tam olarak bilemeyecekti, onu çileden çıkarabilecek ne küfürler, ne hakaretler sarf edildiği belli değildi ve sadece deden iblisin kendisinin sergileyebileceği gözü dönmüş ve yılmaz bir çaresizlikle mevcut durumun suratına çarpılan o düello eldiveninin, o canhıraş isyanın, ilahi düzene başkaldırının varlığını el yordamıyla sezmiş, kavramıştı, sanki çocuk, delikanlı bu hissi, iblisin meydan okuduğu kaderinden silleyi yiyene kadar arasında yaşadığı duvarlardan, içinde yürüdüğü ve soluduğu havadan kapmıştı; bunu sezen sadece dedendi, çünkü yargıç ve diğerleri onu tanımamışlardı, başı ve kolu sargılı, nemrut kaderine razı (kanı çekilmiş) zeytuni yüzlü, sorulara cevap vermeyi ve konuşmayı reddeden bu delikanlıyı tanımamışlardı: bu yüzden de deden içeri girdiğinde, nutuk atacak bir fırsat ve kitle bulmuş olan yargıç (Jim Hamblett) toplulukta konuşma yaparken kendilerini dinlemekten hoşlanan insanların basiret tutulmasından cilanan gözleriyle hükmünü okumaya başlamıştı bile: 'Şu günlerde, memleketimiz zalim bir zorbanın demir ökçesi altından doğrulma mücadelesi verirken, kadınlarımız ve çocuklarımız için tahammülü mümkün bir yer olarak Güney'in geleceği kendi elimizin emeğine bağlıyken, kullanmamız, güvenmemiz gereken yegâne araç siyah adamın gururu, doğruluğu ve sabrı, ve beyaz adamın gururu, doğruluğu ve sabrıyken; sizin, yani beyaz bir adamın, beyaz bir---- ve deden 'Jim. Jim. Jim!' diyerek ona ulaşmaya, onu durdurmaya, kalabalık arasından ilerlemeye çalışıyor ve artık çok geç, sanki Hamblett'in kendi sesi onu en nihayet uyandırmış ya da birisi burnunun altında parmaklarını şaklatarak onu kendine getirmiş gibi mahkûma bakıyor, ama sesinin yankısı daha kesilmeden tekrar 'beyaz' diyor, sanki sesi kesme talimatı bir kısa devre yaratmış ve Hamblett 'Sen nesin? Kimden nereden geldin?’ diye bağırırken odadaki bütün yüzler mahkûma dönüyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Deden onu dışarı çıkardı, hükmü bozdurdu, kefaleti yatırdı, bürosuna götürdü ve Judith dışarıda beklerken onunla konuştu. 'Sen Charles Bon'un oğlusun,' dedi. 'Bilmiyorum,' diye cevap verdi öteki haşin ve nemrut. 'Hatırlamıyor musun?' dedi deden. Öteki cevap vermedi. Sonra deden ona uzaklaşması, ortadan kaybolması gerektiğini söyledi, eline biraz para tutuşturdu: 'Ne olursan ol, bir kere yabancıların, seni tanımayan insanların arasına karıştın mı ne istersen o olursun. Ben bu işi hallederim; onunla konuşurum - Sahi ona nasıl hitap ediyorsun?' Bu sefer çok ileri gitmişti, ama artık durmak için çok geçti; öylece oturup Judith'inkinden fazla ifade taşımayan o sakin yüze baktı, ne umut ne acı: sadece nemrut ve anlaşılmazdı ve parayı tutan tırnakları çatlamış, nasırlı kadınsı ellerine bakıyordu, deden onun zenciler gibi 'Bayan Judith' diyemeyeceğini düşündü, zira bu kanını iyice kabullenmek olurdu. Sonra bunu gizlemek isteyip istemediğini bile bilmiyorum diye düşündü. Bu yüzden de Bayan Sutpen dedi. 'Bayan Sutpen'le konuşurum, tabii nereye gideceğini söylemem, çünkü ben kendim de bilmeyeceğim. Sadece gittiğini, gitmeyi düşündüğünü benim bildiğimi ve bunun senin için daha iyi olacağını söylerim.'</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Çocuk gittikten sonra deden atına atlayıp durumu Judith'e anlatmaya gitti, kapıyı Clytie açtı, yüzüne dik dik baktıktan sonra hiçbir şey söylemeden Judith'i çağırmaya gitti ve deden mobilyaları örtülmüş o loş salonda bekledi ve ikisine de ne olup bittiğini anlatmasına gerek kalmayacağını düşündü. İkisine de ne olup bittiğini anlatmasına gerek kalmadı. Biraz sonra Judith geldi ve durup ona bakarak 'Herhalde bana nereye gittiğini söylemeyeceksiniz' dedi - 'Söyleyemem' dedi deden. 'Ona söz verdiğim için filan değil. Ama parası var; onun için daha iyi-----' ve sustu, aralarında o görünmez, hüzünlü küçük çocuk duruyordu, ipek ve keten giysilerinden arta kalanların üzerine geçirilmiş bir paltoyla oraya gelen, antik lanetinin üniformasını -hasır şapka ve tulum- giyen delikanlıya dönüşen, erkek kuvvetine sahip bir erkeğe dönüştüğü halde tirşe-mavi kazağı içinde hâlâ o yalnız çocuk olan o adam ve deden kırık dökük boş sözler söylüyordu, teselli dediğimiz sahte ve anlamsız kandırmacaları sıralıyor, bir yandan da düşünüyordu, Ölse daha iyiydi, hiç yaşamasa daha iyiydi: sonra bunları Judith'e söylese onun için nasıl boş ve manasız bir özet olacağını düşündü, kuşkusuz kendisi de bunu çoktan söylemiş, düşünmüştü. Kasabaya döndü. Bir dahaki sefere onu çağırmadılar, olanları kasabanın geri kalanı nasıl öğrenmişse öyle öğrendi: kaynağı zenciler olan fısıltı gazetesinden, Charles Etienne Saint-Valery Bon geri dönmüştü (yuvaya değil, geri dönmüştü) daha deden ne halde döndüğünü öğrenemeden, kömür karası maymun gibi bir kadınla ve sahici bir evlilik cüzdanıyla çıkagelmişti, daha doğrusu onu kadın getirmişti, zira kısa zaman önce öyle feci dövülmüştü ki ayağı aksayan, eğersiz katırın üzerinde bile durabilecek hali yoktu, karısı düşmesin diye onu tutarak katırın yanında yürümüştü; eve gitmiş ve anlaşılan evlilik cüzdanını yılmaz bir çaresizlikle Judith'in suratına fırlatmıştı, tıpkı bakara oynayan zencilere saldırdığı gibi. Kimse o bir yıllık yokluğun ardında ne inanılmaz bir hikâyenin yattığını bilmiyordu, kendisi asla sözünü etmiyordu, kadınsa bir sene sonra, çocukları doğduktan sonra bile hâlâ geldiği zamanki dehşete kapılmış, robotvari vaziyette olduğundan anlatmıyor, muhtemelen anlatamıyor, sanki yavaş yavaş koyveriyor, korku ya da endişe anlarında koy verilen ter gibi korkunç ve inanılmaz bir salgı halinde çıkarıyordu: kocasının onu nasıl bulduğunu, kendi zihniyeti dahilinde zorla da olsa yiyeceğini ve barınağını çıkarttığı iki boyutlu sakin bir yerden (ya adını hiç öğrenmediği ya da dönmemek üzere ayrılmanın şokuyla unuttuğu kasaba mıdır, köy müdür her neredense) onu nasıl çekip çıkarttığını, onunla nasıl evlendiğini, daha adını, hatta beyaz olmadığını öğrenemeden (kocasının Judith'ten bir parsel arazi kiraladıktan sonra tamir ettiği köhne köle barakalarından birinde oğlunu doğurduktan sonra, şimdi bile bu sonuncuyu tam olarak bildiğinden kimse emin değildi) deftere zor zahmet çarpı işareti atarken elini nasıl tuttuğunu neden sonra anlatmaya başladı; onunla evlenen beyaz tenli adamın adını bilmediği yerlerdeki -kasabalar, şehirler- küf kokulu odalarda, yediği son dayağın nekahatini sırtüstü yatarak geçirdiği, kopuk film gibi son derece hareketsiz dönemleri takip eden çılgınca, akıl almaz, görünüşe göre sebepsiz hareket ve ilerleme dönemlerinden oluşan bir yıl - adamın kim bilir neye ulaşmak ya da neden kaçmak için, kim bilir nasıl bir öfkeyle onu da peşinden sürükleyerek içinden geçtiği, her biri bir önceki gibi bittiğinden artık bir alışkanlık halini alan bir yüzler, bedenler kasırgası - adamın karşısına çıkan herkesin suratına kömür karası maymunvari yol arkadaşının bedenini çarpmak için fırsat kollayışı: onun beyaz olduğunu düşünen ve ne kadar inkâr ederse beyaz olduğuna o kadar inanan buharlı gemilerdeki ve şehirlerin izbe tavernalarında zenci hamallarla, tayfalarla; zenci olduğunu söylediğinde postu kurtarmak için ya da daha beteri salt cinsi sapıklığının sarhoşluğundan yalan söylediğine inanan beyazlarla giriştiği kavgalarda sonuç hep aynıydı: neredeyse kız kadar ince ve narin vücutlu adam ilk yumruğu atıyordu, genellikle silahsızdı ve karşısında kaç kişi var umursamıyordu, aynı öfkeyle, gözünü budaktan sakınmadan, acıya ve cezaya karşı fiziksel bir bağışıklıkla küfretmeden, soluk soluğa kalmadan saldırıyordu, yüzünde bir gülümsemeyle.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Judith'e evlilik cüzdanını gösterdi ve hamileliği iyice ilerlemiş olan karısını tamir ettiği harap barakaya götürüp yerleştirdi, belki bir hareketiyle hapsetti ve eve döndü. O akşam Judith'le arasında neler geçtiğini kimse bilemeyecek, yemek yapmak, ısınmak ya da hastalanınca su ısıtmak için kırılıp yakılmamış hangi sandalyeler ve mobilyalarla döşenmiş kim bilir hangi halisiz odada - gelin olmadan dul kalmış kadın, onu dul bırakan adamın oğlu ve aile geleneği zenci bir odalık, beyaz kanını inkâr ettiği şiddetle siyah kanma üzülmeyen, bu inkârı da tıpkı iblis gibi kendi dönüşsüzlüğünün bünyesindeki tuhaf ve saldırgan bir mübalağayla yapan bir adam. (Çünkü aşk vardı dedi Bay Compson Getirip babaannene verdiği o mektup vardı Mektup gözlerinin önüne geldi (Quentin'in) önündeki masada açık duran kitabın üstünde açık duran mektubu gördüğü gibi gördü onu, puro kokusunun, morsalkım kokusunun, ateşböceklerinin süzüldüğü eylül alacasında babasının keten pantolonu üzerindeki karanlık elinde tuttuğu beyaz mektubu gördü, düşünüyordu <span style="font-style:italic">Evet. Çok fazla şey işittim, çok fazla şey anlattılar; çok fazla şey dinlemek zorunda kaldım, çok uzun süre </span><span style="font-style:normal">düşünüyor</span><span style="font-style:italic"> Evet, tıpatıp Babam: o mektup, o evin, o odanın, o gecenin ıssızlığında nasıl bir ahlaki onarım düşündüğünü kim bilebilir, eski katı geleneklerin üzerinden nasıl atladı, zira sağlam addetmeyi öğrendiği her şey rüzgâra savrulmuş saman gibi uçup gitmişti; - dik arkalı bir sandalyede lambanın yanında dimdik oturuyor, üzerinde aynı basma elbise, ama bu sefer bone yok, başı açık, o eski kömür karası saçlarına kır düşmüş, adam karşısında ayakta duruyor. Oturmak istemez; belki Judith de oturmasını istememiştir ve soğuk alçak ses lambanın alevinden daha yüksek çıkmıyor: 'Hatalıydım. Kabul ediyorum. Eskiden önemli olan şeylerin hâlâ önemli olduğuna inanıyordum. Ama hatalıydım. Nefesten, nefes almaktan, aklı başında ve hayatta olmaktan daha önemli bir şey yok. Çocuğa, cüzdana, belgeye gelince. Ne olmuş? O kâğıt seninle kaçınılmaz olarak zenci olan birisi arasında; ortadan kaldırılabilir, başında kavak yelleri esen genç bir adamın bir hoşluğu olduğu haricinde bir şey </span><span style="font-style:italic">söylemeye de kimse cesaret edemez. Çocuğa gelince, olsun. Benim babam da zenci bir çocuk sahibi olmamış mıydı? bu yüzden bir şeyi eksildi mi? İstersen kadınla çocuğu da burada tutabiliriz; burada kalırlar, Clytie de...' adamı seyrediyor, ona bakıyor, ama kıpırdamıyor, hareketsiz, dimdik, elleri kucağında kavuşturulmuş kımıldamadan duruyor, karşısındaki vahşi bir kuş veya hayvanmış da burun deliklerinin açılıp kapanmasıyla veya göğsünün inip kalkmasıyla kaçacakmış gibi adeta soluk bile almıyor: 'Hayır: Ben. Onu ben yetiştiririm ve... Bir soy adına ihtiyaç duymaması için gerekeni yaparım; onu tekrar görmene ya da canını sıkmana gerek yok. General Compson'dan arazinin bir kısmını satmasını rica ederiz; satınca sen gidersin. Kuzeye-----şey bile olsan 'fark etmeyecek yerlere-----Ama yok. Zaten cesaret edemezler. Henry'nin oğlu olduğunu söylerim, kim karşı çıkmaya cesaret edebilir ki----' öylece duruyor, Judith kendisine bakıp bakmadığını anlayamıyor, zira yüzü aşağıya eğik - durgun ifadesiz ince yüzü, Judith kımıldamaya cesaret edemeden onu izliyor, sesi mırıl mırıl, yeterince net yeterince dolgun, ama ona pek ulaşmıyor: 'Charles': cevap: 'Hayır, Bayan Sutpen': ve Judith tekrar konuşuyor, hâlâ kımıldamıyor, tek kasını bile oynatmıyor, bir çalının içine girmeye kandırdığı, göremese bile kendisini izlediğini bildiği bir hayvanın biraz ötesinde duruyor, hayvan sinmemiş, korkmuş hatta tedirgin bile değil, hürlerin o dingin havai ıslah olmazlığı var üzerinde, kaçtı mı kendisini taşıyan toprağın üzerinde tek bir iz bile bırakmayacak ve Judith ona dokunabilecek olsa bile elini uzatmaya cesaret edemiyor, sadece konuşuyor, sesi yumuşak ve baygın, kadının silahı olan o baştançıkarıcılıkla, o ilahi vaatle dolu:</span> 'Bana Judith Hala de, Charles') Evet, bir şey dedi mi, demedi mi, kim bilebilir, arkasını dönüp çıkıyor, Judith hâlâ orada oturuyor, kımıldamıyor, onu izliyor, onu hâlâ görüyor, gözleri duvarları da karanlığı da deliyor, otlu yoldan boş harap barakalar arasında karısının beklediği barakaya gidiyor, kendi buyurduğu ve kendisi için yarattığı Gethsemane'e doğru dikenli ve çakıllı patikada ilerliyor, kendi kendini çarmıha gerdiği yere doğru, bir anlığına indiği çarmıhına geri dönüyor.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Deden bilmiyordu. Kasabalı ne biliyorsa o da onu biliyordu: Clytie'nin gözlediği, çiftçiliği öğrettiği, o gün mahkemede başı sarılı, bir kolu askıda, öteki kelepçeli yetişkin bir erkek olarak oturan, sonra hayvanat bahçesinden kaçma bir şeye benzeyen etten kemikten bir eşle dönen, şimdi Sutpen çiftliğinden kiraladığı bir parseli ekip biçen, bu işi de kendi fiziksel sınırları içinde, giriştiği iş için hâlâ çok narin görünen bedeniyle tek başına ve düzenli ziraatle gayet iyi yapan, tamir ettiği ve oğlunun da içinde doğduğu barakada bir münzevi gibi yaşayan, ne siyahlarla ne beyazlarla ahbaplık eden (artık Clytie onu gözlemiyordu; buna gerek yoktu) ve dört sene boyunca Jefferson'da sadece üç kere görülen, o zaman da ondan, Clytie'den ya da Judith'ten korktuğu anlaşılan zenciler tarafından zenci dükkânlarının bulunduğu Depot Caddesi mıntıkasında ya sızdığı ya da körkütük sarhoş olduğunun haber verilmesiyle kasabada olduğu anlaşılan bu adamı deden (ya da çok içmiş, zıvanadan çıkmışsa polisler) alıkoyar, gözleriyle ellerinden başka bir canlılığı olmayan karısı, o kara koncolos arabaya atları koşup gelene, onu arabaya yükleyip eve götürene kadar bırakmazdı. Bu yüzden ilk başta kasabada da eksikliği hissedilmedi; sarıhummaya yakalandığını, Judith'in onu büyük eve aldığını, kendisinin baktığını, ama Judith'in de hastalığı kaptığını deden Kasaba Doktorundan öğrendi, bu durumu Bayan Coldfield'e bildirmesini söyledi ve atına atlayıp çiftliğe gitti. Atından inmedi; içeriye seslendi, üst kat pencerelerinden birinden Clytie uzanıp ona 'hiçbir şeye ihtiyaçları yok' dedi. Bir hafta zarfında deden Clytie'nin doğru söylemiş olduğunu anladı, en azından söylediği artık doğruydu, ama ilk önce Judith ölmüştü."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Ya," dedi Quentin. - Evet diye düşündü Çok fazla, çok uzun beşinci mezara nasıl baktığını hatırladı ve Judith'i her kim gömmüşse öteki ölülerin ondan hastalık kapacağından korkmuş olmalı diye düşündü, zira onun mezarı açıklığın öteki uçundaydı ve diğerlerinden açıklığın izin verdiği nispette uzaktı, Babamın bu sefer 'düşün' demesine gerek yok diye düşündü, çünkü üzerindeki yazıyı okumadan önce o mezar taşını kimin sipariş ettiğini ve satın aldığını biliyordu, öleceğini anladığında, Judith'in, o dikkatle yazılmış talimatları Clytie için kâğıda dökmek uğruna kendini nasıl (muhtemelen ateşli sayıklamalardan) kaldırdığını hayal edebiliyordu; Clytie'nin sonraki on iki sene, köle barakasında doğan çocuğu yetiştirerek ve Judith'in yirmi dört yıl önce dedesine yüz dolarını verdiği mezar taşının geri kalan borcunu ödemek için para biriktirerek nasıl yaşadığını tahmin edebiliyordu, dedesi bu parayı almayı reddettiğinde Clytie bozuk paralar ve buruşuk kâğıt paralarla dolu paslı tenekeyi masanın üzerine koymuş, tek kelime bile etmeden bürodan çıkıp gitmişti. Bu mezar taşını okumak için de üzerine yapışmış sedir yapraklarını temizlemesi gerekiyordu, bu harflerin de elinin altında belirişini izlerken yaprakların orada nasıl asılı kalabildiklerine, haşin ve amansız tehditten nasıl yanıp kül olmadıklarına şaştı: Judith Coldfield Sutyen. Ellen Coldfield'in kızı. 3 Ekim 1841de doğdu. Bu Dünyanın Eziyetine Meşakkatine 42 yıl 4 ay 9 gün katlandı ve En Nihayet 12 Şubat 1884te huzura kavuştu. Dur Ey Fani; Kibri, Budalalığı Hatırla ve Uzak Dur Quentin düşünüyordu <span style="font-style:italic">Evet. Bunu kimin düşündüğünü, kimin yazdırdığını sormama gerek yoktu diye</span> düşünüyordu <span style="font-style:italic">Evet çok fazla, çok uzun. Dinlememe gerek yoktu, ama işitmek zorundaydım, şimdi de tekrar tekrar işitmek zorundaydım, çünkü tıpkı Babam gibi konuşuyor. Güzel hayatlar - yaşıyor kadınlar. Soluk alırken bile gerçekdışı hoş bir incelikten nafaka çıkartıyorlar, o gerçekdışı ki içinde gerçeklerin -doğumun, ölümün, acının, hayretin, ümitsizliğin- gölgeleri ve görüntüleri garden parti mimiklerinin nazik manasızlığıyla hareket ediyor, zahiri bütün hareketler kusursuz olsa da bir anlamları ya da acı verme güçleri yok. O taşı Bayan Rosa sipariş etmişti. O mezar taşını almasını Yargıç Benbow'a emretmişti. Yargıç babasının mirasının idaresinden sorumluydu, gerçi bir vasiyetle görevlendirilmemişti, zira Bay Coldfield ne vasiyet, ne de evden ve dükkânın yağmalanmış kabuğundan başka miras bırakmıştı. Bu yüzden de yargıç kendi kendisini tayin etmiş, Bayan Coldfield'in durumunu tartışmak için toplanan ve onu güneşin altında hiçbir şeyin, ne bir insanın ne de komitenin yeğeniyle kayınbiraderinin yanma dönmeye ikna edemeyeceğini anlayan komşular ve hemşeriler meclisi arasından kendisini seçmişti - bu toplananlar geceleri kapısının önüne yemek dolu sepetleri bırakan komşularla hemşerilerdi, yemeklerin konulduğu tabaklan, üzerlerini örten peçeteleri asla yıkamaz, kirli kirli boş sepete geri koyar, sepeti de hangi basamakta bulmuşsa oraya bırakırdı, sanki asla var olmadığı ya da en azından kendisinin ona hiç dokunmadığı, onu boşaltmadığı, dışarıya çıkıp sinsilik, hatta muhalefet bile taşımayan bir edayla almadığı yanılsamasını sürdürmek istiyordu, oysa kuşkusuz yiyeceklerin tadına bakıyor, kalitelerini ya da pişirilme tarzlarım eleştiriyor, çiğneyip yutuyor ve sindirdiğini hissediyordu, ama yine de o yanılsamaya dört elle sarılıyor, inkârı mümkün olmayan bütün kanıtların gösterdiği gerçeğin var olmadığında serinkanlı ve yılmaz bir inatla ısrar ediyordu, ancak bir kadının yapabileceği şekilde; - kendini yine aynı şekilde kandırarak dükkânın satılmasının ona bir şeyler getirdiğini, beş parasız kalmadığım reddetmişti, dükkânın satışından elde edilen parayı Yargıç Benbow'dan almayı reddetmişti, ama (bir iki sene içinde sıfırlanan) bu maddi bedelin karşılığında çeşitli şeyler kabul ediyordu: evin yanından geçen zenci çocukları durdurur, evinin önünü </span><span style="font-style:italic">tırmıklatırdı, kuşkusuz çocuklar da diğer kasabalılar gibi bu emekleri karşılığında para alamayacaklarını, perdenin arkasından onları izlese de bir daha yüzünü göremeyeceklerini, ama paralarını Yargıç Benboıu'un vereceğini bilirlerdi - tıpkı Yargıç Benbo</span><span style="font-style:italic">w</span><span style="font-style:italic">'dan iki yüz dolarlık mezar taşını talep ettiği gibi dükkânlara girer, raflardan vitrinlerden bazı şeyler talep eder ve onları alıp dışarı çıkardı - sepetlerdeki tabaklarla peçeteleri yıkamasını engelleyen aynı sapkın kurnazlıkla maddi meselelerini Yargıç Benbo</span><span style="font-style:italic">w</span><span style="font-style:italic">'la konuşmayı reddetmişti, zira ondan aldığı şeylerin toplamının seneler önce dükkândan gelen parayı aştığını biliyor olmalıydı (Benbo</span><span style="font-style:italic">w</span><span style="font-style:italic">'un bürosunda, üzerinde Goodhue Coldfield'in Mirası yazan kalın bir dosya vardı. Üzerine sabit mürekkeple Özel yazılmıştı. Yargıç öldükten sonra oğlu Percy bu dosyayı açtı. At yarışı kuponları, artık kemiklerinin bile nerede olduğunu kimsenin bilmediği, kırk yıl önce Memphis hipodromunda yarışlar kazanıp kaybetmiş atlar üzerine oynanmış, iptal edilmiş bahisler buldu, bir de hesap defteri vardı, Yargıcın el yazısıyla özenle hazırlanmış bir liste, her maddede bir tarih, bir at ismi, üzerine ne kadar yatırıldığı, kazandığı ya da kaybettiği yazıyordu; bir başka liste de o efsanevi hesaba kırk yıl boyunca kazandığı her parayı, ona eşit miktarda da kaybını işlediğini gösteriyordu).</span></span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif;font-style:italic"><span style="background-color:transparent">Ama sen dinlemiyordun, çünkü zaten biliyordun, bütün bunların hemen yakınında, bunlarla doğup büyüdüğün için sözün aracılığına ihtiyaç duymadan öğrenmiştin, bütün çocuklar gibi: bu yüzden de babanın anlattıkları kelime kelime hatırlayışın titreşen tellerini tınlatmak haricinde fazla bir şey söylemiyordu sana, buraya daha önce de gelmiştin, amacı sadece avlanmak olmayan avare çocukluk seferlerinde birçok kereler görmüştün bu mezarları, tıpkı eski evi gördüğün gibi, daha görmeden önce bile nasıl görüneceğine aşinaydın, günün birinde şenle akran, aynı cüssede dört beş çocukla oraya gidebilecek kadar büyüdün ve hayaleti uyandırmak için birbirinizi kışkırttınız, zira ev perili olmak zorundaydı, yirmi altı yıldır orada bomboş, tehditkârlıktarı uzak duruyor olsa da ille de perili olması lazımdı, gerçi kimse orada bir hayaletle karşılaşmamıştı, böyle bir haber duyulmamıştı, ta ki Arkansas'tan gelen bir vagon dolusu yabancı geceyi geçirmek için orada durana kadar; daha vagonu boşaltmaya bile başlamadan bir şey olmuştu, bunu anlatmıyor, anlatamıyor ya da anlatmak istemiyorlardı, ama her ne olmuşsa on dakika içinde onları vagona geri döndürmüş, katırları dört nala kaldırmış, Jeffersona ulaşana kadar da hiç durdurmamıştı - bel vermiş revağı, pul pul dökülen duvarları, sarkmış storları, tahta panjurlu pencereleriyle çürüyen kabuk, devlete intikal eden ve tekrar tekrar alınıp satılan, alınıp satılan arazinin orta yerinde. Hayır, dinlemiyordun; dinlemene gerek yoktu: sonra köpekler kımıldandı, ayağa kalktılar; başını kaldırdın ve bekleneceği üzre, tam da babanın söylediği gibi, katırla iki atı sedirlerden yirmi beş metre kadar uzakta yağmurun altında durdurmuş olan Luster'ı gördün, bacaklarını çuvalın altına toplamış oturuyordu ve dumanı tüten hayvanların buğulu buharıyla kuşatılmıştı, sanki babanla sana hazin ve acısız bir araftan bakıyormuş gibi. 'Yağmurda durma, buraya gel, Luster' dedi baban. 'Ben varken bizim Albay sana bir şey yapamaz.' - 'Siz gelin de eve gidelim,' dedi Luster. 'Bugün av olmaz artık.' - 'Islanırız,' dedi baban. 'En iyisi şu eski eve gidelim. Orada ıslanmayız.' Ama Luster yerinden kıpırdamadı, yağmurda oturup eve gitmemek için bahaneler uydurmaya başladı - damının akacağını, ateş olmadığından üçünüzün de hasta olacağınızı, oraya gidene kadar sırılsıklam olacağınız için en iyi çarenin eve dönmek olduğunu söyledi: baban Luster'a gülüyordu, ama sen o kadar da gülmüyordun, çünkü Luster gibi siyah olmasan da ondan daha büyük değildin ve beşiniz, birbiriyle akran beş oğlan eve gittiğinizde Luster da seninle birlikte oradaydı, evi daha görmeden birbirinizi kışkırtmaya başlamıştınız, arkadan gelmiştiniz, eski köle barakalarının arasından geçen yoldan - bir sumak, Trabzon hurması, funda ve hanımeli ormanından, çalılara gömülmüş eskinin kereste duvarları, taş bacaları ve tahta çatıları olan cüruf yığınları arasından geçtiniz, sadece biri ayaktaydı; ona yaklaştınız; ilk başta yaşlı kadını görmediniz, çünkü oğlana bakıyordunuz, fim Bond'a, sizden bir iki yaş daha büyük, daha iri, hantal, sarkık dudaklı, meşin-rengi çocuğu seyrediyordunuz, erimiş, solmuş, yine de temizce- ne bir gömlek ve üzerine çok küçük gelen bir tulum giymişti, barakanın yanındaki bahçede çalışıyordu: kadının orada olduğunu bilmiyordunuz, ta ki aynı anda irkilip başınızı çevirene ve barakanın duvarına dayanmış bir sandalyeden sizi izlediğini görene kadar - bir maymundan fazlaca büyük olmayan kurumuş bir kadındı, on bin dahil her yaşta olabilirdi, üzerinde solgun bol bir etek, tertemiz bir türban vardı, sandalyenin iki yanından sarkan kahverengi ayakları maymunlarınki gibi sallanıyordu, toprak bir pipoyu tüttürüyor ve kahverengi yüzünün sayısız kırışığı arasına gömülmüş ayakkabı düğmelerine benzeyen gözleriyle size bakıyordu, piposunu ağzından çıkartmaya zahmet etmeden, beyaz bir kadınınkine benzeyen sesiyle: 'Ne istiyorsunuz?' diye sordu, biraz sonra biriniz 'Hiçbir şey.' dedi ve bir anda hanginizin önce başladığını ve korkmadığınız için nedenini bilmeden koşmaya başladınız, bomboş, yağmurun düzlediği, çalıların boğduğu eski tarlalarda koşuyordunuz, sonunda eski kırık çite gelip dışarı çıktınız, kendinizi üzerine fırlattınız, ancak o zaman toprak, gökyüzü, ağaçlar ve koru tekrar değişik, tekrar eskisi gibi görünmeye başladı</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Şimdi Luster'ın sözünü ettiği de oydu!' dedi Shreve. "Baban tekrar gözlerini sana dikmişti, çünkü bu ismi daha önce duymamıştın, o gün onu sebze bahçesinde gördüğünde bir ismi olabileceğini bile düşünmemiştin, 'Kim? Jim ne?' dedin ve Luster 'O çocuk. O yaşlı kadınla oturan açık renkli çocuk' ve baban hâlâ seni izliyordu, 'Harf harf söyle' dedin ve Luster 'Avukatların sözlerinden. Kanuna yakalandın mı oluyo. Ben anca yazılı kelimelerin harflerini söyleyebiliyom.' Bu o çocuktu, adı Bond'a dönüşmüştü, ama umrunda değildi, mazisini annesinden ve asla sahip olamayacağı geleceğini babasından miras almıştı, baban ona Charles Bon'un oğlu olup olmadığını sorsaydı sadece bilmemekle kalmaz umursamazdı da: ona Bon'un oğlu olduğunu söylesen, (onun değil) senin, zihni olduğunu söylebileceğin şeye şöyle bir dokunur, sonra hiçbir tepki, gurur, keyif, öfke ya da acı uyandırmadan silinip giderdi, değil mi?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet," dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Yirmi altı yıldır perili evin arkasındaki o evde yaşıyordu, artık yetmişini aşmış olan yaşlı kadınla birlikte, yine de kadının türbanı altında tek tel beyaz saç yoktu, derisi sarkmamıştı, sanki normal insanlar gibi belli bir noktaya kadar yaşlanmış, sonra durmuş ve saçları aklaşıp etleri yumuşayacağı yerde büzüşmeye başlamıştı, öyle ki yüzünün ve ellerinin derisi milyonlarca incecik kırışıkla kaplanmıştı ve vücudu bacaya asılıp füme edilen et gibi çekmişti, Bornelilerin kuruttukları kafatasları gibi - ille de bir hayalet gerekiyorsa pekâlâ o olabilirdi, birilerinin evin etrafında dolanmaktan başka yapacak işi olmasaydı ki vardı; evin içinde etrafta dolaşanlardan korunması gereken bir şey olsaydı ki yoktu; içinde saklanacak ya da gizlenmesi gereken biri olsaydı ki yoktu. Yine de bu ihtiyar hatun, bu Rosa Teyze, sana içeride birinin saklandığını söyledi, sen de Clytie veya Jim Bond olabileceğini söyledin, o Hayır dedi, sen başka biri olamayacağını söyledin, iblis ölmüştü, Judith ölmüştü, Bon ölmüştü, Henry öyle uzağa gitmişti ki bir mezar bile bırakmamıştı: ama o Hayır dedi bunun üzerine oraya gittiniz, geceleyin bir at arabasında on beş kilometre yol aldınız ve hem Clytie'yi hem Jim Bond'u içeride buldunuz, sen Gördünüz mü? dedin ama o hâlâ Hayır diyordu bunun üzerine aramaya devam ettiniz ve orada...?"</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Evet."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">"Dur bir dakika," dedi Shreve. "Tanrı aşkına dur.")</span></p>
  </body>
</html>
