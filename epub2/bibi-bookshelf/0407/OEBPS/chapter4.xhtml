<?xml version="1.0" encoding="UTF-8" ?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xml:lang="tr-TR" xmlns="http://www.w3.org/1999/xhtml">
  <!-- This file was converted to xhtml by Writer2xhtml ver. 1.2.1. See http://writer2latex.sourceforge.net for more info. -->
  <head>
    <title>Abşalom, Abşalom!</title>
    <link href="styles/styles1.css" rel="stylesheet" type="text/css" />
  </head>
  <body dir="ltr">
    <h1 id="toc2">3</h1>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Sutpen onu terk etmişse, sanmam ki kimseye söylemek istesin dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Ah dedi Bay Compson tekrar Bay Coldfield 64'te öldükten sonra Bayan Rosa, Judith'le birlikte oturmak için Sutpen'in Yüzkilometrekaresi'ne taşındı. O sırada yirmi yaşındaydı, ablasının son arzusuna uyarak aile lanetinden kurtarmaya niyetlendiği yeğeninden tam dört yaş küçük, oysa Sutpen onunla evlenerek bu laneti ikmal etmeye kararlı gözüküyordu. Bayan Rosa 1845'te doğmuştu, o sırada ablası yedi yıllık evliydi ve iki çocuğu vardı; Bayan Rosa ana babasının orta yaşına doğmuştu (annesi en azından kırkında olmalıydı, onu doğururken öldü ve Bayan Rosa bu yüzden babasını asla affetmedi), hem de -Bayan Rosa'nın damada karşı ailesinin tutumunu yansıttığı düşünülürse- ailenin sadece huzur ve sükûn istediği, muhtemelen yeni bir çocuk beklemediği, hatta istemediği bir zamanda. Ama annesinin hayatı pahasına doğmuştu ve bunu unutmasına asla izin verilmedi, hem ablasının güveyini hem de düğünü onları istemeyen bir kasabanın gırtlağından içeri itmek isteyen aynı evde kalmış hala tarafından yetiştirildi, kadınların o sıkı masonluğunda büyüdüğünden, her soluğunda hem annesinin hayatını feda edişini mazur gösteren yegâne sebep ve babasına karşı kanlı canlı, ayaklı bir kınama olduğunu, hem de hatta toprak üzerindeki erkek unsurunun (halayı otuz beşinde bakire bırakmış o unsurun) tümüne yöneltilebilecek soluyan, daima geçerli bir ithamname olduğunu da görüyordu. Bu yüzden de hayatının ilk on altı yılını o kasvetli dar küçük evde, bilmeden nefret ettiği babasıyla geçirdi -yegâne dostu ve yoldaşı vicdanı, tek kaygısı hemşerileri arasındaki dürüstlük namı olan o tuhaf sessiz adamla- işgalci bir orduyu püskürtme acıları içinde kıvranan memleketini seyretmektense kapıyı çivileyerek kendini tavan arasına hapseden ve açlıktan ölen adamla - bir de halasıyla, on yıl sonra bile Ellen'ın düğünündeki fiyaskonun intikamını almak için hâlâ deri değiştiren bir yılanın o kör akılalmaz şiddetiyle kasabalıya, her bir mahlukun -ağabeyinin, yeğeninin, yeğeninin kocasının, kendisinin, herkesin- şahsiyetinde bütün insan ırkına çatan halasıyla; ablasına sadece aileden ve evden değil, hayattan da ayrılmış gözüyle bakmayı Bayan Rosa'ya öğreten halasıyla, sanki ablası Mavi Sakal'ınkine benzer bir malikâneye gitmiş ve geri dönemeyeceği dünyaya ümitsizce, çaresizce bakan bir maskeye dönüşmüştü, orada mahpus edilmese de alaycı bir muallaklık- ta tutuluyordu, (Bay Coldfield'in aynı boyunduruğa koşuldum derken sırtında kırbaç olarak hissettiği müstakbel damadı karşısında vicdanı frene bastığından, hatta kendi hissesine düşeni bile terk edip ortaklığı bozduğundan beri yüzü hiç değişmemiş) bir adam tarafından Bayan Rosa daha doğmadan kendisinin ve ailesinin hayatına ani bir kasırga gibi giren, telafisi imkânsız, ölçüsüz bir hasar yapan ve bunu sürdüren bir adam tarafından - püriten haklılığın ve hakarete uğramış kadın kininin o kasvetli müze havasında geçti Bayan Rosa'nın çocukluğu (ezelden beri toyluk nedir bilmemiş, yaşlı, yıllanmış bir çocukluk, Cassandra gibi kapalı kapı arkalarında dinlemelerden, dertli, kinci önsezinin ihtiyar kokusuyla dolu boş hollerde pusuya yatmalardan ibaret bir çocukluk, doğa onu yanıltmış, yanlış yola saptırmıştı, bekleyedurduğu bebeliğiyle çocukluğu kararlı bir hoşnutsuzluğun onu vakitsiz büyütmesine kurban gitmişti, herhangi bir erkeğin, özellikle de babasının vasıtasıyla o evin duvarları içine süzülen her şeye karşı duyulan bir hoşnutsuzluktu bu ve muhtemelen daha doğduğunda, vücuduna bol gelen giysilerle birlikte üzerine giydirilmişti.)</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Belki babası öldüğünde, sonunda hem bir yetim, hem de bir fukara olarak muhtaç duruma düşeceğini anlayıp, karnını doyurmak, barınmak ve korunmak için en yakın akrabasına yöneldi -ve bu akraba ondan koruması istenen yeğendi-; belki kaderin ona ablasının son arzusunu yerine getirmek için bir fırsat sunduğunu düşündü. Belki kendisini bir intikam aracı olarak bile görmüş olabilir: bu adamla tek başına başa çıkabilecek güçlü bir araç olarak görmese bile en azından evlilik yatağının sunağından cansız ve bedensiz yükselen ablasını mutlaka hatırlatacak bir nevi pasif simge olarak. Çünkü Sutpen 66'da Virginia'dan dönüp de onu orada Judith ve Clytie'yle (Evet, Clytie de onun kızıydı: Clytemnestra. Adını kendi koymuştu. Hepsinin adlarını kendisi koymuştu: bütün çocuklarının adlarını ve bu topraklar vahşi zencilerini bünyesinde eritmeye başladığında da onların sahip olduğu bütün çocukların adlarını. Bayan Rosa o gün vagonda bulunan zencilerin ikisinin kadın olduğunu söylemedi mi sana?</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Hayır, efendim dedi Quentin.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Evet. İkisi. Getirilmeleri tesadüften ya da dalgınlıktan değildi. Bunu da akıl etmişti, kuşkusuz evini yapana ve iyi niyetini komşularına gösterene, böylece onların uysal köleleriyle kendi vahşi kölelerinin karışmasına izin vermelerini sağlayana kadar geçecek o iki yılın çok daha ötesini görmüştü, çünkü kendi zencileriyle onlarınkiler arasındaki dil farkı sadece bir iki haftalık, hatta belki günlük bir engel oluşturacaktı. İki kadını özellikle getirmişti; muhtemelen sonradan getirdiği diğer canlı mallarını -atları, katırları, sığırları- seçtiği aynı özen ve kurnazlıkla seçmişti onları da. İlçedeki herhangi bir beyaz kadınla konuşması için aradan beş yıl geçmesi gerekecekti, mobilya sahibi olması için de, hem bu ikisi için de beş yıl beklemesinin sebebi aynıydı: o arada ne mobilyalar, ne de bir kadın karşılığında verebileceği bir şey yoktu. Evet. Hepsinin adlarını koyduğu gibi Clytie'nin de adını o koydu, Clytie'den öncekinin de, Henry'den, hatta Judith'ten öncekinin, ikisi hariç hepsi kız olan çocukların adlarını da aynı kaba alaycı cüretle, kendi ağzıyla ejder dişlerinin ironik bolluğuyla koydu. Kendi felaketine nezaret eden kahini sadece vücuda getirmekle kalmayıp tayin etmesini de sağlayan safi dramatik bir tasarrufla, onun Clytie'ye Cassandra adını koymak istediğini düşünmüşümdür hep, ama ismi yanlış biliyordu, neredeyse okumayı bile kendi kendine öğrenen bir adam için gayet doğaldı isim konusunda hata yapmak) 66'da eve döndüğünde Bayan Rosa onu hayatı boyunca yüz kere bile görmemişti. Çocukluğunda bir kere görüldüğü, sonra da ara sıra sayamadığı hatırlayamadığı defalar yinelenen o gulyabani-yüzü vardı Bayan Rosa'nın karşısında, Yunan tragedyasında sadece sahneden sahneye değil, aktörden aktöre de geçen, ardında olaylarla durumların zaman sırası gözetmeksizin vuku bulduğu bir maske gibi, halası ona uyurken de uyanıkken de başka hiçbir şeyi görmemeyi öğrettiği için tek tek kaç kere gördüğünü bilemediği bir maske. Halasıyla birlikte Sutpen'in Yüzkilometrekaresi'ne gittikleri o ihtiyatlı, hüzünlü, hatta resmi günlerde de halası tıpkı bir misafir geldiğinde ondan piyano çalmasını ister gibi gidip yeğenleriyle oynamasını buyururdu, Sutpen'i yemek masasında bile görmezdi, çünkü halası ziyareti onun orada olmadığı bir zamana denk getirirdi; hem Sutpen orada olsa bile Bayan Rosa muhtemelen onu görmekten kaçınırdı. Senede dört beş kere Ellen çocuklarını babasının evinde bir gün geçirmek için getirdiğindeyse hala (Bay Coldfield'den iki kat daha erkek olan ve aslında Bayan Rosa'nın sadece annesi değil, babası da olan o güçlü kindar kararlı kadın) bu ziyaretlerin üzerine bu iki düşmana karşı giriştiği amansız savaşın fesat ve ittifak atmosferini yayardı, bu düşmanlardan biri -Bay Coldfield- zamanında böyle bir savaşa girişmeye muktedir olsa bile nicedir öncü birliklerini geri çekmiş, topçusunu feshetmiş ve o pasif dürüstlüğünün ulaşılmaz kalesine çekilmişti; ötekisi -Sutpen- ise onlarla vuruşabilir, hatta onları bozguna uğratabilirdi, ama kendisinin savaş açılmış bir düşman olduğunun farkında değildi. Çünkü öğle yemeği için bile eve gelmezdi. Belki bunun sebebi kayınpederine karşı nezaketiydi, aralarındaki ilişkinin neden ve nasıl başladığını ne hala, ne Ellen, ne de Bayan Rosa asla öğrenemediler, Sutpen bunu sadece bir kişiye ifşa edecekti -o da Bay Coldfield yaşadığı müddetçe sır kalması şartıyla- onun özenle kotarılmış lekesiz ahlaklılık namına duyduğu saygıdan - Bay Coldfield'in aralarındaki işi asla ifşa etmemesinin nedeninin de aynı olduğunu söylemişti deden. Ya da belki gerçek sebep Bayan Rosa'nın halasından duyduğu şekilde sana anlattığı sebeptir: Sutpen kayınpederinden kendi işine yarayabilecek, kullanabileceği her şeyi aldığından, ne Bay Coldfield'in yüzüne bakacak cesareti, ne de senede dört kez olsun klasik aile tablosunu tamamlayacak inceliği ve nezaketi vardı. Ya da belki doğrusu Sutpen'in kendisinin öne sürdüğü sebepti ve sırf bu yüzden hala buna inanmayı reddediyordu: kasabaya her gün inmediğini, indiğinde de gününü Holston House'un barındaki erkeklerle geçirmeyi tercih ettiğini söylüyordu (artık barı kullanıyordu).</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Görse görse kendi yemek masasının başında gördüğü yüzdü bu - kendisine savaş açıldığını bile bilmeyen bir düşmanın yüzü. Bayan Rosa artık on yaşındaydı ve halanın onları terk etmesinin ardından (halası bir pencereden atlayıp ortadan kaybolduğundan beri Bayan Rosa evi aynen onun gibi idare etmeye başlamıştı) o resmi ve kasvetli günlerde onu götürüp yeğenleriyle oynatacak kimse kalmadığından oraya gitmesi, hatta Sutpen'in soluduğu havayı, orada yokken bile, Bayan Rosa'nın deyimiyle alaycı ve temkinli bir zaferle bir yerlerinde pusuda olduğu o havayı soluması gerekmiyordu. Artık Sutpen'in Yüzkilometrekaresi'ne yanında babası, üzerinde pazar kıyafetleri, çelimsiz atların çektiği eski püskü bir faytonda on beş kilometrelik yolu katederek, senede bir kere gidiyordu, günübirlik. Halası varken asla onlarla birlikte gitmeyen Bay Coldfield ısrar ediyordu artık ziyaretlerde, belki bunu bir vazife addediyordu, zaten kendisinin öne sürdüğü sebep de buydu, hem hala olsa bu sefer o bile belki de doğru olmadığı için bu sebebe inanırdı, çünkü kuşkusuz Bayan Rosa bile gerçek sebebe inanamazdı: Bay Coldfield damadının, dedesiyle arasındaki o eski iş meselesini torununa anlatacağı günü (çünkü anlatmayacağından henüz emin değildi) artan bir huzursuzlukla beklediği için torunlarını görmek istiyordu. Hala gitmiş olsa da bu ziyaretlerin her birine, savaşta olduğunu bilmeyen düşmana karşı o eski amansız akın havasını miras bırakmayı, inkisar etmeyi her zamankinden çok daha iyi başarıyordu, ama düşman her zamankinden daha gafildi. Çünkü artık hala gitmiş olduğundan Ellen, Bayan Rosa'nın farkında olmadan bir ikili haline getirmeye çalıştığı o üçlüden kendini çekmişti. Artık Bayan Rosa tümüyle yalnızdı, masanın bir ucunda Ellen'ın da desteği olmaksızın (o sırada Ellen tam bir dönüşüm geçirmiş, gerçek bir yeniden doğmanın mutlak nihailiğiyle ikinci beş yılma adım atmıştı); masanın öteki ucunda bir ev sahibi ve kayınbirader değil de bir mütarekenin taraflarından biri olarak oturduğunun farkında olmayan düşmana karşı yalnız başına göğüs geriyordu. Sutpen muhtemelen dönüp ona iki kez bile bakmıyordu, çünkü kendi karısıyla ve çocuklarıyla kıyaslandığında, tartıya vurulduğunda - o küçük, sıska çocuk, ayakları büyüdüğünde bile sandalyelerden, hem kendisine miras kalmış, hem de kişiliğinin farklılığını tamamlamak ve ifade etmek için kendi aldığı sandalyelerden yere erişmeyecek olan o çocuk, ince kemikli olmasına rağmen etine dolgun Ellen'la kıyaslandığında nasıl da kavruktu (erkeklerin bile yiyecek fazla bir şey bulamadığı o zamanlar Ellen'ın hayatını yutmasa, son günleri de dertsiz geçse yine etine dolgun olurdu belki. Şişman değil: sadece yuvarlak hatlı, saçları beyaz, gözleri hâlâ genç, artık sarkık birer keseye dönüşmüş yanaklarında hafif bir pembelik, küçük tombul yüzüklü bakımlı elleri yiyecek kaygısından uzak, sükûnetle kavuşturulmuş, Sutpen'in senelerce önce hemşerilerinin şaşkın ve aşağılayıcı öfkesi pahasına kasabaya vagonlarla getirdiği avizelerin altında, şöminenin önünde, Şam işi döşemeler üzerinde oturuyor olurdu) daha şimdiden Ellen'ın boyunu geçmiş Judith'le ve Judith'in on dört yaşındaki boyu nispetinde boylu olmasa da on altısına geldiğinde babasıyla göz göze bakacağını müjdeleyecek kadar uzun olan Henry'yle kıyaslandığında nasıl da kısaydı; - bu mahluk, yemek boyunca neredeyse hiç konuşmayan, gözleri yumuşak hamura batırılmış kömür parçalarına, üzerinde güneşin pek parlamadığı dümdüz saçları fare tüyüne benzeyen bu yüz Judith'le Henry'nin açık-hava müptelası yüzleriyle kıyaslandığında nasıl da cansızdı; Judith annesinin saçlarını babasının gözlerini almıştı, Henry'nin saçları babasının kızılıyla Ellen'ın karası arasındaydı, gözleriyse parlak koyu ela; - o tuhaf ve çelişkili eğretiliğiyle, katılmak istemediği bir maskeli balo için son anda mecburiyetten ödünç alınmış bir kostüm gibi duruyordu o küçük bedeni: yaşamaya gönüllü olarak, en azından rıza göstererek katılmak yerine hâlâ zoraki bir çıraklığın azabını çeken, kendi isteğiyle inzivaya çekilmiş bir mahlukun halesiyle sarılmış o küçük bedeni -etin ve kanın bu zorunlu hizmetçisi o zaman bile diğer-ölmüşler hakkında okul çocuğu şiirleri yazarak kendinden kurtulmayı bekliyordu- o yüz, aralarındaki en küçük yüz, masanın karşısından Sutpen'i sakin, meraklı, derin bir dikkatle izliyordu, sanki olayların o akışkan beşiğiyle (zamanla) haşır neşir ola ola gerçek bir sezgi gücü edinmişti; sadece kapalı kapıların arkasında konuşulanları duymuyordu, iyice açık ve duyarlı bir hal alarak, çocukluğundaki o gulyabani-suratın eriyip yok olmasıyla ve gelecekte onun sabık sahibiyle evlenmesini mümkün kılmasıyla kopacak afeti, daha humma baş göstermeden önce o felaketin sıcaklık derecesini duyuyordu, hakkında fikir yürütmek ya da inanmamak elinden gelmiyordu, sezgi gücüyle hareket ediyordu; falcıları falcı yapan hatta bazen haklı çıkaran şey de o güçtür.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Belki de belleğindeki bu yüz onu son görüşünden kalmaydı. Çünkü oraya gitmiyorlardı artık. Bay Coldfield vazgeçmişti. Ziyaret için gün tayin edildiği olmuyordu hiç. Gidecekleri zaman Bay Coldfield evlenirken giydiği ceketle inerdi kahvaltıya, bir sabah ebediyen üzerine geçirip tavan arasına çıkana, kapıyı üzerinden çivileyene, çekici pencereden atana ve o odada ölene kadar, Ellen evlenmeden önce yılda elli iki kere, hala onları terk ettikten sonra yılda elli üç kere giydiği o iyi dikilmiş, kaim, siyah ceketle. Sonra Bayan Rosa yukarı çıkar ve halasının seneler önce onun için seçtiği o sevimsiz siyah ya da kahverengi ipek elbisesiyle geri dönerdi, bu elbiseyi iyice eskidikten sonra bile pazar günleri ve gerekli durumlarda giymeyi sürdürmüştü, ta ki babası halanın dönmeyeceğine karar verip evden kaçtığı gece bıraktığı giysileri Bayan Rosa'nın giymesine izin verene kadar. Bay Coldfield öğlen yemeğini hazırlamayacakları için zencilerin yevmiyesinden kesip, (kasabalıya bakılırsa) yemek zorunda oldukları artıklar için de ücret talep ettikten sonra baba kız küçük arabalarına biner yola çıkarlardı. Derken senelik ziyaretlerini es geçtiler. Kuşkusuz Bay Coldfield kahvaltıya siyah ceketiyle inmedi, günler geçtiği halde inmedi, bu iş de böyle sona erdi. Belki de torunları büyüdüğü için vicdanı üzerindeki bu mecburi hizmetten artık muaf olduğunu hissediyordu, ne de olsa Henry Oxford'daki Devlet Üniversitesine gitmişti, Judith ise çok daha uzağa: -hayatı boyunca pek az gördüğü, muhtemelen daha da az umursadığı dedesinden onu iyice uzaklaştıran, çocuklukla kadınlık arasındaki o geçiş dönemine- öyle bir hal ki genç kızlar göz önünde olsalar da onlara sanki cam ardından bakılıyormuş gibidir, sesle bile ulaşılmaz; kendilerinin de çeşnilendirdiği bir inci ışıltısı içindedirler (erkek kardeşini koşuda ve tırmanmada geçen, onunla ve onun ardında dövüşen erkek Fatmaların zamanı gelince aldığı vaziyettir bu); bulutsu bir sürüncemede tuhaf ve beklenmedik bir haldedirler, vücutları bile akıcı, hassas, maddesizdir; kendi içlerinde bir uçuşma, bir arayış yoktur, sadece beklerler, parazit gibi, durağan, sakin, göğüslerini bağırlarını böğürlerini kalçalarını üzerine ve etrafına inşa edecekleri, tekrar içine akacakları o iyeliği zahmetsizce kendilerine çekerek.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bayan Rosa'nın, yetişirken gözüne gulyabani gibi görünen bir adamla evlenmeye razı olmasına imkân tanıyacak, mutlak bir değişime sebep olan o felaketle sona erecek devre başlamıştı artık. Karakterinde bir değişiklik yoktu: aynıydı. Hatta tavırları bile bir nebze olsun değişmemişti. Charles Bon ölmeseydi bile, Bayan Rosa büyük olasılıkla babasının ölümünün ardından er ya da geç Sutpen'in Yüzkilometrekaresi'ne yerleşirdi, sonra da muhtemelen bütün hayatını orada geçirirdi, kuşkusuz oraya giderken de aklında bu vardı. Ama Bon yaşasaydı, Judith'le evlenseydi ve Henry herkesçe malum dünyada kalsaydı bile oraya ancak kendini hazır hissettiğinde taşınırdı (belki de taşınmazdı) ve ölmüş ablasının ailesinin yanında halihazırda olduğu gibi bir teyze olarak yaşardı (belki de yaşamazdı). Değişen onun karakteri değildi: hem de Sutpen'i son görüşünün üzerinden muhtemelen altı yıl geçmiş olmasına rağmen, hele son dört yıl vardı ki çatı arasında Konfederasyon askeri inzibatlarından saklanan babasını geceleri gizli gizli beslemekle, bir yandan da babasının saklandığı adamlar hakkında, yakalasalar onu hiç yargılamadan vuracak ya da asacak adamlar hakkında kahramanlık şiirleri yazmakla geçmişti -tesadüf bu ya çocukluğunun o gulyabani suratı da o adamlardan biriydi, hem de en iyilerinden (Lee'nin kendi el yazısıyla yazılmış bir cesaret belgesi getirmişti eve dönerken)- Bayan Rosa'nın hayatının geri kalanını geçirmek için gittiği malikâneye beraberinde taşıdığı yüz, eskiden Sutpen'i yemek masasının üzerinden izleyen aynı yüzdü, Sutpen de onun gibi bu yüzü kaç kere, ne zaman ve nerede gördüğünü söyleyemezdi, ama bunun sebebi bu yüzü bir türlü unutamaması değil, gördükten on dakika sonra bile tarif edebilecek kadar iyi hatırlayamamasıydı; işte o aynı yüzün ardında, o eski çocuk olan aynı kadın, onu aynı amansız ve soğuk dikkatle izliyordu.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Sutpen'i senelerce görmese bile ablasıyla yeğenini her zamankinden fazla görüyordu. Ellen halasının döneklik olarak adlandırabileceği o ruh halinin doruk noktasındaydı. Hayatı ve evliliğine boyun eğip onlarla uzlaşmak bir yana gurur duymaya başlamış gibiydi. Altı ila sekiz yılda ağır ağır çiçeklerle bezenecek sonra da zarafetle solacak o sıradan pastırma yazını adeta iki üç yıla sıkıştırmıştı Kader, ya geleceğin getireceklerini telafi mahiyetinde ya da eşi Doğa'nın onun adına imzaladığı çeki ödeyip hesabı kapatmak için. Ellen kırkma merdiven dayamıştı, etine dolgundu, yüzünde hâlâ kırışık yoktu. Halaları kaybolana kadar dünyada bulunmanın bu yüzde bıraktığı izler araya giren zaman zarfında tenin tasasızca tavlanmasıyla deriyle iskelet arasından, tecrübeler toplamıyla onları barındıran zarf arasından adeta kaybolmuş, en azından silinmişti. Artık endamı, havası kraliçeleri andırıyordu -artık Judith'le ikisi sık sık kasabaya iniyorlardı, yirmi yıl önce halanın düğüne katılmaya zorlama girişiminde bulunduğu, bir kısmı artık büyükanne olmuş hanımları ziyarete ya da kasabanın mütevazı alışveriş imkânlarından yararlanmaya geliyorlardı- Ellen sadece sofuluk mirasını değil, gerçeğin kendisini de reddetmeyi en nihayet başarmıştı sanki; gaddar kocayı ve anlaşılmaz çocukları gölgelere kurban etmişti; her türlü tehlikeden uzak, en büyük malikânenin sahibesi, en zengin adamın karısı, en talihli çocukların annesi dekoru önünde, rolden role geçerek yaşadığı, yanılsamadan ibaret bir dünyaya geçmişti. Alışverişe çıktığında (artık Jefferson'da yirmi tane mağaza vardı) arabadan inmeye bile tenezzül etmez, lütufkâr ve kendine güvenli bir edayla, biteviye saçma sapan konuşur, kendisi için yazdığı rolün şaşalı, manasız repliklerini okurdu; topraksız, variyetsiz köylüler arasında zenginlik iksirleri ve ilaçlarıyla değişim geçirmiş bir düşesti o - acıya ve dertlere katlanacak yürekliliği olsa, ailesinin en genç üyesine dönüp ondan diğerlerini korumasını istemek yerine kocakarılara ayrılmış o ateş başı köşesinden ailesinin gururunu ve kaderini tayin eden ana rolünde gerçekten yıldızlaşabilirdi.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Genellikle haftada iki, kimi zaman da üç kere ikisi kasabaya iner, Bayan Rosa'nın evine gelirlerdi -o aptal, gerçeklerden uzak, çenebaz, kendini iyi muhafaza etmiş, altı yıldır dünya üzerinde olmayan kadın- eviyle akrabalarından bir gözyaşı seli içinde ayrılmış, Styx'in ürpertici kıyılarına benzeyen gölgeli, dumanlı bir âlemde iki çocuk dünyaya getirmiş, sonra bataklık kelebeği gibi, midesinin yükünden, acının ve tecrübenin bütün o ağır organlarının yükünden kurtulup, zapt edilmiş gün ışığının o daima parlak boşluğuna yükselmiş olan o kadın - mutlak bir kopukluk ve vakıaya karşı adeta fiziksel sağırlık raddesinde bir geçirimsizlik içinde, yaşamayan, sadece hayal gören o genç kızla gelirdi. Onlar için Bayan Rosa artık hiçbir şey ifade etmiyordu herhalde: ne ortadan kaybolan halanın kindar, kesintisiz ilgi ve ihtimamının nesnesi ve kurbanı olan çocuk, ne evi çekip çevirme vazifesinin gerektirdiği kadın, ne de bizzat teyze olarak. Buna karşılık Bayan Rosa'ya ablasının mı, yoksa yeğeninin mi gerçekten daha kopuk göründüğünü söylemek zor - gerçeklikten oyuncak bebeklerle dolu tatlı bir ülkeye kaçan yetişkin mi, yoksa doğumdan önceki safhayı hatırlatacak ölçüde fizikman askıya alınmış, uyanıkken uyuyan, gerçekliğin öteki ucundan en az Ellen kadar uzak olan genç kız mı?- haftada iki üç kere eve gelirlerdi, bir keresinde Judith'in on yedisine bastığı yaz, Memphis'e ona kıyafet almaya giderlerken uğramışlardı; evet: çeyiz. Henry'nin üniversitedeki ilk senesinin yazıydı, o sene Noel'de Charles Bon'u eve getirmişti, sonra yaz tatilinde onu tekrar bir haftalığına getirdi, sonra Bon bir buharlıya binip New Orleans'a gitti; o yaz Sutpen de, Ellen'ın demesi, iş için gitmişti, kuşkusuz bunu laf olsun diye söylemişti, çünkü o sırada öyle bir ruh halindeydi ki kocasının nereye gittiğinin hatta kendisinin hiç merak etmediğinin bile farkında değildi ve dedenden belki de Clytie'den başka kimse Sutpen'in de New Orleans'a gittiğini asla öğrenemeyecekti. Aradan dört sene geçmiş olmasına rağmen sanki her kapının ardında hala eli kulpta bekliyormuş gibi gelen o loş kasvetli dar eve girerler, Ellen orayı on - on beş dakikalık tiz bir vıdı vıdıyla doldurur, sonra tek kelime konuşmayan, rüyadaki iradesiz kızını da alıp giderdi; aslında kızın teyzesi olan, yaş itibariyle kardeşi olabilecek, tecrübe, umut ve fırsat itibariyle yeğeni olabilecek Bayan Rosa anneyi hiç dikkate almadan kapıdan çıkmakta olan, ulaşılmaz kızı miyop ve dile getirilmeyen bir özlemle, en ufak bir kıskançlık duymadan izler, kendi lanetli ve hüsrana uğramış gençliğinin bütün beyhude hayallerini ve yanılsamalarını ona yansıtırdı, Judith'e gücünün yetebileceği yegâne hediyeyi teklif etmişti (tabii bu teklif geline değil de gelinin dış cephesine yapılmıştı mecburen; çığlıklar atarak teklifi pek çok kereler tekrarlayan Ellen olmuştu): Judith'e ev idaresini, öğün hazırlamayı, çamaşırların takibini öğretmeyi teklif etmiş, karşılığında da boş, dipsiz bir bakış almıştı, Ellen şaşkın bir takdirle çığlıklar atarken bile işitmeden "Ne? Ne dedin?" diye soruyordu Judith. Sonra gittiler - araba, bohçalar, Ellen'ın ağaçkakan heyecanı, yeğenin nüfuz edilmez rüyası. Kasabaya sonraki gelişlerinde araba Bay Coldfield'in kapısının önünde durduğunda zenci kadınlardan biri dışarı çıkıp Bayan Rosa'nın evde olmadığını söyledi.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">O yaz Elenry'yi de bir yıl aradan sonra tekrar gördü. Noel'de üniversiteden bir arkadaşıyla geldiklerinde görememişti, tatilde Sutpen'in Yüzkilometrekaresi'nde balolar, partiler verildiğini duymuştu, ama babasıyla gitmemişlerdi. Yeni yılın ilk günü Elenry, Bon'la birlikte okula dönerken muhabbet etmek için teyzesine uğradığında ise Bayan Rosa gerçekten de evde değildi. Bu yüzden de onu aradan bir sene geçip bir sonraki yaz gelene kadar bir daha görmedi. Çarşıya alışverişe gitmişti; o atıyla geçerken Bayan Rosa sokakta babaannenle konuşuyordu. Elenry onu görmedi; babasının verdiği yeni bir kısrağa binmiş, tam bir erkek ceketi ve şapkası giymişti; babaannen onun artık babasıyla aynı boyda olduğunu ve atın üzerinde aynı şekilde salınarak oturduğunu söylerdi, ama kemikleri Sutpen'e göre daha inceymiş, o şekilde salınacak kuvvetleri olsa da onun azametini taşıyamayacak kadar hafif ve gevrekmiş kemikleri. Çünkü Sutpen de kendi rolünü oynuyordu. Ellen pek çok açıdan şımartmıştı onu. Artık kasabanın en büyük arazi sahibi ve pamuk üreticisiydi, bu konuma da evini inşa ederken kullandığı taktikleri uygulayarak gelmişti - aynı azimli bitmek bilmez gayretle, kasabanın görebildiği ya da göremeyip varsaydığı hareketlerinin nasıl bir izlenim verdiğine hiç aldırmadan. Öyle ki hemşerilerinden bazıları hâlâ odun yığınlarının arasında bir yerde bir zenci olduğuna, bazıları çiftliğin onun esas karanlık işlerini perdelediğine, bazıları pamuk piyasasında hileyle kendi balyalarını dürüst adamlardan daha pahalıya satmanın bir yolunu bulduğuna, bazıları dışarıdan getirdiği vahşi zencilerin oradaki uysal zencilere nazaran dönüm başına daha fazla ürün yetiştirmek gibi doğaüstü güçleri olduğuna inanıyordu. Sevilmiyordu (belli ki bunu zaten istememişti), herkes ondan korkuyordu, bu da tam manasıyla hoşuna gitmiyorsa bile ona eğlenceli geliyor olmalıydı. Ama kabul edilmişti; artık reddedilemeyecek, hatta ciddi ciddi başı ağrıtılamayacak kadar çok parası vardı. Bunu başarmıştı - evlendikten sonra on yıl içinde çiftliğini tıkır tıkır işler vaziyete getirmişti (artık bir kâhyası vardı; nişanlandığı gün onu müstakbel karısının kapısı önünde tutuklayan şerifin oğlu) ve artık o da kendi rolünü oynuyordu - küstah bir rahatlık ve tembellik rolü, tembellikle rahatlık ona kilo aldırdığından bu rol ona biraz azametli bir hava katmıştı. Evet, Ellen'ı döneklikten de fazlasına teşvik etmişti, gerçi kendi çiçeklenmesinin de onunki gibi zoraki bir çiçeklenme olduğunun farkında değildi; o kendi sahnesini seyircilere oynamaktayken arkasında kader, kısmet, ceza, ironi -yönetmen, de ne dersen de- dekorları devirmeye ve bir sonraki sahnenin yapay, sahte gölgelerini ve şekillerini sürüye sürüye taşımaya başlamıştı bile. - "Bak kim	" demiş babaannen. Ama Bayan Rosa onu çoktan görmüş, ancak omzuna eriştiği babaannenin yanında duruyormuş, halasının evde bıraktığı giysilerden birinin içinde ipinceymiş, kimsenin kapıları dinlemek haricinde bir şey öğretmediği, üzerindeki giysiyi dikiş bilmediği halde kendi kendine küçültmüş, Judith'e öğretmeyi teklif ettiği ev idaresini kendi kendine öğrenmiş, başına ellilik bir kadın gibi koyu renk bir şal dolamış bu on beş yaşındaki kız, yeğeninin arkasından bakıp "Ya tıraş olmuş," demiş.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Sonra Ellen'ı da görmez oldu. Yani Ellen eve gelmez oldu, arabadan inmeden dükkândan dükkâna gezme, kumaşlarla uyduruk ıvır zıvırı dükkân sahibiyle tezgâhtara ayağına getirtme, onların da almayacağını gayet iyi bildikleri bu malları şöyle bir evirip çevirdikten sonra geri gönderme, bütün bunları cafcaflı huysuz bir çenebazlık seli içinde yapma törenine son vermişti. Yukarıdan alan, hatta himaye eden bir tavrı olmazdı bunları yaparken, sahte bir tatlılıkla, adamların, dükkân sahipleriyle tezgâhtarların müsamahasını, terbiyesini ya da çaresizliklerini çocukça istismar ederdi; sonra eve gelir ve orayı da kibirin manasız gürültüsüyle doldurur, Bayan Rosa'yla babasına ev, Bayan Rosa'nın kıyafetleri, mobilyaların yerleşimi, yemeğin nasıl hazırlanacağı, hatta hangi saatlerde yeneceği konusunda gereksiz, boş önerilerde bulunurdu. Çünkü artık günü geliyordu (1860 senesiydi, Bay Coldfield bile muhtemelen savaşın kaçınılmaz olduğunu kabul etmişti) yirmi yıldır sakin kaynaklardan çıkarak sessiz bir vadiye yayılan, neredeyse göze görünmeden yükselen, ailenin dört üyesinin güneşli bir bekleyişle içinde yüzdüğü, bir suya benzeyen Sutpen ailesinin kaderi bir menfeze doğru, toprağın da felaketi olacak o şelaleye doğru yöneldiğini, bu akışı bildiren o ilk yeraltı hareketini hissetmişti ve huzurla yüzen dört kişi dönüp birden birbirlerine bakmışlardı, henüz panik ya da güvensizlik yoktu, sadece karanlık akıntıyı hissetmenin temkini vardı, bir felaket esnasında insanın kader ortaklarına baktığı ve Ne zaman onları kurtarmaya çalışmaktan vazgeçip sadece kendimi kurtarmaya bakacağım? dediği noktada değildi henüz hiçbiri, hatta o noktaya yaklaştıklarının farkında bile değillerdi. Charles Bon'u hiç görmemiş (canlı olarak da asla göremeyecek olan) Bayan Rosa'nın hiçbirini gördüğü yoktu; Charles Bon New Orleans'lıydı, Henry'den sadece birkaç yaş büyük olmakla kalmıyordu, üniversite yaşı da biraz geçmişti, hele o üniversitede -o dünya zevklerine düşkün, neredeyse yabancı şehirden, memleketinden, beş yüz kilometre uzakta,</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Mississippi'nin içlerinde, adeta vahşi doğa içindeki o küçük yeni üniversitede- iyice eğreti duruyordu, zevkine düşkün bir incelikle ve kendine güvenle kemale ermiş, yakışıklı, görünüşe göre zengin, mazisinde bir aileden ziyade karanlık bir yasal hamisi olan genç bir adam - o zamanın ücra Mississippi'sin- de adeta bir anka kuşu gibi görünmüş olmalı, çocukluğu atlayarak ergenleşmiş, bir kadından doğmamış, zamandan muaf, hiçbir yerde ne kemik, ne toz bırakmadan kaybolmuş biri - pek rahat bir hali tavrı vardı, onun o gösterişli şövalye havasının yanında Sutpen'in cakalı küstahlığı hantal bir blöf, Henry sakar bir ergen gibi görünüyordu. Bayan Rosa onu asla görmedi; bir resimdi, bir imge. Ellen hiç sözünü etmemişti: kelebek yazının en saadetli günlerini sürüyordu Ellen, gençliği lütufkârlık ve latafetle, gönüllü olarak kendi kanından ve cinsiyetinden halefine teslim etmenin fazladan cazibesine kavuşmuştu, kimi anneler kızlarının nişanlılığıyla öyle yekvücut olurlar ki kendilerini adeta gelin konumuna getirirler, Ellen da onlardandı. Yabancı biri anlattıklarını duyacak olsa, gençlerle ana baba arasında hiç sözünün edilmediği neden sonra anlaşılacak evliliğin çoktan tamama erdiğini zannedebilirdi. Ellen Judith'le Bon arasındaki aşktan bir an olsun söz etmemişti. İma bile etmemişti. İlk torun doğduktan sonra bekâret meselesi neyse onlar söz konusu olduğunda aşk da oydu, yani tümüyle kapanmış, bitmiş bir mesele. Bon'dan üç cansız nesnenin toplamı ya da kendisiyle ailesinin üç münasip iş için kullanacağı tek bir cansız nesne gibi söz ediyordu: Judith'in bir binicilik ya da balo elbisesi gibi giyebileceği bir kıyafet, kendisinin evinin ve mevkiinin dekorasyonunu tamamlayacak bir mobilya ve Henry'nin taşralı hareketlerini, konuşmasını, giyimini düzeltecek bir akıl hocası ve numune. Zamanı tümüyle kuşatmış gibiydi. Ne balayı, ne de başka bir değişikliğin meydana geldiği, geçip gitmiş onca yılı öylece kabul etmişti, Ellen için o beş çehre bir nevi cansız ve daimi çiçeklenme halinde bir boşluğa asılmış portreler gibi o geçen yıllardan dışarı bakıyordu, her biri hazırlıklı, kendi zirvesinde, her türlü gaile ve tecrübeden arındırılarak resmedilmişti, sanki asılları çok uzun zaman önce yaşayıp ölmüş, neşeleri de kederleri de üzerinde dolaştıkları, poz verdikleri, gülüp ağladıkları tahtalar tarafından bile unutulmuş gibi onu dinlemeyen Bayan Rosa, bu resmi daha ilk kelimeden, hatta belki Charles Bon isminden çıkartmıştı; on altısında kız kurusu olmaya yazgılı genç kız kabarelerdeki renkli lambalara benzeyen bu yanılsamanın ışıltısında oturmuş, hayatında ilk kez gittiği bu kabarede üzerine yönelen ışıkta yüzen minicik zerrelerin varla yok arası parıltısı onu yalayıp geçmişti. Judith'i kıskanmıyordu. Kendine de acımıyordu, halasının at ve katır tüccarıyla kaçarken, belki bir daha asla öylesini giymemek umudu, hatta kararlılığıyla ardında bıraktığı yamalı ev giysileri içinde oturmuş (Ellen'ın ona zaman zaman getirdiği, gözden çıkarılmış, ama genellikle yeni giysiler tabii hep ipekti) ablası konuşurken gözlerini düzenli olarak kırparak ona bakıyordu. Onunkisi muhtemelen bu nihai ve mutlak feragatinden duyduğu huzurlu bir umutsuzluk ve rahatlamaydı, ne de olsa Judith hüsranı vekâleten telafi etmek, canlı bir peri masalına dönüştürmek üzereydi. Ellen'ın sonradan babaannene anlattıkları da kulağa bir peri masalı gibi geliyordu, ama sosyetik hanımlar kulübü için yazılmış ve onlar tarafından oynanan bir masaldı bu. Ama Bayan Rosa'ya inandırıcı gelmiş olmalı, sadece akla yatkın değil, haklı da: Ellen'ı neşeli ve huzursuz bir hayretle bir kez daha çığlıklar atmaya sevk eden sözü de bu düşünceyle söylemişti (Ellen bunu da çocuksu bir şaka olarak babaannene anlatmış). "Onu hak ediyoruz," dedi Bayan Rosa. "Onu hak etmek mi?" dedi Ellen, muhtemelen bağırarak. "Tabii ki hakediyoruz - yani öyle bakarsan. Coldfield'lerin herhangi birinin kendilerine uygun gördükleri her türlü şeref evliliğine mukabele edecek özelliklere sahip olduğunun sen de farkında- sın herhalde."</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Tabii bu sözüne nasıl bir cevap aldığı bilinmiyor. En azından Ellen'ın anlattığı kadarıyla Bayan Rosa bir cevap vermeye kalkışmamış. Sadece Ellen'ı kapıya kadar geçirmiş ve Judith'e kendi imkânı dahilindeki ikinci yegâne hediyeyi yapmaya koyulmuş. Artık iki hediyesi vardı, bir gece pencereden çıkıp giderek ona hem evi çekip çevirmeyi, hem de elbiseleri küçültmeyi öğreten halasının ona armağanıydı bu hediye de, ama bu ikinci yeteneği, halası onları terk ettiğinde Bayan Rosa gözden çıkarılmış giysileri daraltacak kadar büyük olmadığından daha geç gelişmişti (yankısı geç gelmişti de denebilir). Gizlice Judith'in çeyizi için elbise dikmeye koyuldu. Kumaşı babasının dükkânından alıyordu. Başka yerden alamazdı. Babaannen Bayan Rosa'nın o zamanlar daha para hesabını bilmediğini söylemişti, teorik olarak paraların değer sıralamasını biliyordu, ama anlaşılan o ana kadar hiç para görme, dokunma, deneme yanılma fırsatını bulamamıştı; haftanın belli günleri kolunda bir sepetle çarşıya iner, Bay Coldfield'in önceden tayin ettiği dükkânlara uğrar, eline para, dudağına para lafı değmezdi; bir süre sonra Bay Coldfield kâğıtlara, duvarlara ya da tezgâhlara çiziktirilmiş borçlardan onun izini sürerek ödemeleri yapardı. Bu yüzden de Bayan Rosa kumaşı ondan almak zorundaydı. Bay Coldfield bütün işini Jefferson'a tek bir vagon içinde getirdiğinden; o zaman şimdiki gibi bakması gereken tek çocuğu değil annesi kız kardeşi karısı ve iki çocuğu olduğundan; bunlara ilaveten damadının kendisini karıştırdığı o eski işten, vicdanı elvermediği için sadece hakkı olan kâr payını değil, yatırdığı sermayeyi bile almadan çekilmesine neden olan, maddiyata karşı o derin kayıtsızlığı yüzünden, başlangıçta en basit ihtiyaçlardan ibaret olan ve belli ki kendisiyle kızını bile kendi raflarından beslemekten aciz malları çeşitlenmek bir yana artmamıştı bile. Yine de kendi düğünü yerine koyduğu bu düğün için o mahrem genç kız giysilerini yapması ancak babasının dükkânından kumaş almasıyla mümkündü - Bayan Rosa'nın bu tip giysilerden ne anladığını tahmin edersin, hiç kimseden yardım almadan bitirdiğinde nasıl görünecekleri de cabası. Babasının dükkânından malzemeleri nasıl aldığını kimse bilmiyor. Babası vermemişti. Torununun giysileri insan içine çıkamayacak kadar eski püskü olsa ya da soğukta giyecek kaim bir şeyi olmasa Bay Coldfield ona kıyafet temin etmeyi kendi vazifesi addedebilirdi, ama çeyiz için değil. Bu yüzden de bence Bayan Rosa kumaşları çaldı. Çalmış olmalı. O gayri ahlaki cesaretle, soygunculuğa karşı o kadın yatkınlığıyla babasının burnunun dibinden almış olmalı (küçük bir dükkândı, tezgâhtarlığı babası yapıyordu, dükkânın her yerinden her köşesi görünüyordu), ama masumiyetle kotarılmış, çıplak, gözü kara ve saydam bir hileyle, sırf bu hilenin basitliğiyle babasını kandırmış olması daha muhtemel, en azından ben öyle düşünüyorum.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bayan Rosa artık Ellen'ı görmüyordu bile. Belli ki Ellen mi- yadını doldurmuş, kelebek yazının parlak manasız öğleni ve ikindisini nihayete erdirip kaybolmuştu, belki Jefferson'dan değil ama kardeşinin hayatından silinmişti, Bayan Rosa'nın ablasını bir dahaki görüşü karartılmış bir odada ölümü beklerken olacaktı, o evde, kaçınılmaz talihsizliğin çoktan el attığı, üzerinde yükseldiği karanlık temeli sarstığı, iki temel direğini çekip aldığı o evin bir odasında -biri baba, diğeri oğul iki temel direk ki birisi savaşın riski ve tehlikesine, öteki ise unutuşa savrulmuştu. Henry ortadan kaybolmuştu. Bayan Rosa yeğeninin çeyizi için yaptığı ve sadece babasından değil, ona söyleyebilecek iki zenci kadından da saklamak zorunda olduğu kıyafetleri bıkkınlıkla ve beceriksizce dikerek günlerini (ve gecelerini: babası yatana kadar beklemek zorundaydı) geçirirken duymuştu bunu da- birbirine girmiş, eskiden kalmış ipliklerle dantel örüp elbiseleri dikerken Lincoln'ün seçildiği, Sumpter'ın düştüğü haberi gelmişti, asla giyemeyeceği, hiç canlı göremeyeceği bir adam için de asla çıkaramayacağı bir giysi üzerindeki iki usandırıcı ve beceriksiz ilmek arasında bu haberleri pek dinlemiyor, memleketinin matem çanları ve feci akıbeti kulağına kâh ulaşıp kâh kayboluyordu. Henry ortadan kaybolmuştu: sadece kasabalıların duydukları kulağına çalınmıştı - bu sene de Henry'yle Bon yine Noel tatili geçirmek için eve gelmişlerdi; kızının, genç ve zengin New Orleans'lıyla nişanlanacağını annesi altı aydır kasabalıya duyurmaktaydı. Tekrar geldiklerinde, kasabalı nişanın hangi gün yapılacağını öğrenmek için kulaklarını açtı. Sonra bir şey oldu. Kimse ne olduğunu bilmiyordu: Henry'yle Bon ya da Judith arasında mı, yoksa gençlerle ana baba arasında mı bir şey olduğu belli değildi. Ne olmuşsa olmuş, Noel günü Henry'yle Bon gitmişlerdi. Ellen da ortalarda görünmüyordu (ancak iki yıl sonra öldüğünde çıkacağı o karartılmış odaya çekilmişti) ve hiç kimse ne Sutpen'in, ne de Judith'in yüzlerinden, hareketlerinden ya da tavırlarından ne olduğunu anlayamıyordu, bu yüzden de hikâye zenciler vasıtasıyla geldi: Noel'den önceki gece aralarında, Bon'la Henry ya da Bon'la Sutpen değil, babayla oğul arasında nasıl kavga çıktığı, ve Henry'nin babasını, evlatlık haklarını, altında doğduğu çatıyı nasıl resmen reddettiği, geceleyin Bon'la ikisinin çekip gittikleri, annenin takatsiz olduğu - ama kasaba bu takatsizliğin evlilik işinin bozulmasından değil gerçeğin hayatına girmesinin yarattığı şoktan olduğuna inanıyordu: hayvanın kafası kopartılmadan önceki ilk merhametli balta darbesiydi bu. Tabii Ellen bunun da farkında değildi.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bayan Rosa'nın duydukları bunlardı. Kimse ne düşündüğünü bilmiyordu. Kasaba Henry'nin bu hareketinin Sutpen kanından gelmesi bir yana gençliğin ateşli doğasından kaynaklandığına, zamanla işin düzeleceğine inanıyordu. Kuşkusuz Sutpen'le Judith'in birbirlerine ve kasabalılara karşı tavırlarının bunda etkisi vardı. En azından kendi aralarında hiçbir şey olmamış gibi ara sıra kasabada arabalarının içinde görünüyorlardı, kavga Bon'la Sutpen arasında olsa durum böyle olmazdı kuşkusuz, muhtemelen Henry'yle babası arasında olsaydı da böyle olmazdı, çünkü kasabalı Henry'yle Judith'in geleneksel ağabey kardeş bağlılığından daha yakın bir ilişkisi olduğunu biliyordu; tuhaf bir ilişki: yaman bir birlikte aynı tabaktan yemek yiyen, aynı battaniyenin altında uyuyan, yok olma riski aynı olan ve yek diğeri için değil, birliğin ön cephesinin bozulmaması için ölümü göze alan iki er arasındaki gayri şahsi rekabet gibi bir şey. Bayan Rosa'nın bildikleri bu kadardı. Kasabalının bildiğinden fazlasını bilemezdi, çünkü olanları bilenler (Sutpen ya da Judith: Ellen değil, zaten ona kimse bir şey anlatmazdı, hem anlatılsa bile unuturdu, hazmedemezdi - altındaki gün ışığı dolu hava apansız çekilivermiş o kelebekti Ellen, şimdi o karanlık odada tombul elleri yorganının üzerinde kalakalmıştı, ellerinin biraz yukarısındaki gözlerindeyse muhtemelen acı değil, hayret dolu bir idraksizlik vardı) Jefferson'da ya da başka bir yerde herhangi birine söyleyebileceklerinden fazlasını anlatmazlardı ona. Muhtemelen çiftliğe gitmişti, muhtemelen sadece bir kere ve kuşkusuz soru sormamıştı, Judith'e bile, belki kendisine anlatılmayacağını bildiğinden, belki de anlatılmasını beklediğinden. Bay Coldfield'e de bir mesele olmadığım söylemiş olmalı, belli ki buna kendi de inanmıştı, çünkü Judith'in düğünü için diktiği kıyafetleri işlemeye devam etti. Mississippi birlikten ayrıldığında da hâlâ bu işle meşguldü; ilk Konfederasyon üniformaları Jefferson'da boy göstermeye başlamıştı, Albay Sartoris'le Sutpen 61'de yola çıkacak bir alay kuruyorlardı, Albay Sartoris'in solunda atını süren Sutpen ikinci kumandandı, adını Scott'tan alan siyah bir aygıra biniyor, başının üzerinde Sartoris'le ikisinin tasarladığı, Sartoris'in ev ahalisinin ipek elbiselerden bozup diktiği bayrak dalgalanıyordu. Sadece 33'te bir pazar günü Jefferson'a geldikten sonra değil, Ellen'la evlendikten sonra da epeyce kalıplanmıştı. Elli beşine merdiven dayamış olmasına rağmen henüz şişman sayılmazdı. Yağlanması, göbek salması sonradan oldu. Birdenbire, apansız, Bayan Rosa'yla nişanının her nedense bozulmasını ve Bayan Rosa'nın onun evini terk edip yalnız başına yaşamak üzere babasının evine dönmesini takip eden sene şişmanladı, Bayan Rosa onunla bir daha asla konuşmayacaktı, ona öldüğünü söyledikleri zaman bir kereliğine adını ağzına alması hariç. Zencilerin hatta Wash Jones'un da olgunluğunun zirvesindeki bir erkeğin mükemmel ölçüleri dedikleri şey savaştan sonra bozulmaya uğramış ve Sutpen'in insanların bildikleri biçimiyle, esasını teşkil eden o uzlaşmaz iskeleti arasında bir şey sıvılaşmış, akıp gideceği yerde ketlenmiş, ihanet ettiği o zarf tarafından balon gibi, dengesiz ve cansız bir halde zapt edilmişti sanki.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bayan Rosa alayın yola çıkışını göremedi, çünkü babası alay gidene kadar evden çıkmasını yasaklamış, diğer kadınlar ve kızlarla birlikte bu ayrılık töreninde bulunmasına izin vermemişti, gerçi bunun nedeni damadının o alayın içinde olması değildi. Asla öfkeli bir adam olmamıştı, savaş ilan edilmeden, Mississippi birlikten ayrılmadan önce bunları savunanlara karşı hareketleri ve konuşmaları sadece ılımlı değil, mantıklı ve sağduyulu da olmuştu. Ama ok yaydan çıktıktan sonra, birkaç sene önce mizacı değişen kızı Ellen gibi o da adeta bir gecede değişti. Birlikler Jefferson'a gelmeye başlar başlamaz dükkânını kapattı ve askerlerin talimleriyle şevkleri esnasında sürekli kapalı tuttu, hem sadece o kadar da değil, alay gittikten sonra ne zaman rastgele birlikler geçerken uğrayıp bir geceliğine kamp kursa, anlatılanlara bakılırsa, sadece askerlere değil, hem askerlerin hem de savaştan önce ayrılmayı sırf düşünce ve konuşmalarıyla destekleyen kadınlarla erkeklerin ailelerine de kaç para verirlerse versinler mal satmayı reddediyordu. At tüccarı kocası orduya yazılan kız kardeşinin gelip yanında kalmasına izin vermemekle kalmıyor, askerler geçerken Bayan Rosa'nın camdan bakmasını da yasaklıyordu. Artık dükkânını temelli kapamış, sürekli evde oturuyordu. Bayan Rosa'yla ikisi ön kapısı kilitlenmiş, panjurları kapatılıp sürgülenmiş evin arka tarafında yaşıyorlardı, komşulara bakılırsa Bay Coldfield bütün gününü azıcık aralanmış bir panjurun yanında nöbetçi bir gözcü gibi geçiriyordu, tek bir mermisi bile yoktu, yegâne silahı büyük aile İnciliydi, içinde kendisinin ve kız kardeşinin doğumunun, evliliğinin, Ellen'ın doğumuyla evliliğinin, iki torununun ve Bayan Rosa'nın doğumlarının ve karısının ölümünün (ama halanın evliliği yoktu; Bayan Rosa bunu kendisi Ellen'ın ölümüyle birlikte kaydetmişti, Bay Coldfield'in, Charles Bon'un, hatta Sutpen'in ölümlerini kaydettiği gün) düzgün bir kâtip el yazısıyla yazılı olduğu bu İncili elinde tutarak bir birliğin geçmesini beklerdi: tam o sırada İncili açar ve ayak seslerini bile bastıran haşin yüksek bir sesle, gerçek bir gözcünün pencere pervazına dizeceği mermiler gibi işaretlediği eski, vahşi, kindar bölümleri okurdu. Sonra günün birinde dükkânının kapısının kırıldığını ve yağmalandığını öğrendi, belli ki kasabanın yanma kamp kurmuş ve ağızdan da olsa kendi hemşerileri tarafından kışkırtılmış yabancı birliklerdi bunlar. O gece çekici ve bir avuç çivisiyle tavan arasına çıktı, kapıyı üzerine çiviledi ve çekici pencereden dışarı attı. Korkak değildi. Uzlaşmaz ahlaki kuvveti olan bir adamdı, azıcık malla yeni bir yere gelmiş ve beş kişiye onlar sayesinde en azından rahatlık ve güvenlik temin etmişti. Bunu sınırlı ticaretle başarmıştı, tabii; sınırlı ticaret ya da sahtekârlık yapmadan başaramazdı; dedenin de dediği gibi o zamanki Mississippi'de hasır şapka, koşum takımı ve tuzlu et satarken bile sahtekârlık yapan birini kendi ailesi kleptomanyak diye kilit altına alırdı. Ama korkak değildi, dedenin dediği gibi vicdanı insan kanı dökmekten ziyade bir şeylerin ziyan olmasına (hangi dava uğruna olursa olsun bir şeylerin eskitilmesine, yenilip bitirilmesine, atılmasına) razı gelmese de korkak değildi.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Artık Bayan Rosa'nın hayatı kendisiyle babasını geçindirmekten ibaretti. Dükkânın yağmalanmasına kadar oradan erzak temin etmişlerdi. Karanlık çöktükten sonra sepetiyle dükkâna gidiyor, bir iki gün yetecek gıda alıp getiriyordu. Uzun zamandır yenilenmemiş olan stok, yağmadan önce de epeyce azalmıştı; halası onu sadece narin değil, pek de kıymetli olduğuna inandırarak yetiştirdiğinden günlük işlerin hiçbirinin nasıl yapılacağı ona öğretilmemişti, ama çok geçmeden yemek pişirmeye başladı, zamanla çok zor bulunmaya ve gittikçe kötüleşmeye başlayan yiyecekleri, çatı arası penceresine takılmış bir kuyu makarası ve bir iple geceleri, yukarıya babasına gönderiyordu. Bunu üç yıl boyunca sürdürdü, bir kişiye bile güçlükle yetecek miktardaki yiyecekle nefret ettiği adamı geceleri gizliden gizliye besledi. Daha önce ondan nefret ettiğini bilmiyordu belki, belki hâlâ bilmiyordur, ama deden 1885'te gördüğünde içinde binden fazla şiir bulunan o dosyada Güneyli askerlere yazılmış ilk ağıtın tarihi babasının gönüllü mahpusluğunun ilk senesine denk geliyordu ve sabaha karşı ikide yazılmıştı.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Sonra Bay Coldfield öldü. Bir sabah sepeti almak için pencereden eli uzanmadı. Çiviler hâlâ kapıdaydı ve komşular Bayan Rosa'ya yardım ederek kapıyı baltalarla kırdılar, yegâne geçim kaynağının, her ne kadar reddetmiş olsa da kendi davasının savunucuları tarafından yağmalandığını görmüş olan bu adamı ot döşeğinin yanında üç günlük yenmemiş yiyeceğiyle buldular, sanki son üç günü zihninde dünyaya dair hesaplarının bir dökümünü yaparak geçirmiş, sonucu bulmuş, sağlamasını yapmış, sonra o anki aptallık öfke ve haksızlık sahnesine, soğuk ve katı bir hoşnutsuzluğun ölü ve tutarlı hissizliğiyle geri dönmüştü. Artık Bayan Rosa sadece yetim değil, beş parasızdı da. Dükkân artık sadece bir kabuktu, farelerin bile terk ettiği boş binada hiçbir şey yoktu, hatta iyi niyet bile, çünkü Bay Coldfield yaptıklarıyla kendini komşularından, kasabadan ve savaştaki memleketinden telafisi mümkün olmayacak şekilde uzaklaştırmıştı. Alır almaz (o da borç karşılığıydı, parayla değil) azat ettiği, okuyamadıkları özgürlük belgelerini yazdığı ve piyasa değerine göre onları borçlu ilan ettiği için asla vermediği bir haftalığa bağladığı -bunun karşılığında Jefferson'ı ilk terk eden ve Kuzeyli birliklerinin peşine takılan zenciler olacaklardı- iki zenci kadın bile gitmişlerdi. Bu yüzden de öldüğünde sadece biriktirdiği değil, elinde tutabildiği de hiçbir şey yoktu. Kuşkusuz tattığı yegâne keyif, yolu müstakbel damadıyla kesişmeden önce kıt kanaat biriktirdiği o küçük meblağ değildi; kendinden feragat ve şecaat poliçelerini günün birinde ödeyeceğine inandığı o ruhani hesap dairesinin nezdinde o paranın temsil ettiği dengeydi. Kuşkusuz Sutpen'le arasındaki meselede esas içine oturan parasını kaybetmesi değil, çoktan tesis ettiğine ve güvenceye aldığına inandığı o ruhani ödeme dengesine zarar gelmesin diye fedakârlık ve feragat simgesi birikimini feda etmek zorunda kalmasıydı. Tarih ya da imzayla ilgili ufak bir ihmal sonucu aynı senedi iki kez ödemek gibiydi bu.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Bu yüzden de Bayan Rosa hem beş parasızdı, hem de yetimdi, dünyada Judith'ten ve en son iki yıl önce, Rock Island hapishanesindeki (at ve katır temin etme konusundaki yeteneklerini Konfederasyon süvari yedek at şubesinin emrine sunmuş olan ve bu işi yaparken yakalanan) kocasının yakınında olmak için Yanki saflarını aşıp Illinois'e gitmeye çalışırken görülen halasından başka akrabası yoktu. Ellen öleli iki yıl olmuştu- kuvvetli bir rüzgâra yakalanan o kelebek, o pervane bir duvara savrulmuş, öyle hayata inatla sarılmadan, rüzgâr çok ağır bir darbe indirebilecek kadar güçlü olmadığından fazlaca acı çekmeden, hatta rüzgârdan önceki ışıklı boşluğu da fazlaca hatırlamadan, sersemleten, aklını durduran bir hayretle, cılız seyirmelerle orada asılı kalmıştı- parlak, kırılgan kabuğu da fazlaca değişmemişti, oysa son sene yeterli gıda alamamıştı, çünkü Sutpen'in bütün zencileri (Jefferson'a getirdiği ve aygırıyla kendi kanının yerli ırka karışması kaygısı ve amacı doğrultusunda oradaki uysal kanla karışmasını istediği o vahşi kan) onları terk edip Yanki birliklerinin peşine takılmıştı. Bu amacında başarılı da olmuştu Sutpen: adeta sadece onun varlığı o evi insan hayatını kabule ve alıkoymaya zorluyordu; sanki evlerin hissiyatı, şahsiyeti ve karakteri içlerinde soluk alan ya da almış insanlardan değil de tahtayla tuğlanın bünyesindeki bir şeyden ya da evi tasarlamış ve inşa etmiş adamın veya adamların tahtayla tuğlada vücuda getirdiği bir şeyden kaynaklanabilirmiş gibi - bu evde boşluk, ıssızlık tekzip edilemeyecek şekilde karara bağlanmıştı; merhametsiz ve güçlü birilerinin koruması ve gözetimi altında olmadığında içinde barınılmasına sonuna kadar direniyordu. Ellen biraz süzülmüştü kuşkusuz, ama bu sanki kelebeğin gerçekten de azar azar toprağa karışarak toprak olması gibiydi: gövdeyle kanatların alanı azıcık küçülmüş, beneklerin oluşturduğu desen biraz çekmişti, ama hiç kırışık yoktu - yastıktaki yüz aynı pürüzsüz, genç kız yüzüydü (gerçi Bayan Rosa Ellen'ın saçını belli ki senelerdir boyadığını ancak o zaman fark etmişti) yorganın üzerinde aynı tombul yumuşak eller (ama artık yüzüksüz) kavuşturulmuştu ve yaklaşmakta olan ölümü bildiren şimdiki hayata dair yegâne şey o kara, anlamayı reddeden gözlerdeki hayretti, işte o hayretle on yedi yaşındaki kız kardeşinden geriye kalan tek çocuğunu korumasını istemişti (bütün evlatlık haklarını gönüllü olarak reddeden Henry o ana kadar kayıptı; ailesinin felaketindeki kapanış rolünü oynamak için geri dönmemişti daha - Ellen'ın bunu yaşamaktan kurtulduğunu söylemişti deden, gerçi ezici bir son darbe olmayacaktı bu, heba olup gidecekti, çünkü güçlükle tutunan o pervane canlı bile olsa rüzgârı ya da şiddeti hissetmekten aciz olacaktı). Bayan Rosa için en doğal şey gidip Judith'in yanma yerleşmekti, onun için ya da herhangi bir Güneyli hanım için en doğal şey. Kimsenin bunu ona teklif etmesine gerek yoktu; böyle bir teklif bekleyeceği kimsenin aklına bile gelmezdi. Çünkü Güneyli bir hanım budur. Beş parasız olsa, gelecekten aksi yönde hiçbir beklentisi olmasa ve kendisini tanıyan herkesin bunu bildiğini bilse bile şemsiyesi, oturağı ve üç sandık eşyasıyla gelir insanın evine taşınır, evin kadınının el işi çarşaflarının serili olduğu odaya yerleşir, kendilerine asla bahşiş vermeyeceğini, çünkü bahşiş verecek parası olmadığını beyazlar kadar iyi bilen bütün hizmetkârları komutası altına almakla kalmaz mutfağa da el atar, ahçıyı kovar ve yiyeceği yemeği kendi damak zevkine göre hazırlamaya başlar; vücuduyla ruhunu bir arada tutmak için ihtiyacı yoktur buna, zaten onu besleyen o eski kandır, bir vampir gibi, ama doymazlıkla, oburlukla değil, çiçeklerin o sakin ve avare ihtişamıyla her şeyi kendine mal ederek o eski kandan besleniyordur, çünkü kendi damarlarında da o kan akmaktadır; o eski kan, rahatın, hatta huzurun önündeki külfetli manialara göğüs gererek haritası çıkarılmamış denizleri ve kıtaları dingin bir kayıtsızlıkla aşmış, vahşi doğanın zorluklarıyla, pusudaki hadiseler ve ölümcül kazalarla savaşmıştır, şimdi muhafaza edilmesi ise dolaşımdaki besin taneciklerini yeterli sayıda ve sağlıklı tutmaya uğraşan şimdiki kaynağına bağlıdır.</span></p>
    <p class="Standard" style="margin-top:0;margin-bottom:11.338583px;text-align:justify;font-family:&apos;Times New Roman&apos;,serif"><span style="background-color:transparent">Yapması beklenen buydu. Ama yapmadı. Judith de öksüzdü, ama onun arkasında kaderine terk edilmiş dönüm dönüm arazi vardı, ona yardımcı olacak, arkadaşlık edecek Clytie'yle ölmeden önce Ellen'ı beslediği gibi şimdi de Judith'i besleyecek Wash Jones da cabası. Ama Bayan Rosa oraya hemen gitmedi. Belki hiç gitmeyecekti. Ellen'ın ondan Judith'i korumasını istemiş olmasına rağmen muhtemelen Judith'in henüz korunmaya ihtiyacı olmadığını hissediyordu, çünkü bu ertelenmiş aşk ona hayatta kalma, bunca zaman dayanma isteği vermişse, aynı zamanda, Bon'u da erkeklerin budalalığı sırf bitkinlikten mat olana kadar muhafaza edecekti, etmeliydi, işte o vakit her neredeyse çıkıp gelecek Henry'yi de yanında getirecekti - aynı budalalığın ve talihsizliğin kurbanı olan Henry'yi. Judith'i ara sıra görüyordu herhalde, Judith muhtemelen onu Sutpen'in Yüzkilometrekaresi'ne taşınmaya zorluyordu, ama Bon'la Henry'nin nerede olduğunu bilmemesine ve anlaşılan Judith'in ona söylemeyi hiç akıl etmemesine rağmen oraya gitmemesinin nedeni bence buydu. Söylemese de Judith nerede olduklarını biliyordu. Bir süredir biliyordu herhalde; hatta belki Ellen bile biliyordu, ama muhtemelen o sırada Ellen için yokluk nitel bir durum değildi, yokluğun bir rezaletle ya da bir unutuşla anılması onun için birdi, bu yüzden de kız kardeşine söylemek aklının ucundan bile geçmemiş olabilir, oysa bir başkası için savaşın belirsizliğiyle, unutuşun belirliliği iki ayrı şey olabilirdi. Ya da belki Judith annesine hiç söylememişti. Belki Ellen ölmeden önce Henry'yle Bon'un üniversitedeki arkadaşlarının örgütlediği bölükte er olduklarını bilmiyordu. Bayan Rosa hiç bilmiyordu. Dört yıl boyunca yeğeninin hayatta olduğuna dair ilk haberi, Sutpen'in geriye kalan tek katırına binmiş Wash Jones evin önünde durup adını bağırmaya başladığında aldı. Onu daha önce görmüştü, ama tanımadı - bahçe kapısının önünde eyersiz katırın üzerinde duran, avurtları çökmüş, uzun bacaklı, sıtmadan mustarip, açık renk gözlü yirmi beşle altmış arası herhangi bir yaşta olabilecek bir adam o dışarı çıkana kadar "Kimse yok mu?" diye bağırmış, o kapıya çıkınca sesini az da olsa alçaltmıştı. "Rosie Coldfield siz misin?" dedi.</span></p>
  </body>
</html>
