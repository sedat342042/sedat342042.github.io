<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p><br /></p>

  <p>Kadın sözünü tutuyordu. Artık yalan ya da aldatmaca yoktu. Peter buna emindi.</p>

  <p>“Sonra da Aaron Altmann ile İmparatorluğunun denetimini ele almana karar verdiler...”</p>

  <p>“Hayır, “ diye fısıldadı başını iki yana sallayan kadın. “Aaron konusunda karar benimdi. Beni büyülemişti. Etkileyemediğim tek erkekti. Onun gibisine hiç rastlamamıştım o güne kadar. Öylesine etkili, çıplak güce sahip bir erkekti ki.”</p>

  <p>“Pekâlâ. O zamana kadar oynadığın rolden artık bıkmış olabilirdin...”</p>

  <p>“Zenginlerle düşüp kalkan bir kadın olmak gerçekten yorucu bir iş...” Magda, Peter'in konuşmaya başlamasından bu yana ilk kez gülümsedi, ancak bu kendisine acıyan kendisiyle alay eden bir gülümsemeydi.</p>

  <p>“Bunun için de en doğru yolu seçtin. Önce kendini adam için vazgeçilmez bir kişi haline getirdin. Altmann zaten bir desteğe ihtiyacı olmaya başlayan yaşlı bir insandı. Güvenebileceği birini arıyordu. Sen ona bunu sağladın...”</p>

  <p>Kadın cevap vermedi, ancak anılar gözlerinin önünden geçiyor, derin durgun havuza vuran güneş ışığı gibi yeşil gölgeler oluşuyordu gözlerinin içinde.</p>

  <p>“Altmann sana güvendiğinde de efendilerine sağlayamayacağı hiçbir bilgi kalmamıştı. Yüz kere artmıştı değerin.”</p>

  <p>Dışarda gün kızıllar, morlar arasında sona erip kamarayı yalnızca kadının yüzü görülebilecek kadar karanlığa boğana kadar konuştu Peter. Suçlamaları, ihanet ve aldatmacaları sessizce dinleyen soluk bir ifade. Magda arada sırada başını sallayarak ya da erkeğin kolunu tutan parmaklarını sıkarak bazı şeyleri reddediyordu. Kimi zaman da gözlerini kapatıyordu belirli bir anıyı görmemek için. Birkaç kere de, “Tanrım! Peter, gerçek bu!” diye kısık bir sesle bağırdı.</p>

  <p>Peter kadına Aaron Altmann'ın karısı olarak sahip olduğu güçten nasıl giderek hoşlandığını, Aaron'un sağlığı bozuldukça bu gücünün nasıl arttığını anlattı.</p>

  <p>Magda artık bazı konularda Baron'a karşı bile çıkabiliyordu.</p>

  <p>“Güney Afrika hükümetine silah satılması gibi, " deyince Magda başını salladı.</p>

  <p>“Evet, bunu çok tartıştık. Sonra bu sanki Peter'le bile paylaşamayacağı bir oyunmuş gibi sessizce gülümsedi.</p>

  <p>Peter, Magda'nın artık sahip olduğu bu güç karşısında eski politik inançlarına olan bağlılığının giderek zayıfladığını ve efendilerinin kadının üzerindeki denetimi ellerinden kaçırdıklarını fark ettiklerini ve onu tekrar sürünün arasına katmak için çeşitli baskı yöntemlerine başvurduklarını anlattı. “Ancak sen şimdi sıradan baskılara kulak asmayacak kadar güçlüydün. Aaron'un Mossad ilişkisine de girmiş, o korunmaya da sahip olmuştun.”</p>

  <p>“İnanılmaz bir şey!” diye mırıldandı. Magda. “Gerçeğe o kadar yakın ki, adeta gerçek denilebilir.” Peter kadının sözünü açıklamasını beklediyse de Magda devam etmesi için işaret yaptı.</p>

  <p>“Bir komünist ajanı olduğunu Baron'a söylemekle seni tehdit ettiklerinde de ondan kurtulmaktan başka çare göremedin. Bunu da öyle bir yolla yaptın ki, hem canına karşı bir tehditten kurtulmakla kalmayıp Altmann Sanayii'nin denetimini de ele geçirdin. Üstüne üstlük de yirmi beş milyon dolarlık bir işletme sermayesine kavuştun. Aaron Altmann'ın kaçırılmasını ve öldürülmesini sağladın, yirmi beş milyonu kendi kendine ödeyip karşılığında herhalde İsviçre'de gizli bir hesap açtın...”</p>

  <p>“Peter!” Kamaranın loşluğunda kadının gözleri, bir kafatasının boş delikleri kadar derin ve iriydi.</p>

  <p>“Gerçek mi bunlar?” diye Peter ilk kez kadının onayını sordu.</p>

  <p>“Korkunç bir şey bu. Lütfen devam et.”</p>

  <p>“Bu durum yepyeni dünyaların kapısını açmıştı. İşte bu sıralarda Halife oldun artık. 070 uçağının kaçırılması, Aaron Altmann olayından sonra ilk işin değildi... arada başka şeyler de yapmış olabilirdin. Viyana ile OPEC bakanları, Roma'daki Kızıl Tugay eylemleri gibi... ama Halife adını ilk kez uzak işinde kullandın. Alt düzeyde bir subayın verilen emirleri yerine getirmemesi nedeniyle bunda başarılı olamadın.” Peter eliyle kendini işaret etti. “Buna engel olan tek şey buydu... senin dikkatini ilk kez olarak o zaman üstüme çektim.”</p>

  <p>Kamara iyice kararmış olduğu için Magda uzanıp yanı başlarındaki okuma lambasını yaktı. Erkek konuşmasına devam ederken gözlerini yüzünden ayırmıyordu.</p>

  <p>“Bu arada özel kaynakların ki bunlar Mossad ve Fransız Haberalması olabilir, birinin Halife durumunu bildiğini öğrendin. Bu Kingston Parker ile Atlas Örgütü'ydü. Parker'e avcı olduğunu kesinlikle söyleyecek ve daha sonra da onu öldürecek en uygun kişi bendim. Özel eğitim görmüştüm, iş için gereken yeteneğe sahiptim, kimsede kuşku uyandırmadan Parker'in yanma girebilirdim... ancak bunun için bir neden olmalıydı. .”</p>

  <p>Magda gözlerini erkeğin yüzünden ayırmadan, “Hayır, “ diye mırıldandı.</p>

  <p>“Parçalar birbirine uyuyor. Hepsi.” Kadının buna verecek cevabı yoktu.</p>

  <p>“Melissa Jane'in parmağını görünce artık her şeye hazırdım...”</p>

  <p>“Kusacağım artık.”</p>

  <p>“Özür dilerim.” Magda Peter'in uzattığı kadehteki içkiyi bir yudumda içti. Bir an gözleri kapalı, eli bereli boğazında olduğu halde gözleri kapalı oturdu.</p>

  <p>“Düzeldin mi?” diye sordu Peter.</p>

  <p>“Evet, devam et.”</p>

  <p>“İrlanda'daki saklanılan evin ihbarına kadar her şey yolunda gitti. Ancak bu ihbarı kimse. Halife bile önceden bilemezdi.”</p>

  <p>“Ama elinde kanıt yoktu, “ diye Magda itiraz etti. “Hepsi varsayım bunların.</p>

  <p>Benim Halife olduğum konusunda hiçbir kanıt yok.”</p>

  <p>“Vardı. Melissa Jane'i kaçıran çetenin başı O'Shaughnessy iki telefon konuşması yaptı. Bunların Rambouillet 47 87 47 numaraya yapıldığı saptandı.”</p>

  <p>Magda dili tutulmuş gibi baktı erkeğin yüzüne.</p>

  <p>“Patronuna... Halife'ye rapor veriyordu.” Peter kadının cevabını bekledi, ama ondan ses çıkmayınca onu öldürmek için kurduğu planları, seçtiği yerleri anlattı. Ölüm meleği kanatlarını sırtına değdirmiş gibi ürperdi Magda.</p>

  <p>“En iyi yerleri seçmişsin. Oralarda olacaktım. Yves benim için gelecek ayın altısında özel bir defile yapacak. Gitmemem olanaksızdı.”</p>

  <p>“Tam o sırada sen beni buraya davet edip bu zahmetten kurtardın. Bunun ölüme davet olduğunu biliyordum. Senin Halife olduğunu öğrendiğimi bildiğini anlamıştım. Orly havaalanında buluştuğumuzda gözlerinde okudum bunu. Birden benden kaçınmaya başladığın zaman, yapmam zorunda olduğum işi yapmama fırsat tanımadığın zaman artık emindim.”</p>

  <p>“Devam et.”</p>

  <p>“Uçağım Tahiti Faaa'ya indiğinde üzerimi arattın.”</p>

  <p>Magda başını eğdi.</p>

  <p>“Dün gece adamlarına odamı arattın ve beni bugün öldürmeyi planladın. O yüzden bir an önce harekete geçmem gerektiğini biliyordum, bunu yaptım işte.”</p>

  <p>“Evet, öyle, “ diye fısıldayan Magda boynunu ovuşturdu.</p>

  <p>Peter içkileri tazeleyip yeniden kadının yanına oturdu.</p>

  <p>Magda hafifçe kıpırdanıp erkeğin kolları arasına girdi, bir süre hiç konuşmadan oturdular. Hikâyeyi anlatmak Peter'i epeyce yormuştu, tüm vücudu ağrıyordu şimdi, ama yine de konuşmuş olduğuna memnundu, bir iltihabı patlatmış, zehrini akıtmışçasına rahatlamıştı, şimdi iyileşme sürecine geçilebilirdi.</p>

  <p>Vücuduna yapışıkmış gibi duran o ince vücutta da aynı yorgunluğun varlığını hissedebiliyordu. Kadının yorgunluğu daha da derin olmalıydı, bunu fark ediyordu. Magda'yı kolları arasında kavrayıp uyuyan bir çocuk gibi büyük kamaradaki yatağın üzerine taşıdığında kadın karşı koymaya kalkışmamıştı.</p>

  <p>Peter yatağın altındaki dolapta yastık ve battaniyeleri de bulduktan sonra Magda'nın yanına yattı. Kadın sırtını erkeğin göğsüne dayadı, sert kalçaları erkeğin kasıklarına yapıştı, başını kolunun üzerine dayadı. Peter diğer koluyla kadını sarıp doğal bir hareketle göğüslerinden birini avuçladı. Birbirlerine yapışık olarak uyuyakaldılar, Peter daha sonra döndüğünde Magda uyanmadan erkeğin sırtına yaslandı, yüzünü ensesine gömdü, bir kolu ile vücudunu kavrayıp tüm vücuduna sahip olmak istercesine bacağını bacakları üstüne attı.</p>

  <p>Peter uyandığında kadını yanında görmeyince duyduğu korkuya kendisi de şaşmıştı.</p>

  <p>Yüz türlü korku ve kuşku ile yerinden doğrulduğunda tuvaletten gelen su sesini duyunca sakinledi. Magda yatağa döndüğünde üzerindeki bornozu çıkarmıştı, çıplak vücudu çok değerli ve dokunmayla kırılacakmış kadar hafif bir şey gibiydi erkeğin kollan arasında.</p>

  <p>Lombozlardan birinden ışıldak gibi dökülen güneş ışığıyla aynı anda uyandılar.</p>

  <p>“Tanrım... öğlen oldu herhalde.” Magda doğruldu, uzun saçlarını sert bir hareketle çıplak omuzlarının üstünden savurdu. Ancak Peter kalkmak için doğrulduğu anda birden donup kaldı, inledi.</p>

  <p>“Ne oldun, sevgilim?”</p>

  <p>“Beton karıştırma makinesinin içine düşmüş olmalıyım.” Vücudundaki bereler, kopuk kaslar ve gerilen sinirler kaskatı kesilmişti gece boyunca.</p>

  <p>“İkimiz için de tek bir çare var, “ dedi Magda. “Üç bölümlü bir tedavi.”</p>

  <p>Yerinden kalkamayacak kadar yaşlıymış gibi yardım etti sonra erkeğin doğrulmasına. Peter kadını güldürmek için yaralarını abartmaya çalışıyordu.</p>

  <p>Magda'nın kısık kahkahasından sesinin bir gece öncesine kıyasla daha güçlü olduğu anlaşılıyordu. Kendi yara beresi de Peter'inkilere göre daha azdı.</p>

  <p>Sağlığına kavuşma gücü genç ve safkan bir atınkinden farksızdı.</p>

  <p>Chris Craft'ın arkasından denize dalıp uzun uzun yüzdüler.</p>

  <p>Ilık tuzlu suya kendini bırakan Peter, “Tedavi olumlu, “ dedi. İkisi de çıplak oldukları halde önce yavaş yavaş, sonra hızlı hızlı yüzdüler kayalığa kadar.</p>

  <p>Kayaların üstüne çıktıklarında saçları güzel bir su bitkisi gibi sulara yayılmış olan Magda, “İyi misin?” diye soluk soluğa sordu.</p>

  <p>“Çok iyiyim hem de.”</p>

  <p>“Tekneye kadar yarışa var mısın?”</p>

  <p>Motora birlikte varıp çevrelerine sular saça saça çıktılar yukarı. Peter kadına doğru uzandığında Magda kendini biraz okşatıp hemen geri çekildi.</p>

  <p>“Önce tedavinin ikinci aşaması.”</p>

  <p>Magda çıplak vücuduna çiçekli basmadan bir önlük sarıp mutfağa girdi.</p>

  <p>“Bir önlüğün bu kadar tahrik edici olabileceği hiç aklıma gelmemişti.”</p>

  <p>“Senin şu anda kahve yapıyor olman gerekirdi, “ diye gülen kadın kalçalarını salladı.</p>

  <p>Omletlerini güvertede güneş altında yediler. Muson rüzgârları gökyüzünü gümüş renkli bulutlarla doldurmuştu, bulutlar arasından göğün o garip parlak maviliği görünüyordu.</p>

  <p>Pırıl pırıl sabah, bir gece önceki karamsar durumlarını dağıtmış gibi iştahla yediler yemeklerini. İkisi de içinde bulundukları bu yeni durumu bozmak istemedikleri için havadan sudan söz ettiler, günün güzelliği karşısında duydukları şaşkınlığı dile getirdiler, piknikte iki çocukmuşlar gibi motorun çevresindeki martılara ekmek kırıntısı attılar.</p>

  <p>Sonunda Magda gelip erkeğin kucağına oturdu, nabzını yoklar gibi yaptı.</p>

  <p>“Hasta epey düzelmiş, hatta tedavinin üçüncü aşaması için yeterli güce kavuşmuş.”</p>

  <p>“Neymiş bu üçüncü aşama?”</p>

  <p>“Peter sevgilim, İngiliz de olsan bu kadar kalın kafalı olmana gerek yok.” Magda erkeğin kucağındaki kalçalarını oynattı.</p>

  <p>Köpük şiltelerden birini güverteye çekip güneş altında seviştiler. Rüzgâr görünmeyen bir elin parmakları gibi vücutlarını okşuyordu.</p>

  <p>Sevişmenin sonlarına doğru Magda, o ana kadar yapmak zorunda olduğu her şeyi reddedercesine, “Seni seviyorum!” diye bağırdı. “Yalnız seni sevdim.” Ruhunun derinliklerinden kopup gelmiş bir çığlıktı bu.</p>

  <p>Savruldukları yerden dönüp yeniden iki ayrı insan olmaları epey uzun zaman aldı, ancak geri döndüklerinde ikisi de bir daha birbirlerinden tümüyle kopamayacaklarını hissetmişlerdi; iki vücudun birleşmesinden daha önemli bir şeydi bu. Bunun bilincine varmak ikisini de ciddileştirmiş, aynı zamanda ikisi de dile getirmek gerekliliğini duymadıkları yeni bir güç ve yeni bir ruh bulmuşlardı.</p>

  <p>Şişme kayığı motorun kıçından denize indirip kıyıya çıktılar daha sonra.</p>

  <p>El ele adanın içerlerine yürüdüler, toprağa gömülmüş kuş yuvalarını incelediler.</p>

  <p>Magda bütün kuş türlerinin zoolojideki adlarını, kuşların huylarını ve okyanusların değişen ekolojik koşulları altında yaşama şanslarını biliyordu.</p>

  <p>Peter kadını hoşgörüyle dinliyor, bu gevezeliğin ve yapma neşenin altında kadının bir gün önce uğradığı suçlamalara hazırlık yaptığını biliyordu.</p>

  <p>Adanın öteki ucunda beyaz kumların üstünde geniş dallarımı yaymış olan dev bir takamaka ağacı vardı. Öğle güneşi de yakıcı bir hal almış, nemlilik sıcak suya bastırılmış yünlü bir battaniye gibi vücutlarını sarmıştı.</p>

  <p>Takamaka ağacının altına oturup lagün gölünün üzerinde tek kırışık olmayan sularına baktılar. Beş mil ötedeki büyük adanın iskelesi ve binaları da bu açıdan görünmediği için Peter bir an kendilerinin bu ilkel cennetin ilk kadın ve erkeği olduklarını düşünmekten kendini alamadı.</p>

  <p>Magda'nın ilk sözleri bu hayali bir anda paramparça etti.</p>

  <p>“Beni öldürmeni kim emretti, Peter? Emir nasıl verildi? Sana kendimden söz etmeden önce bilmeliyim bunu.”</p>

  <p>“Hiç kimse.”</p>

  <p>“Hiç kimse mi? Parker'i öldürmen için olduğu gibi bir emir almadın mı?”</p>

  <p>“Hayır.”</p>

  <p>“Parker'den ya da Colin Noble'dan yani? Sana beni öldürmeni emretmediler mi ya da bunu yapmanı ima etmediler mi?”</p>

  <p>“Parker kesinlikle böyle bir şey yapmamamı emretti. Yasal olarak yakalama olanağı ortaya çıkana kadar sana el sürülmeyecekti.”</p>

  <p>“Şu halde bu iş senin kararındı.”</p>

  <p>“Görevimdi bu.”</p>

  <p>“Kızının intikamını almak için mi!”</p>

  <p>Peter duraksadı, sonra dürüstlükle başını eğdi. “Evet, çoğunlukla buydu nedenim.</p>

  <p>Melissa Jane. Ancak ben kendim de 070'in kaçırılması, Aaron Altmann'ın kaçırılması ve kızımın parmağının kesilmesi gibi kötü şeyleri yaratan her şeyi yok etmeyi görev olarak kabul ediyordum.”</p>

  <p>“Halife bizim hakkımızda çok şey biliyor. Bizi kendimizden daha iyi anlıyor. Ben korkak değilim Peter, ama bu kez gerçekten korkuyorum.”</p>

  <p>“Onun mesleğinin aracıdır korku.” Magda erkeği davet edercesine hafifçe kıpırdandı. Peter kolunu kadının güneş yanığı omuzlarına attı.</p>

  <p>“Dün gece anlattıklarının hepsi doğruydu, yalnız çıkartılan sonuçlar yanlıştı.</p>

  <p>Babamın ölümü, yabancıların yanında yıllarca yapayalnız yaşamam... bu dönemden en iyi hatırladığım şeyler geceleri hıçkırıklarımı battaniyenin altında saklamaya çalışmamdır. Polonya'ya dönüş ve Odessa okulu ve diğerleri hep doğruydu. Sana bir gün, eğer gerçekten istersen Odessa'yı anlatırım.”</p>

  <p>“İstediğimi sanmıyorum.”</p>

  <p>“Belki de akıllılık ediyorsun. Paris'e dönüşü dinlemek ister misin?”</p>

  <p>“Yalnız gerekli olan bölümünü.”</p>

  <p>“Pekâlâ, Peter. Erkekler vardı. Zaten bu iş için seçilmiş ve eğitilmiştim. Evet, erkekler vardı...” Magda birden susup erkeğin yüzünü avuçları arasına aldı, gözlerinin içine baktı. “Bu bizim durumumuzda bir değişiklik yaratacak mı, Peter? “</p>

  <p>“Seni seviyorum.”</p>

  <p>Magda bunun bir aldatmaca olup olmadığını anlamak için uzun uzun baktı, Peter'in gözlerine, ancak böyle bir şeye rastlayamadı. “Evet, doğru konuşuyorsun.”</p>

  <p>Sonra derin bir göğüs geçirip rahatlamış bir halde başını erkeğin omzuna dayayıp anlatmaya başladı.</p>

  <p>“Erkeklerin hiçbirinden hoşlanmamıştım, Peter. Aaron Altmann'ı seçmemin nedeni de bu sanırım. Tek erkek olunca hâlâ kendime karşı saygı duyabilirdim...”</p>

  <p>Omuzlarını silkti. “Aaron'u seçmeme Moskova razı oldu. Senin de dediğin gibi güç bir işti bu. Önce adamın saygısını kazanmalıydım. Daha önce hiçbir kadına saygı duymuş değildi. Ona benim de bir erkek kadar yetenekli olduğumu kanıtlamalıydım.</p>

  <p>Saygısını kazandıktan sonra artık kolaydı...” Magda yine duraklayıp kıs kıs güldü. “Yaşam insana nasıl da oyun oynuyor. Önceleri kendisinden hoşlanıyordum, daha sonra saygı duymayı da öğrendim. Çirkin bir erkekti, ama o gücü... o çıplak gücü benim varlığımın merkezini oluşturmuştu.” Başını kaldırıp dudaklarını Peter'in yüzünde gezdirdi. “Hayır, Peter, onu hiç sevemedim. Senden önce kimseyi sevmedim. Ama ilkel bir yerlinin gökgürültüsü ve şimşekten korktuğu gibi korkuyorum ondan. Varlığımı ele geçirmişti... bir babadan, bir öğretmenden daha çok... bir Tanrı gibi. Ama bir sevgiliden daha az.</p>

  <p>Kaba saba ve güçlüydü. Sevişmezdi, bir öküz gibi kızışırdı.”</p>

  <p>Kadın yine susup ciddi bakışlarla baktı Peter'e. “Bunu anlayabilir misin, Peter?</p>

  <p>Belki de iyi anlatamadım.”</p>

  <p>“Hayır, aksine çok iyi anlattın.”</p>

  <p>“Erkek olarak çekici bir yanı yoktu, kokusunu ve kıllı oluşunu itici buluyordum.</p>

  <p>Omuzları ve sırtı kürk gibi kıllarla kaplıydı. Karnı şişkin ve demir gibi sertti...” Kadın yine susup bir an titredi, “... ama bunu görmemek üzere eğitilmiştim. Kafamın bir yerinde bir anahtarı kapatmayı öğrenmiştim. Ne var ki, bunun dışında adama hayrandım. Bana yasak olan şeyleri düşünmeyi, eğitimimin zihnimde sıkı sıkı kapattığı bölmeleri açmayı öğretti. Bana güçlülüğün ne olduğunu öğretti. Beni bununla suçladın, Peter. Kabul ediyorum bunu. Para ve güç tadından hoşlanmıştım. Hâlâ da hoşlanıyorum. Hem de çok. Aaron alıştırdı beni buna. İyi ve güzel şeyleri sevmeyi o öğretti. Kendisi bir öküzden farksız olabilirdi ama yaşamın inceliklerini takdir edebiliyordu... beni bir anda canlandırıvermişti. Sonra da bana güldü. Tanrım, kahkahalarını hâlâ duyuyorum şu anda, o kıllı göbeğinin, kahkahalarıyla sarsıldığını hâlâ görebiliyorum.”</p>

  <p>Magda hatırlamak ister gibi bir an duraksadı, sonra kendi de gülmeye başladı.</p>

  <p>“Benim ince zevkli komünist bayanım, derdi bana. Evet, Peter aldanmış olan bendim, Aaron daha ilk baştan kim olduğumu biliyordu. Odessa'daki okulu da biliyordu. Beni bir meydan okuma olarak kabul etmişti. Beni kendince seviyordu.</p>

  <p>Ama bile bile almış ve saf ideolojik inançlarımı bozmuştu. Ancak o zaman öğrenebildim Moskova'ya ilettiğim haberlerin önceden Aaron tarafından dikkatle hazırlandığını. Onu aldatmaya giden ben aldatılmıştım. Siyonistti, biliyorsun.</p>

  <p>Mossad ajanı olduğunu da biliyorsun. Bana Yahudi olmayı öğretti, bunun ne demek olduğunu öğretti. Evrensel Komünizm doktrininin önemli yanılgılarını gösterdi, demokrasi ve Batı Kapitalist düzenine kazandırdı beni, sonra da Mossad örgütüne soktu...”</p>

  <p>Magda bir daha susup başını şiddetle salladı.</p>

  <p>“... Böyle bir insanı yok etmek isteyeceğimi düşünmek... Onun kaçırılmasını ve öldürülmesini emretmem... olacak şey mi bunlar? Sonralara doğru, artık ağrıları dayanılmaz hal aldığı zaman bir ananın çocuğunu sevdiği gibi sevmeye başlamıştım onu. Acınacak derecede bana bağımlı olmuştu, ağrılarını gideren tek şeyin benim ellerim olduğunu söyledi. Saatlerce oturup o kıllı karnını ovuşturur, içindeki o korkunç şeyin her gün biraz daha irileştiğini hissederdim. Ameliyat olmak istemezdi. Cerrahlara kasap derdi. Lastik hortumlu ve bıçaklı kasaplar...”</p>

  <p>Kadın bir kez daha susunca Peter onun gözlerinin dolmuş olduğunu fark etti.</p>

  <p>Toparlanmasını beklerken biraz daha sıktı kolları arasında.</p>

  <p>“Halife'nin Aaron'la ilişki kurmaya başlaması da bu sıralarda oldu sanırım. Şimdi düşününce onun birdenbire telaşlandığı zamanı kestirebiliyordum. O zaman bu benim için pek anlamlı değildi, ancak Aaron hep sağ zorbalığın aslında sol zorbalıktan farksız olduğu hakkında uzun uzun konuşmalar yapmaya başlamıştır.</p>

  <p>Halife adını ağzına aldığını sanmıyorum. Halife bu adı henüz kullanmaya başlamamıştı. Aaron eğer yaşasaydı sonunda bu bağlantının tüm ayrıntılarını bana açıklardı, eminim buna. Bana Halife'den söz edecekti, ama Halife bunu yapmamasını sağladı.”</p>

  <p>Magda, Peter'in yüzünü görebilmek için kolları arasından sıyrıldı.</p>

  <p>“Bunların çoğunu son birkaç hafta içinde öğrendiğimi anlamalısın, sevgilim. Ama bence olay şöyle olmuştur. Halife Aaron'a bir öneride bulundu. Çok basit bir öneri. Halife kendisine ortaklık önerdi. Aaron, Halife'nin hazinesine önemli bir bağışta bulunacak özel bilgisini ve etki alanını Halife'nin emrine verecekti.</p>

  <p>Buna karşılık</p>

  <p>Halife'nin bu yeni cesur dünyasının yönetiminde bir yeri olacaktı. Halife bu noktada yanlış düşünüyordu, belki de şu ana kadar yaptığı tek yanlışlık budur.</p>

  <p>Aaron Altmann'ı yanlış tanımıştı. Aaron öneriyi geri çevirdi. Ancak Halife çok tehlikeli bir iş yapmış, kimliğini açıklamıştı. Bunu Aaron'u kandırmak için yaptığına inanıyorum. Aaron şifre adlarıyla, saklı kimliklerle uğraşacak insanlardan değildi. Halife bu kadarını anlayabilmişti. Bu yüzden Aaron'la yüz yüze konuşması gerekiyordu. Aaron'un cinayet ve terör işlerine sonuç ne kadar övülmeye değer olursa olsun karışmayacağını anlayınca Halife'nin elinde başka seçenek kalmamıştı. Aaron'u kaçırttı, Mossad ilişkisi gibi kendisine yararlı olabilecek bilgileri elde etmek için işkence yaptıktan sonra da öldürttü. Sonra da beni kurtarmalık ödemem için kandırdı. Tek taşla iki kuş vurmuştu. Aaron'u susturmuş, ayrıca da yirmi beş milyon dolar kazanmıştı.”</p>

  <p>“Bunu nasıl öğrendin? Daha önce bana bunları açıklasaydın...” Peter sesindeki acılığın farkındaydı.</p>

  <p>“İlk tanıştığımızda bilmiyordum, sevgilim. Nasıl öğrendiğimi anlatacağım, ama lütfen sabırlı ol. Olayları sırasıyla anlatmama izin ver.”</p>

  <p>“Özür dilerim.”</p>

  <p>“Halife adını ilk kez kurtarmalığı götürdüğüm gün duydum. Sana bundan söz etmiştim, değil mi?”</p>

  <p>“Evet.”</p>

  <p>“Şimdi senin rolüne geliyoruz. Senin adını ilk kez Johannesburg'a kaçırılan uçak dolayısıyla duydum. Halife'yi bulmama yardımcı olabileceğini düşündüm bunun üzerine. Senin hakkında çok şey öğrendim, Peter. Hatta bilgisayardan seni sordum...” Magda'nın gözlerinde o muzip parıltı yeniden belirmişti. “Kadın arkadaşlarının listesi beni epey etkiledi doğrusu.”</p>

  <p>Peter pes etmişçesine iki elini havaya kaldırdı.</p>

  <p>“Bir daha yok, söz veriyorum. Tamam mı? Bir daha bundan söz etmek de yok.”</p>

  <p>“Tamam.” Magda bir daha güldü. “Kamım acıktı artık. Konuşa konuşa boğazım da şişti.”</p>

  <p>Çıplak ayaklarla sıcak kumlara basıp motora döndüler.</p>

  <p>Aşçıbaşı buzdolabını tıka basa doldurmuştu. Peter de bir şişe Veuve Cliquot şampanyası açtı.</p>

  <p>“Çok pahalı zevklerin var, “ diye söylendi. “Benim aylığımla seni geçindirebilir miyim, bilemem doğrusu.”</p>

  <p>“Patronundan bir zam alırız sanırım.” Yemekleri bitene kadar bir daha Halife'den söz edilmedi.</p>

  <p>“... Anlaman gereken bir şey daha var, Peter. Ben Mossad örgütündenim, ama yöneticisi değilim. Onların kuklasıyım. Aaron'un durumu da böyleydi. Her ikimiz de çok değerli ajanlardık, belki de örgütlerinin en değerli ajanlan, ama kararları ben vermem. Bütün sırlarını da bilemem.</p>

  <p>“Mossad'ın tek amacı İsrail devletinin güvenliğidir. Var oluşunun başka bir nedeni yoktur. Aaron'un Mossad'a Halife'nin kimliğini bildirdiğine ve önerisini ilettiğine eminim... ayrıca Mossad'ın Aaron'a Halife ile işbirliği yapmasını emrettiğine de inanıyorum...”</p>

  <p>“Neden ama?”</p>

  <p>“Emin değilim, ama bunun için iki neden görüyorum. Halife güçlü ve etkin bir insan olacağı için onun desteği değerli olabilirdi. Bunun dışında Halife'nin İsrail yanlısı olduğuna ya da kendisini böyle gösterdiğine inanıyorum. Mossad kendine her yanda müttefik arar ve bulduğunun ahlakına bakmaz. Aaron'a Halife ile işbirliği yapmasını emrettiklerine ama...”</p>

  <p>“Ama?”</p>

  <p>“Aaron gibi bir insana en katı inançlarına karşı çıkması emredilemez. O ürkütücü görünüş altında Aaron çok insancıl bir adamdı. O heyecanının nedeninin katlanmak zorunda kaldığı bu inanç ve görev çatışması olduğunu sanıyorum.</p>

  <p>İçgüdüsü Halife'yi yok etmesini söylerken görevi...”</p>

  <p>Magda omuzlarını silkerek sustu, elindeki şampanya kadehini çevirmeye başladığında konu değişmişti.</p>

  <p>“Tanıdığım diğer erkeklerle senin aranda ne fark var diye bin kere düşündüm belki de. Neden hiçbiri beni canlandırmadı da, sen daha ilk görüşümde...” Sanki hâlâ bunun nedenini arıyormuş gibi başını kaldırıp Peter'e baktı. “Senin hakkında çok şey biliyordum, kuşkusuz. Bir insanda hayran olduğum niteliklerin vardı, bu yüzden daha ilk başta sana karşı hazırlıklıydım, ama yine de bir bilgisayar raporunda ya da bir fotoğraf kâğıdında ortaya çıkmayan nitelikler vardır. Sen de beni böylece ilk görüşte... bilmem ne desem... titrettin işte...”</p>

  <p>“İyi bir sözcük, “ dedi Peter.</p>

  <p>“Daha önce hiç böyle bir duyguya kapılmamıştım. Bu yüzden emin olmam gerekiyordu. Yumuşak ve güçlü ve... şehvet uyandırıcı diye bir erkeği istemek benim için yeni bir deneydi. Gerçekten cinsel bakımdan çok çekici bir erkeksin Peter, ama seni daha fazla övecek değilim.” Magda gülümsedi, sonra birden ciddileşti yine. “Halife benim tehlikeli bir müttefik bulduğumu anlamıştı. O gece seni Rambouillet yolunda öldürmeye kalkıştı...”</p>

  <p>“Onlar seni bekliyorlardı.”</p>

  <p>“Kim, Peter? Beni bekleyenler kimlerdi?”</p>

  <p>“Ruslar... senin çift taraflı ajan olduğunu artık anlamışlardı.”</p>

  <p>“Onu biliyorlardı kuşkusuz. Bunu daha önce de düşündüm, daha önce iki kere suikast yapıldı bana, ama Rambouillet yolundakilerin Rus olduklarını sanmıyorum.”</p>

  <p>“Pekâlâ, Halife olsun öyleyse... ama senin peşindeydiler, benim değil.”</p>

  <p>“Belki, ben yine de sanmıyorum ya. Güdülerim bana hedeflerinin sen olduğunu söylüyor.”</p>

  <p>“Sana inanmak zorundayım. O gece Paris'ten çıkarken beni izlediler.” Peter Citroen arabayı anlattı. “Maserati'de yalnız olduğumu bilmeleri gerekirdi.</p>

  <p>“öyleyse bunu düzenleyenin Halife olduğunu kabul ediyoruz.”</p>

  <p>“Ya da Mossad, “ diye Peter mırıldandı. “Ya Mossad en önemli ajanının yakınlarına bir Atlas üyesinin sokulmasını istemediyse? Ya senin Halife'yi aramanla bir yardımcıya sahip olmandan hoşlanmadılarsa? Belki de benim özenle hazırlanmış bir senaryoyu berbat etmemi istememişlerdir.”</p>

  <p>“Peter, çok bulanık sularda avlanıyorsun...”</p>

  <p>“Ve ortalıkta çok köpekbalığı var, öyle mi?”</p>

  <p>“Bir an için o Rambouillet yolunu bırakalım, “ dedi Magda. “Bu benim sana anlatmak istediğim hikâyeyi karıştırmaktan başka bir işe yaramıyor.”</p>

  <p>“Pekâlâ, gerek görürsek yine döneriz o noktaya.”</p>

  <p>“Bundan sonraki önemli adım Melissa Jane'in kaçırılması.” Peter'in yüz ifadesi birden donmuştu. “Kurbanın seçimi kusursuzdu. Bunun için, senin özel yaşamın konusunda pek derin bir bilgiye gerek yoktu. Çocuğun olduğunu herkes biliyordu, ancak bunun senin için ne kadar güçlü bir koz olacağını bilmek için seni yakından tanımak gerekliydi...” Magda şampanyaya batırdığı parmağını uzun uzun emdi.</p>

  <p>“Bu sırada benim artık seni sevdiğimi anladığımı akıldan çıkarmamalısın.</p>

  <p>Verdiğim armağan bunu belirtmek...” Kadın güneş yağını tenine karşın birden kızarmıştı. Peter onun kızardığını hiç görmediği için yüreği dağlanır gibi oldu.</p>

  <p>“Kitap, “ diye hatırladı. “Cornwallis, Harris ilk baskısı.”</p>

  <p>“Verdiğim ilk aşk armağanı. Seni sevdiğimi kendi kendime itiraf edince gidip aldım. Ama bunu sana söylememeye kararlıydım. Önce erkeğin konuşması gerektiğine inanacak kadar eski kafalıyım hâlâ.”</p>

  <p>“Ben de konuştum ama.”</p>

  <p>“Tanrım, hiç unutmayacağım o anı.” İkisi de bir gün önce aşk ilanıyla biten vahşi çatışmayı hatırladılar.</p>

  <p>“Geleneklere uymamaya çalışırım, “ dedi Peter. Magda gülerek başını salladı.</p>

  <p>“Bunda nasıl da başarılı oluyorsun ama sevgilim, nasıl da başarılı oluyorsun.”</p>

  <p>Sonra yine ciddileşti. “Seni seviyordum. Senin kaderin benim kaderimdi. Sevimli bir kızın vardı. Kendisini ilk gördüğümde çok beğenmiştim, ayrıca başına gelenlerin benim yüzümden olduğuna inanıyordum. Seni benimle birlikte Halife'nin ardına düşürmeseydim, kızın kaçırılmayacaktı.”</p>

  <p>Peter kaçırma olayını kadının hazırladığına inandığını düşününce hafifçe başını eğdi. Magda erkeğin bu hareketinin ne anlama geldiğini anlamıştı.</p>

  <p>“Evet, Peter, benim için çok acı bir darbeydi bu. Kızını sana geri vermek için yapmayacağım şey yoktu. Yine de elimden hiçbir şey gelmiyordu. Fransız haberalması ile olan ilişkilerimden bir şey çıkmamıştı. Çocuğun nerede tutulduğunu bilemiyorlardı. Mossad da bu konuda anlaşılmaz bir biçimde kaçamak davranıyordu. Çocuğun kaçırılmasında kilit rolü Mossad'ın oynadığını düşünüyordum, işe doğrudan doğruya kendileri karışmamışlarsa bile bu konuda herkesten çok şey biliyorlardı. Aaron'un onlara Halife'nin kimliğini açıkladığına inandığımı söylemiştim. Bu doğruysa çocuğunu geri almanı sağlayacak bir şeyler bilmemeleri olanaksızdı. Ancak Paris'te bu bilgiyi toplamam mümkün değildi. İsrail'e gidip kendi amirimle yüz yüze görüşmeliydim. Onların işbirliğini sağlayacak tek şey bu olabilirdi. Melissa Jane'in nerede olduğu konusunda bir ipucu verecek kadar değerli bir ajan olduğuma belki de inandırabilirdim onları.”</p>

  <p>“Mossad'ı istifa etmekle mi tehdit ettin yoksa? Benim için bunu da yapar miydin?”</p>

  <p>“Peter, seni seviyordum diyorum anlamıyor musun? Daha önce hiç âşık olmamıştım.</p>

  <p>Senin için yapmayacağım şey yoktu.”</p>

  <p>“Beni utandırıyorsun.”</p>

  <p>Magda bir süre cevap vermedi, sonra derin bir iç çekişle sözlerini sürdürdü.</p>

  <p>“Paris'te her şeyi olduğu gibi bırakmıştım. Ortalıktan kaybolmam gerektiği zaman belirli bir programım vardır. Pierre, Lear jetiyle beni Roma'ya götürdü, oradan sana telefon ettim ama ne yapmak üzere olduğumu söylemedim. Sonra kimliğimi değiştirip Tel Aviv'e giden bir uçağa bindim. İsrail'deki işim düşündüğünden de güçtü. Kontrol amirimin beni görmesi için beş gün beklemem gerekti. Adam eski bir dostumdu üstelik. Hayır, belki de dost demek doğru değil, çok eskiden beri tanıdığım biri. Mossad örgütünün başkan yardımcısı. Bir amir olarak bana onu vermeleri benim hizmetlerime ne kadar değer verdiklerinin bir ölçüsüdür, ama yine de adamın beni kabul etmesi için beş gün geçti. Karşılaştığımızda da soğuk davrandı.” Bana yardım edemeyeceklerini söyledi. Hiçbir şey bilmiyorlardı.”</p>

  <p>Magda kıs kıs güldü. “Peter, sen benim gerçekten bir şey istediğim zaman nasıl olacağımı bilmiyorsun daha. Müthiş bir savaşım verdim. Mossad'ın Batılı güçlü müttefikleriyle arasını bozacak çok şey biliyordum. New York'ta bir basın toplantısı yapmaya kararlı olduğumu söyledim. Amirim soğukluğunu az da olsa bir yana bırakıp bana Devlet güvenliğinin kişisel duygulardan üstün olduğunu söyledi. Ben de Devlet güvenliği hakkında kaba bir şeyler söyleyip o anda elimde olan önemli biri işi yarım bırakacağımı belirttim. Adam biraz daha yumuşadı... ama bu arada günler geçiyordu. Neredeyse aklımı kaçıracak hale gelmiştim.</p>

  <p>Aaron'un cesedini nasıl bulduklarını hatırladıkça kızının başına gelecekleri düşünmekten gözlerime uyku girmez olmuştu. Peter, inanıp inanmadığımı bile kesin olarak bilemediğim bir Tanrı'ya nasıl yalvardığımı bilemezsin. Seni avutmak için yanında olmak istiyordum, sesini duymak istiyordum... ama Tel Aviv'de olduğumu söyleyemezdim. Sana ne bir telefon edebilir, ne de bir mektup gönderebilirdim...</p>

  <p>Benim hakkımda söylenecek kötü şeylere inanmayacağını ummaktan başka hiçbir şey gelmiyordu elimden. Benim duygusuz olduğuma inanmanı istemiyordum. Sana yardımdan kaçtığımı söylediklerinde buna inanmamanı istiyordum. Söyleneceklerin gerçek olmadığını kanıtlamak için sana değerli bir bilgi getirebilmeyi umuyordum. Ancak bu sırada bir an bile gün gelip çocuğunu kaçırtan ve ona işkence edenin ben olduğuma inanacağın aklıma gelmedi.”</p>

  <p>“Özür dilerim.”</p>

  <p>“Hayır, özür dileme. İkimiz de Halife'nin oyuncaklarıydık. Senin bir suçun yok.”</p>

  <p>Magda elini erkeğin koluna dayadı. “Kötü şeylere inanan yalnız sen değildin.</p>

  <p>Sonunda Mossad amirimi birkaç bilgi kırıntısı vermesi için kandırabilmiştim.</p>

  <p>Önceleri Halife adını hiç işitmediğinde ısrar etti. Ama ona yalan söyledim, Aaron'un Halife'nin yaklaşımını Mossad'a bildirdiğini, bildiğimi söyledim. Daha fazla ısrar edemedi. Halife hakkında bir şeyler biliyordu ama kimliğini bilmiyorlardı. Ben her gün amirimi görmek isteyerek onu da en az benim kadar çılgına çevirdim, sonunda beni ülke dışına çıkartmakla tehdit etti. Ancak her buluşmamızda bir iki şey daha öğreniyordum.</p>

  <p>“Sonunda, evet Halife'nin kim olduğunu biliyoruz, ancak çok güçlü ve tehlikeli bir insandır. Tanrı izin verirse dünyanın en güçlü insanı olacaktır, kendisi İsrail'in dostudur ya da biz onun böyle olduğuna inanıyoruz, “ dedi.</p>

  <p>“Benim daha fazla ısrarım üzerine de Halife'nin çok yakınına bir ajan yerleştirdik ve bu ajanı tehlikeye atamayız, kendisi çok değerli bir insandır.</p>

  <p>Halife'nin bu bilgi sızmasının kaynağının o olduğunu anlaması bizim için çok kötü olur, adamımızı korumamız gerek,” dedi.</p>

  <p>“Ben tehdidi biraz daha sürdürünce günün birinde bir bağlantı yaptığımız takdirde her ikimizi de korumak için ajanın kod adını söyledi. 'KAKTÜS ÇİÇEĞİ'.”</p>

  <p>“Hepsi bu kadar mı?” diye Peter saklamaya gerek duymadığı bir düşkırıklığıyla sordu.</p>

  <p>“Hayır, amirim bana bir ad daha verdi. Bir uyarı olarak. Verdikleri ad Halife'ye o kadar yakındı ki. Halife bile olabilirdi. Yine adı bana kendi korunmam için verdiğini söyleyerek uyardı.”</p>

  <p>“Neydi bu?”</p>

  <p>“Senin adın. Stride.”</p>

  <p>Peter boşver dercesine elini salladı. “Saçma. Kendi kızımı kaçırıp parmağını neden keseyim? Üstelik Kaktüs Çiçeği... bari Kentucky Kızarmış Pilici deseydi.”</p>

  <p>“Eh, şimdi de özür dileme sırası bana geldi öyleyse.”</p>

  <p>Peter birden bu birkaç bilgi kırıntısını böyle hafife almasının yanlış olduğunu düşündü. Kalkıp güvertede aşağı yukarı yürümeye başladı. “Kaktüs Çiçeği, “ diye tekrarladı. “Daha önce duymuş muydun bu adı?”</p>

  <p>“Hayır.”</p>

  <p>“Peki, ondan sonra?”</p>

  <p>“Hayır.”</p>

  <p>Peter belleğini araştırdı. Hiçbir ize rastlayamamıştı.</p>

  <p>“Pekâlâ.” Bunun o an için bir değeri olmadığı kanısındaydı. “Şimdilik hatırımızda bulunsun öyleyse. Peki, benim adıma gelelim... Peter Stride. Bu konuda ne düşündün?”</p>

  <p>“O anda bir şoka uğramıştım. Garip bir şey, aklıma ilk anda sen gelmedin, ama kurban ile kaçıran arasındaki karışıklığı düşündüm.”</p>

  <p>“Stride mi? Peter Stride yani? Anlamıyorum.”</p>

  <p>“Hayır, şey... yani Melissa Jane de Stride'dir.”</p>

  <p>“Elbette. Şu halde sana Peter Stride adını vermediler, öyle mi?”</p>

  <p>“Hayır, yalnızca Stride dediler.”</p>

  <p>“Anlıyorum.” Peter birden olduğu yerde duruverdi; aklına bir şey gelmişti.</p>

  <p>Bakışlarını masmavi ufuk çizgisine çevirdi.</p>

  <p>“Ama daha sonra adını ve soyadını verdiler, “ diye erkeğin düşüncelerinin ne yana kaydığını anlayan Magda sözlerine ekledi.</p>

  <p>“Ne zaman?”</p>

  <p>“Melissa Jane'in kurtarıldığını haber aldıktan sonra. Ben hafiften Paris'e dönmek, senin yanına gelmek istiyordum. Haberi aldıktan altı saat sonra bir uçakta yer bulabilelim. Sevinç içindeydim, Peter.</p>

  <p>Melissa Jane kurtulmuştu ve ben de âşıktım. Çok yakında yanında olacaktım.</p>

  <p>Havaalanında güvenlik kontrolünden geçerken bir polis memuru beni içeri çağırdı.</p>

  <p>Amirim orada beni bekliyordu. Uçak kalkmadan beni bulmak için Tel Aviv'den gelmişti, çok endişeliydi. Kaktüs Çiçeği'nden bir mesaj almışlardı. General Peter Stride'in Halife'nin emrinde olduğunu ve ilk fırsatta beni öldüreceğini biliyordu. Kendisine kahkahalarla güldüm ama çok ciddiydi. 'Sevgili Barones, Kaktüs Çiçeği birinci sınıf bir ajandır, uyarısını boşa almamak gerekir' dedi.”</p>

  <p>Magda omuzlarını silkti. “Yine de inanmadım, Peter. Olanaksızdı bu. Seni seviyordum, sen kendin farkında olmasan bile senin de beni sevdiğini biliyordum.</p>

  <p>Çılgınca bir şeydi bu. Uçaktayken düşünecek bol bol zamanım vardı. Mossad'daki amirim daha önce hiç yanılmamıştı. İçinde bulunduğum durumu tahmin edebiliyor musun? Seninle bir arada olmak için can atıyorum ama bir yandan da korkuyordum.</p>

  <p>Senin tarafından öldürülmekten değil, her nedense o önemli değildi. Ama senin Halife olmandan korkuyordum. Daha önce hiçbir erkeği sevmemiştim. Buna katlanabileceğimi sanmıyordum.”</p>

  <p>“Paris'e gelince senin ve Melissa Jane'in sağ salim Abbots Yew'da bulunduğunuzu öğrenerek derin bir soluk aldım. Artık Kaktüs Çiçeği'nin uyarısında ne kadar gerçek payı olduğunu araştırabilirdim. Ancak o zamana kadar da seninle yalnız kalmamaya dikkat etmek zorundaydım. Benimle ilişki kurmaya çalıştığında seni reddetmek her seferinde içimden bir şeyleri alıp götürüyordu.</p>

  <p>Magda uzanıp erkeğin elini tuttu, parmaklarını açıp avucunu öptü, yanağına dayadı.</p>

  <p>“Belki de yüz kere, bin kere kendi kendime bunun doğru olamayacağını söyledim, sana gitmeye hazırlandım. Peter... sonunda dayanamadım. O gün seninle Orly'de buluşmaya ve bu öldürücü kararsızlığa son vermeye niyetlendim. Bildiğin gibi adamlarım da yanımdaydı ve kendilerine bir şeyler beklemeleri söylenmişti... onlara seni gözetlemelerini söylemedim, ama bana bir şey yapmaya kalkışsaydın... " Erkeğin elini yanağından çekti. “Orly'deki o özel salona girdiğin anda söylenenlerin gerçek olduğunu anladım. Çevrende bir ölüm havası vardı. Bu, yaşamımın en korkunç dakikasıydı. Değişmiştin, tanıdığım Peter Stride değildin artık, yüzün öfke ve intikam duygusuyla değişmiş gibiydi. Bir daha hiç görüşmeyeceğimizi bildiğim için elveda diyerek öptüm seni. Hatta kendimi korumak için seni...”</p>

  <p>Magda birden boğulur gibi odu. “Sen Halife'nin bir parçasıydın, bunu yapmak akıllıca bir iş olurdu. Bunu düşündüğümü itiraf ediyorum, Peter. Sen beni öldürmeden ben seni öldürtebilirdim. Ancak bu bir düşünceden ileri gitmedi.</p>

  <p>Bunun yerine çalışmaya verdim kendimi. Yeterli derecede çalışabilirsem her şeyi unutabilirim. Ama bu kez öyle olmadı. Daha önce de söyledim, ama çok şeyi açıkladığı için bir daha tekrarlayacağım: daha önce hiç kimseyi sevmemiştim, Peter ve şimdi bu sevgime engel olamıyordum. İşkenceler içinde kıvranıyordum... kuşkularım da vardı. Kaktüs Çiçeği'nin uyarısı ve Orly havaalanında kendi gözlerimle gördüklerim doğru olmayabilirdi. Seni seviyordum ve sen de beni seviyordun. Hayır, ben öldürmeyi planlıyor olamazdın. Kendimi buna inandırmak zorundayım.”</p>

  <p>Magda hafifçe güldü, kahkahasında neşeden eser yoktu, yalnızca düş kırıklığının acılığı seziliyordu.</p>

  <p>“Buraya geldim.” Eliyle denizi, göğü ve adaları gösterdi. “Sana gitmekten kurtulmak için... Burada yaralarımı sarabilir, seni unutabilirdim. Ama işler hiç de istediğim gibi olmadı, Peter. Burada daha da kötüleşti her şey. Düşünecek, kendime işkence edecek daha çok zamanım vardı artık. Bundan kurtulmanın tek yolu vardı. Sonunda bunu kabul etmek zorunda kaldım. Seni buraya getirtip eline beni öldürme fırsatı verecektim. Yaşamım boyunca yaptığım en çılgınca şeydi bu... ama yine de yapmış olduğuma sevindim.”</p>

  <p>“Çılgınlığın son sınırına vardık ikimiz de.”</p>

  <p>“Peter, niye bana Halife olup olmadığımı açıkça sormadın?”</p>

  <p>“Senin bana seni öldürmek için planlar kurup kurmadığımı açıkça sormadığın nedenle.”</p>

  <p>“Haklısın. Halife'nin ağına takılmıştık ikimiz de. Peter sevgilim, bir sorum daha var. Eğer ben Halife olsaydım, Melissa Jane'i kaçıran adama Rambouillet telefon numarasını verecek kadar aptal mıyım?”</p>

  <p>Peter şaşırmıştı. “Ben düşündüm ki...” diye başlayıp sustu. “Hayır, hiçbir şey düşünmedim. Salim kafayla bir şey düşünemiyordum ki. Kuşkusuz böyle bir şey yapmazdın, ancak en kurnaz hayvanlar bile bazen çok basit yanlışlar yaparlar.”</p>

  <p>“Odessa okulunda okuyanlar değil,” dedi Magda. Ama sonra birden bunu söylediği için pişman olmuşçasına hızla sürdürdü sözünü. “İşte benim hikâyem bu kadar, Peter. Belki bir şeyler unutmuş olabilirim... aklına takılan bir şey olursa sormaya çekinme sevgilim.”</p>

  <p>Hikâyeye yeniden başlayıp her olayı didik didik ettiler, ilk anlattıklarında anladıkları noktaları aradılar, her gerçeği çeşitli açılardan incelediler, ama sonunda fazla bir şey elde edememişlerdi.</p>

  <p>“Gözden bir an bile uzak tutmamamız gereken şey rakiplerimizin niteliğidir,” diye, güneş batarken Peter durumu özetledi. Nedenlerin ardında başka nedenler var. Melissa Jane'in kaçırılma nedeni yalnızca beni Kingston Parker'i öldürmeye zorlamak değildi. Bildiğin gibi bir taşla iki kuş vurmak, üçüncüsünü de sıraya dizmekti. Bunda başarılı olsaydım bir daha Halife'nin elinden kurtulamazdım.</p>

  <p>“Şimdi ne yapacağız, Peter?” Magda ustaca bir manevrayla karar vermeyi erkeğe bırakmıştı.</p>

  <p>“Eve gitmeye ne dersin? Yok eğer istersen bir gece daha geçiririz burada.”</p>

  <p>Peter eşyalarının konuk bungalovundan ada sahibinin adanın kuzey ucundaki köşküne taşımış olduğunu gördü.</p>

  <p>Tıraş takımı hanımın banyosunun yanındaki büyük banyoya düzenli dizilmişti.</p>

  <p>Elbiseleri temizlenmiş, ütülenmiş ve en az üç yüz takım elbise alacak şekilde dolaba yerleştirilmişti. Dolapta yine üç yüz gömlek ve yüz çift ayakkabı alacak bölmeler vardı.</p>

  <p>Peter'in ince pamuklu takım elbisesi Sahra'nın ortasında tek bir deve gibi duruyordu. Ayakkabıları emirerinin yaşamı boyunca eriştiremediği bir parıltıyla parlamaktaydı. Peter elinde olmadan odada kendisinden önce yaşayanın kimliği hakkında bir ize rastlamak için çevresine bakındı, ama sonra böyle bir şey bulamayınca da gülünç denecek derecede rahatladı.</p>

  <p>Aynada saçlarını tararken, “Bu yaşama alışabilirim, “ diye söylendi.</p>

  <p>Dairenin oturma odası baştan aşağı bambu mobilyalarla kaplıydı. “Eski Yunan şarap anforları içinde tropik bitkiler büyüyordu. Odanın çevresini saran sarmaşıklar, geniş pencerelerin dışındaki bitkilerle perdelerin çiçekli deseniyle tam bir uyum halindeydi. Havalandırma tertibatının gürültüsü odanın bir duvarını oluşturan kayalıktan akan suların sesi ardına gizlenmişti. Çavlanın yarattığı küçük havuzlarda balıklar yüzüyordu.</p>

  <p>Polinezyalı kızlardan biri Peter'e bir tepsi içinde dört buzlu kadeh sundu.</p>

  <p>Kadehlerin hepsi de meyve suyu doluydu, Peter yükselen tatlı rom kokusunu duyuyordu. Hepsinin de öldürücü şeyler olduğunu düşünerek bir viski istedi. Ama kızın gözleri düş kırıklığıyla dolunca isteğini geri aldı.</p>

  <p>“Bunları ben kendi ellerimle yaptım, “ diye ağlamaklı oldu kız. “Öyleyse...” Kız heyecanla bekledi içkisinin tadılmasını.</p>

  <p>“Fevkalade!” Kız sevinçle kıkırdayıp, mutlu bir köpek gibi kıçını sallayarak çıktı odadan.</p>

  <p>Magda incecik şifonlara bürünmüş halde sisler arasında yürüyormuş gibi girdi içeri. Peter birden soluğunun kesildiğini hissetti. Kadının güzelliğine hiç alışamayacağını düşündü.</p>

  <p>Magda erkeğin elinden kadehi alıp içkiyi tattı.</p>

  <p>“Güzel olmuş diyerek geri verdi sonra kız ona da bir içki getirdiğinde gülümseyerek reddetti.</p>

  <p>Magda, Peter'e salonu gezdirerek çeşitli bitki ve balıkları gösterdi.</p>

  <p>“Evet, bu kanadını Aaron'un ölümünden sonra yaptırdım.” Peter kadının kendisine odanın hiçbir erkeğin anısını taşımadığını belirtmek istediğini anlamıştı. Bunu önemsemiş olması hoş bir şeydi. Ama kendisinin yatak odasında başka bir erkeğin izlerini araştırması aklına gelince bu alayını kendisine yöneltti.</p>

  <p>Masaya oturduklarında, “Artık senden uzak kalamıyorum,“ dedi Magda. “Bak bu Les Neuf Poissons'un özelliklerinden biri. Dünyanın başka hiçbir yerinde yiyemezsin bunu.” Baharatla fokur fokur kaynayan bir kaptaki derin deniz kabuklarından bir kaşık aldı, •üzerlerine hindistancevizi kaymağı koydu.</p>

  <p>“Beni şımartıyorsun, “ dedi Peter.</p>

  <p>“Çocukken hiç bebeğim olmadı, “ diye gülümsedi Magda.</p>

  <p>Yemek odasından on beş metre aşağıda olan kumsala taş bir merdivenle iniliyordu, ayakkabılarını alt basamakta bırakıp çekilen sularla beton gibi sertleşmiş kumlar üzerinde çıplak ayakla yürüdüler. Dolunay birkaç gün geride kaldığı için ufuğa kadar sapsarı bir iz uzanıyordu.</p>

  <p>“Halife başarılı olduğunu sanmalı, “ dedi Peter birdenbire. Magda erkeğe yaslanıp ürperdi.</p>

  <p>“Bir gece olsun Halife'yi unutsak.”</p>

  <p>“Bir an bile unutmak işimize gelmez.”</p>

  <p>“Haklısın. Peki onu buna nasıl inadıracağız?”</p>

  <p>“Ölmen gerek...” Kadının birden katılaştığını hissetti.</p>

  <p>“... ya da ölmüş gibi görünmen. Seni öldürdüğümü sanmaları gerek.”</p>

  <p>“Anlat bakalım.”</p>

  <p>“Kaybolmak istediğin zamanlar özel planların olduğunu söylemiştin.”</p>

  <p>“Evet öyleyse.”</p>

  <p>“Canın istediği takdirde buradan nasıl kaybolursun?”</p>

  <p>Magda yalnızca bir an düşündü. “Pierre uçakla beni Bora Bora'ya götürür. Orada iyi dostlarım var. Ada uçağı ile başka bir pasaportta Tahiti Faaa'ya gider, oradan da bir tarifeli seferle Kaliforniya ya da Yeni Zelanda'ya geçerim.”</p>

  <p>“Başka pasaportun var mı?”</p>

  <p>“Elbette.” Magda bu soruya şaşırmıştı. “Herkesin yok mudur?”</p>

  <p>“Çok iyi. Burada bir kaza düzenleriz. Bir dalma kazası, derin sularda köpekbalığı saldırısı falan, cesedin bulunmayacağı bir şey.”</p>

  <p>“Bütün bunların anlamı ne, Peter?”</p>

  <p>“Eğer ölürsen Halife seni öldürmek için yeni bir girişime başvurmaz.”</p>

  <p>“Çok güzel!”</p>

  <p>“Halife ortaya çıkana kadar resmen ölü kalırsın. Halife'nin seni öldürme konusundaki emirlerini yerine getirirsem gözünde büyük değer kazanırım. Kendimi ispatlamış olacağım için beni el üstünde tutar. Böylece ona yaklaşmak için bir fırsat elde etmiş olurum. Hiç olmazsa birkaç tahminimi sınamak olanağı elde ederim.”</p>

  <p>“Aman ölümümü fazla inandırıcı yapmayalım, sevgilim. Tahiti polisi için çok önemli bir insanım, seni Taurruru Adası'ndaki giyotinin altında görmeyi hiç istemem.”</p>

  <p>Peter kadından önce uyanıp dirseği üzerinde doğrularak dikkatle yüzüne baktı.</p>

  <p>Geniş elmacık kemiklerinde, derisinin kadife pürüzsüzlüğünde her an yepyeni bir şeyler buluyordu. Sonra dikkatini gür kirpiklerine çevirdi. Kadının gözleri birden açıldı, kara gözbebekleri ufaldı. Peter onun gözlerinin saf yeşil olmayıp benekli olduğunu fark etti.</p>

  <p>Erkeği üstünde bulmanın şaşırtıcılığı bir anda zevke dönüşmüştü kadın için.</p>

  <p>Kollarını uzatıp panter gibi vücudunu gerdi. Saten örtü beline kadar kayınca vücudunu göstermek için gerinmesini gereğinden uzun tuttu.</p>

  <p>“Sensiz uyandığım her günüm bir kayıp, “ diye boğuk bir sesle mırıldanıp kollarını erkeğin boynuna sardı, kabarmış meme başlarını erkeğin kıllı göğsüne sürttü.</p>

  <p>“Bunun sonsuza kadar böyle devam edeceğini düşünelim, “ diye mırıldandı sonra.</p>

  <p>Soluğu açmış bir gül gibi kokuyordu. Sonra dudakları aralandı, erkeğin dudaklarını kavradı, dilini istek dolu bir inlemeyle içine çekti. Parmakları erkeğin sırtında dolaşıyor, tırnaklarını etine geçiriyordu. Peter de öylesine ani ve sert bir şekilde uyanmıştı ki, kadın bir kez daha inledi, vücudunu bir daha gerdi, sonra vücudu birden ateşe çok yakın tutulmuş balmumu bir biçimmiş gibi ansızın yumuşadı, gözleri titredi, bacakları açıldı.</p>

  <p>“Peter! Peter!” diye haykırdı. “Evet, öyle, lütfen öyle.”</p>

  <p>Koca yatakta yan yana yatmışlardı, ikisi de sırtüstü yatıyorlar, elleri dışında birbirlerine değmiyorlardı çok uzun bir süre sonra.</p>

  <p>“Gideceğim, “ diye mırıldandı Magda. “Gitmek zorunda olduğum için, ama şimdi değil. Daha değil.”</p>

  <p>Peter cevap verecek gücü bulamadı kendisinde.</p>

  <p>“Seninle bir uzlaşmaya varalım. Üç gün daha süre tanı bana. Böylesine mutlu olabilmek için üç gün daha. Benim için ilk kez oluyor bu. Böyle bir şeyin varlığını daha önce hiç bilmiyordum, son kez oluyor da olabilir...”</p>

  <p>Peter itiraz etmek için ağzını açacakken kadın parmaklarını sıkarak susturdu erkeği.</p>

  <p>“Son olabilir, “ diye tekrarladı Magda. “Her şeye birden sahip olmak istiyorum.</p>

  <p>Üç gün Halife'den hiç söz etmeyeceğiz, oradaki acılardan ve akan kanlardan söz etmeyeceğiz. Bana bunu verirsen dediğin her şeyi yapmaya söz veriyorum, Peter.</p>

  <p>Anlaştık mı? Bunu yapacağına söz ver.”</p>

  <p>“Söz veriyorum.”</p>

  <p>“Öyleyse beni sevdiğini bir daha söyle. Bunu gereği kadar sık söylemiyorsun.”</p>

  <p>O tıslım dolu günlerde sık sık söyledi kadını sevdiğini Peter. Magda gerçeği söylemişti, bunu her söylediğinde sanki ilk kez duyuyormuş gibi mutlu oluyordu, üç gün boyunca birbirlerinden bir an bile ayrılmadılar.</p>

  <p>Her gün yuvarlak yatağın özel sihiri ve mutluluğu içinde başlayıp bitiyor, vücutları ve ruhları her seferinde biraz daha güçlü bağlarla birbirlerine bağlanıyordu.</p>

  <p>Dördüncü gün sabahı Peter uyandığında kadının gitmiş olduğunu görünce müthiş bir' kayıp duygusuna kapıldı.</p>

  <p>Magda bir süre sonra odaya dönünce, Peter bir an kendisini tanıyamadı.</p>

  <p>Magda saçlarını çok kısa kesmişti, kara bir çiçeğin taç yaprakları gibi. Şimdi daha uzun boylu görünüyordu. Boynu bir çiçek sapı uzunluğuyla kendisine bir kuğu havası veriyordu.</p>

  <p>Kadın erkeğin şaşkınlığını görünce açıkladı.</p>

  <p>“Bazı değişikliklerin gerektiğini düşündüm. Yeni bir kimlikle yola çıkıyorum.</p>

  <p>Eğer istersen daha sonra yine uzatabilirim saçlarımı.”</p>

  <p>Magda'nın değişimi yalnızca görünüşünde değildi, o heyecanlı sevgi dolu kadın gitmiş yerine eski iş kadını gelmişti. Son kahvaltılarını ederlerken hazırlıklarını, yapmak istediği şeyleri anlatıyor, bir yandan da sekreterinin sessizce tabağının yanına bıraktığı zarfın içindekileri kontrol ediyordu.</p>

  <p>Zarfta kırmızı bir İsrail diplomatik pasaportu vardı.</p>

  <p>Magda uçak biletlerini alarak, “Ruth Levi adını kullanacağım, “ dedi. “Kudüs'e dönmeye karar verdim. Orada kendi adıma olmayan bir evim var. Burasını Mossad dışında kimsenin bilmediğine eminim. Mossad'daki amirime yakın ideal bir yer.</p>

  <p>Sana elimden gelen desteği vermeye çalışacağım.”</p>

  <p>Peter'e daktiloda yazılmış bir kâğıt uzattı.</p>

  <p>“Mossad'ın bu numarasına benim için mesaj bırakabilirsin. Ruth Levi adını kullan.”</p>

  <p>Peter, kadın sözünü sürdürürken numarayı ezberleyip kâğıdı yırttı.</p>

  <p>“Gidiş yolumu değiştirdim. Bora Bora'ya Chris Craft'la gideceğiz. Yüz millik bir yol. Daha önceden telsizle haber vereceğim. Dostlarım beni karanlık bastıktan sonra kıyıda karşılayacaklar.”</p>

  <p>Chris Craft'ın tüm ışıklarını söndürüp yola çıktılar. Magda'nın kaptanı ayın soluk ışığı ile kendisinin adaları çok iyi tanımasından yararlanarak motoru kıyıya doğru yaklaştırıyordu.</p>

  <p>Magda, Peter'e bu son dakikalarında sıkı sıkı yaslanarak, “Hapiti'nin benim kıyıya sağ salim çıktığımı görmesini istiyorum, “ dedi. “Halife'nin düşündüğünün, gerçekleşmesi halinde yerel halkın tepkilerini söylediğimde hiç abartmaya kaçmamıştım. Hapiti ağzını açmayacak ve senin köpekbalığı saldırısı hikâyeni destekleyecektir. Ta ki kendisine gerçeği söylemesini emredinceye kadar.”</p>

  <p>“Her şeyi düşünmüşsün.”</p>

  <p>“Sizi daha yeni buldum, beyefendi. Kaybetmek istemem. Gerçekten Tahiti polis müdürüne de gerekeni söyleyeceğim. O da eski dosttur. Sen Les Neuf Poissons'a dönünce sekreterime Tahiti'ye bir telsiz çekmesini söyle...”</p>

  <p>Magda hazırlıklarını bir bir sıralarken Peter bunlara ekleyecek en küçük bir nokta bile bulamadı. Dışardan bir ses duyulup da motorun gürültüsü kesilince Magda sustu. Motor sessizce kıyıya sürüklendi. Tekneye büyük bir kano çarptığı anda Magda erkeğin kolan arasından ağzına uzandı.</p>

  <p>“Lütfen kendine çok dikkat et, Peter.” Sonra erkeğin kollan arasından sıyrılıp kanoya atladı. Hapiti arkasından tek valizini uzattı. Kano bir an sonra karanlık içinde kaybolmuştu bile. El sallayacak hiçbir şey yoktu ortalıkta. Peter ayrılışın böyle olmasına sevinmişti, ancak motor yeniden boğaza girmeye çalışırken kıçta durmuş karanlığı delmek istercesine arkaya bakıyordu.</p>

  <p>Sanki bir parçasını kaybetmiş gibi bir boşluk vardı içinde. Bunu Magda'nın zekâsını belirten bir anısıyla doldurmaya çalıştı.</p>

  <p>“... ölümün duyulduğu anda Altmann hisse senetleri düşecek,” demişti o sabah son konuşmalarında. “Bu hiç aklıma gelmemişti.” Peter'in canı sıkılmıştı bu duruma.</p>

  <p>“Benim aklıma geldi ama. Haber yayıldıktan sonra bir hafta içinde hisse başına yüz frank kaybedeceğim.”</p>

  <p>“Peki bu seni rahatsız etmiyor mu?”</p>

  <p>Hayır.” Kadın hınzırcasına gülmüştü. “Bu sabah Zürih'e teleksle satın alma emri verdim. Hisse senetlerinin değeri yeniden yükseldiğinde yüz milyon frank kazanacağımı tahmin ediyorum.” Gözlerinde yeniden dolaşmıştı o yeşil parıltı.</p>

  <p>“Bu rahatsızlığın bir bedeli olmalı, değil mi?”</p>

  <p>Peter bunu hatırlayınca gülümsemişse de içindeki boşluk hâlâ olduğu yerde duruyordu.</p>

  <p>Pierre, Tri Islander uçağı ile Tahiti polisini Les Noif Poissons'a getirdikten sonra iki gün süren sorgu ve ifade başladı. Adada yaşayanlardan hemen hemen hepsi polise ifade vermek istiyorlardı. Adalarda böylesine heyecanlı ve eğlenceli bir olay o güne kadar yaşanmış değildi.</p>

  <p>İfadelerin yaklaşık olarak tümü ağlamalar ve dövünmeler eşliğinde 'Barones'e düzülen övgülerdi. Görgü tanığı olan tek kişi Hapiti bu önemli durumundan yararlanmasını bilmiş ve hatta köpekbalığını 'Ölü Beyaz' olarak tanımlamıştı.</p>

  <p>Peter bu İngilizce adı ilk duyduğunda çok şaşırdı ama sonra adanın video kütüphanesinde Jaws filminin olduğunu hatırlayınca yaşlı adalının bunu nereden uydurduğunu hemen anladı. Adam balığın bıçak kadar sivri ve keskin dişlerinin 'La Barones'in vücudu üzerinde kapandığında çıkan sesi bile büyük bir ustalıkla taklit ediyordu. Peter bu hayali sahnelere son vermek için elinden geleni yapmaya hazırsa da polis çavuşu heyecana geniş şaşkınlık çığlıklarıyla adama o anı bir daha, bir daha anlattırıyordu.</p>

  <p>Son gece kıyıda Magda onuruna büyük bir cenaze yemeği verildi. Peter suyun kenarında dans ederek denize çiçekler atan kadınları görünce gerçekten çok duygulanmıştı.</p>

  <p>Ertesi sabah polisle birlikte Tahiti Faaa'ya gitti. Polis jandarma komutanlığına kadar Peter'in iki yanından ayrılmadı. Ancak Polis Müdürü ile konuşması kısa sürdü. Magda’nın kendisinden önce adamı gördüğü anlaşılıyordu.</p>

  <p>Birbirlerine göz falan kırpmadıysalar da müdürün ayrılırken el sıkışı sağlam ve dostçaydı.</p>

  <p>“La Barones'in dostu bizim de dostumuzdur.” Adam geçmiş zamanı kullanmamıştı.</p>

  <p>Peter'in uçağı Kalifornia'ya inince Peter havaalanından ayrılmadan tuvalette üstünü değiştirip tıraş oldu. Pan Am salonunda bulduğu bir gün öncesinin Wall Street Journal'inde Magda Altmann'ın ölümü üçüncü sayfada tam bir sütun halinde verilmişti. Peter Altmann Sanayii'nin Amerikan mali sahnesine ne kadar derinlemesine girdiğini görerek şaşırdı. Karmaşık bir holding listesinden sonra Baron Aaron Altmann ile dul eşinin meslek yaşamları veriliyordu. Tahiti polisi ölüm nedeni olarak kadının dostu General Peter Stride'la birlikte sualtı dalışları yaparken köpekbalığı saldırışına uğradığını vermişti. Peter kendi adının da geçmiş olduğuna memnun oldu. Halife her neredeyse bunu okuyacak ve istediği sonuca varacaktı. Peter her an bir şeyler olmasını bekliyordu. Ne olacağından emin değildi ama yine de mıknatısına çekilen bir demir parçası gibi olayların ortasına çekilmekte olduğunu hissediyordu.</p>

  <p>Rahat koltuklarından birinde bir saat kadar kestirdikten sonra hostes kendisini kandırıp Pan Am'ın Londra uçağının kalkmak üzere olduğunu bildirdi.</p>

  <p>Peter Heathrow havaalanından yengesi Pat Stride'i aradı. Kadın kaynının sesini duyduğuna çok sevinmişti.</p>

  <p>“Steven İspanya'da, ama toplantıları istediği gibi geçerse yarın öğle yemeğine dönmüş olacak. San İstaban'da otuz altı çukurluk bir golf alanı yaptırmak istiyorlar...” Steven'in şirketleri İspanya sahillerinde bir oteller zincirine sahipti. “Ama sen neden bu gece Abbots Yew'a gelmiyorsun? Alex ile Priscilla buradalar, hafta sonu da ilginç bir parti veriyoruz...” Peter yengesinin birden değişen ses tonundan onun Peter'e bir eş aradığını anlamıştı.</p>

  <p>Daveti kabul edip telefonu kapattıktan sonra Cambridge numarasını çevirdi.</p>

  <p>Karşısına Cynthia'nın kocası George Barrow çıkınca sevindi.</p>

  <p>Melissa'nın üvey babasını severdi. Cynthia Öğretim Üyeleri Eşleri toplantısındaydı, Melissa Jane ile yerel tiyatro derneğinin sahne testine girmek üzere evden çıkmıştı.</p>

  <p>“Kız nasıl?” diye sordu Peter.</p>

  <p>“Olanları unuttu sanırım. Peter. Eli iyileşti. Rahat bir hali var...” Birkaç dakika daha konuştuktan sonra, söyleyecek sözleri kalmamıştı. Ortak şeyleri ana ile kızdan başka ortak yanları yoktu ki.</p>

  <p>“Melissa Jane'e sevgilerimi ilet, lütfen.”</p>

  <p>Peter kiraladığı arabanın getirilmesini beklerken bir kenarda bulduğu Financial Times gazetesinde Magda Altmann'ın haberini aradı. Makale ikinci sayfada bir gün önce verilen ölüm haberinin devamıydı. Londra ve Avrupa borsalarında ölümün etkisiyle hisse senetlerinde yüz frangı aşan bir düşüş olmuştu. Yine kısaca kendisinden söz edilmekteydi. Peter, Magda'nın kendi şirket hisselerini satın almaktaki mali dehasına hayran kalmıştı. Gerçekten de her şey yolunda gidiyordu.</p>

  <p>Birden sırtında bir ürperti hissetti, giderek yaklaşan tehlikeyi fark etmişti.</p>

  <p>Abbots Yew'a gidiş her zaman olduğu gibi bir eve dönüştü kendisi için. Pat, Peter'i evin önünde karşılamış, bir kızkardeş gibi öpmüş, koluna girip eve sürüklenmişti.</p>

  <p>“Steven çok memnun olacak, “ dedi. “Bu gece telefon edecek. Uzakta olduğu zaman her gece telefon eder.”</p>

  <p>Peter'in her zamanki odasındaki konsolun üstünde bir telgraf bekliyordu kendisini. Tel Aviv'de Ben Gurion havaalanı damgalı telgrafta Magda'nın yerine sağ salim geldiğini belirten tek kelimelik şifresi vardı. Peter kâğıdı eline alınca birden bir özlem uyandı içinde, sıcak suyla doldurduğu banyoya uzandığında hep kadını düşündü, konuşmalarını hatırladı.</p>

  <p>Kurulanırken aynaya eleştiri dolu bakışlarla baktı. Vücudu düzgün ve sertti.</p>

  <p>Pasifik güneşinden bir çöl Arabi gibi esmerleşmişti. Kaslarının derisinin altında oynayışını görünce her zaman olduğu gibi eyleme hazır olduğunu düşündü, Magda'nın Halife'nin pençesinden uzak olduğunu bilerek sevindi. Artık içgüdülerinin avın son bölümü olduğunu söyledi hazırlıklara girebilmek için, tüm enerjisini o noktaya toplayabilirdi.</p>

  <p>Beline sardığı havluyla yatağına uzanıp Pat Stride'in sıkı disiplinli evinin kokteyl saatini beklemeye koyuldu.</p>

  <p>Kendisini Halife'ye götürecek izin bu olduğuna neden böylesine güçlü bir inançla bağlandığını pek bilemiyordu. Çok uzak bir olasılıktı bu, ama yine de kesinlik çelik bir iplik gibiydi ve yüreği de çelik kadar katıydı.</p>

  <p>Bunu düşününce bir an duraksadı. Halife'nin kötü etkisiyle ilk karşılaşmadan bu yana içinde yer alan değişimi bir daha gözden geçirdi. Johannesburg'da öldürdüğü sarışın kız sanki bin yıl önce yaşamış gibiydi. Oysa aradan yıllar değil ancak birkaç ay geçmiş bulunuyordu.</p>

  <p>Daha sonra hem Kingston Parker'i hem Magda Altmann'ı öldürmeye nasıl hazır olduğunu düşündü. Şiddetle bu ilişki kırk yıldır yaşadığı ve çözülmez olduğuna inandığı tüm ilkelerini ve inançlarını nasıl da yok edivermişti.</p>

  <p>Eğer bu gerçekse, Halife'den sonra onu ortadan kaldırmayı başarabilirse Halife'den sonra ne olacaktı? Eski haline dönebilecek miydi? Sosyal davranış ve vicdan sınırlarının çok ötelerine mi gitmişti yoksa? Geri dönebilecek miydi? Birden Magda Altmann'ın gelecek umudu olduğunu düşündü. Halife'den sonra Magda olacaktı.</p>

  <p>Bu kuşkular insanı zayıflatır, diye düşündü. Şimdi aklını çelecek hiçbir şey olmamalıydı. Yine düşmanının oyun alanı içine girmişti. Yalnızca önündeki çatışmayı düşünmeliydi, başka bir şeyi değil.</p>

  <p>Kalkıp giyinmeye başladı.</p>

  <p>Pat'ın da söylediği gibi Steven kardeşinin gelişine çok sevinmişti.</p>

  <p>O da İspanya'daki kısa kalışı süresince güneşten yanmışsa da, yine kilo almıştı.</p>

  <p>Pek fazla şişmanlamamışsa da yakında ciddi bir sorunla karşılaşacağı kuşkusuzdu.</p>

  <p>İyi yiyecek ve içki, başarının mesleki tehlikeleriydi. Peter öğle yemeği boyunca pek fark ettirmeden kardeşini gözetledi, kendisinin hemen hemen eşi olan yakışıklı yüzüne, aynı geniş kaşlarına, dümdüz soylu burnuna baktı. Çok az fark vardı aralarında ve bu fark yalnızca Steven'in kalın kara bıyıklarından doğmuyordu.</p>

  <p>“Sonradan akıllı olmak kolaydır, “ diye söylendi Peter kendi kendine. Ancak şimdi bir anlam ifade eden o küçük işaretlere bakarken. Gözlerin birbirlerine yakınlığı, güldüğü zaman bile gözlerinden eksik olmayan o soğuk ışık, kahkaha ile açılmışken bile sert olan ağız, hırsına gem vurmayı bilmeyen insanın ağzı...</p>

  <p>Yoksa bunları şimdi hayal mi ediyorum, diye düşündü. İnsanın görmek istediği şeyleri görmesi öylesine kolaydı ki.</p>

  <p>Yemek boyunca yalnızca bir hafta önce Doncaster'de açılan yarış mevsimi konuşuldu. Peter de konuşmalara karışıyordu, ama bir yandan da geçmiş yılları düşünüyor, ikiz kardeşine güdüsel bir bağlılığı olmasaydı derhal bilinçaltına gömmeden kendisini rahat, sız edecek olan olayları hatırlıyordu.</p>

  <p>Sandhurst'tan Steven'in çıkarılması gibi. Peter bunun haksız olduğuna inanmıştı.</p>

  <p>Hiçbiri Stride Steven'in suçlandığı şeyi yapamazdı; bunu kardeşiyle konuşması bile gerekmemişti. Ona olan bağlılığını güçlü bir el sıkışı ve utanarak mırıldanılmış birkaç sözcükle dile getirmişti Peter.</p>

  <p>Peter'in gözlerinin içine bakan Steven, “Teşekkür ederim Peter, bu davranışını hiç unutmayacağım, “ demişti.</p>

  <p>Steven savaş sonrası yıllarında öyle bir hızla yükselmişti ki, en üstün yetenekli bir insanın bile bu yıllarda böylesine büyük bir servetin sahibi olması olanaksız görünüyordu, insanın Steven'in sahip olduklarını elde edebilmesi için özel yetenekleri olması, büyük tehlikeleri göze alması gerekirdi.</p>

  <p>Peter, şimdi kardeşinin sofrasında oturmuş koyun kızartmasını yerken en sonunda yasak bölgeye girmiş bulunuyor, o güne kadar sorgusuz kabul edilen bağlılıkları inceliyordu. Yine de bunlar zaman rüzgârlarıyla savrulmuş ve büyük bir olasılıkla önemsiz saman parçalarıydı. Peter düşüncelerini daha yakın zamanlara getirdi.</p>

  <p>Magda'nın Tel Aviv'deki amiri 'Stride' demişti. İki ad: Kaktüs Çiçeği ve Stride, Gerçekti bu, varsayım değil.</p>

  <p>Sir Steven Stride masanın öteki ucundan kardeşiyle göz göze geldi.</p>

  <p>“İçelim dostum, “ diyerek şarap kadehini kaldırdı.</p>

  <p>“Memnun olurum, “ diye Peter alışılagelmiş cevabı verdi. Sandhurst askeri akademisi günlerinden kalma bir âdetti bu. Peter duyduğu pişmanlık karşısında kendisi de şaştı. Belki de Halife beni tümüyle bozamadı, diye düşündü, şarabı içerken.</p>

  <p>Yemekten sonra Steven başını sallayınca Peter de eskisi gibi arka kapının önündeki sıraya oturup birlikte giyindiler,</p>

  <p>Steven silah odasına gidip raftan bir Purdey Royal tüfeği aldı, pardesü cebine bir avuç mermi doldurdu.</p>

  <p>“Bottoms'da bir yerde bir tilki ailesi var, sülün yavrularının canına okuyor,” diye Peter'in sorgu dolu bakışlarını karşıladı. “Tilki vurmak pek doğru olmaz ama sırası da geldi artık...” Birlikte arka kapıdan çıkıp dere kıyısındaki ağaçlığa doğru yürüdüler.</p>

  <p>Peter'in Abbots Yew'a geldiği zamanlar ilk günü iki kardeş hep araziyi birlikte dolaşırlardı. Böylece hem eski bir geleneği yaşatırlar, hem de birbirlerinin son haberlerini duyarlar, bağlılıklarını tazelerlerdi.</p>

  <p>Steven İspanya yolculuğunun başarısıyla sevinçliydi, yeni bir golf alanı yapmanın yanı sıra otelini beş yüz oda kadar büyütecekti.</p>

  <p>“Tam satınalma zamanı, Peter. Bu sözümü unutayım deme... yeni bir patlama arefesindeyiz.”</p>

  <p>“Petrol fiyatlarındaki gerilemenin bunda katkısı büyük herhalde.”</p>

  <p>“O kadarla da kalmayacak evlat.” Peter dönüp arkasına baktıktan sonra bilmiş bilmiş gözünü kırptı. “Altı ay içinde bir yüzde beş indirim daha bekleyebilirsin. Araplarla Şah akıllarını başlarına topladılar artık. Şöyle kenarda kalmış üç beş kuruşun varsa al sana birkaç yatırım alanı...” Sir Steven ham petrol fiyatlarının indiriminden en çok yararlanacak birkaç şirket saydı.</p>

  <p>Büyük servet ve güçten söz ederken Steven'in tüm kişiliği değişiyor gibiydi. O zamanlar öyle görünmek için bu kadar sıkıntıya katlandığı İngiliz köy ağası kimliği çerçevesinden çıkıyordu; gözlerindeki panitıyı gizlemiyordu artık, bıyıkları büyük ve tehlikeli bir hayvanın kılları gibi havaya dikiliyordu.</p>

  <p>Alçak tepelerin üstündeki Roma harabelerine doğru giderlerken hâlâ konuşuyordu.</p>

  <p>“... Bu insanlara neler yapmaları gerektiği öğretilmelidir. Westminster'deki o çıtkırıldım beyler İmparatorluğu elden çıkarmış olabilirler ama bizim sorumluluklarımız hâlâ devam etmektedir.” Steven silahını öteki koluna aktardı.</p>

  <p>“Yönetmeye ehil olanların başında bulundukları bir hükümet.” Bir süre de bu konuda konuştu sonra.</p>

  <p>Ancak birden sanki çok konuştuğuna karar vermiş gibi, hatta kendi ikiz kardeşi gibi güvenilir biriyle olsa bile, çok konuştuğuna karar vermiş gibi susuverdi. Peter de konuşmuyordu. Steven'in böyle konuşması yeni değildi. Ancak beki de kendisi ilk kez dinliyordu onu. Hafifçe titreyince Steven başını çevirdi.</p>

  <p>“Üşüdün mü?”</p>

  <p>“Ürperdim işte.” Steven başını sallayarak Roma kampının çevre sınırını belirten yükseltinin üzerine çıktı. Yokuş çıktığından soluk soluğa kalmıştı, aldığı kilolar kendini gösteriyordu. Yanaklarında sağlıksız bir kırmızılık vardı, alnında boncuk boncuk terler belirmişti.</p>

  <p>Silahı altında durdukları ağacın gövdesine dayadı. Peter de yürüyüp ağaca dayandı, ancak parmaklarını ceketinin yakalarına geçirdiği için hâlâ dengesini koruyordu. Çok sakin görünmesine karşın bir yay gibi gergindi, her an parlamaya hazırdı, silah da sağ elinin yetişebileceği uzaklıktaydı.</p>

  <p>On adımdan bir insanın bağırsaklarını dışarı dökerdi. Emniyet düğmesi de tüfeği kırıp doldururken otomatik olarak kurulmuştu.</p>

  <p>Steven cebinden gümüş bir tabaka çıkarıp sigarasını üstüne vurdu.</p>

  <p>“Magda Altmann'a çok yazık oldu, “ dedi Peter'in yüzüne bakmadan.</p>

  <p>“Evet, öyle.”</p>

  <p>“Neyse ki uygar davranmışlar, yoksa senin canına okumaları işten bile değildi.”</p>

  <p>“Doğru.”</p>

  <p>“Narmco'daki işin ne oldu?”</p>

  <p>“Bilmiyorum, Brüksel'e gidince öğreneceğim ancak.”</p>

  <p>“Benim teklifim hâlâ geçerli, evlat. Yardıma ihtiyacım var. Gerçekten öyle.</p>

  <p>Güvenebileceğim birine. Bana büyük yardım yaparsın.”</p>

  <p>“Çok iyisin, Steven.”</p>

  <p>“Çok da ciddiyim.” Steven sigarasını altın bir Dunhill'le yaktı, derin bir nefes çekti. Peter, “Altmann hisse senetleri düşüşü seni etkilemedi ya?” diye sordu.</p>

  <p>“Çok garip bir şey.” Steven başını salladı. “San İstaban'a para gerektiği için bir iki inatta önce satmıştım Altmann hisselerini.”</p>

  <p>“Talihin varmış.” Ya da talihten başka bir şey, diye düşündü Peter. Steven'in bu hisse satışını neden böylesine çabuk kabullendiğini anlamamıştı. Ama sonra, hissesi büyüktü ve kolaylıkla kaynağı öğrenebilirdi, diye düşündü.</p>

  <p>Hafifçe kaşlarını çatarak baktı kardeşine. Mümkün mü, diye sordu kendi kendine.</p>

  <p>Steven böylesine karmaşık ideoloji, çıkar ve büyüklük hayallerinin iç içe girdiği bir şeyi kendi başına kurmuş olabilir miydi?</p>

  <p>“Ne var, Peter?” diye Steven ilgiyle sordu.</p>

  <p>“Bunun planlamasının ve yürütülmesinin inanılmaz olduğunu düşünüyordum, Steven.</p>

  <p>Seni böyle bir şeyin altından kalkacak biri olarak tanımamıştım.”</p>

  <p>“Neden söz ettiğini anlamadım, Peter. Ne diyorsun sen?”</p>

  <p>“Halife.”</p>

  <p>Evet, işte görmüştü Peter. O tam sessizlik anında... ürkek bir vahşi hayvan gibi... gözlerin hareketinin bir anda önlenmesi...</p>

  <p>Steven'in yüz ifadesi değişmemiş, şaşkınlığı biraz daha artmıştı.</p>

  <p>“Korkarım bir şey anlamadım, evlat.”</p>

  <p>Çok ustaca oynuyordu oyununu. Peter etkilenmemiş değildi. Kardeşinde kendisinin aklına bile gelmeyen bir yetenek vardı. Ne yandan bakılırsa bakılsın, Steven'in yirmi yıldan az süre içinde sahip olduğu şeyleri elde edebilmek için olağandışı bir yetenek gerekliydi. Bunu nasıl yapmış olursa olsun, kendisinde var olan dehayı görememek, Peter'in kendi kusuruydu.</p>

  <p>Peter gerçeği kabullenmek zorundaydı: Steven Halife'yi yaratabilirdi.</p>

  <p>“Steven, şimdiye kadar yaptığın tek yanlış Aaron Altmann'a adını bildirmekti. O zaman onun Mossad ajanı olduğunu bildiğini sanmıyorum. Adının doğruca İsrail haberalma bilgisayarına gideceğini de bilemezdin. Onu oradan bir daha hiçbir şey ve hiçbir kimse silemez, Steven. Biliniyorsun.” ^</p>

  <p>Steven'in bakışları güdüsel bir hareketle silaha kaydı. Peter'in ihtiyacı olan son itiraf hareketiydi bu.</p>

  <p>“Hayır, Steven. Senin işin değil o. Şişmansın, eğitilmiş değilsin. Gerçek öldürme için başkalarını kiralamak zorundasın. Elini bile süremezsin ona.”</p>

  <p>Steven kardeşinin yüzüne baktı. Yüzündeki ifade hâlâ değişmemişti.</p>

  <p>“Sen aklını kaçırmışsın yavrum.”</p>

  <p>Peter kardeşini dinlemedi bile. “Benim herhangi bir insanı öldürmeye hazır olduğumu en azından sen bilirsin. Beni bu duruma sen getirdin.”</p>

  <p>“Ne diye böyle karışık bir tartışmaya girdik, “ diye Steven itiraz etti. “Neden adam öldürmekten söz ediyorsun şimdi?”</p>

  <p>“Steven, bu sözlerinle ikimize de hakaret ediyorsun. Bu oyuna devam etmenin anlamı yok. Ne yapacağımızı birlikte çözümlemeliyiz.”</p>

  <p>Sözlerini dikkatle seçmiş, bir uzlaşma yolu bırakmamaya gayret etmişti, Steven'in gözlerine dolan kuşkuyu, bir karara varmaya çalışırken ağzının hafifçe çarpıldığını gördü.</p>

  <p>“... Lütfen içinde bulunduğun tehlikeyi küçümseme, Steven.” Peter bir yandan da cebinden çıkardığı kara deri eldivenleri giyiyordu. Bu basit harekette öylesine tehdit edici bir şey vardı ki, Steven'in gözleri yine elinde olmadan silaha kaydı.</p>

  <p>“Ne yapıyorsun öyle?” Steven'in sesi ilk olarak kısık çıkmıştı.</p>

  <p>“Daha silaha dokunmadım, “ dedi Peter. Üstünde yalnız senin parmak izlerin var.”</p>

  <p>“Yakanı kurtaramasın, Peter.”</p>

  <p>“Neden Steven? Çamurlu ve engebeli arazide dolu silah taşımak oldum olası tehlikelidir.”</p>

  <p>“Soğukkanlılıkla yapamazsın böyle bir şeyi.” Steven'in sesi korku doluydu artık.</p>

  <p>“Neden olmasın? Prens Hasid Abdül Hayik için hiç böyle düşünmemiştim.”</p>

  <p>“Ben senin kardeşinim... o ise lanet Arabın. .” Steven birden susup korkuyla kardeşine baktı. Yüzündeki ifade paramparça olmuştu çok ağır bir suçu kabul ettiğini anladığı anda.</p>

  <p>Peter gözlerini kardeşinden ayırmadan uzanıp silahı aldı.</p>

  <p>“Dur! Peter, dur!”</p>

  <p>“Neden?”</p>

  <p>“Hiç olmazsa açıklamama izin ver.”</p>

  <p>“Anlat bakalım.”</p>

  <p>“Öyle durup dururken anlat bakalım diyemezsin. Çok karmaşık bir hikâyedir.”</p>

  <p>“Pekâlâ, Steven, başından başlayalım. Bana 070'in kaçırılışını anlat. Nedenini söyle.”</p>

  <p>“Bunu yapmamız gerekiyordu Peter. Anlamıyor musun? O ülkede dört milyarın üstünde İngiliz yatırımı var. Üç milyar dolar da Amerikan yatırımı. Dünyanın en büyük altın, uranyum, krom ve daha bir sürü stratejik maden üreticisi. Şimdi hükümetin başında bulunanlar bir intihar yolunda hızla ilerlemekteler. İktidarı ellerinden alıp sözümüzü dinleyecek bir hükümeti iş başına geçirmek zorundaydık.</p>

  <p>Bunu biz yapamazsak Kızıllar on yıla kalmadan ülkeyi ele geçirecekler.”</p>

  <p>“Başka bir hükümet seçeneği var mı?”</p>

  <p>“Elbette.” Steven gözlerini Peter'in kalçası hizasında duran silahtan ayırmıyordu. “Her şey planlandı. İki yıl sürdü hazırlıklarımız.”</p>

  <p>“Pekâlâ, şimdi de Prens Hasid'in öldürülmesini anlat.”</p>

  <p>“Bu cinayet değil, gerekli bir şeydi. Yaşamamız için gerekliydi. Bunlar çocukça sorumsuzluklarıyla Batı uygarlığını mahvediyorlardı. Ellerine geçirdikleri güçle sarhoş olmuşlar, mantıktan uzaklaşmışlardı. Şekerci dükkânına girmiş bir çocuk gibi. Ya onların bu tutumunu önleyecek ya da kapitalist düzenin yıkılışını seyredecektik. Doların prestijine çok ağır bir darbe indirdiler, sterlini esir aldılar, Londra'dan her gün para çekme tehdidiyle paramızı tehlike içinde bulunduruyorlar. Onlara akıllarını başlarına toplatmak zorundaydık. Bunun bedelinin ne kadar önemsiz olduğunu düşün hele. Bu yolla petrol fiyatlarını 1970 düzeyine indirebiliriz. Batı dünyasının parası sağlığına kavuşur ve yüz milyonlarca insana gerçek büyüme ve refah sağlanabilir. Bütün bunların bedeli bir tek insanın hayatı.”</p>

  <p>“Üstelik lanet bir Araptı, değil mi?”</p>

  <p>“Peter, sana bunu demek istemediğimi söylemiştim. Mantıksız davranıyorsun.”</p>

  <p>“Öyle olmamaya çalışacağım öyleyse. Bundan sonra neler olacağını anlat bana.</p>

  <p>Bunun ardından İngiliz İşçi Sendika'larını mı denetiminize alacaksınız?”</p>

  <p>Steven hiçbir şey söylemeden kardeşinin yüzüne baktı.</p>

  <p>“Peter, müthiş bir tahmin, bu. Beş yıllık bir ücret dondurması sonunda neler yapabileceğimizi bir düşünebiliyor musun? Ya onlar ya biz, Peter. Batı dünyasının büyük sanayi devletlerinden biri olabiliriz yine. Büyük Britanya! Yine görebiliriz o günleri.”</p>

  <p>“Neymiş onlar, Peter?”</p>

  <p>“Kingston Parker ile Magda Altmann'ın öldürülmeleri neden gerekiyordu?”</p>

  <p>Steven kardeşinin yüzüne bakarken ağzı da bir karış açılmıştı. “Hayır, “ diye başını salladı. “Böyle bir şey yok.”</p>

  <p>“... ve Baron Altmann'ı işkenceyle öldürtmek gerekli miydi?”</p>

  <p>“Onu ben yapmadım... evet, yapıldı. Yani yapıldığını biliyorum ama benim hiçbir ilgim olmadı o işte, Peter. Cinayetle en azından. Peki peki, yapılacağını biliyordum...” Susup sessizce ikiz kardeşinin yüzüne baktı.</p>

  <p>“Yeniden başla, Steven. Hepsini anlat...”</p>

  <p>“Yapamam, Peter. Neler olacağını bilmezsin...”</p>

  <p>Peter, Purdey tüfeğinin emniyetini çevirdi. Mekanizmanın sesi sessizliği yırtmıştı. Steven Stride bir adım gerileyip gözlerini kırpıştırarak kardeşine baktı.</p>

  <p>“Tanrım! Bunu yapabilirsin!”</p>

  <p>“Aaron Altmann'ı anlat bana.”</p>

  <p>“Bir sigara daha içebilir miyim?”</p>

  <p>Peter başını sallayınca Steven titreyen parmaklarla yaktı sigarasını.</p>

  <p>“Anlatmaya başlamadan önce durumu açıklamalıyım.”</p>

  <p>“Açıkla bakalım.”</p>

  <p>“Beni örgüte aldıklarında... .”</p>

  <p>“Steven bana yalan söyleme, sen Halife'sin.”</p>

  <p>“Hayır, Peter. Yanılıyorsun. Bir zincirdir bu. Ben Halife'nin zincirinde bir baklayım. Halife değilim.”</p>

  <p>“Halife'nin bir parçasısın şu halde?”</p>

  <p>“Yalnızca zincirde bir bakla, “ diye Steven şiddetle itiraz etti.</p>

  <p>“Anlat öyleyse.” Peter silahı hafifçe oynatarak kardeşinin dikkatini üstüne çekti.</p>

  <p>“Uzun zamandır tanıdığım biri var. Daha önce de birlikte çalışmıştık. Benden çok daha etkili ve zengin biri. Birdenbire olmuş bir şey değil bu. Uzun yıllar süren konuşmaların ve tartışmaların sonunda gelişti. İkimiz de iktidarın bunu kullanma yeteneği olmayan insanlara geçmiş olmasından yakınıyorduk...”</p>

  <p>“Politik ve ideolojik duygularını biliyorum, bunlara girmeye gerek yok.”</p>

  <p>“Pekâlâ. Bu adam bir gün bana Batı dünyası siyasal ve sanayi liderlerinin iktidarı buna layık kişilerin eline vermeyi amaçlayan bir örgütüne katılıp katılmayacağımı sordu.”</p>

  <p>“Kimdi bu adam?”</p>

  <p>“Peter, bunu sana söyleyemem.”</p>

  <p>“Söylemekten başka seçeneğin yok.” İki kardeş uzun bir süre göz göze bakıştılar, sonunda Steven pes etti.</p>

  <p>“Adı...” Steven özgür dünyanın nükleer yakıt, altın ve değerli taşlar ihtiyacının büyük bir kısmını karşılayan büyük bir madenler grubu sahibinin adını söyledi.</p>

  <p>“Şu halde 070 uçağı işi başarılı olsaydı Güney Afrika'daki şimdiki hükümet yerine o başa geçecekti, öyle mi?” Steven başını salladı.</p>

  <p>“Pekâlâ, devam et.”</p>

  <p>“O da benim gibi alınmıştı örgüte. Ancak onu kimin aldığını bilmiyorum. Ben de istenen birini alacaktım, ancak benim seçtiğim kişiyi de yalnız ben bilecektim.</p>

  <p>Zincirin her baklası yalnız üstündekini ve altındakini tanıyacaktı...”</p>

  <p>“Peki ya Halife?”</p>

  <p>“Onun kim olduğunu bilen yok.”</p>

  <p>“Ama o seni tanıyor olmalı.”</p>

  <p>“Elbette.”</p>

  <p>“Şu halde Halife'ye bir mesaj göndermenin yolu vardır. Örneğin yeni bir üye bulduğun zaman gerekli bilgiyi yukarıya iletiyorsundur. Senden bir şey istendiğinde de seninle bağlantı kurma yolu olmalı.”</p>

  <p>“Var.”</p>

  <p>“Nasıl?”</p>

  <p>“İnsaf Peter, bu benim canımdan daha değerlidir.”</p>

  <p>“Pekâlâ, buna sonra geliriz, bana şimdi Aaron Altmann'dan söz et.”</p>

  <p>“O bir felaketti. Ben örgüte almak için Aaron'u seçmiştim. Tam da ihtiyacımız olan insandı. Kendisini yıllardır tanıyordum. Gerektiği zaman çok sert olabileceğini biliyordum. Böylece yaklaştım kendisine. Önceleri çok hevesli görünüp ağzımdan bilgi almaya çalıştı. Halife'nin nasıl çalıştığını öğrendi.</p>

  <p>Böylesine önemli bir adamı örgüte almaktan mutluydum. Altmann örgüte yirmi beş milyon dolar sağlayacağını söyleyince durumu Halife'ye bildirdim. Baron Altmann'ı kandırmak üzere olduğumu belirttim.”</p>

  <p>Steven heyecanlı bir hareketle susup sigarasını yere attı, topuğu ile ezdi.</p>

  <p>“Sonra ne oldu?”</p>

  <p>“Halife'den hemen cevap geldi. Aaron Altmann'la ilişkiyi derhal kesmem isteniyordu. Çok tehlikeli olabilecek birini seçmiş olduğumu anladım. Sen şimdi bana onun Mossad'dan olduğunu söylüyorsun. Ben bunu bilmiyordum, ama Halife biliyor olmalıydı. Ben söyleneni yapıp Altmann'ı bıraktım... dört gün sonra da kaçırıldı. Bu konuyla hiçbir ilgim olmadı, Peter. Yemin ederim. Adamdan çok hoşlanmıştım. Ona hayrandım...”</p>

  <p>“Ama kaçırıldı ve işkence edildi. Bunu Halife'nin yaptığını ve bundan da senin sorumlu olduğunu biliyordun kuşkusuz.”</p>

  <p>“Evet, “ dedi Steven hiçbir kaçamağa gerek duymadan. Peter kardeşine bu davranışı için hayranlık duymaktan alamadı kendini.</p>

  <p>“Halife hakkında verdiğin bilgiyi Mossad'a iletip iletmediğini öğrenmek için işkence ettiler, “ dedi Peter.</p>

  <p>“Bilmiyorum ama öyle olduğunu tahmin ederim.”</p>

  <p>“Aaron Altmann hakkında bildiklerim gerçekse kendisinden bu bilgiyi alamamışlardır.”</p>

  <p>“Alamadılar. Çelik gibi bir insandı. Sonunda sabırları taşmış olacak ki o hale getirdiler adamı. Halife konusunda ilk kez o zaman düşkırıklığına uğradım.”</p>

  <p>Peter öfkeyle bağırana kadar bir süre ikisi de sustular.</p>

  <p>“Steven, ne berbat bir işe karıştığını görmüyor musun?” Steven cevap vermedi.</p>

  <p>“Görmedin mi bu kadarını? Daha ilk baştan anlamadın mı bunu?”</p>

  <p>“Başlarda hiçbir şey anlamadım. Batı dünyasının bütün hastalıkları için tam bir çözüm olarak görünüyordu. Bir kere karıştıktan sonra da insan ekspres trene binmiş gibiydi. İnmek olanaksızdı.”</p>

  <p>“Pekâlâ, şu halde Rambouillet yolunda beni öldürmeye kalkıştın sonra?”</p>

  <p>“Kesinlikle hayır!” Steven gerçekten şaşırmıştı. “Sen benim, kardeşimsin...”</p>

  <p>“Halife bunu benim kendisinden intikam almak isteyen Aaron'un dul karısına fazla yaklaşmamam için yaptı.”</p>

  <p>“Sana yemin ederim ki bu konuda hiçbir şey bilmiyorum. Bunu Halife yapsaydı herhalde bana söylemeyecekti.” Steven artık yalvarıyordu. “Bana inanmalısın, Peter.”</p>

  <p>Peter kararlılığının yumuşadığını hissediyordu, ancak bu adamın kardeşi olduğunu, yaşamı boyunca kendisini çok sevdiğini düşünmemesi gerekirdi şimdi.</p>

  <p>“Halife için bundan sonra ne yaptın?” diye sordu sesine herhangi bir yumuşaklık katmadan.</p>

  <p>“Bundan sonra hiçbir... .”</p>

  <p>“Steven, bana yalan söyleme!” Peter'in sesi kamçı şaklaması gibiydi. “Prens Hasid Abdül Hayik konusunu biliyordun.”</p>

  <p>“Pekâlâ, onu da ben düzenledim. Halife bana ne yapmam gerektiğini söyledi, ben de yaptım.”</p>

  <p>“Ondan sonra Melissa Jane'i kaçırttın ve parmağını...”</p>

  <p>“Hayır, Peter, hayır!” Steven ağlamaklıydı.</p>

  <p>“Beni Kingston Parker'i öldürmeye zorlamak için...”</p>

  <p>“Hayır, Peter! Asla!”</p>

  <p>“Sonra da Magda Altmann'ı öldürmem...”</p>

  <p>“Peter, sana yemin ederim. Melissa Jane işini hiç bilmiyorum, onu kendi kızımmış gibi severim. Bunu biliyorsun. Bunu Halife'nin yaptığını bilmiyordum.”</p>

  <p>Steven çılgıncasına yalvarıyordu şimdi.</p>

  <p>“Bana inanman gerek. Böyle bir şeyin yapılmasına izin vermezdim bilmiş olsaydım.</p>

  <p>Korkunç bir şey bu!”</p>

  <p>Peter gözlerindeki acımasız masmavi parıltıyla seyrediyordu kardeşini.</p>

  <p>“Melissa Jane ile bir ilgim olmadığını kanıtlamak için istediğin her şeyi yapmaya hazırım. Ne istersen, Peter. Bunu sana kanıtlayacağım, yemin ederim.”</p>

  <p>Steven Stride'in kaderi ve içtenliği kuşkusuzdu. Yüzünde renk diye bir şey kalmamıştı. Dudakları mermer beyazına dönüşmüş titriyordu.</p>

  <p>Peter silahı kardeşine uzattı.</p>

  <p>“Başın belada, Steven.” Bundan sonra Steven'in hiç çekinmeden kendini ellerine teslim etmesine ihtiyacı vardı. Yapmak zorunda olduğu şeyi silah tehdidi altında yapamazdı.</p>

  <p>Steven bunu anladığı için silahı indirdi. Parmağıyla emniyet düğmesini itti, tüfek ikiye kırıldı. Çifte namludan mermileri çıkarıp ceketinin cebine koydu.</p>

  <p>Son birkaç dakikanın etkisiyle hâlâ titreyen bir sesle, “Eve gidelim, “ dedi.</p>

  <p>“Sert bir viski içmem gerek...”</p>

  <p>Steven'in çalışma odasında şöminede iri bir kütük yanıyordu. Şöminenin çevresindeki ahşap direkler İkinci Dünya Savaşı'nda bombalanmış bir on altıncı yüzyıl Alman kilisesinin mihrabından, İspanyol bir kaçakçı tarafından getirilmişti. Şöminenin karşısında kurşunlu ve renkli camlı bir cumba gül bahçesine bakıyordu. Diğer iki duvar silme eski kitapla doluydu. Eski kitap toplamak iki kardeşin ortak tutkularıydı.</p>

  <p>Steven sırtını ateşe vermiş elindeki içki kadehini yudumlarken Peter de karşısındaki koltuğa ayak ayak üstüne atıp oturmuştu. Elleri ceplerinde, gözleri ise düşünceli bir tavırla önündeki ateşteydi.</p>

  <p>“Halife'nin hazinesine sen ne verdin?” diye sordu.</p>

  <p>“Aaron Altmann'la aynı sınıftan olmadığım için beş yılda beş milyon dolar ödemeyi taahhüt ettim.”</p>

  <p>“Şu halde ulusal sınırlan aşan bir örgütün varlığını düşünmeliyiz. Her ülkede güçlü insanlar, her biri büyük paralar veriyorlar... hemen hemen sınırsız bir bilgi ve etki...”</p>

  <p>Steven başını sallayarak koyu renkli viskisinden bir yudum daha aldı.</p>

  <p>“Her ülkede bir kişi olduğunu düşünmek için de bir neden yok. İngiltere'de bir düzine, Batı Almanya'da bir düzine, Birleşik Devletler'de elli kişi...”</p>

  <p>“Olabilir, “ dedi Steven.</p>

  <p>“Şu halde Halife bu ülkedeki başka bir zincir aracılığıyla Melissa Jane'i kaçırtabilirdi.”</p>

  <p>“Bu işle hiçbir ilgim olmadığına inanmalısın, Peter.”</p>

  <p>Peter kardeşine aldırış etmeden yüksek sesle düşünmeye devam etti.</p>

  <p>“Halife'nin bir kişi olmayıp bir kurucular heyeti olması da mümkün.”</p>

  <p>“Sanmıyorum. .” Steven duraksadı. “ Bir kişi olduğu hakkında güçlü bir izlenim edindim. Bir komitenin böyle kararlı ve hızlı bir eyleme girebileceğini sanmam.</p>

  <p>Halife'yi ancak beni örgüte alan insanla konuştuğumu unutmamalısın. Yine de epey uzun ve derinlemesine konuştuk. Beni tümüyle tatmin etmeyen bir işe beş milyon yatıracak değildim. Hayır, bizim için karar verecek bir tek kişiydi... ancak kararlar hepimizin çıkarına olacaktı.”</p>

  <p>“Ama zinciri oluşturan insanların her karardan haberleri olacağı konusunda bir garanti verilmedi, değil mi?”</p>

  <p>“Elbette ki, hayır. Çılgınlık olurdu bu. Başarının anahtarı güvenlikti.”</p>

  <p>“Daha önce hiç tanımadığın, kimliğini senden saklayan birine güveniyorsun demek, kendisine büyük paralar verebiliyorsun ve bildiğimiz kadarıyla dünyanın kaderini onun ellerine bırakabiliyorsun, öyle mi?”</p>

  <p>Steven sözcüklerini arar gibiydi. “Halife'nin hepimizi büyüleyen bir havası var.</p>

  <p>Beni örgüte alan insan...” Peter, Steven'in az önce söylediği adı tekrarlamaktan kaçınmasında Halife'nin etkisinin ne denli büyük olduğunun kanıtını görüyordu,</p>

  <p>“... kararlarına saygı duyduğum biridir. O inanmıştı, bu da benim inanmamda yardımcı oldu.”</p>

  <p>“Peki şimdi ne düşünüyorsun?” diye sordu Peter. “Hâlâ inanmış durumda mısın?”</p>

  <p>Steven viskisini bitirdi, sinirli bir hareketle bıyıklarını düzeltti.</p>

  <p>“Haydi, Steven.”</p>

  <p>“Halife'nin düşüncesinin doğru olduğuna inanıyorum... Kurallar değişti, Peter.</p>

  <p>Biz bildiğimiz kadarıyla dünyanın selameti için çarpışıyorduk. Yeni ahlaklılık...”</p>

  <p>Gidip bir kadeh daha doldurdu.</p>

  <p>“Şimdiye kadar bir elimiz arkamızda bağlıydı ve bu arada Kızıllarla Üçüncü Dünya'nın üyeleri ve aşırı sol savaşta iki ellerini kullanabiliyorlar ve her ikisinde de birer bıçak taşıyorlardı. Halife bizim zincirlerimizi çözdü.”</p>

  <p>“Peki fikrini neden değiştirdin öyleyse?”</p>

  <p>“Fikir değiştirdiğimi sanmıyorum.” Steven kardeşine döndü. “Yine de bunun doğru olduğuna inanıyorum...”</p>

  <p>“Ama?” diye Peter ısrar etti.</p>

  <p>Steven omuzlarını silkti. “Aaron Altmann'ın öldürülmesi, Melissa Jane'in parmağının kesilmesi... ve Halife'nin yaptırdığına inandığım diğer eylemler.</p>

  <p>Bunlar ortak yarar için değillerdi. Bunlar Halife'nin kişisel güvenliğini korumak ya da gem vurulmayan iktidar hırsını tatmin etmek için yapılmış eylemlerdi.” Steven başını salladı yine. “Halife'nin soylu ve kendini davaya adamış bir insan olduğuna inanıyorum, ancak yaptığı bazı işlerde soyluluktan eser yok. Adi bir suçluymuş gibi davranıyor. Kendini yüceltmek için çalışıyor.</p>

  <p>Halife kavramına inanıyorum, ama artık yanlış adamı seçtiğimizi biliyorum. Kendi ellerine verdiğimiz güçle bozduk o insanı.”</p>

  <p>Peter başını bir yana eğmiş dikkatle dinliyordu kardeşini.</p>

  <p>“Pekâlâ Steven, Halife'nin bir Tanrı olmadığını... kendi çıkarlarını düşünen hırslı biri olduğunu anlamış bulunuyoruz artık.”</p>

  <p>“Evet, ne yazık ki öyle.” Steven'in yakışıklı yüzü pişmanlık doluydu. “Halife sandığım insan değilmiş.”</p>

  <p>“Şimdi onun kötü, gerçekten kötü olduğuna inanıyor musun?”</p>

  <p>“Evet, inanıyorum. Ama ne olur başta inandığım kişi olsaydı!”</p>

  <p>Peter bunu anlayabilirdi.</p>

  <p>“Bu çılgın dünyamızın böyle bir insana ihtiyacı vardı...” diye Steven acı bir sesle devam etti. “Bize ne yapmamız gerektiğini söyleyecek güçlü bir insan. Ben bunun Halife olduğunu sanıyordum. Bunun o olmasını öylesine çok istiyordum ki.”</p>

  <p>“Öyleyse şimdi artık Halife'nin o adam olmadığını kabul ediyorsun demek?”</p>

  <p>“Evet. Ama öyle bir insan çıktığı takdirde sorgusuz sualsiz onu izlerim yine.”</p>

  <p>“Melissa Jane işiyle ilgin olmadığını kanıtlamak için bana elinden geleni yapacağını söylemiştin. Halife'yi ortadan kaldırmama yardım eder misin?”</p>

  <p>“Evet.” Steven hiç duraklamamıştı.</p>

  <p>“Ama bunun için yaşamını tehlikeye atman gerekebilir.”</p>

  <p>“Biliyorum. Halife'yi senden iyi tanırım.”</p>

  <p>Peter kardeşine duyduğu sevgiye şimdi hayranlık eklendiğini görerek sevindi.</p>

  <p>Steven'de bir erkeğin sahip olması gereken her nitelik vardı. Güçlüydü, yürekliydi ve akıllıydı, belki tek kusuru da hepsinde aşırıya kaçmasıydı.</p>

  <p>“Ne yapmamı istersin, Peter?”</p>

  <p>“Halife ile yüz yüze konuşmanı istiyorum.”</p>

  <p>“Olanaksız bu.”</p>

  <p>“Ama ona haber iletebildiğini söylemiştin.”</p>

  <p>“Evet, ama Halife böyle bir şeye razı gelmez.”</p>

  <p>“Steven, Halife'nin bugüne kadar gösterdiği tek zayıf noktası nedir?”</p>

  <p>“Hiçbir zayıf noktasını göstermemiştir.”</p>

  <p>“Hayır gösterdi.”</p>

  <p>“Neymiş o?”</p>

  <p>“Kimliğini ve güvenliğini korumaktaki saplantı. Bu tehlikeye girdiği takdirde hemen adam kaçırmaya, işkenceye ve cinayete başvuruyor.”</p>

  <p>“Eğer ona kimliğinin tehlikede olduğu haberini uçurabilirsen. Biri, bir düşmanı güvenlik perdesini yırtmış ve yanına yaklaşmakta başarılı olmuş dersen...”</p>

  <p>Steven bu öneriyi uzun uzun düşündü.</p>

  <p>“Çok şiddetli bir tepki gösterir, “ dedi sonunda. “Ama yalan söylediğimi öğrenmesi uzun sürmez. Gözünden düşmüş ve az önce de söylediğin gibi geçerli bir neden olmadan hayatımı tehlikeye atmış olurum.”</p>

  <p>“Ama bu yalan değil ki. Halife'ye yakın bir Mossad ajanı var. Hem de çok yakın.”</p>

  <p>“Bunu nerden biliyorsun?”</p>

  <p>“Sana söyleyemem. Ama bilgi doğru. Ajanın şifre adını bile biliyorum. Sana bu bilginin doğru olduğuna yemin edebilirim.”</p>

  <p>“Şu halde...” Steven yine düşünceye daldı. “... Halife zaten bundan kuşkulanmış olabileceği için benim uyarımı dikkate alabilir. Ama benden bu kimsenin adını vermemi ve bunu normal haberleşme kanallarımızdan yapmamı isteyecektir.”</p>

  <p>“Yüz yüze gelmedikten sonra konuşmayı reddedersin. Vereceğin bilginin çok önemli olduğunu, kendi güvenliğinin tehlikeye düşeceğini belirtirsin. Buna karşı tepkisi ne olabilir.”</p>

  <p>“Bildiğim adı açıklamam için bana baskı yapmak isteyeceğini tahmin ederim.”</p>

  <p>“Buna da direnirsin?”</p>

  <p>“Yüz yüze gelmeyi kabul edecektir sanırım. Söylediğin gibi başlıca saplantısı bu. Ama benimle konuşmayı göze alırsa kimliğini açıklamış olacak.”</p>

  <p>“İyi düşün, Steven. Onun kafasının nasıl çalıştığını sen daha iyi bilirsin.”</p>

  <p>Steven birkaç saniye düşündü, sonra birden yüz ifadesi değişti, sanki sancı çekiyormuş gibi dudaklarını ısırdı.</p>

  <p>“Elbette! Aman Tanrım! Adamı yüz yüze bir konuşmaya zorlarsam bir daha oradan sağ çıkamam.”</p>

  <p>“Tam üstüne bastın. Eğer karşı koyamayacağı bir yem sunarsak Halife seninle buluşmaya razı olacaktır. Ama hemen ardından seni susturmak için elinden geleni yapacaktır.”</p>

  <p>“Korkunç bir şey bu, Peter. Daha önce de söylediğin gibi şişmanım ve sağlıksızım. Halife'ye karşı koyacak durumda değilim.”</p>

  <p>“Halife seninle buluşma kararını verirken bunu göze alacaktır.”</p>

  <p>“İntihar demek olur bu.”</p>

  <p>“Ama sen az önce sert olmaya söz vermiştin.”</p>

  <p>“Sertlik başka şey, aptallık başka.”</p>

  <p>“Mesajı iletene kadar hiçbir tehlikede olmayacaksın. Halife mesajın; öğrenene kadar seni ortadan kaldırtmayı istemeyecektir. Ben de sana Halife ile buluşmaya gitmeyeceğin konusunda söz veriyorum.”</p>

  <p>“Bundan fazlasını da isteyemem sanırım.” Steven ellerini iki yana açtı.</p>

  <p>“Kendisiyle ne zaman bağlantı kurmamı istersin?”</p>

  <p>“Bunu nasıl yapacaksın.”</p>

  <p>“Küçük ilanlar sütununa bir ilan vererek.” Peter istemeye istemeye hayranlık duydu adama. Temiz, etkin ve tümüyle izlenmesi olanaksız bir yol.</p>

  <p>“İlk fırsatta yap bunu.”</p>

  <p>“Pazartesi sabahı.” Steven dikkatle süzdü kardeşini.</p>

  <p>“Ne var, Steven?”</p>

  <p>“Düşünüyordum da. Halife senin gibi biri olsaydı, Peter.”</p>

  <p>“Benim gibi mi?” Peter ilk kez olarak şaşırmıştı.</p>

  <p>“Savaşçı kral... adalet, hak ve görevini kovalamada tümüyle acımasız.”</p>

  <p>“Ben öyle değilim ki.”</p>

  <p>“Öylesin. Halife'nin olmasını istediğim kişisin. İhtiyacımız olan adamsın.”</p>

  <p>Peter, Halife'nin kendisini gözaltında bulundurduğunu tahmin ediyordu. Barones Altmann'ın öldürülmesinden sonra Halife'nin ilgisi yoğunlaşacaktı. Peter'in kendisinden beklendiği gibi hareket etmesi gerekliydi.</p>

  <p>Pazartesi sabahı ilk uçakla Brüksel'e döndü, öğle olmadan Narmco'daki masasının başındaydı. Burada da ilgi merkezini oluşturuyordu. Altmann Sanayii baş yöneticisini kaybetmişti ve çeşitli iktidar oyunları daha şimdiden başlamıştı.</p>

  <p>Peter kendisine yaklaşılmaya çalışıldıysa da kavgalardan uzakta kalmaya özen gösterdi.</p>

  <p>Salı akşamı Hilton lobisinden bir gazete aldı. Steven'in ilanı küçük ilanlar bölümündeydi.</p>
</body>
</html>
