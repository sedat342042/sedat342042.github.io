<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p><span style="text-indent: 1em;"><br /></span></p>

  <p><span style="text-indent: 1em;">“Steven bana malikânede bir de Roma döneminden kalma harabe olduğunu söylüyordu.”</span><br /></p>

  <p>“İsterseniz size gösterebilirim, ağaçlar arasında güzel bir yoldan geçilerek gidilir.”</p>

  <p>“Teşekkür ederim. Daha önce Steven'le bir iş konusunu görüşmem gerek; üçte buluşalım mı?”</p>

  <p>Kadın ellerini ceketinin ceplerine sokmuş, hiç konuşmadan yürüyordu.</p>

  <p>Çizmelerinin çamurlanmasına da aldırmıyordu. Uzun adımlarla salına salına yürürken omuzları ve başı Peter'in hemen yanı başında havada yüzüyormuş gibi etki yaratıyordu. Maliye ve sanayi çevrelerinde dünya çapında bir lider olmasaydı şahane bir model olurdu, diye düşündü Peter.</p>

  <p>Peter kadının sessizliğine saygı duyuyor, soğuk yağmur ve çürümüş yaprak kokan ormanda birlikte yürümekten zevk alıyordu.</p>

  <p>Bir kere bile durmadan tepeye çıktılar. Kadın derin soluklar alıyordu, elmacık kemikleri ortaya çıkacak biçimde yüzü kızarmıştı. Sağlığı da yerinde olmalı, diye düşündü Peter.</p>

  <p>Tepeyi çevreleyen otlarla kaplı hendeği gösterdi, “işte burası. Pek etkileyici değildir ama ben sizi önceden uyarmak istememiştim.”</p>

  <p>Kadın gülümsedi. O kısık fesatçı sesiyle, “Daha önce gelmiştim buraya, “ dedi.</p>

  <p>“Eh, iyi başladık desenize... ilk tanışmamızda ikimiz de birbirimizi aldattık...”</p>

  <p>“Paris'ten geldim, “ diye kadın açıkladı. “Benim için kolay olmadı doğrusu: Sir Steven'le olan işimi telefonda beş dakikada da halledebilirdim. Ama sizinle yüz yüze konuşmak istedim.” Steven garip bir ısrarla Peter'in o hafta sonunu Abbots Yew'da geçirmesini istemişti. Bu karşılaşmayı hazırlayan oydu demek.</p>

  <p>“Sizin gibi güzel bir kadının bana ilgi duyması beni çok mutlu etti doğrusu...”</p>

  <p>Kadın hemen kaşlarını çattı, elinin bir işaretiyle bu tür komplimanların gereksiz olduğunu belirtti.</p>

  <p>“Kısa bir süre önce Seddler Çelik Şirketi'nin Narmco bölümü size Satış Müdürlüğü teklif etti, “ dedi. Peter başını salladı. İstifası kabul edildikten sonra pek çok teklif almıştı. “İş koşulları gerçekten çok uygundu.”</p>

  <p>“Evet öyleydi.”</p>

  <p>“Belki de akademik bir yaşamı yeğlersiniz?” diye sordu kadın. Peter'in yüz ifadesi değişmediği halde boş yakalanmıştı. Kadının önde gelen bir Amerikan üniversitesinin kendisine teklif ettiği ve hâlâ bir cevap vermemiş bulunduğu Modern Askerlik Tarihi kürsüsünü bilmesi olanaksızdı.</p>

  <p>“Okumak ve yazmak istediğim bazı kitaplar var, “ dedi.</p>

  <p>“Kitaplar. Önemli bir koleksiyonunuz var. General Stride, yazdıklarınızı da okudum. İlginç bir çelişkiye sahipsiniz. Eylem insanı ve aynı zamanda siyasal ve toplumsal konularda önemli bir düşünür.”</p>

  <p>“Zaman zaman ben de şaşırıyorum.” Peter gülümsedi. “Beni anlamak gerçekten güçtür.”</p>

  <p>Kadın Peter'e aynı gülümsemeyle cevap vermedi. “Yazdıklarımızın çoğu benim inançlarıma uyuyor. Eylemci yanınıza gelince, erkek olsaydım ve sizin durumunuzda olsaydım, ben de sizin yaptıklarınızı yapardım sanıyorum.”</p>

  <p>070'den söz edilmesinden hoşlanmayan Peter birden katılaştı. Kadın yine duygularını anlamış gibiydi.</p>

  <p>“Tüm mesleğinizden söz ediyorum. General Stride, Kıbrıs'tan Johannesburg'a kadar... İrlanda da içinde olmak üzere.” Peter hafifçe rahatladı.</p>

  <p>“Narmco'nun teklifini neden kabul etmediniz?”</p>

  <p>“Reddedeceğime inanmadıkları bir biçimde teklif edildiği için. Koşullar o kadar iyiydi ki burnuma hoş olmayan bir koku gelmişti. 070 baskınından sonra elde ettiğimi sandığım üne uygun olarak görev yapmam isteneceği kanısını edinmiştim.”</p>

  <p>“Ne gibi bir ün?” Kadın soruyu sorarken harcadığı çabayla ısınan derisinin kullandığı kokuya olan etkisi... Hafifçe ezilmiş limon çiçeği ve sağlıklı olgun bir kadın kokuyordu. Peter elinde olmadan heyecanlanmıştı, uzanıp kadına dokunmak için dayanılmaz bir istek duyuyordu.</p>

  <p>“Bazı işleri kolaylaştıran bir insan, “ dedi.</p>

  <p>“Sizden ne isteyeceğini sandınız?”</p>

  <p>Peter omuzlarını silkti. “Belki de NATO'daki eski arkadaşlarına rüşvet vermek, onları Narmco ürünlerine meylettirmek belki de...”</p>

  <p>“Buna inanmak için bir nedeniniz var mıydı?”</p>

  <p>“Ben o komutanlıkta bir zamanlar karar verme yetkisi olan bir subaydım.”</p>

  <p>Kadın dönüp İngiliz kış manzarasının özel yeşiline baktı.</p>

  <p>“Altmann Sanayi ve diğer şirketlerim aracılığıyla Seddler Çelik'te ve doğal olarak Narmco'da hisse çoğunluğunun benim denetimimde olduğunu biliyor musunuz?”</p>

  <p>“Bilmiyordum, “ dedi Peter. “Ama şaşırmış olduğumu da söyleyemem.”</p>

  <p>“Narmco teklifinin gerçekte doğrudan doğruya benden geldiğini de biliyor muydunuz?”</p>

  <p>Peter bu kez cevap vermedi.</p>

  <p>“Haklıydınız, “ dedi kadın sözünü sürdürerek. “NATO'nun üst kademeleriyle, İngiliz ve Amerikan komutanlıklarıyla olan ilişkileriniz size teklif edilen o aşırı paraya değerdi. Rüşvete gelince...” Kadın birden gülümsedi. Yüzü bir anda gençleşmiş, Peter'in hiç aklına gelmeyecek olan bir sıcaklık ve neşeye bürünmüştü: “... kapitalist bir toplumda yaşıyoruz, General Stride.</p>

  <p>Komisyonlardan ve aracılık ücretlerinden söz etmeyi yeğleriz.”</p>

  <p>Peter de elinde olmadan gülümsedi.</p>

  <p>“Ancak size böyle bir teklifte bulunma ya da taşıma durumunda kalmayacağınız konusunda ben garanti verebilirim. Narmco'ya, hele üst kademesindekilere hiçbir zaman böyle bir suçlamada bulunulamaz. Hele size, hiç...”</p>

  <p>“Bu akademik bir sorun artık, “ dedi Peter. “Teklifi reddettim zaten.”</p>

  <p>“Sizinle aynı fikirde değilim, General Stride.” Kadın yere bakarken şapkasının kenarı gözlerini örtmüştü. “Neler başarmak istediğimi duyduğunuz zaman bu konuyu yeniden düşüneceğinizi umarım. Ben ilk başta sizden uzak durmakla yanlış bir adım attım. Teklifin büyüklüğünün sizi ikna edebileceğini sanmıştım. Genellikle insanlar konusunda böyle bir yanılgıya düşmem...” Başını kaldırıp erkeğe baktı, eliyle koluna dokundu. Konuşmaya devam ederken de çekmedi elini.</p>

  <p>“Kocam olağanüstü bir insandı. Çok geniş bir ileri görüşe, güce ve acımaya sahip bir insan. Bu yüzden kendisine işkence edip öldürdüler. .” Sustu, ama başını çevirmedi, gözlerini dolduran ama kenarlarından aşağı taşmayan yaşlardan utanmıyordu. Gözünü bile kırpmamıştı. Bakışlarını kaçıran Peter oldu. Kadın ancak o anda elini çekip Peter'in koluna girdi, yaklaştı, şimdi kalçası kalçasına değiyordu neredeyse.</p>

  <p>Sakin ve kontrollü bir sesle, “Yağmur yağacak, “ dedi. “Gidelim artık.” Yürümeye başladılar.</p>

  <p>“İktidarsız bir toplum çaresizce kenardan seyrederken Aaron'a öylesine işkence eden kasaplar ellerini kollarını sallaya sallaya gittiler. Bir sonraki saldırıya karşı savunmasını birer birer söküp atan bir toplum. Amerika haberalma düzenini tümüyle ortadan kaldırmış gibi, elinde kalan da güçsüz ve darmadağınık. Sizin ülkenizin kendine özgü sorunları var, Avrupa'da bizim olduğu gibi... Bu yüzden uluslararası kapsamlı bir soruna uluslararası bir yaklaşım olanaksız. Atlas iyiniyetli bir kavramdı, ancak yalnız özel durumlarda ve misilleme için kullanılması açısından sınırlıydı. Böyle bir örgütün varlığından haber alırlarsa solcular bir it sürüsü gibi saldıracaklardır onun da üstüne.” Kadın Peter'in kolunu hafifçe sıkıp zümrüt gözlerini yüzüne çevirdi. “Evet General Stride, Atlas projesini biliyorum, ama bunu nasıl bildiğimi lütfen sormayın bana.”</p>

  <p>Peter hiçbir şey söylemeden kadını romanın içine yöneltti.</p>

  <p>“Kocamın ölümünden sonra bildiğimiz dünyayı nasıl koruyabileceğimizi ve bunu yaparken bu amaçla konulan yasaların içinde nasıl kalacağımızı düşündüm. Altmann Sanayi ile epey geniş bir uluslararası haberalma örgütünü de devir almıştım...</p>

  <p>Kuşkusuz bu ticari ve sanayi amaçlarıyla kurulmuş bir örgüttü, Interpol gibi siyasal amaçlı bir suça karışmamak gibi saçma sınırlamalara tabi değildi.</p>

  <p>Öğrendiklerimi başka kanallara ilettiğim zamanlar demokrasi ve kişisel özgürlük maskesi altında bulunan ve kendi kendini yok edici düşünce biçimiyle karşılaştım. İki kere kendi terörist saldırısını önceden haber alıp yetkilileri uyardım. Ancak bana kararın suç olmadığını söylediler ve saldırı kararını vermiş olan kişiler yeni bir saldırı hazırlamakla serbest olarak sınır dışı edildiler.</p>

  <p>Dünya yeni saldırıyı beklemek zorundaydı, bunu önlemek için bir hareket yapması yasaktı. Oysa yeni bir saldırı durumunda da ya ulusal sorumluluklar ya başka düşünceler kaygısıyla...” Barones sözünü yarıda kesti. “Ama siz bütün bunları benden iyi bilirsiniz. Bu konuda çok derin görüşlerinizi yayınladınız.”</p>

  <p>“Yine de tekrar edildiğini dilemek ilginç oluyor.”</p>

  <p>“İlginç yanına daha sonra geleceğim... ama şimdi eve geldik bile.”</p>

  <p>“Gelin, “ dedi Peter. Kadını yüzme havuzunun yanına götürdü. Suyu ısıtılan havuzun üstünden dumanlar yükseliyordu, camlı duvarın ardındaki kış görüntüsüyle çelişkili tropik bitkiler vardı çevresinde.</p>

  <p>Bir salıncağa yan yana oturdular. Kadın şapkasını, eşarbını ve ceketini çıkarıp karşısındaki hasır iskemleye fırlattı, arkasındaki yastıklara yaslandı.</p>

  <p>“Sir Steven'den duyduğuma göre sizin bankaya girmenizi istiyormuş. Böylesine aranan kişi olmak epey güç olmalı.”</p>

  <p>“Ben Steven'in paraya olan saygısını paylaştığımı sanmıyorum.”</p>

  <p>“Bu kolaylıkla kapılan bir zevktir. General Stride. Bir tutku haline de dönüşebilir.”</p>

  <p>Tam o anda Stride kardeşlerin çocukları bağıra çağıra içeri daldılar, Barones'le Peter'in salıncakta oturuyor olmaları çocukları hiç etkilememişti.</p>

  <p>Steven'in en küçük oğlu dişlerindeki gümüş köprüleri göstererek sırıttı, gözlerini devire devire Melissa Jane'e fısıldar gibi bir sesle, “Je taime, ma cherie! Seviyorum seni, aman bayılıyorum! Bayıldım!” dedi. Melissa Jane oğlanı azarlayıp sırtına şiddetli bir darbe indirince çocuk havuza yuvarlandı.</p>

  <p>Barones gülümsedi. “Kızınız sizi çok koruyor...” Dönüp Peter'in yüzüne baktı.</p>

  <p>“... yoksa yalnızca kıskançlık mı?” Cevap vermeden başka bir soru daha sordu.</p>

  <p>Suda çırpman çocukların bağırışları arasında Peter yanlış duyduğunu sandı.</p>

  <p>Yüzünde hiçbir ifade belirmeden, sakin bir sesle, “Affedersiniz anlamadım, ne demiştiniz?” diye sordu.</p>

  <p>“Halife adının sizce bir anlamı var mı?”</p>

  <p>Peter düşünür gibi yaparak kaşlarını çattı, o dumanlar, arasındaki korkunç savaşın son anlarını hatırlıyordu, dumanlar, ateş ve alevler arasında kara saçlı kızın sesini. 'Öldürmeyin bizi! Halife ölmeyeceğimizi söylemişti! Halife...” Ve ondan sonra kendi tabancasından çıkan kurşunlar kızın sözlerini ağzında boğmuştu. O günden beri hep bu sözcüğü düşünür, yanlış duyup duymadığını merak ederdi. Şimdi yanlış duymadığını anlamıştı artık.</p>

  <p>“Halife mi?” diye sordu. Neden inkâr ettiğini bilmiyordu, belki de saklanması gereken önemli bir şeydi, bu kadının kişiliği ve varlığı kendisini alıp götürmediğini kanıtlama belki de... “Müslümanların bir unvanı sanırım, Muhammed'in vekili demek.”</p>

  <p>“Evet öyle.” Kadın sabırsızca başını salladı. “Dini ve sivil bir liderin unvanıdır. Ama bunun bir şifre adı olarak kullanıldığını duymuş muydunuz?”</p>

  <p>“Duymadım. Hayır, hiç duymadım. Önemli miydi?”</p>

  <p>“Bilemiyorum, benim kaynaklarım da çok karmaşık.” Susup Melissa Jane'e baktılar.</p>

  <p>Çocuk Peter'in dikkatinin kendisine çevrilmesini bekliyordu, atlama tahtasında koştu, bir kırlangıç gibi zarif bir hareketle havada uçtu, bir buçuk takla atıp suyun yüzeyini dalgalandırmadan havuza daldı. Dalmasıyla çıkması bir olmuştu.</p>

  <p>Dönüp babasına baktı.</p>

  <p>“Çok güzel bir kız, “ dedi Barones. “Benim çocuğum yok. Aaron bir erkek evladının olmasını isterdi ama olmadı.” Gözlerindeki gerçek acıyı bir anda gizleyebilmişti. Melissa Jane karşı tarafta havuzdan çıktı, kurulandıktan sonra havluyu artık iyice gelişmiş göğüslerini örtecek biçimde omuzlarına attı.</p>

  <p>Peter sakin bir sesle, “Halife?” diye tekrarladı, kadın adama döndü.</p>

  <p>“Bu adı ilk kez iki yıl önce hiç unutamayacağım koşullar altında öğrendim...”</p>

  <p>Duraksadı. “Kocamın kaçırılışı ve öldürülmesi olayını biliyorsunuz herhalde?</p>

  <p>Gerekli değilse bunu tekrarlamak istemem.”</p>

  <p>“Biliyorum.”</p>

  <p>“Kurtarmalığı benim götürüp verdiğimi de biliyorsunuzdur.”</p>

  <p>“Evet.”</p>

  <p>“Randevumuz Doğu Almanya sınırına yakın terk edilmiş bir havaalanıydı. İki motorlu bir Rus keşif uçağı ile bekliyorlardı. Hepsi de maskeli dört kişiydiler.</p>

  <p>Rusça konuşuyorlardı, dalna doğrusu ikisi Rusça konuşuyorlardı. Diğer ikisi hiç konuşmadılar. Kötü bir Rusçaydı üstelik...” Peter Barones'in Rusça ile birlikte beş yabancı dil konuştuğunu hatırladı. Orta Avrupalı bir geçmişi vardı. Peter kadının dosyasını daha dikkatle incelemiş olmayı isterdi. Kendisi küçük bir kızken babası Polonya'dan kaçmıştı. “... Uçak ve Rusça konuşmaları gerçek kimliklerini örtmek içindi kuşkusuz. Yanlarında bir süre kaldım. Yanımda kırk beş milyon İsviçre frangı vardı, büyük kupürlerle de olsa epey ağır ve havaleli olduğu için uçağa yüklenmesi kolay değildi. Polisle birlikte gelmediğimi anlayınca parayı yüklerken kendi aralarında şakalar yapmaya başladılar. Halife sözcüğünü İngilizce biçimiyle kullanıyorlardı. Örneğin biri, 'O yine haklıydı, dedi, diğeri buna cevap olarak, 'Halife her zaman haklıdır, ' dedi. Belki de sözcüğün bu İngilizce kullanımı benim bunu hatırlamama neden olmuştur...” Kadın yine sustu, yeşil gözlerinde çıplak bir acı seziliyordu.</p>

  <p>“Polise söylediniz mi?” Kadın başını salladı.</p>

  <p>“Hayır. Nedenini bilmiyorum. O dakikaya kadar o kadar beceriksiz davranmışlardı ki. Çok kızgın, kederli ve şaşkındım. Hatta onları kendim avlayacağımı da düşünmüş olabilirim, elimdeki tek ipucu da buydu.”</p>

  <p>“Sözcüğü yalnızca o zaman mı duydunuz?” Kadın buna hemen cevap vermedi.</p>

  <p>Çocuklara baktılar bir süre böylesine bir çevrede, kahkahalar arasında kötü şeyler düşünmek hayal gibi geliyordu.</p>

  <p>Barones cevap vermediği zaman sözü başka bir yöne değiştirmiş bulunuyordu.</p>

  <p>“Uluslararası terörizmde bir duraklama olmuştu. Amerikalılar Küba anlaşması ve sıkı havaalanı aramalarıyla uçak kaçırma olaylarının önünü almış görünüyorlardı.</p>

  <p>Sizin bu ülkede İrlanda teröristlerine karşı aldığınız önlemler, Entebbe baskını ve Mogadişu'da</p>

  <p>Almanların baskınları büyük zaferler olarak alkışlandı. Herkes sonunda uçak kaçırma olaylarının bastırılmış olmasından dolayı kendini kutluyordu. Araplar da Lübnan'da savaşla ve kendi aralarındaki rekabet çatışmalarıyla uğraşmaktaydılar. Geçici bir şeydi ama. .” Kadın başını salladı. “Ancak terörizm büyüyen bir sanayidir. Riskleri büyük boyutlu bir film yapımını desteklemekten daha azdır. Yapılan araştırmalara göre yüzde altmışlık bir başarı olasılığında sermaye yatırımı az, para ve reklam açısından kâr çok büyük, elde edilebilecek güç ise paha biçilmezdir.” Kadın yine gülümsedi, ama bu kez yüzünde neşe ya da sıcaklık yoktu. “Her işadamı size bunun emtia piyasasından daha iyi olduğunu söyleyecektir.”</p>

  <p>“Aleyhine söylenebilecek tek şey başında amatörlerin bulunması, “ dedi Peter. “Ya da nefretle gözleri körleşmiş ve sınırlı hedefler ya da dar çıkarlarla felce uğramış profesyonellerin.”</p>

  <p>Kadın salıncağın üstünde erkeğe dönüp uzun bacaklarını çenesinin altına çekti.</p>

  <p>“Bu konuda benden ilerisiniz, Peter.” Sözünü ortada kesti. “Özür dilerim.</p>

  <p>General Stride, demek çok uzun oluyor, üstelik içimde sizi uzun zamandır tanıyormuşum gibi bir duygu var. Adım Magda'dır, bana lütfen adımla hitap eder misiniz?”</p>

  <p>“Teşekkür ederim, Magda.”</p>

  <p>“Evet.” Kadın konuşmayı bıraktığı yerden sürdürdü. “İş amatörlerin elinde... ama hep böyle kalamayacak kadar da kârlı.”</p>

  <p>“Ve Halife işin içine giriyor, “ diye gülümsedi Peter.</p>

  <p>“İşittiğim fısıltılar hep böyleydi: genellikle bir ad söylenmiyordu. Atina'da, Amsterdam'da, Doğu Berlin'de ya da Aden'de bir toplantı... Halife adını ancak bir kere daha duydum. Böyle bir insan varsa bu dünyanın en zengin insanı olmalı ve kısa zamanda en güçlüsü olacaktır.”</p>

  <p>“Bir insan mı?”</p>

  <p>“Bilmiyorum. Belki de bir grup... hatta belki de bir hükümet, Rusya, Küba, bir Arap ülkesi. Kim bilir?”</p>

  <p>“Peki amaçları?”</p>

  <p>“Önce para. Siyasal hedefleri ele geçirmek için servet, ardında da güç, çıplak güç. Ama bu benim tahminim, bir tek geçmiş deneye dayanan tahmin. Şimdi aralarında Opec'in ve benim bulunduğum kurbanlarının sağladıkları paralarla büyük servete kavuşmuş durumdalar. Şimdi bu kişi ya da kişiler siyasal hedeflere yöneldiler. Önce epey yumuşak ve olgun bir hedef. Güçlü müttefikleri tarafından savunulmayan ırkçı bir Afrikalı azınlık hükümeti. Eylem başarılı olmalıydı.</p>

  <p>Birkaç kişinin yaşamı pahasına koskoca bir ülkeyi, hem de madenler bakımından zengin bir ülkeyi ele geçireceklerdi. Büyük ödülü alamasalar bile teselli ödülü kırk ton altındı. İyi bir işti bu, Peter. Başarılı olmalıydı. Başarılıydı da.</p>

  <p>Batılı ülkeler kurbanlara baskı yapıp koşulları kabul etmeye zorlamışlardı...</p>

  <p>Bir denemeydi bu ve bir kişi olmasaydı başarıya ulaşacaktı.”</p>

  <p>“Korkuyorum, “ diye mırıldandı Peter. “ Yaşamımda ilk kez korkuyorum.”</p>

  <p>“Ben de, Peter. Aaron'u ele geçirdikleri o gece ettikleri telefondan beri... ve daha çok öğrendikçe daha çok korkuyorum.”</p>

  <p>“Bundan sonra ne olacak?”</p>

  <p>“Bilemiyorum... ama seçtiği adda bile bir megalomanlık var.” Magda ellerini iki yana açtı. “... Böyle bir yola girmiş bir insanın kafasından geçenleri bilemeyiz.</p>

  <p>Belki de yaptıklarının insanlığın yararına olduğuna inanıyordur. Belki de korkunç bir servet elde ederek zenginlere saldırmayı, evrensel zorbalıkla zorbayı ortadan kaldırmayı, insanlığı korkuya tutsak ederek kurtarmayı umuyordur. Belki de dünyanın kötülüklerini kötülük ve adaletsizlikle düzelteceğini umuyordur.”</p>

  <p>Kadın bir kez daha dokundu Peter'in koluna. Peter o uzun parmakların böylesine kuvvetli olmalarını beklemiyordu. “Onu bulmama yardım et bana, Peter. Elimdeki her şeyi onu bulmak için vermeye hazırım. Denetimimde olan tüm para ve etkinlik senin elinde olacak.”</p>

  <p>“Yaralı bir kadın tutukluyu öldürdüm diye mi beni seçiyorsun? Bonservisim bu mu?” Magda erkekten hafifçe geri çekildi, çekik gözleriyle yüzüne baktı, omuzları kamburlaştı.</p>

  <p>“Pekâlâ, biraz da bu yüzden, “ dedi. “Ama çok az. Senin yazdıklarını okudum, seni çok titizlikle incelediğimi anlamış olmalısın. Bulabileceğim en iyi insanın, son olarak da kendini bu işe verdiğini kanıtladın. Halife'yi bulup ortadan kaldıracak güç, akıl ve acımasızlığa sahip olduğunu biliyorum. Bizi ve bildiğimiz dünyayı yok etmeden önce. “</p>

  <p>Peter kendi içine bakıyordu. Canavarın bin başı olduğunu ve kestiği her baş yerine bin yeni başın büyüyeceğini biliyordu... ancak canavarın tam biçimini şimdi görebilmiş gibiydi, henüz pusudaydı, açığa çıkmamıştı ama yine de tek bir başı olduğu anlaşılıyordu. Hatta belki de ölümlüydü.</p>

  <p>“Bana yardım edecek misin, Peter?”</p>

  <p>“Edeceğimi biliyorsun. Başka bir seçeneğim yok.”</p>

  <p>Magda karlardan yansıyan parlak güneş ışığının altında akan bir su zarafetiyle uçuyor, dönüşlerinde arkasında karlar uçuşuyor, birbirine bağlı zarif hareketlerle bale yaparmış gibi kayıyordu.</p>

  <p>Peter aralarındaki açıklığı daha fazla açmamaya gayret ederek arkasından kaymaktaydı. Ancak kadının inceliğine sahip olmadığından her dönüşte Magda biraz daha açıyordu aralarını. Ormana girdiklerinde yüz metre ilerdeydi.</p>

  <p>Daracık köşelerden hızla geçerken ayakları altındaki buzlar çatırdıyordu.</p>

  <p>Magda hep ilerdeydi, uzun bacakları üzerinde gümüş bir ok gibi, sımsıkı kalçaları dönemeçlerde dengeli bir biçimde sallanıyor, kahkahalarla gülerken hızı biraz daha artıyordu. Bu ancak çocuklukta edinilmiş bir ustalık diye düşündü Peter. Sonra kadının Polonyalı olduğunu öğrendi, herhalde daha anasının memesini emerken kaymaya başlamıştı.</p>

  <p>Magda kendisini dar yolun alt başında bekliyordu. Gözlüğünü alnına itmiş, eldivenlerini çıkarmıştı, kayak sopalarını karın içine gömmüştü.</p>

  <p>“Buna ne kadar ihtiyacım olduğunu bilemezdin.” O sabah özel Lear jet uçağıyla Zürih'e gelmişti. Peter de Brüksel'den Swissair ile gelmiş, birlikte arabayla kayak yerine çıkmışlardı. “Ne istiyorum, biliyor musun, Peter?”</p>

  <p>“Söyle.”</p>

  <p>“İstediğimi yapabilmek için bir ay, tam otuz gün tatilim olsun isterdim. Diğer insanlar gibi olmak, sıradan bir insan olmak ve bir an bile suçluluk duymamak.”</p>

  <p>Abbots Yew'de karşılaşmalarından sonra geçen altı hafta içinde Peter kadını üç kere görebilmişti. Çok kısa ve hiç de tatmin edici olmayan karşılaşmalar, diye düşündü.</p>

  <p>Bir kere Brüksel'deki Narmco merkezindeki yeni bürosunda, bir kere Magda'nın Paris dışındaki evi La Pierre Benite'de, ki o zamanda yirmi konuk daha vardı.</p>

  <p>Üçüncü kere de Brüksel'den Londra'ya uçarken Lear jetinin zevkle döşenmiş kabininde.</p>

  <p>Halife'nin bulunmasında pek ilerleme kaydetmiş olmamalarına karşın Peter aklına gelen çeşitli yerlere oltalarını sarkıtmış bekliyordu.</p>

  <p>Üçüncü buluşmalarında Peter kadına özel güvenlik programını yeniden gözden geçirmesi gerektiğini söylemişti. Daha önceki koruyucularını değiştirmiş, yerlerine adamlarını kendi eğiten bir İsviçre güvenlik ajansının memurlarını yerleştirmişti. Ajansın müdürü eski ve güvendiği bir dostuydu.</p>

  <p>Bu buluşmalarının nedeni Peter'in durum konusunda Magda'ya rapor vermek istemesiydi. Ancak karları görünce dayanamamışlardı.</p>

  <p>“Ortalığın kararmasına daha iki saat var, “ dedi Peter. Köy kilisesinin kulesindeki saat ikiyi gösteriyordu. “Rheinhorn'a kadar kaymak ister miydin?”</p>

  <p>Magda ancak bir an duraksadı. “Dünyanın döneceğinden eminim.” Dişleri bembeyazdı. “İki saat bekler kuşkusuz.”</p>

  <p>Peter kadının inanılmayacak saatlerde çalıştığını öğrenmişti: sabah daha dünya uyurken işinin başındaydı ve Capucines Bulvarı'ndaki Altmann Sanayi binası boşaldıktan çok sonra bile onun en Qst kattaki çalışma odasında ışık yanardı. Zürih'ten arabayla gelirken bile yazışmaları gözden geçirmiş, sekreterlerinden birine mektuplar dikte ettirmişti. Peter vadinin öte yanındaki dağ evinde iki sekreterin kendisini beklemekte olduklarından emindi. Teleks açık olarak Magda'yı beklerdi.</p>

  <p>“Ölmek için çalışmakta daha başka yollar da var.” Kadının bu inatçılığı birden sabrını taşırmıştı Peter'in, yüzij son kaymadan sonra kızarmış ve gözleri parlamakta olan kadın güldü.</p>

  <p>“Haklısın, Peter. Bunu sık sık hatırlamam için seni yanımdan ayırmamalıyım.”</p>

  <p>“Altı haftadır ilk kez aklı başında bir söz ettin işte.” Peter Magda'nın kendisinin hazırladığı güvenlik planlarına muhalefetini kastediyordu. Alışılmış yaşama biçimini değiştirmesini istemişti; kadının yüzünde bir gülümseme dolaşıyordu ama bakışlan ölesiye ciddiydi.</p>

  <p>“Kocam bana bir miras bıraktı... yerine getirmem gereken bir görev. Bir gün bunu sana anlatabilirim... ama şimdi yalnızca iki saatimiz var.”</p>

  <p>Hafifçe kar yağmaya başlamıştı, köye dönerlerken güneş de kayaların ve karların ardında kayboldu. Zengin eşyalarla dolu mağazaların ışıkları yanıyordu. Magda ile Peter kayaklarını omuzlarında taşıyan, neşeli renklere bürünmüş bir kalabalığın arasındaydılar.</p>

  <p>“Kurtlarımdan bir süre için bile olsa kurtulmak rahatlatıcı bir şey.”</p>

  <p>Kurtları Peter'in bulduğu koruyuculardı. Magda'yı yürüyerek ya da ikinci bir arabada izleyen sessiz ve dikkatli kişiler. Çalışırken odasının dışında beklerler, diğerleri de uyurken evde nöbet tutarlardı.</p>

  <p>Ancak o sabah Peter'e, “Bugün yanımda Olimpiyatlar'da atıcılıktan altın madalya almış birinin olacağından kurtlarımı istemiyorum, “ demişti.</p>

  <p>Narmco 9 milimetrelik parabellum tabancası üretiyordu. 'Kobra' adı verilen tabancayı sabah yeraltındaki atış alanında deneyen Peter silahtan pek hoşlanmıştı. Kendisinin alıştığı Walther'den daha hafif ve düz olduğu için taşınması ve saklanması daha kolaydı. Tabancayı örnek olarak taşımak için bir ruhsat almakta güçlük çekmemişti. Her uçuştan önce havayollarına vermek gerekliliğine karşın omuz kılıfında taşınması çok rahattı.</p>

  <p>İlk başlarda kendini bir tiyatro oyuncusu gibi aşırı dramatik hissetmiş, ancak biraz düşününce Halife'nin izlerini kovalamanın pek öyle tehlikeden uzak bir şey olmadığını anlamıştı.</p>

  <p>Şimdi iyice alışmıştı silaha, kolunun altındaki biçim ve ağırlığının farkında bile değildi.</p>

  <p>“Susuzluktan ölüyorum, “ dedi Magda. Kayaklarını kara saplayıp içinden neşe ve sıcaklık taşan kahvelerden birine girdiler.</p>

  <p>Gençlerle dolu bir masanın kenarına ilişip birer kadeh sıcak Glilwein ısmarladılar.</p>

  <p>Dört kişilik bir orkestra dans müziği çalıyordu, masa arkadaşları dansa kalktılar.</p>

  <p>Peter meydan okurcasına kaşlarını kaldırdı. “Hiç kayak ayakkabısıyla dans etmiş miydin?” diye sordu Magda.</p>

  <p>“Her şeyin bir ilki vardır.”</p>

  <p>Kadın her şeyi yaptığı gibi kendini tümüyle vererek dans ediyordu, vücudu güçlü, sert ve incecikti.</p>

  <p>Köyün ardındaki dar yoldan geçip dağ evinin çevresindeki duvara gömülü elektrikli kapıdan geçtiklerinde ortalık zifiri karanlıktı.</p>

  <p>Magda'nın moda olan sayfiye yerlerinden kaçınıp ormanın kenarındaki elli evden pek farklı olmayan bir dağ evini seçmiş olması karakterini yansıtıyordu, Kadının sağ salim dönmesi maiyetinde gözle görülür bir ferahlık yaratmıştı, kendisinde de sanki bir şey kanıtlamış gibi onların bilgisine karşı bir meydan okuma seziliyordu. Ancak Magda birinci kattaki çalışma odasına ardında iki erkek sekreteri olduğu halde üstünü bile değişmeden girdi. Bir keresinde Peter'e, “Erkeklerle daha iyi çalışıyorum, “ diye açıklamıştı. Sıcak bir banyodan sonra pantolon, balıkçı yakalı bir kazak ve bir bleyzer ceket giyen Peter, alt kattan teleks makinesinin takırtısının gelmekte olduğunu fark etti. Magda kendisini bir saat sonra ev telefonuyla çağırdı.</p>

  <p>Evin üst katı kadının özel bölümüydü, Peter içeri girdiğinde Magda geniş pencerelerden vadinin kardan bulanıklaşmış ışıklarına bakıyordu Üzerinde gözleriyle tam bir uyum oluşturan yeşil bir bluz, yeşil pantolon ve ski sonrası ayakkabılar vardı. Peter içeri girerken pencerenin kenarındaki gizli bir düğmeye dokundu, perdeler sessizce kapandılar.</p>

  <p>“Bir içki içer misin, Peter?”</p>

  <p>“Konuşacaksak hayır.”</p>

  <p>“Konuşacağız.” Magda şöminenin karşısındaki rahat deri koltuğu işaret etti.</p>

  <p>“Narmco'ya böylesine yetenekli bir satış müdürü aldığımı bilmiyordum doğrusu. Bu kadar kısa bir süre içinde yaptıklarına şaşırmadım desem yalan olur.”</p>

  <p>“İnanılır bir maskeleme yapmak zorundayım... Üstelik mesleğim askerlikti, iş beni ilgilendiriyor.”</p>

  <p>“Ah siz İngilizler! Ne kadar alçakgönüllüsünüzdür.” Magda oturmamış, odanın içinde dolanıyordu. Kendisi hiç huzurlu olmadığı halde yanındakilerde bir huzursuzluk havası uyandırmazdı. “İki yıllık bir oyalanmadan sonra sonunda NATO</p>

  <p>Kestrel'i denemeye karar verdi diye duydum.”</p>

  <p>Kestrel, Narmco'nun ürettiği orta mesafeli portatif piyade füzesiydi.</p>

  <p>“Bu kararın senin eski meslektaşlarından bazılarıyla görüşmenden sonra alındığını öğrendim.”</p>

  <p>“Dünya eski dostluklarla yürür...” diye gülümsedi Peter. “Bunu sen daha iyi bilirsin.”</p>

  <p>Magda erkeğe baktı. “İranlılarla da aynı dostluk bağları içinde misin?”</p>

  <p>“o yalnızca talihti. Beş yıl önce yeni askeri danışmanlarıyla kurmay okulunda bazı kurslara devam etmiştim.”</p>

  <p>“Talih işte!” Magda gülümsedi. “Talihin zeki, kendini işine adamış ve diğerlerinden daha hızlı hareket edebilen kişilere sık sık gülmesi ne garip değil mi?”</p>

  <p>“Her yerde aynı başarıyı gösteremedim ama.” Magda'nın dudaklarındaki ve zümrüt gözlerindeki gülümseme bir anda silinmişti. “Geçen toplantımızda konuştuğumuz ilişkiyi bulmakta o kadar talihli olamadım...”</p>

  <p>Atlas bilgisayarları aracılığıyla merkez bilgisayarlarından 'Halife' konusunda bilgi alabilme konusunu daha önceden tartışmışlardı.</p>

  <p>“Bana bir iyilik borcu olan biri vardı. Ama bir yararı olmadı. 'Halife' kodu altında biri varsa bunu iyice korunmuş ve önlem altına alınmış olduğunu söyledi.” Bunun anlamı yetkisiz birinin bu kodu araştırması halinde haberalma merkezince derhal bilgi edinileceğiydi. “Bilgisayardan bu konuda bilgi istediğimiz takdirde Atlas komutanlığında bir Delta alarmı sözkonusu.”</p>

  <p>“Halife adını verdin mi?”</p>

  <p>“Hayır. Yalnızca yemek yerken şöyle genel bir konuşma yaptık, ama satır aralarından anlaşılan buydu.”</p>

  <p>“Peki, başka bir çıkış yolun vsr mı?”</p>

  <p>“Sanıyorum. Bir tane daha var, ama bu son çare... Bunu konuşmadan önce sen bana kendi kaynaklarından bir şey öğrenip öğrenmediğini anlat.”</p>

  <p>“Benim kaynaklarım...” Magda bu konuda hiçbir açıklama yapmamıştı, Peter de güdüsel olarak bunu daha fazla deşmemeyi uygun görüyordu. “Benim kaynaklarım genellikle olumsuz. Bonn'daki Hollanda Büyükelçiliği'nin basılmasıyla Halife'nin bir ilgisi yok. Denildiği gibi yalnızca Güney Molucca'lı aşırı kesimin işi bu.</p>

  <p>Cathay ve Transit Havayolları uçaklarını kaçıranlar da yöntemlerinden ve sonuçlarından da belli olduğu gibi, amatörler. Halife'nin çalışma yöntemine uygun bir tek eylem var...”</p>

  <p>“Prens Hassid Abdül Hayek mi?” Magda bir elini kalçasına dayayarak erkeğe döndü, açık yeşil kumaş üzerinde tırnakları kıpkırmızıydı, elmas taş parıl parıl parlıyordu.</p>

  <p>“Bu konuda düşüncelerin nedir?” Prens Cambridge Üniversitesi'nde odasında uyurken ensesine üç el ateş edilerek öldürülmüştü. Suudi Arabistan Kralı Halid'in on dokuz yaşındaki bir torunu olmasına karşın kralın pek tuttuğu torunları arasında sayılmazdı. Saray politikasından ve iktidardan uzak kalmayı yeğleyen, okumaya düşkün, gözlüklü bir gençti. Kaçırılmak istenmemişti, odada bir boğuşma ya da soygun izine de rastlanılmamıştı; genç prensin yakın dostu olmamasına karşın düşmanı da yoktu anlaşıldığı kadarıyla.</p>

  <p>“Bir nedeni yok gibi görünüyor, “ dedi Peter. “O yüzden aklıma Halife geldi.”</p>

  <p>“Halife'nin oyunları...” Magda dönerken kalçaları elastik pantolonun içinde gerildi. Pantolonun üzerinde don izi yoktu, kalçaları kusursuz birer yuvarlaktılar, ince kumaşın altından her yeri belli oluyordu. Peter, kadın odada ileri geri yürürken bacaklarına baktı ve ilk kez ayaklarının da elleri kadar uzun ve dar, kemik yapısının ince ve zarif olduğunu fark etti.</p>

  <p>“Sana Suudi Arabistan'ın diğer OPEC ülkelerine daha geçen hatta, petrol fiyatındaki bir artışı desteklemek bir yana, örgütün yeni toplantısında pazar fiyatında yüzde beşlik bir indirim isteyeceğini açıkça belirttiğini söylesem...”</p>

  <p>Peter koltuğunda doğrulurken Magda sözünü sürdürdü. “... Ve bu teklifinde İran'ın da kendisini destekleyeceğini söylesem, ne dersin, ha?”</p>

  <p>“Kralın sevdiği başka torunları, kardeşleri, oğulları, yeğenleri vardır...”</p>

  <p>“Yedi yüz tane hem de. İran Şahı’nın çocukları...”</p>

  <p>“Şah, Carlos'un OPEC bakanlarını rehin almasında petrol bakanını kurtarmak için yüz milyon dolar ödedi... kendi çocukları için vermez ki?” Peter aklına üşüşen fikirlerin tedirginliğiyle ayağa kalktı.</p>

  <p>Suudi Arabistan Kralı Araptır ve Müslümanlar oğul ve torunlarına çok düşkün olurlar.” Magda şimdi erkeğe o kadar yakındı ki Peter aralarındaki açıklıktan kadının vücudunun sıcaklığını duyuyor, olgun ve tatlı kadın dokusunun karıştığı parfümü başını döndürüyor, ama bir yandan da bilinçliliğini arttırıyordu. “Kral Halid de sonunda ölümlü bir insan olduğunu anlamıştır belki de.”</p>

  <p>“Pekâlâ.” Peter omuzlarını kaldırdı, kaşlarını çattı, “Ne demek istiyoruz öyleyse? Halife yine kolay bir formül mü buldu? Batı dünyasının ekonomik geleceğini denetim altında tutan iki adam? Kişisel düzeyde karar verebilen ve kabinelere, davalara ya da hükümetlere karşı sorumlu olmayan iki adam, bu mu demek istediğin?”</p>

  <p>“Ve böylece de kişisel terörizmden en çok etkilenebilecek, terörist baskısını ortadan kaldırmak için geçmişte ödün verdikleri b nen iki adam.” Magda durakladı. “Yine de eski atasözlerinde gerçek payı yok değil: 'Taç taşıyan baş huzursuzdur. ' Şah da Kral da bir katilin bıçağı korkusuna yabancı değillerdir.</p>

  <p>Bıçak yasası ile yaşadıklarından bu yasayı iyi bilirler.”</p>

  <p>“Hayran olmamak insanın elinde değil.” Peter başını salladı. “Rehine alma gerekliliği yok. Kral ailesinden tanınmamış birini öldürüyorsun ve bunu daha önemli diğerlerinin izleyeceğini söylüyorsun, hepsi bu kadar.”</p>

  <p>“Her iki aile de teröre açık. Şah parlak ışıklara bayılır. Şu anda Gstaad'da.</p>

  <p>Çocuklarından birini vurmak için bir keskin nişancının bir ağaca gizlenmesi yeter de artar bile. Kızkardeşi Şems de Mauritius'da. Kralın ailesine gelince, Dorchester oteline ne zaman girsen oğullarından ya da torunlarından birini kahve içerken görebilirsin. Bunlar kolay hedefler. İki üç prens öldürürsün ama dünya onların bunu hak ettiklerini düşüneceklerdir. Dünyayı rehine almış olan bu insanlar için deryalar kadar gözyaşı dökülmez.”</p>

  <p>Peter'in kaşları düzeldi, acı acı gülümsedi. “Hayran olmamak elde değil...</p>

  <p>Kurbanlar; için gizliden gizliye bir sempati beslemek gerek. Dünya enflasyonuna ani bir fren, yıkıcı ticaret dengesizliğinin azalması...”</p>

  <p>Magda'nın yüzünde daha önce hiç görmediği vahşi bir ifade vardı. “İşte tuzak burada, Peter. Yalnız amacı görmek ve araca karşı gözlerini yummak. Halife 070'i ele geçirerek bu tuzağı hazırladı zaten. İstekleri Batılı güçlerin isteklerine ters düşmedi ve böylece kurbanın üstüne ek bir baskı oluşturulmasını sağladı Biz doğru düşünüyorsak ve Halife petrol diktatörlerinden isteklerinin hafifletilmesini istiyorsa Batılı kapitalist güçlerden daha ne kadar destek bekleyebilir dersin?”</p>

  <p>“Sen kapitalistsin, “ dedi Peter. “Halife girişimlerinde başarılı olursa bundan yararlanacakların başında geliyorsun.”</p>

  <p>“Kapitalistim, doğru, ama ondan önce bir insanım, hem de düşünen bir insan.</p>

  <p>Halife başarılı olursa bir daha ortaya çıkmayacağını mı sanıyorsun.”</p>

  <p>“Elbette ki hayır.” Peter ellerini çaresizlik içinde iki yana açtı. “İstekleri giderek artacak ve her başarısında biraz daha cüretli olacaktır.”</p>

  <p>“Şimdi artık o sözünü ettiğin içkiyi içebiliriz sanırım, “ dedi Magda. Sırtını erkeğe çevirdi. Sehpanın kara mermer üstü yana kayıp ortaya bir dizi içki şişesiyle kadeh çıktı.</p>

  <p>“Viski, değil mi?” Magda kesme kristal kadehe Glenlivet doldurdu. Kadehi uzatırken parmaklan birbirine değdi. Peter kadının teninin kupkuru ve serin oluşuna şaşmıştı.</p>

  <p>Uzun bir şarap kadehini de yarısına kadar şarapla doldurup üzerine maden suyu ekledi. Şişeyi yerine kaldırırken Peter markasına dikkat etti. Le Montrachet 1969. Belki dünyanın en iyi beyaz şarabı. Peter kadının içkiyi böyle bozmasına dayanamadı.</p>

  <p>“Alexander Dumas bu şarabın ancak çıplak başla ve diz çökülerek içilebileceğini söylemişti...”</p>

  <p>Magda güldü. “Maden suyunu unutmuş olmalı. Üstelik kitaplarını başkasına yazdıran bir insana da güvenilmez.” Sulandırılmış şarap kadehini kaldırdı. “Uzun bir süre önce kendi yaşamımı istediğim gibi yaşamaya karar verdim ben. Bay Dumas ile Halife yerin '^'bine batsınlar!”</p>

  <p>“Buna içelim istersen?” Kadehlerinin üzerinden birbirlerine baktılar. Magda kadehini indirdiğinde içkisinin düzeyi değişmemişti. Şarabı bir yana bırakıp kristal vazonun içindeki laleleri düzeltmeye koyuldu.</p>

  <p>“Eğer yanılmıyorsak, bu Halife'nin işiyse o zaman kendisi hakkındaki kanılarım değişiyor sanırım, “ diye sonunda Peter sessizliği bozdu.</p>

  <p>Magda başını kaldırmadan, “Ne gibi?” diye sordu.</p>

  <p>“Halife Arapça bir ad. Oysa adam Arap dünyasının liderlerine saldırıyor.”</p>

  <p>“Halife'nin oyunları... Bu adı avcılarını şaşırtmak için mi seçti, yoksa petrol fiyatı dışında başka istekleri de mi var? Belki de Halid'e Filistinlileri desteklemesi için baskı yapılıyordur. Ya da başka aşın Arap örgütlerini.</p>

  <p>Halife'nin Suudi Arabistan'da başka neler istediğini bilmiyoruz ki.”</p>

  <p>“Petrol fiyatını ele alalım: bunu Batılılar saptar. Terörizmin de hep aşırı solun bir aracı olduğu düşünülmüştür.” Peter başını salladı. “ 070'in kaçırılması, hatta kocanın kaçırılması hep kapitalist topluma karşı yapılan hareketlerdi.”</p>

  <p>“Aaron'u para için kaçırdı, sonra da kimliğini korumak için öldürdü. Güney Afrika hükümetine karşı girişilen saldırı, petrol karteline saldırı, bu adın seçilmesi... bunların hepsi tanrısal amaçları olan birinin varlığını gösteriyor.” Magda sözünü kesip lalelerden birini kopardı, avucu içinde öfkeyle ezdi. “Kendimi öyle çaresiz hissediyorum ki, Peter. Bir dönmedolaba kapılmış gidiyoruz gibi geliyor.” Kapalı perdelerin önünde duran erkeğin yanına geldi.</p>

  <p>“Daha önce Halife'yi ortaya çıkarmak için bir yol olduğunu söylemiştin.”</p>

  <p>“Evet.”</p>

  <p>“Bunu bana açıklayabilir misin?”</p>

  <p>“Bir Hintli avcının kullandığı eski bir numara vardı. Kaplanı görmeden ormanda dolaşmaktan bıkınca yem diye bir keçi ve kaplanın yanına gelmesini beklerdi.”</p>

  <p>“Keçi mi?”</p>

  <p>“Benim burcum, “ diye gülümsedi Peter.</p>

  <p>“Anlamıyorum.”</p>

  <p>“Halife'yi aradığım ortalığa yayılırsa... Halife beni tanıyor. Uçak korsanı benim adımı söyledi. Demek ki uyarılmıştı. Bu yüzden Halife'nin durumu ciddiye alıp benim peşime düşeceğini sanıyorum.”</p>

  <p>Kadının yüzü birden soldu, gözlerinin derinliklerinde gölgeler belirdi.</p>

  <p>“ Peter...”</p>

  <p>“Ona ancak bu yolla yaklaşabilirim.”</p>

  <p>“Peter...” Magda elini erkeğin koluna dayadı, ama sözüne devam edemedi. Yemyeşil ve ifadesi okunamayan gözleriyle sessizce bakıyordu. Peter kadının boynunda, kulağının hemen altında bir damarın attığını fark etti. Konuşacakmış gibi aralandı Magda'nın dudakları. Dilinin pembe ucuyla hafifçe yaladı. Sonra yine konuşmadan ağzını kapattı, erkeğin kolunu tutan parmaklan sıkıldı, vücudunun duruşu değişti. Sırtı hafifçe gerilirken belden aşağısı erkeğe yaklaştı, çenesi hafifçe yukarı kalktı.</p>

  <p>“O kadar uzun zamandır yalnızım ki, “ diye mırıldandı. “Uzun, çok uzun bir zamandır. Bugün, senin yanındayken ne kadar yalnız olduğumu fark ettim.”</p>

  <p>Peter konuşamıyordu, sesi boğazında tıkanıp kalmıştı.</p>

  <p>“Bir daha hiç yalnız olmak istemiyorum.”</p>

  <p>Kadın gür ve uzun saçlarını çözmüştü. Düz bir perde gibi aralarından ışıklar saçan saçları beline kadar iniyordu.</p>

  <p>Saçını tam ortadan ayırmıştı. Kafasının tam üstünde bembeyaz bir çizgi iki kara kanadı ikiye bölüyor, iri gözleriyle yüzü çocuksu bir ifade alıyordu. Peter'in yattığı yere yaklaşırken sabahlığının etekleri yeri süpürüyordu. Çıplak ayaklıydı. İnce kemikli, daracık ayaklar, kısa kesilmiş saydam cila sürülmüş tırnaklar. Sabahlığının kolları yarasa kanadı kadar geniş, içi saten astarlıydı.</p>

  <p>Düğmeleri boğazına kadar iliklenmişti.</p>

  <p>Yatağın yanında sanki birden cesareti kırılmış gibi durdu, kendini savunmak istercesine uzun parmaklarını avucu içine aldı, omuzları sarktı.</p>

  <p>“Peter, bu işi pek becerebileceğimi sanmıyorum.” Boğazından çıkan sesi duyulmayacak kadar hafifti, dudakları yalvarırcasına titriyordu. “Becermeyi de o kadar istiyorum ki.”</p>

  <p>Peter açık elini kadına uzattı. Beline kadar örtü altındaydı ama göğsü ve kolları çıplaktı. Uzanırken derisinin altında kasları kasılıp uzuyordu. Magda onun ne vücudunda, ne de kolları ile omuzlarında bir gram fazla et olmadığını gördü. Zayıf ve su verilmiş çelik gibi ama yine de bir kamçı kadar yumuşaktı.</p>

  <p>Erkekliğinin bu aşırı gücü karşısında çağrıya hemen cevap veremedi.</p>

  <p>Peter kuştüyü yorganı çekti. “Gel.” Ama kadın sırtını erkeğe dönüp işlemeli sabahlığının düğmelerini ağır ağır çözmeye başladı.</p>

  <p>Sabahlığı omuzlarından sıyırınca bir an kollarında tuttu. Kara saçları arasında teni parıldıyordu. Bilinmeyen derinliklere dalmaya hazır bir yüzücü gibiydi.</p>

  <p>Sabahlık hafif bir hışırtıyla üstünden kayıp tavuskuşu renkleriyle ayaklarının dibine serildi.</p>

  <p>Erkeğin yüksek sesle soluğunu tuttuğunu duyunca kuğu beyazı boynunun hafif bir hareketiyle saçlarını geriye savurdu. Saçları yuvarlak ve lekesiz kalçalarına kadar dökülmüştü. Peter birden kadının tüm vücudunun ürperdiğini, tüylerinin kabardığını fark etti. Sanki gözlerinin okşamasını hissetmiş gibi. Doğal bir hareket kendisinin tüm duygularının uyandığını belirtmişti. Peter'in kalbi duracak gibi oldu. Kadının üstüne atlamak, kucaklamak istiyor ama içgüdüsüyle onun bu son mesafeyi kendisinin alması gerektiğini kestirebiliyordu. Bir dirseği üzerine dayanmış beklerken tutkunun tüm vücudunu dalga gibi sardığını hissetti.</p>

  <p>Magda eğilip sabahlığı alırken bir an için uzun bacaklarının açısı değişti, kalçaları biçim değiştirdiler. Artık tam simetrik değillerdi, hafifçe aralanmıştı, bir an insanın yüreğini durduran o kalın tüy tabakasını görür gibi olurken kadın bir daha doğruldu, sabahlığı tek bir harekette koltuğa fırlatıp Peter'e döndü.</p>

  <p>Peter'in yine soluğu tutulmuştu. Kadının göğüsleri yeniyetme bir kızınkiler gibi küçük, ama meme başları dimdikti. Daha şimdiden dikilmiş ve çakıltaşı kadar sertleşmişlerdi.</p>

  <p>Göğsüne yaslanan yüzü, kıllarının soluğu altında gıdıklaması, o ince ama güçlü kolların umutsuz bir güçle beline sarılması dayanılacak gibi değildi. Dudak dudağa geldiklerinde kadının soluğu kulaklarında zonkluyordu.</p>

  <p>Uyanmış kadınlığına karışan parfümü soluğuyla karışmaktaydı.</p>

  <p>Ve onu hissetmek... ılıklık ve yumuşaklık, gergin kasların sertliği ve uzun saçlarının yüzünde ve vücudunda ürperti gibi dolaşması...</p>

  <p>Daha sonra kadının üzerinde yattığı kalbinin içinde yayılan sakinlik ve sessizlik ruhunun en uzak köşelerine kadar yayılmıştı.</p>

  <p>“Yalnız olduğumu biliyordum, “ diye fısıldadı kadın. “Ama bu kadarını da tahmin etmemiştim.” Bir daha hiç bırakmayacakmış gibi sarıldı erkeğe.</p>

  <p>Magda Peter'i şafak sökmeden üç saat önce uyandırdı, dağ evinden çıktıklarında ortalık daha aydınlanmamıştı. Koruyucularını taşıyan Mercedes'in farları arabanın içini aydınlatıyordu.</p>

  <p>Zürih'ten havalandıklarında, Magda, Lear jetinin koltuğunda oturuyor ve güçlü makineyi gerçekten usta bir pilotun becerisiyle yönetiyordu. Sessiz bir Fransız olan özel pilotun hanımının ustalığını bilen bir tutumla yanında oturuyor ve kadının ustalığından gurur duyduğu belli oluyordu. Magda Paris'in Orly havaalanına yaklaştıklarında yerini pilota bırakıp kabine döndü. Peter'in yanında oturmasına karşın birbirlerine olan davranışları yine eskisi gibi çekingen ve saygılıydı. Peter bir gece önce birlikte keşfettikleri o mucizelere inanmakta güçlük çekiyordu.</p>

  <p>Koyu renk elbiseli iki erkek sekreteri karşısında oturuyor, Magda İngilizcesinde de belli olan o hoş aksanıyla Fransızca konuşuyordu, Peter, Narmco'ya girdiğinden bu yana Fransızcasını ilerletmek zorunda kalmıştı. Şimdi teknik ve mali tartışmalara girebiliyordu artık. Magda birkaç kere fikrini sormak için kendisine döndüğünde bakışları ciddi ve uzaktı. Peter çalışanların yanında yeni ilişkilerinin açığa vurulmayacağını anlamıştı.</p>

  <p>Ancak pilot iç telefondan kadını çağırdığında ne kadar yanılmış olduğunu anladı.</p>

  <p>Magda gayet doğal bir hareketle dönüp Peter'in yanağından öptü.</p>

  <p>“Özür dilerim sevgilim, ama inişi ben yapacağım. Yıllık uçuş saatim için gerekli.”</p>

  <p>Magda uçağı ekmeğe yağ sürüyormuş gibi rahatlıkla indirdi piste. Pilot yardımcısı daha önceden haber verdiği için özel hangarlarına girdiklerinde kendilerini üniformalı bir pasaport polisi ile gümrükçü bekliyordu.</p>

  <p>Memurlar uçağa girip kadını saygıyla selamladıktan sonra kırmızı pasaportuna bakmadılar bile. Peter'in mavili yaldızlı İngiliz pasaportu ile biraz daha fazla uğraştılar.</p>

  <p>“Sana da kırmızı bir tane uydurmalıyız, “ diye mırıldandı Magda. “Böylesi daha rahat oluyor.” Sonra memurlara döndü. “Dışarda hava epey soğuk sanırım beyler, umarım birer kadeh içersiniz artık.” Beyaz ceketli garson zaten hazır bekliyordu. Peter ile Magda uçaktan inerlerken iki Fransız kemerlerini gevşetip deri koltuklara gömülmüşler garsonun kendilerine sunduğu brendi ve purolardan seçimlerini yapıyorlardı.</p>

  <p>Hangarın arkasında sürücüleri ve koruyucularıyla üç araba bekliyordu. Peter Maserati'yi görünce yüzünü buruşturdu.</p>

  <p>“Sana şunu sürme demiştim. Adını büyük neon harflerle yazmak gibi oluyor bu.”</p>

  <p>Peter, Magda'nın kişisel güvenliğini yeniden bir düzenlemeye tutarken bu konuda epey tartışmışlardı. Maserati gümüş rengiyle parlak bir oku andırıyordu. Kadın o boğazdan gelen gülüşüyle erkeğe yaslandı.</p>

  <p>“İnsanın başında böyle otoriter bir erkeğin olması ne hoş bir şey ama. Kendimi yeniden kadın hissediyorum artık.”</p>

  <p>“Sana bunu hissettirecek başka yollarım da var.”</p>

  <p>“Biliyorum.” Kadının gözlerinde yeşil bir şimşek çaktı. “Onları daha çok seviyorum üstelik. Ama şimdi değil... sonra adamlarım ne derler.” Sonra birden ciddileşti. “Maserati'yi sen al. Zaten onu genin için getirtmiştim. Boş boş duracağına hiç olmazsa zevkini sürecek biri olsun. Bu akşam da geç kalma lütfen. Serbest kalmanız için özel dikkat gösterdim. Saat sekizde La Pierre Benite'de ol, tamam mı?”</p>

  <p>Peter, Paris'in Pont Neuilly girişine vardığında Maserati'nin gücüne ve çekişine iyice alışmış ve Magda'nın dediği gibi bayağı keyiflenmişti. O çılgın Paris trafiğinde bile vites kutusunun gücü sayesinde en küçük bir açıklık görür görmez ok gibi fırlıyor, sıkışık durumdan kurtuluyordu. Araba sürücüsüne müthiş bir güçlülük duygusu veriyordu.</p>

  <p>Peter, Magda'nın arabayı neden o kadar sevdiğini anlamıştı. Sonunda Champs EIysees'nin Concorde tarafındaki büyük yeraltı garajına girerken dikiz aynasında kendine bakıp gülümsedi.</p>

  <p>“Hain kovboy!” Sonra Rolex saatine baktı. İlk randevusuna daha bir saat vardı.</p>

  <p>Birden Maserati'nin torpido gözündeki Cobra geldi aklına. Ft? ısız Deniz Kuvvetleri Karargâhı'na tepeden tırnağa silahlı girmenin uygun olamayacağını düşünerek gülümsedi.</p>

  <p>Yağmur dinmiş, EIysees bahçesindeki atkestanesi ağaçları yeşermeye başlamışlardı. Peter Concorde Metro İstasyonu'ndaki bir telefon kulübesinden İngiltere Büyükelçiliği'ne telefon etti. Askeri ateşe ile iki dakika kadar konuştuktan sonra artık oyunun başlamış olduğunu düşündü. Halife kendisinin Thor komutanı olduğunu bilecek kadar Atlas komutanlığına girmişse, o zaman eski komutanın izini bulduğunu öğrenmesi de uzun sürmeyecekti. Paris Büyükelçiliği'ndeki askeri ateşenin diplomatik kokteyllerde hanımların ellerini öpmekten başka işleri de vardı.</p>

  <p>Peter Royale Sokağı'ndaki Deniz Kuvvetleri Karargâhı'na geldiğinde birkaç dakikası daha vardı, ancak bir sekreter kendisini rüzgârda dalgalanan bayrağın altında beklemekteydi bile. Adam Peter'in nöbetçiler arasından kolayca geçmesini sağladıktan sonra önüne düşüp üçüncü katta Neuf Köprüsü'nün yaldızlı kemeriyle sisli Seine nehrine bakan silahlanma komisyonu odasına çıkardı Peter'in Narmco'dan iki yardımcısı daha önceden gelmişler, çantalarındaki dosyaları cilalı ceviz masanın üstüne yaymışlardı.</p>

  <p>Fransız amirali daha önce Brüksel'de bulunmuş ve unutulmaz bir gece boyunca Peter'i kentin büyük genelevlerini kapsayan bir tura çıkartmıştı. Şimdi kendisini Gallilere özgü çığlıklarla karşılayıp hemen 'sen' demeye başlamıştı ki, bütün bunlar önlerindeki toplantının çok olumlu geçeceğinin belirtisiydi.</p>

  <p>Öğle saat on ikide Fransız subayı toplantıyı Maxim lokantasının birinci katındaki bir odaya taşıdı, Narmco Şirketi'nin Fransız Deniz Kuvvetleri'ne Kestrel roket motorlarını satma çabası ciddiyse o zaman yemek paralarını da ödeyeceğinden hiç kuşkusu yoktu.</p>

  <p>Peter şarap ya da konyaktan payına düşenden azını içtiğini belli etmemek için pek uğraştıysa da yine de giderek yüksek sesle sürdürülen konuşmayı zaman zaman izleyemediğini fark etti. Gözlerinin önünde hep zümrüt gözler ve küçük küstah memeler vardı.</p>

  <p>Maxim lokantasından Deniz Kuvvetleri Bakanlığı'na döndükten sonra da, Fransız subayı bıyıklarını burarak Peter'e göz kırpıp, “Bildiğim bir kulüp var, çok dostça bir havası...” diye söze başladığında bu öneriyi de reddetmek doğrusu epey diplomasi isteyen bir işti.</p>

  <p>Akşam saat altıda Peter artık Fransıza dostluk bağlarını tekrarlayarak ve on gün sonra bir daha buluşmaya söz vererek güçlükle yakasını kurtarabildi. Bir saat sonra iki satış yardımcısını Hotel Meurice'e bıraktı. Günün özetini yaptıklarında sona varmak için önlerinde daha çok uzun bir yol olduğuna karar verdiler.</p>

  <p>Peter, Rivoli Caddesi boyunca yürümeye başladı. Sonu gelmeyen konuşmalar ve ağzına hâlâ yabancı gelen bir dilde çabuk düşünme zorunluluğunun verdiği yorgunluğa ve içtiği şarap, konyak, sigara ve purolardan sonra gözlerinin ardına yerleşen başağrısına karşın içinde tatlı bir heyecan vardı: Magda kendisini bekliyordu.</p>

  <p>Garaj çıkışında trafiğe girmeyi beklerken dikiz aynasına baktı. Bu alışkanlığı ele geçen bir Provo ölüm listesinde adının baş sırada olduğunu gördükten sonra edinmişti. O günden sonra omzu gerisine bakmayı öğrenmişti doğrusu.</p>

  <p>İki araba gerisindeki Citroen'e dikkat etmesinin nedeni arabanın ön camının çatlak ve çamurluğunun içeri göçük olmasıydı.</p>

  <p>Champs EIysees'de yeşil ışığı beklerken aynı arabanın yine iki araba arkasında olduğunu gördü. Sürücüsünü daha iyi görebilmek için başını arkaya attığında Citroen'in farları birden yakılınca gözleri kamaştı. Aynı anda ışık yeşile döndüğünden gaza basmak zorunda kaldı.</p>

  <p>Etolle çevresinde dolaşırken Citroen bu sonbahar akşamının alacakaranlığında dört araba gerisindeydi, ancak Grand Armee Caddesi'nde yeniden eski yerini almış olduğunu fark etti. artık arabayı aramaya başlamıştı. Bu kez Citroen şerit değiştirip sola geçti ve yan sokaklardan birinde kayboldu. Peter arabayı unutup Maserati'yi sürmenin zevkine kendisini bırakmalıydı, ancak karmaşık yollardan ustalıkla geçip çevre yoluna girmesine karşın Versailles yoluna geldiğinde bile içindeki sıkıntıyı atamamıştı. Sık sık dikiz aynasına bakıyor, durmadan şerit değiştiriyordu.</p>

  <p>Versailles'dan çıkıp Rambouillet yoluna girdiğinde artık aynadan iki dizi kavak ağacı arasındaki dümdüz yolun bir millik bölümünü rahatça görebiliyordu. Yolda kendisinden başka kimse olmadığından emindi. Ancak o zaman rahat bir soluk alıp La Pierre Benite'ye varan son dönemeci aldı.</p>

  <p>Önünde parıltılı kara bir yılan gibi uzanan yolda bir tümsek vardı. Peter tümseği saatte 150 kilometre hızla aştı ve yolda kaymamak için birden hafifçe frene bastı. Karşısında parlak beyaz plastik bir pelerin giymiş bir jandarma elindeki feneri sallıyordu. Yağmurda iyice ıslanmıştı adam. Yolun üzerinde parlak kırmızı üçgenler vardı, yol kenarındaki hendekteki Peugeout'nun farları göğü aydınlatıyordu. Yolu yarı yarıya kesen bir polis kamyonetinin farları yere uzatılmış olan iki cesedi aydınlatmaktaydı. Tipik bir kaza sahnesi vardı Peter'in karşısında.</p>

  <p>Peter, Maserati'yi ustalıkla kullanıyordu, vites küçültüp arabayı yavaşlatırken yanındaki camı da indirdi. Eli fenerli jandarma arabayı kamyonetle çit arasındaki dar yere çekmesini işaret ettiği anda Peter'in gözüne beklenmedik bir hareket ilişti. Farların ışığında yatan cesetlerden biriydi bu. Bir insanın yatma durumundan kalma durumuna geçerken sırtının hafifçe kamburlaşması...</p>

  <p>Peter adamın kolunu birkaç santim kaldırmasını seyrediyordu, ancak bu kadarı bile bacağının arkasında bir şey tuttuğunu belli etmek için yeterliydi. Gece karanlığına karşın Peter'in uzman gözü katlamalı bir makineli tabancanın kısa namlusunu saran hava soğutma kılıfını tanımıştı.</p>

  <p>Beyni bir anda öylesine hızlı çalışmaya başlamıştı ki yaptığı bir hareket ağır çekimde gibiydi.</p>

  <p>Maserati, diye düşündü. Magda'nın peşindeler bunlar.</p>

  <p>Jandarma Maserati'nin sürücü yanına doğru yürüyordu, eli pelerinin altında belindeki tabanca düzeyindeydi.</p>

  <p>Peter olanca gücüyle gaz pedalına basınca Maserati kalbinden bir kurşun yemiş bir boğa gibi ileri fırladı. Arka tekerlekler ıslak zemini terk ederken Peter gümüş makineyi hafifçe oynatarak bir orak gibi jandarmaya savurdu. Adam o anda ikiye biçilmeliydi, ancak ayağına çok çabuktu. Kendini çite attığı anda Peter jandarmanın pelerinin altından tabancasını çıkardığını gördü.</p>

  <p>Ancak tam o anda Maserati çalılara sürtünerek çite doğru yöneldi, Peter sağ ayağını kaldırıp çarpışmayı önlerken direksiyonu aksi yöne çevirdi. Ayağını gaz pedalına basınca da Maserati korkunç bir çığlık kopartıp arkasında lastik kokusu bırakarak ileri fırladı.</p>

  <p>Mavi polis kamyonetinin direksiyonu başındaki adam yolu iyice kapatmak için arabayı çekmeye çalıştıysa da yeteri kadar hızlı davranamadı.</p>

  <p>İki araba Peter'in dişlerini sarsan bir şiddetle sürtüştükleri anda Peter'i ilgilendiren tek şey farların ışığında yatan iki cesedin ayaklanmış olmalarıydı.</p>

  <p>En yakında duranının dizüstü çökmüş Stirling ya da yeni Sidewinder kısa namlulu makineli tabancasını savurmakta olduğunu gördü. Adam silahı omzuna dayamaya çalışırken kendisi için çok önemli birkaç saniyeyi kaybetmişti. Aynı zamanda arkasında silahını kalçasına dayamış ve ateşlemeye hazır olan arkadaşının ateş alanını da önlüyordu.</p>

  <p>Maserati polis kamyonetine çarpıp savrulduğu anda Peter arka tekerleklerin yükünü hafifletmek için ayağını gazdan çekti, direksiyonu sağa kırdı. Maserati kuyruğunu savurarak yolun ortasındaki iki adamın üzerine doğruldu. Peter kapının altına eğildi. Motorda ve şasiden az da olsa bir korunma sağlayabilmek için arabayı sola savurmuştu.</p>

  <p>Yere eğildiği anda tanıdık bir ses duydu, bir devin kalın bir branda bezini yırtması gibi bir ses, otomatik bir silahın dakikada iki bin mermi atarken çıkardığı gürültü. Kurşunlar Maserati'nin yan tarafını delerken Peter başının üstünde patlayan cam yağmuru altında kaldı. Cam parçaları sırtından aşağı kayıyor, yüzünü ve boynunu kesiyorlardı.</p>

  <p>Ateş eden her kimse birkaç saniye içinde şarjörü boşaltmış olmalıydı, Peter yerinde doğrulup cam kırıklarının arasından dışarı baktı. Karşısında kapkara çiti görünce direksiyonu hemen aksi yöne çevirdi. Araba dönerken hendeğe yuvarlanan iki adamı gördü. Tam o anda araba yeniden savrulmuştu, Peter emniyet kemerinin vücudunu ikiye biçtiğini sandı, soluğu kesildi, Maserati kısrak kokusu almış aygır gibi şaha kalktı. Peter vites, fren ve direksiyonla boğuşuyordu arabayı yolda tutabilmek için. Tam bir daire çizmiş olmalıydı, gözlerini kamaştıran farları, yolda yığılmış adamları gördü, birden önünde açık ve karanlık yolu gördüğü anda da direksiyona hakim olup gazı kökledi. Aynı zamanda da dikiz aynasına baktı.</p>

  <p>Arkadaki arabanın farlarının ışığında kendi lastiklerinden çıkan mavi dumanı ve dumanlar arasında beline kadar hendeğe düşmüş olan silahlılardan birini gördü.</p>

  <p>Adamın makineli tabancası beli hizasındaydı, namlusunun ucu parlıyordu.</p>

  <p>Peter ilk kurşunun arabaya çarptığını duydu ancak tam önünde yeni bir dönemeç olduğu için eğilemedi. İkinci kurşun da arabaya çarptığı anda vücudunun üst kısmında sert bir kasılma olduğunu fark etti.</p>

  <p>İşte şimdi hapı yuttuk, diye düşündü. Yanılması yoktu bu işin, daha önce de vurulmuştu. Uzun bir süre önce bir keşif koluyla EOKA pususuna düştüğü zaman...</p>

  <p>Ancak yine de sakin bir şekilde yarasını değerlendirebiliyor, ellerine ve duygularına sahip olduğunu görüyordu. Kurşun ya bir yere sekip çarpmıştı ya da arka camı ve koltuğu delip geçerken tüm gücünü kaybetmişti.</p>

  <p>Maserati dönemeci alırken Peter motorun teklediğini fark etti ve tam o anda arabanın içi benzin kokusuyla doldu.</p>

  <p>“Benzin borusu, “ diye söylendi. Sırtından akan ılık kana bakılırsa sol omzundan yaralanmıştı. Kurşun vücuduna girmişse ciğerlerinden yaralanmış olabilirdi. Her an ağzında kanının tuzlu tadını ya da ciğerlerinden kaçan havanın kabarcıklı köpüklerini bekliyordu.</p>

  <p>Motor sanki benzine karşı susuzluk çekiyormuş gibi kesik kesik çalışıyordu. İlk kurşunlar motor bölmesini parçalamış olmalıydı. Peter filmde olsa Maserati'nin hemen Vezüv gibi patlayacağını düşündü. Oysa gerçekten böyle bir şey olmazdı, ama yine de parçalanan borudan bujilere ve motorun üstüne benzin sızıyor olmalıydı.</p>

  <p>Dönemeci arkasında bırakacağı anda son bir kez dikiz aynasına bakınca üç adamın polis kamyonetine doğru koşmakta olduklarını gördü. Üç adam ve bir de sürücü.</p>

  <p>Pek eşit sayılmazlardı doğrusu. Maserati cesur bir davranışla son bir hamle daha yaptı ve beş yüz metre kadar ilerledikten sonra durdu.</p>

  <p>Peter farların ışığında La Pierre Benite'nin beyaz kapılarını görüyordu. Pusuyu yoğun trafiğin hiç bulunmadığı ve yalnızca Maserati'yi ele geçirebilecekleri bir noktada kurmuşlardı.</p>

  <p>Peter bahçe kapısının ardındaki araziyi gözlerinin önüne getirmeye çalıştı. Eve bundan önce yalnızca bir kere, o da yine karanlıkta gelmişti. Ancak bir asker olarak gördüğü bir yeri unutmazdı.</p>

  <p>Şimdi de yolun iki yanındaki ağaçları, altından hırçın ve hızlı bir suyun aktığı küçük taş köprüye yokuş aşağı inildiğini, eve doğru çıkan dik yokuşu hatırlıyordu. Ev kapıdan yarım mil içerdeydi. Yaralı olarak ve ardında dört silahlı adamla birlikte epey uzun bir yol sayılırdı bu, ayrıca orada kendisini ne beklediğini de bilemezdi.</p>

  <p>Maserati hız kaybederek bahçe kapılarına doğru inen hafif yokuşta yol almaktaydı, şimdi yanan yağ ve lastik kokusu da vardı. Motor kaputunun üstündeki boya kabarmaya başlamıştı. Peter yanan motora daha fazla benzin gitmemesi için kontağı kapattı, elini cebine daldırdı. Yara tam da tahmin ettiği yerdeydi... solda ve aşağıda. Şimdi sancı da başlamıştı, eli kandan yapış yapıştı. Peter elini pantolonuna sildi.</p>

  <p>Ardında yağmurda yansıyan far ışıkları giderek yaklaşıyordu. Artık her an onlar dönemeçte görüneceklerdi. Peter torpido gözünü açtı.</p>

  <p>Kılıfından çıkarıp beline kemeri arasına yerleştirdiği 9 milimetrelik Kobra kendisini pek avutmuyordu doğrusu. Yedek şarjörü yoktu, namluya da mermi sürülmemişti. Peter her zaman aldığı bu önlemden pişmanlık duyuyordu şimdi.</p>

  <p>Şarjörde yalnızca dokuz mermi vardı, oysa bir fazlası çok şey demek olabilirdi.</p>

  <p>Kaputun altından alevler çıkmaya başlamıştı artık. Peter emniyet kemerini gevşetti, kapıyı açtı ve diğer eliyle arabayı yol konandaki dik yamaca doğru yöneltti.</p>

  <p>Direksiyonu aksi yöne çevirdiği an kendisi yol kenarına fırladı, araba da dönüp ağır ağır yolun ortasında gitmeye başladı.</p>

  <p>Paraşütle atlıyormuş gibi dizlerini birbirine yapıştırmıştı. Yere düştüğü anda olduğu yerde yuvarlandı. Omzundaki sancının içinde bir şeyin koptuğunu hisseder gibi oldu. Durduğu anda çömelmiş gibiydi. Hemen hafifçe doğrulup ağaçların arasına koştu. Yanan araba ortalığa titrek turuncu bir ışık yayıyordu.</p>

  <p>Polis kamyoneti düz yol çıkmıştı. Peter yere yatıp yüzünü toprağa yapıştırdı.</p>

  <p>Toprak çürük yaprak ve mantar kokuyordu. Kamyonet yanından hızla geçip gitti.</p>

  <p>Yolun üç yüz metre aşağısında Maserati iki tekerleği yolda, ikisi kenarındaki hendekte yanıyordu.</p>

  <p>Kamyonet arabadan epey uzakta durdu, plastik pelerinli jandarma inip yanma yürüdü. İçeriye baktıktan sonra arkadaşlarına seslendi. Fransızca konuşuyor olabilirdi, ancak alevlerin hışırtısı artmıştı, aradaki mesafe de epey uzak sayılırdı.</p>

  <p>Kamyonet hemen bir U dönüşü yaptı, az önce yerde yatan kaza kurbanları şimdi elde silah köpek gibi arabanın önünde koşup yol kenarında iz arıyorlardı. Beyaz pelerinli jandarma arabanın kenarına tutunmuş diğerlerine komut vermekteydi.</p>

  <p>Peter yeniden doğruldu, ormana koşmaya başladı. Ve birden son hızla bir dikenli tele takılıp durdu. Çelik parçalarının pantolonunu parçaladığını hissetmişti.</p>

  <p>Yerinde doğrulurken, gitti yüz yetmiş sterlin, diye düşünüyordu. Takım elbiseyi ünlü Svile Caddesi'nde diktirmişti. Telörgünün arasında bir yol bulup içeri girmeye çalışırken ardından bir ses duydu. İzini bulmuşlardı. Son birkaç adımlık açık alanı geçerken bu kez bir sevinç çığlığı çınladı arkasında.</p>

  <p>Alev alev yanan Maserati'nin ışığında görmüşlerdi kendisini. Otomatik silahların homurtusu duyuldu yine. Ancak kısa namlulu silahların menzili dışındaydı. Peter başının üstünde uçuşan yarasaların kanat çırpışlarını hissetti, ağaçlardan birinin ardına attı kendini.</p>

  <p>Derin derin ama düzenli soluyordu, yarası şimdilik kendisine engel olmamıştı.</p>

  <p>Mücadelenin kendisine verdiği o soğuk mantıklı öfkeye dalmıştı artık.</p>

  <p>Dikenli tele olan mesafe elli metreydi. En iyi dereceyi yaptığı mesafe buydu.</p>

  <p>Ancak burada yanında hakem falan olmadığından silahı iki eliyle kavrayıp adamların az önce kendi başına geldiği gibi dikenli tele çarpmalarını beklemeye başladı.</p>

  <p>Önce ikisi çarpıştılar, ağızlarından dökülen sözler Fransızcaydı. Ayağa kalkmaya çalışırken alevler arkadan aydınlatmıştı adamları, Peter makineli tüfeklilerden birinin karnına nişan aldı.</p>

  <p>9 milimetrelik mermi kırbaç gibi şakladı, korkunç enerjisiyle eti delip kemiği parçaladı. Kurşun bir beyzbol sopasıyla bir karpuza vurulduğu zaman çıkan çatırtı gibi bir ses çıkarmıştı. Adam havaya uçtu, geriye savruldu. Peter ikinci hedefe döndü. Ancak karşısındakiler profesyoneldiler. Ormanın içinden gelen ateşi beklemedikleri halde hemen uyum göstermişler, kara toprak içinde gözden kaybolmuşlardı. Peter hiçbirini göremiyordu artık, boşa ateş edecek kadar fazla mermisi de yoktu.</p>

  <p>Birisinin ateşlediği makinelinin mermileri ağaçların kabuklarını parçalamıştı.</p>

  <p>Peter namludan çıkan aleve bir el ateş edip hemen geri koşmaya başladı.</p>

  <p>Dikenli tel adamları en fazla iki üç dakika oyalayabilirdi. Peter o zamana kadar aralarındaki mesafeyi açmak istiyordu.</p>

  <p>Yanan Maserati'nin ışığında yerini kestirerek nehire doğru yollandı. Ne var ki, daha iki metre gitmeden titremeye başlamıştı. Sürekli yağan ahmakıslatandan ve karanlıkta çarptığı çalılardan üstü başı sırılsıklamdı. İncecik ayakkabılarıyla çamur birikintilerine basıyor, dizlerine kadar yükselen ıslak otlar arasında yürüyordu. Yarasının sertleştiğini hissedebiliyordu, içine girdiği şokun ilk etkisiyle midesi bulanmaya başlamıştı. Yine de elli adımda bir durup arkasına kulak veriyordu. Bir keresinde yol tarafından bir motor sesi duyunca terk edilmiş polis arabası ve yanan Maserati'yi görünce neler olacağını düşündü.</p>

  <p>Polise haber verilse bile, onlar gelmeden çok önce iş sona ermiş olacaktı, üstelik Peter o taraftan pek bir yardım gelemeyeceğini iyi bilirdi.</p>

  <p>Herhangi bir kovalanma belirtisi duymayınca şaşırdı, durup beklemeye karar verdi. Yolunun üstünde devrilmiş duran bir ağacın gövdesi ardına sığındı.</p>

  <p>Bulunduğu yerden kolaylıkla kaçabileceği gibi, karşısındakiler arkadaki alevlerin aydınlığında olacaklardı. Arkasında üç kişi, Kobra'da da yedi kurşun vardı. Soğuk ve vücudunun üst kısmındaki sancı olmasaydı kendisine daha fazla güvenebilirdi. Oysa kıstırılmış bir hayvan duygusunu hâlâ atamamıştı üzerinden.</p>

  <p>Hiç kıpırdamadan beş dakika, Kobra iki eli arasında ileri uzatılmış olarak bekledi. Sağa ya da sola yuvarlanmaya hazırdı. Ancak yere düşen yağmur damlalarından başka hiçbir ses yoktu.</p>

  <p>Heriflerin pusularına yanlış av düştüğünü fark ettiklerini düşünene kadar on dakika geçmişti. Magda Altmann'a kurmuş olmalılardı pusuyu, oysa karşılarındakinin bir erkek, hem de silahlı bir erkek olduğunu artık anlamışlardı. Bu durumda nasıl bir tepki göstereceklerini düşündü. Herhalde çekilirlerdi, belki çekilmişlerdi bile.</p>

  <p>Yirmi otuz milyon dolarlık kurtarmalık isteyecekleri bir kadın yerine onun belki de koruyucularından birini pusuya düşürmüşlerdi. Evet, mutlaka çekip giderler, ölü ve yaralılarını alırlar ve kimlikleri konusunda hiçbir iz bırakmazlardı.</p>

  <p>Oysa Peter onlardan birini sorguya çekmeyi ne kadar isterdi doğrusu.</p>

  <p>On dakika daha hiç kıpırdamadan bekledi. Vücudunu sarsan soğuk ve sancı dalgalarına karşı koymaya çalışarak nehire doğru yürüdü. Göğün karanlığına bakılırsa araba yanıp bitmiş olmalıydı, yoluna devam etmek için yine de elli metrede bir durup ortalığı dinliyordu.</p>

  <p>Sonunda nehrin gürültüsünü duydu. Hemen önünde ve çok yakınındaydı. Biraz daha hızlı yürümeye başladı. Ancak suyun kenarına gelince omzunun sancısıyla durup çömelmek zorunda kaldı.</p>

  <p>Suya girmek de hoş olmayacaktı. Yağmur kesintisiz olarak günlerdir yağıyordu, su da çok kabarmıştı, buz gibi soğuk olduğu kuşkusuzdu, en azından omzuna gelecek kadar derin olmalıydı. Köprü bir iki yüz metre ötedeydi herhalde. Peter kalkıp su boyunca yürümeye başladı.</p>

  <p>Soğuk ve sancı insanın dikkatini bir anda dağıtabileceği için Peter tetikte kalabilmek için büyük çaba harcamak zorundaydı. Ayağını ileri atmadan iyice yokluyordu bastığı yeri. Kobra tabancasını uzattığı sağ kolunun ucunda hazır tutuyor, yağmur damlaları ve korku ile sancının soğuk terleri karşısında gözlerini sık sık kırpıştırıyordu.</p>

  <p>Peter'i dikkate zorlayan koku alma duyusu oldu sonunda. Bayat Türk tütününün bir insan vücuduna sinmiş acımsı kokusu. Kendisini oldum olası rahatsız eden bu kokuyu Peter çok hafif bile olsa hemen alırdı.</p>

  <p>Beyni bu beklenmeyen duruma kendini uydurmaya çalışırken Peter donmuş gibi kaldı olduğu yerde. Oysa arada yalnız başına olduğuna neredeyse inandırmıştı kendisini.</p>

  <p>Anayoldaki motor sesini hatırladı sahte kaza, polis kamyoneti ve üniformaları gibi ayrıntılara inerek pusu kuran insanların daha önceden pusu noktasıyla kurbanın varmak istediği yer arasındaki toprağı incelenmiş olacaklarını düşünmeliydi.</p>

  <p>Ormanlığı, nehri ve köprüyü, Peter'den iyi bildikleri kuşkusuzdu. İlk kurbanlarını verdikten sonra da karanlıkta kovalamanın yararsızlığını hemen anlamış olmalıydılar. Geri dönüp yeni bir pusu kurmak akıllı bir hareketti doğrusu. Bu iş için de nehir kıyısını ya da köprüyü seçeceklerdi kuşkusuz.</p>

  <p>Peter'i rahatsız eden tek şey adamların bu ısrarlı tutumlarıydı. Kendisinin Magda Altmann olmadığını anlamış olmaları gerekirdi artık. O anda Champs EIysees'de kendisini izleyen Citroen'i hatırladı.</p>

  <p>Hiç kıpırdamadan duruyordu, tüm sinirleri ve kasları gerilmişti, ancak gece kapkaraydı ve suyun çağıltısı diğer tüm sesleri boğuyordu. Peter beklemeye devam etti. Eğer yeteri kadar beklersen öteki adam mutlaka hareket ederdi. O da avını kovalayan bir leopar sabrıyla bekledi. Boynundan aşağı yağmur akıyor, iliklerine kadar donuyordu. Ama yine de bekledi.</p>

  <p>Adam sonunda kıpırdadı. Çamurun ayakkabılarına yapışması, çalıların parçalarına takılması... sonra yine sessizlik. Çok yakında iki üç adım en fazla, ancak hiç ışık olmadığı için Peter yerinde çok dikkatle dönerek sesin geldiği yana döndü.</p>

  <p>Sesin geldiği yöne bir el ateş etmek eski bir numaraydı. Ne var ki Peter'in karşısındakiler üç kişiydiler ve üç metreden makineli tabanca bir insanı ikiye biçerdi. Peter yine beklemeyi yeğledi.</p>

  <p>Nehrin yukarsından hafif ama hızla yaklaşan bir motor sesi duyuldu yine. Biri bir ıslık çaldı. Daha yakından bir arabanın kapısı kapatıldı, motor çalıştırıldı, farlar yağmurda parladığı anda Peter önünde birden aydınlanan sahne karşısında gözlerini kırpıştırdı.</p>

  <p>Köprü yüz metre kadar ilerdeydi, suyun yüzeyi kapkara ve pırıl pırıldı. Mavi kamyonet herhalde kendisini beklemek için olacak köprünün girişinde park etmişti, ama şimdi yaklaşmakta olan o daha güçlü motor sesi karşısında geri geri çıkıyordu. Yent ses La Pierre Benite'den gelmekteydi. Kamyonet anayola doğru ilerlerken sahte jandarma da pelerinini savurarak kapılardan birine tutunmuş içeri atlamaya çalışıyordu.</p>

  <p>“Attendez! Durun!” Üçüncü adam geride kalmak istemeyerek tüm dikkati elden bırakıp koşmaya başladı. Sırtı Peter'e dönüktü. Farların ışığında tam olarak görünüyordu. Aralarında üç metre bile yoktu. Peter tetiğe basacağı anda kendini toparladı.</p>

  <p>Adamın sırtı kendisine dönüktü, bir de menzil göze alınınca yapmak üzere olduğu şeye cinayet denirdi. Peter'in gördüğü eğitim kendisini böyle ince ayrıntılardan çoktan soğutmuş olmasıydı aslında. Gerçekten de tetiğe asılmamasını sağlayan tek düşüncesi daha fazla bilgi edinmekti. Bu adamların kimler olduklarını, kimin tarafından gönderildiklerini, kimin peşinde olduklarını bilmesi gerekiyordu.</p>

  <p>Artık terk edilmekte olduğunu anlayan adam tüm tedbiri elden bırakmış otobüs peşindeymiş gibi koşuyordu. Peter bir fırsat elde ettiğini anlamakta gecikmedi.</p>

  <p>Rolleri şimdi değişmişti. Hemen öne fırlarken Kobra'yı da yaralı sol eline geçirdi.</p>

  <p>Adama dört adımda yetişip sağlam kolunu boğazına dolarken tabancanın kabzasını da alnına indirdi.</p>

  <p>Ancak adam gafil avlanmadı, belki de Peter'in çamurlar içindeki ayaklarının sesini duymuştu, çenesini göğsüne bastırıp omuzlarını yuvarlaklaştırarak saldırının geldiği yöne dönmeye çalıştı.</p>

  <p>Peter adamın boynu yerine ağzını yakalamıştı, şimdi hiç beklenmedik dönüş de hafifçe dengesini kaybetmesine neden oldu. Sol kolunu tam olarak kullanabilseydi kurbanını döndürebilecekti, ancak içgüdüsüyle avantajını kaybettiğini anlamıştı.</p>

  <p>Adam başını boyunduruktan kurtarmak üzereydi. Peter adamın çelik gibi kasları olduğunu anlamıştı.</p>

  <p>Makineli tabancanın namlusu çok kısa olduğu için adam döndüğü anda tabanca Peter'in vücuduna gömülecek, Peter'i paramparça edecekti.</p>

  <p>Peter adamın dönüşüne karşı koymayarak boyunduruğu gevşetti, ancak tüm ağırlığını ve sağ kolunun gücünü aynı yöne verdi. Şimdi vals yapan bir çift gibiydiler. Peter serbest kaldığı takdirde adamın öldürücü üstünlüğe sahip olacağını biliyordu.</p>

  <p>Tek kurtuluş umudu nehirdi. Üstünlük düşmanına geçmeden adamın başını bırakmayarak kendisini sırtüstü geriye attı.</p>

  <p>Karanlık boşluğa birlikte düştüler. Peter altta kalmıştı. Eğer nehrin kıyısı kayalıksa adamın ağırlığı altında ezilecekti.</p>

  <p>Hızla akan kara sulara daldıkları anda dondurucu soğuk Peter'in beynine bir sopa yemiş gibi etkiledi, ciğerlerindeki tüm hava boşaldı.</p>

  <p>Soğuk su adamı da sersemletmiş olmalıydı ki, Peter onun da ciğerlerindeki havayı bir solukta boşalttığını hissetti. Boyunduruğu ağzından çenesine kaydırdı boğazını kavramayı başaramamıştı adam boş ciğerlerle soğuk suyun içinde kalınca çırpınmaya başladı.</p>

  <p>Suyun içinde köprüye doğru kayarlarken iki eliyle Peter'in yüzüne ve kollarına darbeler indirmeye çalıştığı sırada silahını da kaybetmişti.</p>

  <p>Peter adama soluk aldırmamaya kararlıydı, bu yüzden ciğerlerde kalan son soluğunu da dikkatle kullanarak üste çıkıp orada kalmayı denedi.</p>

  <p>Adam kendi omzu üzerinde dönmeye çalışırken parmakları Peter'in kapalı gözlerini sonra da ağzını buldu. Peter ağzını hafifçe açınca, adam parmaklarını sokup, dilini kopartmaya çalıştı. Peter çenelerini acıtan bir sertlikle ısırdı adamın parmaklarını, ağzı bir yabancının iç bulandırıcı derecede ılık kanıyla doldu.</p>

  <p>Peter bulantısını bastırmaya çalışarak dişleri ve kollarıyla sıkı sıkı asıldı adama. Kendi silahı da karanlık suların arasında kaybolmuştu. Adam elini Peter'in ağzından çekmeye çalıştıkça kopan et sesi Peter'in kulaklarında uğulduyor, taze kan ağzına doldukça boğulacak gibi oluyordu.</p>

  <p>Yüzeye çıktıkları an Peter köprüye baktı. Mavi kamyonet görünürlerde yoktu.</p>

  <p>Şimdi köprünün ortasına park etmiş olan araba Magda Altmann'ın Mercedes'iydi.</p>

  <p>Peter farları ışığında iki koruyucuyu tanıdı. Korkuluktan aşağı eğilmişlerdi.</p>

  <p>Peter bir an adamların ateş edeceklerinden korktu ancak tam o sırada sular ikisini de köprünün beton ayaklarına öyle bir hızla çarptı ki, birbirlerini bıraktılar.</p>

  <p>Köprünün altındaki akıntı ikisini de kıyıya atmıştı. Soğuk ve yorgunluktan soluk soluğa kalmış olan Peter taşların üstünde durmaya çalıştı. Diğer adam da ayakları dibe değmiş olduğu için kıyıya yaklaşmaya çalışıyordu. Peter, Magda'nın arabasının farlarının ışığında iki koruyucunun adamın önünü kesmek için köprünün alt başına koştuklarını gördü.</p>

  <p>Peter düşmanına yetişemeyeceğini anlamıştı.</p>

  <p>Önde giden koruyucuya, “Carl! Yakala onu! Sakın kaçırma!” diye seslendi.</p>

  <p>Koruyucu korkuluğun üzerinden sıçradı, kedi gibi ayakları üstüne düştüğünde silahı göbek hizasında ileri uzatılmış, hazırdı.</p>

  <p>Koruyucunun hemen altında makineli tabancalı beline kadar çıkan suda kıyıya doğru yürüyordu. Peter ne olacağını ancak o an anlamıştı.</p>

  <p>“Hayır! Yapma!” Boğulacak gibiydi. “ Diri yakala onu! Öldürme, Carl!”</p>

  <p>Koruyucuyu ya duymamıştı ya da anlamamıştı. Namludan çıkan alevler arasında makineli tabancalı adam bir ağaç gibi ikiye biçildi.</p>

  <p>“Hayır!” diye çaresizce bağırdı Peter. “Yapma! Yapma!”</p>

  <p>Peter ileri fırlayıp cesedi suya kaymadan yakalayıp kolundan kıyıya çekti.</p>

  <p>Magda'nın adamları cesedi elinden alıp yukarı taşıdılar.</p>

  <p>Peter kıyıya çıkmak için üç kere çabaladıysa da her seferinde bitkin bir halde suya düşüyordu. Sonunda Carl eğilip bileğini yakaladı.</p>

  <p>Peter yuttuğu su ve kandan boğulacak gibiydi, kıyıda halsizce kusmaya başladı.</p>

  <p>“Peter!” Magda'nın sesinde korku seziliyordu. Peter başını kaldırırken ağzını koluna sildi. Kadın arabasının arkasından çıkmış uzun siyah çizmeler ve kayak pantolonu içinde köprünün ucuna doğru koşuyordu. Yüzü bembeyaz, gözleri korkudan iri iriydi.</p>

  <p>“Peter, sevgilim. Ne oldu?”</p>

  <p>“Bu dünya güzeli ile birkaç arkadaşı seni kaçırmak istediler... ama ne yazık ki yanlış adrese gitmişlerdi.”</p>

  <p>Ayaklarının dibindeki cesede baktılar. Carl. 357'lik Magnum kullandığı için adamın bakılacak tarafı kalmamıştı. Magda başını çevirdi.</p>

  <p>“Aferin, “ diye Peter acı bir sesle Carl'a döndü. “Şimdi artık sorularıma cevap veremez, değil mi?”</p>

  <p>“Onu durdur demiştiniz.” Carl tabancasını dolduruyordu.</p>

  <p>“Ya öldür deseydim ne yapacaktın acaba?” Peter yüzünü buruşturarak döndüğü anda birden sancı geldi, soluğu kesildi.</p>

  <p>“Yaralısın sen!” Magda çok ilgi duyuyordu kendisine. Carl'a, “Öteki koluna gir,” dedi. Peter'i ikisi birlikte kaldırıp arabaya götürdüler.</p>

  <p>Peter yırtılmış ve ıslanmış eşyalarını çıkardı. Magda kendisini yünlü battaniyeye sardıktan sonra arabanın iç ışığında yarasını muayene etti.</p>

  <p>Kurşun deliği dümdüz ve gergin deride küçük mavi bir noktaydı, daha şimdiden çevresi iltihaplanmıştı. Kurşun sert sırt kasları arasında sıkışıp kalmıştı.</p>

  <p>Magda etin içinde olgun bir meşe palamudu gibi duran kurşunu görebiliyordu.</p>

  <p>“Tanrı'ya şükürler olsun, “ diye mırıldanırken boynundaki soluk mavi eşarbı çıkarıp yarayı dikkatle sardı. “Seni doğruca Versailles'deki hastaneye götüreceğiz.</p>

  <p>Acele et, Carl.”</p>

  <p>Ceviz ağacı kaplama dolaptan çıkardığı kristal sürahiden yarım kadeh viski doldurdu.</p>

  <p>İçki Peter'in ağzındaki kan tadını silip süpürmüş, rahatlık verici bir ılıklıkla midesine inerek soğuk ve şokun yarattığı krampları dindirmişti.</p>

  <p>“Nasıl oldu da geldin?” diye sordu Peter. Kadının böyle tam zamanında ortaya çıkması kendi doğruluk yargılarına pek uymuyordu.</p>

  <p>“Rambouillet karakoluna bir araba kazası olduğu bildirilmiş. Polis Maserati'yi tanıdığı için komiser hemen eve telefon etti. Kötü bir şey olduğunu...”</p>

  <p>Tam o anda anayolun üzerindeki kapının önüne varmışlardı. Maserati'nin kalıntısı yolun kenarında yatıyordu. Çevresinde kamp ateşinin etrafına dizilmiş izciler gibi beş altı beyaz plastik pelerinli polis vardı. Adamlar ne yapmaları gerektiğini bilmiyor gibiydiler.</p>

  <p>Carl arabayı yavaşlattı, Magda sert sesle başlarındaki çavuşa bir şeyler söyledi.</p>

  <p>“Elbette. Madame la Baron, nasıl isterseniz, her şey...” Magda başını salladı adama, çavuş ve polisler yanlarından süzülen arabaya selama durdular.</p>

  <p>“Köprüde cesedi bulacaklar...”</p>

  <p>“Bir tane de şu ağaçların arasında olabilir...”</p>

  <p>“Çok ustasın, değil mi?”</p>

  <p>“Ustalar vurulmazlar.” Peter gülümsedi. Viski yarasının sancısını hafifletmiş, gergin sinirlerini az da olsa yumuşatmıştı. Yaşamak güzel şeydi.</p>

  <p>“Maserati konusunda haklıydın öyleyse... demek onu bekliyorlarmış”</p>

  <p>“Ben de onun için yaktım zaten.” Kadın Peter'in gülümsemesine karşılık vermedi.</p>

  <p>“Peter, neler hissettiğimi hiç bilemezsin. Polis Maserati'nin sürücüsünün arabayla birlikte yandığını söyledi. Bir parçam kopmuş gibi oldum. Böylesine korkunç bir duygu ile karşılaşmamıştım şimdiye kadar...” Kadın titredi. “Az daha gelmeyecektim. Görmek istemiyordum. Adamlarımı göndermek üzereydim ama sonunda kendim bilmek istedim... Carl köprüye vardığımızda nehirdeki adamın sen olduğunu söyledi... inanamadım...” Magda bir daha ürperdi. “Anlat bana olanları, hepsini anlat.” Kadehi tekrar doldurdu.</p>

  <p>Peter kendisinin de bilemediği bir nedenle Paris'ten çıkışta kendisini izleyen Citroen'den söz etmedi. Bunun önemli bir şey olmadığı kanısındaydı. Bir rastlantı sadece. Citroen'deki onlardan biri olsaydı daha önce telefon edip Maserati'dekinin Barones Altmann olmadığını söylerdi. Şu halde Magda'nın değil kendisinin peşindeydiler. Oysa bu da anlamsızdı, çünkü Peter kendisini yem olarak daha o sabah ortaya atmıştı, bir plan kuracak zaman bulmuş olamazlardı.</p>

  <p>Ama bunları daha sonra düşünecekti. Şu anda Magda'yı beklediklerine inanmak daha doğru olurdu. Hikâyeyi polis kamyonetini yolun ortasında gördüğü andan başlatarak anlattı. Magda tüm dikkatini vermiş kendisini dinliyordu, sanki karşısında olduğundan emin olmak istermişçesine zaman zaman uzanıp erkeğe dokunmaktaydı.</p>

  <p>Carl hastanenin acil bölüm kapısı önünde durduğunda, polisin kendilerinden önce telsizle haber vermiş olmaları nedeniyle kapıda bir doktorla iki hemşire Peter'i beklemekteydiler. Bir yandan da kendisini ameliyat odasına götürecek olan tekerlekli sedye de hazırdı.</p>

  <p>“Sana hâlâ sahip olabildiğim için çok mutluyum, “ diye mırıldanan Magda kapıyı açmadan önce Peter'i dudaklarından öptü. “Yine Halife'ydi, değil mi?”</p>

  <p>Peter anlamsızca omuzlarını silkti, sancıdan yüzünü buruşturdu,</p>

  <p>“Böylesine profesyonel bir işi hiç hazırlıksız yapacak başka birini tanımıyorum.”</p>

  <p>Magda ameliyathane kapısına kadar sedyenin yanında yürüdü. Peter uyuşturucunun etkisinden güçlükle soluyarak kurtulduğunda yine yatağının yanı başındaydı.</p>

  <p>Magda'nın yanındaki Fransız doktor bir sihirbaz havasıyla kanlı kurşunu uzattı.</p>

  <p>“Kesmedim, “ dedi Peter'e. “Hafifçe yoklayarak çıkardım.” Kurşun Maserati'nin çelik gövdesinden geçerken hızını kaybettiğinden mantar gibi şişmişti. “Çok şanslı birisiniz, “ diye doktor devam etti. “Sağlığınız çok iyi. Bir at yarışçısınınkini andıran güçlü kaslarınız, kurşunun daha içerlere girmesini engellemiş. Yakında hiçbir şeyiniz kalmaz.”</p>

  <p>“Sana bakacağıma söz verdiğim için seni hemen eve göndermeye razı geldi, “ diye Magda atıldı. “Değil mi, doktor?”</p>

  <p>“Dünyanın en güzel hemşirelerinden birinin bakımında olacaksınız.” Doktor Magda'ya dönüp yerlere kadar eğilerek selam verdi.</p>

  <p>Doktor haklıydı, kurşun yarası bacaklarındaki dikenli tel sıyrıklarından daha az rahatsızlık veriyordu. Ancak Magda Altmann sanki karşı konulmaz öldürücü bir hastalığa tutulmuş gibi davranmaktaydı.</p>

  <p>Ertesi gün Boulevard des Capcines'deki bürosuna gitmesi gerekince Peter'in sağ olduğunu öğrenmek için en az üç kere telefon etti, ayakkabı ve ceket numaralarını sordu. Daha güneş batmadan da maiyeti ile kendisini taşıyan arabalar La Pierre Benite'deydiler.</p>

  <p>Kadın doğruca yapay göle ve bakımlı bahçelere bakan büyük konuk odasına gelince Peter, “Artık sen de insan saatleri içinde çalışmaya başladın galiba, “ dedi.</p>

  <p>“Beni özlediğini biliyorum.” Magda azarlamaya başlamadan erkeği öptü. “Roberto yağmur altında dolaştığını söyledi. Doktor sana yataktan çıkmamanı söylemişti.</p>

  <p>Yarın evde kalıp sana bakacağım.”</p>

  <p>“Bir tehdit mi bu?” Peter sırıttı. “Böylesine bir tehlike için Halife'nin bir delik daha açmasına...”</p>

  <p>Magda'nın parmakları erkeğin dudaklarını örttü. “ Peter, lütfen böyle tatsız şakalar yapma.” Kadının gözlerinden bir korku bulutu geçti, sonra yine neşelendi. “Bak sana neler aldım.”</p>

  <p>Peter'in Maserati'nin bagajında olan valizi yerine Hermes'ten siyah krokodil derisi yeni bir tane alınmıştı. Magda valizi doldurabilmek için Faoubourg St. Honore'den başlayıp Place Vendome'a kadar dolaşmış olmalıydı.</p>

  <p>“İnsanın sevdiği birine armağan almasının ne eğlenceli olduğunu unutmuştum.”</p>

  <p>Elindeki ropdöşambrı havaya kaldırdı. “St. Laurent'de herkes benim bunu seçerken ne düşündüğümü biliyordu sanırım.”</p>

  <p>Unuttuğu hiçbir şey yoktu. Tıraş takımı, tıraş sabunu, ipekli mendiller ve iç çamaşırları, mavi bir ceket, Gucci'den pantolon ve ayakkabı, hatta küçük birer elmas taşlı bir çift kol düğmesi.</p>

  <p>“Şimdi ben gidip yemek için giyineyim, “ dedi. “Roberto'ya burada yiyeceğimizi söyledim. Bu gece konuğumuz yok.”</p>

  <p>Magda silah tüccarı elbisesinin yerine bulutlar kadar hafif bir ipekli geçirmiş, saçlarını beline kadar salıvermişti.</p>

  <p>Peter de yeni ropdöşambrını giyiyordu, sol kolu hâlâ askıdaydı. Şampanya kadehlerinin üzerinden hayranlıkla baktılar birbirlerine.</p>

  <p>“Haklıymışım, “ dedi kadın. “Senin rengin maviymiş. Bundan sonra daha sık mavi giymelisin.” Peter kadının bu iltifatına gülümsemek zorunda kalmış, kadehiyle kadehine dokunmuştu. Birbirlerini selamladıktan sonra birer yudum içtiler, Magda kadehini bırakıp hemen ciddi konulara girdi.</p>

  <p>“Emniyetteki dostlarımla konuştum. Bunun beni kaçırma girişimi olmadığından eminler. Benim ricam üzerine sen biraz daha iyileşmeden gelip ifadeni almayacaklar. Yarın birini göndermelerini söyledim. Ormanın orada vurduğun adamın izi bile yok, ya kendisi kaçtı ya da arkadaşları alıp götürdüler.”</p>

  <p>“Ya öteki? Ölen adam?”</p>

  <p>“Onu tanıyorlar. Çirkin bir geçmişi varmış. Cezayir. İsyan. Dostlarım adamın seni öldürmemesine şaştılar. Ben senin geçmişinden pek söz etmedim, böylesi daha iyi, değil mi?”</p>

  <p>“Öyle, “ dedi Peter.</p>

  <p>“Senin yanında böyle otururken senin aynı zamanda çok tehlikeli bir insan olduğunu unutuyorum.” Magda susup erkeğin yüzüne dikkatle baktı. “Yoksa bu seni çok çekici bulmamdan mı? Öylesine sakinsin ki, Peter. Sesin yumuşacık ve...”</p>

  <p>Omuzlarını silkti. “Ama kimi zaman gülümsemende bir şey var, belirli bir ışıkta gözlerin çok mavi, sert ve acımasız. İşte o zaman çok insan öldürdüğünü hatırlıyorum. Beni çeken bu mu dersin?”</p>

  <p>“Umarım değildir.”</p>

  <p>“Kan ve şiddet çeker bazı kadınları arena, boks maçları bu yerlerde erkekler kadar kadın da bulunur. Oralarda hep yüzlerini incelemişimdir. Kendim hakkımda da çok düşündüm yine de her şeyi biliyorum diyemem. Güçlü erkekler çeker beni.</p>

  <p>Aaron da böyle bir insandı. Ondan sonra bu tür erkeğe çok rastlamadım.”</p>

  <p>“Zalimlik güçlülük değildir ama.”</p>

  <p>“Doğru, gerçekten güçlü bir erkeğin belirli bir yumuşaklığı ve acıması vardır.</p>

  <p>Sen kuvvetlisin ama benimle sevişirken çok nazik davranıyorsun, ancak ben o anda bile senin güçlülüğünü ve zalimliğini hissediyorum. Koruyucu başlığının altındaki şahin gibi.”</p>

  <p>İtalyan uşak Roberto yemek tepsisinin yerleştirilmesine nezaret ettikten sonra şarap kadehlerini kendi elleriyle doldurdu. Sanki kutsal bir iş görüyormuşçasına beyaz eldivenler giymişti. Yemek servisi yapmayı beklemek üzere bir yana çekildiğinde Magda bir baş hareketiyle gidebileceğini bildirdi; adam sessizce başını eğerek çıktı.</p>

  <p>“Armağan almaya bir başladım mı kendimi tutamıyorum artık, “ diye Magda açıkladı.</p>

  <p>“Ayrıca o kurşunun benim sırtımdan da çıkabileceğini unutamıyorum.” Sonra sabırsızlık gösterdi. “Açmayacak mısın?”</p>

  <p>Peter paketin kurdelelerini dikkatle çözdü ve uzun bir süre bir şey söylemedi.</p>

  <p>“Afrika senin uzmanlık alanın değil miydi?” diye kadın endişeyle sordu. “On dokuzuncu yüzyıl Afrikası?”</p>

  <p>Peter başını sallayarak önündeki kitap cildinin kapağını saygıyla açtı. Kitap koyu kahverengi deriyle ciltlemişti, sayfaları pırıl pırıldı, yalnızca yazarının ithafı ile imzasının bulunduğu birinci sayfası biraz solmuştu.</p>

  <p>“Bunu nereden buldun?” diye sordu. “1971'de Sotheby'de açık arttırma ile satılmıştı bu. O zaman ben de arttırmaya girmiştim.” Fiyat beş bin sterline çıkınca çekilmişti sonra da.</p>

  <p>“Cornwallis Harris'in ilk baskısı yok mu sende?” diye Magda bir daha endişeyle sordu. Peter başını sallayıp Afrika hayvanlarından birini gösteren renkli resme baktı.</p>

  <p>“Yok. Ama sen nereden biliyordun bunu?”</p>

  <p>“Ben senin hakkında en az senin kendin kadar bilgi sahibiyim.” Kadın güldü.</p>

  <p>“Hoşuna gitti mi?”</p>

  <p>“Şahaser bir şey bu! Soluğum kesildi.” Magda'nın servetine sahip biri için bile çok pahalı bir armağandı bu. Bir yandan da canı sıkılmıştı. Evine çiçek getiren ve bu yüzden karısının 'Yoksa suçluluğunu mu gizlemek istiyorsun?' sözüyle karşılaşan kocanın durumunu hatırlamıştı.</p>

  <p>“Gerçekten beğendin mi? Kitaplar konusunda o kadar az şey bilirim ki...”</p>

  <p>“Büyük eserler koleksiyonumda eksik olan tek cilt buydu. British Museum dışındaki en temiz kopya diyebilirim.”</p>

  <p>“Çok sevindim.” Kadın gerçekten rahatlamış gibiydi. “Öyle üzülüyordum ki.” Gümüş çorba kaşığını bırakıp erkeğin kendisini kucaklamak için açılan kollarına atıldı.</p>

  <p>Magda yemek boyunca neşeli ve konuşkandı. Roberto gelip boş tepsileri aldıktan sonra şöminenin karşısındaki koltuğa yan yana oturduklarında yine ciddileşti.</p>

  <p>“Peter, bütün gün bu işi düşünmekten alıkoyamadım kendimi. Sen, ben ve Halife.</p>

  <p>Korkuyordum eskiden ve şimdi yine korkuyorum. Hep Aaron'u ve ona neler yaptıklarını düşünüyorum, sonra da seni ve az daha olacak olanları.”</p>

  <p>Bir süre hiç konuşmadan alevlere bakarak kahvelerini yudumladılar. Magda birden yine konu değiştirdi. Peter kadının bu ani düşünce değişikliklerine alışıyordu artık.</p>

  <p>“Bir adam var, aslında bir değil de dokuz adam var ya, bunların ortasında da dokuz kilometre eninde bir lagün gölü var. Su öylesine berraktır ki on beş metre yukardan da ta dipte balıkların oynaştığını görebilirsin. Büyük olanında bir uçak pisti var. Uçağa atladın mı iki saat sonra Tahiti'desin. Orada olduğumuzu kimseler bilemez. Bütün gün yüzer, kumsalda yürür, yıldızlar altında sevişiriz.</p>

  <p>Sen adaların kralı ben de kraliçesi oluruz. Altmann Sanayi diye bir şey olmaz artık, onu yürütecek başka birini buluversinler. Ne tehlike, ne korku, ne Halife, ne...” Kadın sanki ağzından bir şey kaçıracakmış gibi ansızın sustu.</p>

  <p>“Haydi gel gidelim oraya, Peter. Bunları unutalım. Kaçıp birlikte mutlu olalım, sonsuza kadar.”</p>

  <p>“Güzel bir hayal.” Peter gerçek bir pişmanlık duyarak kadına döndü.</p>

  <p>“Ama gerçekleşebilir. Biz gerçekleştirebiliriz bunu.”</p>

  <p>Peter hiçbir şey söylemeden kadının gözlerinin içine baktı. Magda bir süre sonra bakışlarını kaçırdı, içini çekti.</p>

  <p>“Haklısın.” O da aynı pişmanlığı duyuyor gibiydi. “İkimiz de bu yaşamdan uzaklaşamayız. Yolumuza devam etmemiz gerek... ama Peter ben çok korkuyorum.</p>

  <p>Senin hakkında bildiklerimden ve bilmediklerimden korkuyorum. Benim hakkımda senin bilmediğin şeylerden sana hiçbir zaman söyleyemeyeceğim şeylerden korkuyorum. Ama bu yola da devam etmemiz gerek. Haklısın. Halife'yi bulmamız ve sonra da ortadan kaldırmamız gerek. Umarım bu arada kendimizi, birlikte bulduğumuz bu şeyi de yok etmeyiz.”</p>

  <p>“Duygusal felaketleri yaratmanın en sağlam yolu onlar hakkında konuşmaktır.”</p>

  <p>“Tamam, bilmece söyleyelim öyleyse. İnsan dişisinin en kötü deneyimi nedir?”</p>

  <p>“Pes ediyorum.”</p>

  <p>“Bir kış gecesi tek başına yatmak.”</p>

  <p>“Öyleyse kurtuluş çok yakın.”</p>

  <p>“Ama zavallı omzun ne olacak?”</p>

  <p>“Engin deneyim ve aklımızı kullanırsak bir şeyler yapabileceğimizi sanıyorum.”</p>

  <p>“Haklısın, “ diye mırıldandı kadın, bir kedi gibi erkeğin göğsüne sokuldu. “Her zaman olduğu gibi.”</p>

  <p>Güzel bir kadına iç çamaşırı satın almanın insanı zevkten sarhoş eden garip bir tadı vardır. Peter de orta yaşlı satıcı kadının o bilmiş havası karşısında neredeyse kahkahalarla gülecekti. Kadının ilişkileri hakkında kendine özgü düşünceleri olduğu belliydi ki, ince danteller ve yumuşacık ipeklilerle dolu bir çekmece açtı.</p>

  <p>“Tamam!” diye Melissa Jane kendinden geçmişçesine söylendi. “İşte bunlar tam...”</p>

  <p>Külotlardan birini yanağına sürdü. Satıcı kadın tahmininde yanılmamış olmanın gururu içindeydi. Peter kadını düş kırıklığına uğratmak istemediği için zengin dost rolünü birkaç dakika uzatarak kadının başının üstündeki aynaya baktı.</p>

  <p>Kendilerini izleyen adam hâlâ oradaydı. Karşı tezgâhın üstündeki sutyen yığınına bakan gri pardesülü sıradan bir adam.</p>

  <p>“Annen pek memnun olmaz sanırım yavrum, “ deyince satıcı kadın şaşkın şaşkın başını kaldırdı.</p>

  <p>“Ama, baba, gelecek ay on dört yaşıma basıyorum.”</p>

  <p>Bir gün önce Heathrow havaalanına ayak bastığından beri arkasına birini yerleştirmişlerdi. Peter bunu yapanın kim olduğunu kestiremiyordu. Nehirde kaybettiği Kobra'nın yerine bir yenisini almadığına pişmandı şimdi.</p>

  <p>“Annenin ne diyeceğini bilmediğim için biz tedbiri elden bırakmayalım, “ dedi.</p>

  <p>Melissa Jane de satıcı kadın da yükseklerden yerlere yuvarlanmış gibiydiler.</p>

  <p>“Ben paçası lastikli külot giymem ama!” diye söylendi Melissa Jane.</p>

  <p>“Tamam, lastik paçalı da yok, dantelli de yok. On altı yaşına gelinceye kadar.</p>

  <p>Şimdilik tırnağını boyaman yeter bence.”</p>

  <p>“Baba, ne kadar eski kafalısın!”</p>

  <p>Peter aynaya baktı. Şimdi nöbet değiştiriyorlardı. Gri pardösülü ve kareli yünlü atkılı adam ağır adımlarla yürüyüp asansöre bindi. Yerine geleni tanıması epey zamanını alacaktı Peter'in. Ama hayır! İşte geliyordu bile. Tüvit bir ceket ve altında Royal Stewart İskoç eteklikli, kurbağa sırıtışlı bir adam.</p>

  <p>“Vay canına! Ne sürpriz bu böyle! Adam Peter'in sırtına okkalı bir yumruk indirdi. Sonunda kim olduklarını anlamıştı.</p>

  <p>“Colin!” Peter dönüp adamın iri elini avuçları arasına aldı. “Gerçekten büyük bir sürpriz. Dünden beri adamların ayaklarıma dolanıp duruyorlardı.”</p>

  <p>“Beceriksizler, “ diye Colin Noble güldü. “İçlerinde bir tane bile işe yarayanı yok.” Dönüp Melissa Jane'i kucakladı. “Çok güzelsin.”</p>

  <p>“Colin Amca, tam zamanında yetiştin.” Melissa Jane adamın kolları arasından sıyrılıp saydam külotu gösterdi. “Bunlara ne dersin?”</p>

  <p>“Sana çok yakışır, sevgilim. Sakın kaçırma.”</p>

  <p>“Bunu bir de babama söyle, Colin Amca.”</p>

  <p>Colin, Dorchester otelinin dairesine şöyle bir bakıp homurdandı.</p>

  <p>“Yaşamak diye buna derim işte ben. Askerlikte böyle şeyler yoktur.”</p>

  <p>“Babam bir plütokrat olma yolunda... tıpkı Steven Amca gibi, “ diye Melissa Jane atıldı.</p>

  <p>“Sen, Vanessa ve diğer bütün yoldaşlarınız da dantelli külot giyiyorsunuz değil mi, “ diye Peter kızına karşı saldırıya geçti.</p>

  <p>“O iş başka.” Melissa Jane elindeki yeşil paketi göğsüne bastırdı. “Köylü gibi giyinmeden de toplumsal bilince sahip olunabilir.”</p>

  <p>“Eh, fena bir yaşama benzemiyor.” Peter paltosunu kanepeye fırlatıp içki dolabına doğru yürüdü. “Bourbon, değil mi?”</p>

  <p>“Buzlu, “ dedi Colin.</p>

  <p>“Tatlı şeri var mı?” diye Melissa Jane sordu.</p>

  <p>“Koka kola var. Ayrıca kendi odanda da içebilirsin hanımefendi.”</p>

  <p>“Baba! Colin Amcayı neredeyse yıllar var ki görmüyorum.”</p>

  <p>“Yürü!” dedi Peter. Kız gidince de, “Tatlı şeri ha?” diye söylendi.</p>
</body>
</html>
