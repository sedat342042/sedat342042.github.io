<html xmlns="http://www.w3.org/1999/xhtml">
  <head>
    <meta charset="utf-8"/>
    <title>kitap</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
  <body class="calibre">
<h2 class="h1baslik1" id="calibre_toc_9">V. Perde</h2>
			<h3 class="h3baslik" id="calibre_toc_30">1. Sahne</h3>
<p class="indentmetin">(Mars, Venüs ve Diana tapınaklarının önü.)</p>
<p class="indentmetin">(Borular. Theseus, Peirithous, Hippolita</p>
<p class="indentmetin">ve refakatçiler girerler.)</p>
<p class="normal">THESEUS</p>
			<p class="normal">Artık girip dualarını etsinler tanrıların önünde;</p>
			<p class="normal">Tapınaklar aydınlansın yakılan kutsal ateşlerle,</p>
			<p class="normal">Sunaklarda kutsanmış tütsülerden yayılan kokular</p>
			<p class="normal">Yayılıp yükselsin tanrılar katına.</p>
			<p class="normal">Bu töreni bozacak hiçbir tatsızlık olmasın; </p>
			<p class="normal">Çünkü bu kahramanlar,</p>
			<p class="normal">Aşkın gücünü onurlandıracak soylu bir çatışmaya </p>
			<p class="normal">soyunacaklar.</p>
			<p class="normal">PEIRITHOUS</p>
			<p class="normal">Geliyorlar efendimiz.</p>
<p class="indentmetin">(Borular. Palamon ve Arcite şövalyeleri ile girerler.)</p>
			<p class="normal">THESEUS</p>
			<p class="normal">Siz yürekli ve gözü pek düşmanlar,</p>
			<p class="normal">Siz soylu yakın akrabalar,</p>
			<p class="normal">İşte gün geldi çattı</p>
			<p class="normal">Çözmek için aranızdaki anlaşmazlığı.</p>
			<p class="normal">Bir saat için unutun öfkenizi,</p>
			<p class="normal">Yardımcılarınızla birlikte kutsal sunak önünde,</p>
			<p class="normal">Dua edin tanrılara, güvercin gibi eğin</p>
			<p class="normal">Tanrılar önünde o inatçı bedenlerinizi.</p>
			<p class="normal">Hiddetiniz de ölümlü sizin gibi;</p>
			<p class="normal">Sizi seyreden tanrılar yardım edebilirler size ancak,</p>
			<p class="normal">Dövüşün adaletli bir biçimde.</p>
			<p class="normal">Şimdi bırakalım sizi dualarınızla baş başa,</p>
			<p class="normal">Başarı diliyorum her ikinize de aynı ölçüde.</p>
			<p class="normal">PEIRITHOUS</p>
			<p class="normal">Onurlandırın krallığımızı en iyi şekilde.</p>
<p class="indentmetin">(Theseus, Peirithous, Hippolita ve refakatçiler çıkarlar.)</p>
			<p class="normal">PALAMON</p>
			<p class="normal">Kum saati harekete geçti,</p>
			<p class="normal">Birimiz yok oluncaya kadar da durmayacak.</p>
			<p class="normal">Şunu bil ki düşmanlığım bu olay için sadece</p>
			<p class="normal">Bir göz öbürüne karşı olur, bir kol öbürünü ezerse</p>
			<p class="normal">İşim o gözü çıkarmak, koparıp atmaktır ezeni;<sup class="calibre3"><a href="kitap_split_060.html#footnote-426-31" id="footnote-426-31-backlink">[31]</a></sup></p>
			<p class="normal">Kuzen, sen benim bir parçam da olsan</p>
			<p class="normal">Yapmak zorundayım işimi.</p>
			<p class="normal">Nasıl yumuşak davranabilirim sana.</p>
			<p class="normal">ARCITE</p>
			<p class="normal">Büyük uğraş veriyorum kendi kendime,</p>
			<p class="normal">Unutmak için adını, eski sevgimizi</p>
			<p class="normal">Ve çocuklukta geçirdiklerimizi;</p>
			<p class="normal">Öldürmem gerekenin sen olmadığına</p>
			<p class="normal">İnandırmaya çalışıyorum kendimi.</p>
			<p class="normal">O zaman açalım yelkenlerimizi,</p>
			<p class="normal">Taşıyalım teknelerimizi cennetin hakemine.</p>
			<p class="normal">PALAMON</p>
			<p class="normal">Güzel konuştun. Karşına çıkmadan önce</p>
			<p class="normal">Sana sarılmalıyım kuzenim.</p>
<p class="indentmetin">(Birbirlerine sarılırlar.)</p>
			<p class="normal">Bir daha asla sarılamayacağız böyle.</p>
			<p class="normal">ARCITE</p>
			<p class="normal">Son kez elveda.</p>
			<p class="normal">PALAMON</p>
			<p class="normal">Öyle olsun, elveda kuzenim.</p>
			<p class="normal">ARCITE</p>
			<p class="normal">Elveda.</p>
<p class="indentmetin">(Palamon ve şövalyeleri çıkarlar.)</p>
			<p class="normal">Şövalyeler, akrabalar, âşıklar... ve elbette kurbanlarım!</p>
			<p class="normal">Savaş Tanrısı Mars’a tapınan gerçek silahşorlar,</p>
			<p class="normal">Ruhunuzdaki yiğitlik kovuyor korku tohumlarını,</p>
			<p class="normal">Hele korkuyu anlayabilmek sizin çok uzağınızda,</p>
			<p class="normal">Gelin gidelim mesleğimizin tanrısına,</p>
			<p class="normal">Ona yakaralım, aslan yüreği, kaplan nefesi vermesi için bize,</p>
			<p class="normal">Elbette düşmanı bunaltmak için hız ve hiddet de...</p>
			<p class="normal">Yoksa solucan gibi kalırız önlerinde.</p>
			<p class="normal">Bildiğiniz gibi ödülüm akacak kanın içinde;</p>
			<p class="normal">Büyük bir yiğitlikle hemen bastırın hasmınızı,</p>
			<p class="normal">Çiçeklerin en güzeli süsleyecek benim zafer tacımı.</p>
			<p class="normal">Dövüş alanını kazan dolusu insan kanıyla sulayan</p>
			<p class="normal">Mars’tır bizim şefaatçimiz;</p>
			<p class="normal">Yardım elinizi uzatın ve eğitin onun önünde.</p>
<p class="indentmetin">(Mars sunağının önünde diz çöküp dua ederler.)</p>
			<p class="normal">Kuyruklu yıldızları haber veren ey yüce tanrı,</p>
			<p class="normal">Senin gücünle döner yeşil Neptün mora,</p>
			<p class="normal">Öfken kasırgalar yaratır, kafatasları çıkarır yer altından,</p>
			<p class="normal">Bir soluğunla dağıtırsın Bolluk Tanrısı Ceres’in </p>
			<p class="normal">buğdaylarını,</p>
			<p class="normal">Güçlü kollarınla mavi bulutlardan uzanıp devirirsin surları;</p>
			<p class="normal">Ben, senin öğrencin, savaş davulunun en genç çiçeği,</p>
			<p class="normal">Göster bana bugün askeri hünerleri,</p>
			<p class="normal">Senin övgünle taşıyayım ileriye bayrağımı;</p>
			<p class="normal">Ey bugünün efendisi, yüce Mars,</p>
			<p class="normal">Haz duyacağın bir işaret gönder bize.</p>
<p class="indentmetin">(Dua ederler, o sırada zırh sesleri, savaş çıkmış gibi bir gök gürültüsü duyulur, dua edenler ayağa kalkıp sunağın önünde eğilip selam verirler.)</p>
			<p class="normal">Karışık zamanları düzene sokan yüce Mars,</p>
			<p class="normal">Sarsıp kendine getirirsin yozlaşan ülkeleri,</p>
			<p class="normal">Eski ve tozlanmış unvanların başhakemi,</p>
			<p class="normal">İnsanlar aklını kaçırınca kanla iyileştirirsin dünyayı,</p>
			<p class="normal">Dengeye sokarsın bir darbeyle nüfus fazlalığını;</p>
			<p class="normal">Olumlu işaretler alıyorum senden</p>
			<p class="normal">Ve senin adına cesaretle giriyorum kavgaya.</p>
			<p class="normal">Hadi, gidelim arkadaşlar.</p>
<p class="indentmetin">(Arcite ve şövalyeleri çıkarlar. Öbür yandan Palamon ve şövalyeleri girerler. Onlar da aynı seremoniyi tekrarlarlar.)</p>
			<p class="normal">PALAMON</p>
			<p class="normal">Yıldızlarımız parlasınlar yepyeni bir ateşle</p>
			<p class="normal">Ya da yok olup gitsinler; kavgamız aşk yüzünden,</p>
			<p class="normal">Eğer Venüs ödüllendirirse beni Emilia’nın sevgisiyle</p>
			<p class="normal">Tanrıça zaferi de verir bana. Ruhlarınız kaynaşsın </p>
			<p class="normal">benimkiyle,</p>
			<p class="normal">Soyluluğunuz kişisel bahtınız yapsın benim amacımı.</p>
			<p class="normal">Tanrıça Venüs’den yana koyuyoruz tavrımızı</p>
			<p class="normal">Gücünü bizden yana kullansın diye ona yalvarıyoruz.</p>
<p class="indentmetin">(Eğilirler, sonra Venüs sunağı önünde diz çökerler.)</p>
			<p class="normal">Selam sana gizlerin egemen kraliçesi,</p>
			<p class="normal">Gücünle en acımasız zorbaları kız gibi ağlatabilirsin;</p>
			<p class="normal">Bir bakışınla susturabilirsin Mars’ın savaş davullarını,</p>
			<p class="normal">Fısıltıya çevirebilirsin silah başı bağırtılarını;</p>
			<p class="normal">Koltuk değnekli bir sakatı koşturabilir,</p>
			<p class="normal">Onu Apollon’dan daha çabuk iyileştirebilirsin.</p>
			<p class="normal">Sen istersen, uyruğunun uyruğu yapabilirsin bir kralı</p>
			<p class="normal">Zayıf, hasta bir ihtiyarı dans ettirebilirsin;</p>
			<p class="normal">Saçları dökülmüş müzmin bekâr bir erkeği,</p>
			<p class="normal">Bahar ateşlerinin üstünden atlatabilirsin delikanlılar gibi,</p>
			<p class="normal">Yetmişindeki adamın hırıltılı, kısık sesini,</p>
			<p class="normal">Aşk şarkıları söyleyebilecek bir hale dönüştürebilirsin</p>
			<p class="normal">Hangi güçlü tanrının senin üstünde gücü var?</p>
			<p class="normal">Phoibos’a onunkinden sıcak alevler eklersin;</p>
			<p class="normal">Onun tanrısal ateşi ölümlü oğlunu kavurdu,</p>
			<p class="normal">Seninki de onu.</p>
			<p class="normal">Av Tanrıçası, o soğuk Diana, dediklerine göre,</p>
			<p class="normal">Ok ve yayını bir kenara bırakıp âşık olmuş<sup class="calibre3"><a href="kitap_split_061.html#footnote-426-32" id="footnote-426-32-backlink">[32]</a></sup> sayende.</p>
			<p class="normal">Yeminli askerin olarak beni yüceliğinle kutsa,</p>
			<p class="normal">Kurşundan ağır olsa, ısırgandan daha da fazla yaksa,</p>
			<p class="normal">Senin takacağın boyunduruğu taşırım çiçek çelengi diye.</p>
			<p class="normal">Senin yasalarına karşı kötü bir söz hiç etmedim;</p>
			<p class="normal">Hiç bilmediğim için sır da vermedim, bilseydim de </p>
			<p class="normal">vermezdim;</p>
			<p class="normal">Bakmadım yan gözle bile evli bir kadına,</p>
			<p class="normal">En hafifmeşrep olanlara bile iftira atmadım,</p>
			<p class="normal">Patavatsızlık yapmadım şölenlerde hiçbir güzele;</p>
			<p class="normal">Bunu yapan sahte gülücüklü kişiler yerine ben utandım;</p>
			<p class="normal">Aşk konusunda palavra sıkanlara aman vermedim</p>
			<p class="normal">Ve öfkeyle sordum onlara anaları var mı diye...</p>
			<p class="normal">Bir zamanlar bir kız vardı, haksızlık ettiler ona,</p>
			<p class="normal">Sekseninde bir ihtiyar evlendi o on dörtlük kızla...</p>
			<p class="normal">Karşı çıktım ben buna.</p>
			<p class="normal">Ey Tanrıça, yaşamı toza çevirmek senin elinde;</p>
			<p class="normal">Beli tutulmuş ihtiyar sağlam ayağını burktu,</p>
			<p class="normal">Nekris boğum boğum yaptı parmaklarını,</p>
			<p class="normal">Hastalıklı patlak gözleri,</p>
			<p class="normal">Acıdan yuvalarından uğramış gibiydi,</p>
			<p class="normal">Ve yaşam onun için işkenceden başka bir şey değildi.</p>
			<p class="normal">Ama bu tiridi çıkmış ihtiyar,</p>
			<p class="normal">Genç ve güzel eşinden bir oğlan peydahladı,</p>
			<p class="normal">Çocuğun bu ihtiyardan olduğuna inanıyordum,</p>
			<p class="normal">Çünkü ondan olduğuna kadın da yemin etti,</p>
			<p class="normal">Ona kim inanmaz ki?</p>
			<p class="normal">Kısacası ben o lafazanların, böbürlenenlerin dostu değilim;</p>
			<p class="normal">Palavracıların, yalancıların düşmanıyım;</p>
			<p class="normal">Aşkta kaybedenleri teskin etmeyi severim.</p>
			<p class="normal">Gizli kapaklı iş çevirenleri hiç sevmem,</p>
			<p class="normal">Hele açık saçık, küfürlü konuşanlardan nefret ederim.</p>
			<p class="normal">Ben böyleyim işte,</p>
			<p class="normal">Benim kadar seven bir gencin asla olmadığına yemin ederim.</p>
			<p class="normal">Bunun için ey sevgili tanrıça,</p>
			<p class="normal">Gerçek aşkın erdemi olacak zaferi bahşet bana,</p>
			<p class="normal">Onayladığını gösteren bir işaret göndererek kutsa beni.</p>
<p class="indentmetin">(Bir müzik sesi gelir ve güvercinler uçuşur. Palamon ve şövalyeler yere kapanır, sonra da diz çökerler.)</p>
			<p class="normal">Ey sen, yediden yetmişe</p>
			<p class="normal">Ölümlü gönüllere hükmeden tanrıça</p>
			<p class="normal">Av alanın bütün dünya,</p>
			<p class="normal">Biz de sürüleriz senin oyununda,</p>
			<p class="normal">Bu güzel işaretin için minnettarım sana,</p>
			<p class="normal">Onu saf yüreğimin derininde saklayacağım.</p>
			<p class="normal">Kılıcıma güvenerek işe koyulacağım.</p>
			<p class="normal">Kalkalım ve güzel tanrıçanın önünde eğilelim şimdi.</p>
<p class="indentmetin">(Eğilirler.)</p>
			<p class="normal">Saat yaklaşıyor.</p>
<p class="indentmetin">(Palamon ve şövalyeler çıkarlar.)</p>
<p class="indentmetin">(Yumuşak bir müzik. Emilia beyazlar giyinmiş, saçları omuzlarına kadar açılmıştır, bir buğday çelengi taşır; beyazlar giyinmiş bir kadın eteğinin kuyruğunu tutar, saçları çiçeklerle süslenmiştir. Onun önünde bir başka kadın üstüne tütsüler ve güzel kokular konmuş gümüşten bir dişi geyik<sup class="calibre3"><a href="kitap_split_062.html#footnote-426-33" id="footnote-426-33-backlink">[33]</a></sup> taşımaktadır, bu geyik Diana sunağına konulacaktır. Emilia’nın nedimeleri biraz uzakta durmaktadırlar. Emilia tütsüyü yakar. Kadınlar onu selamlayıp çıkarlar.)</p>
			<p class="normal">EMILIA</p>
			<p class="normal">Kutsal, belirsiz, soğuk ve değişmez,</p>
			<p class="normal">Eğlenceleri terk eden, sessizce düşünen,</p>
			<p class="normal">Tatlı, yalnız yaşayan, beyaz kadar temiz</p>
			<p class="normal">Ve rüzgârın harmanladığı kar gibi saf kraliçem,</p>
			<p class="normal">Kadın şövalyelerine cinsel isteği yasakladın</p>
			<p class="normal">Senin düzenin giysisi olan utanmayı bıraktın bize;</p>
			<p class="normal">Burada yüce sunağının alçakgönüllü rahibesiyim ben.</p>
			<p class="normal">Ey ihsan eden, o az bulunan yeşil gözlerinle bak</p>
			<p class="normal">Bugüne dek asla lekelenmemiş olan bakirene;</p>
			<p class="normal">Ve kutsal, gümüş sevgili, şimdi beni dinle...</p>
			<p class="normal">Hiç kötü bir şey duymadın benden </p>
			<p class="normal">Havai bir davranışımı da görmedin...</p>
			<p class="normal">Korku ve saygıyla önünde eğilerek niyaz ediyorum sana;</p>
			<p class="normal">Rahiben olarak bugün görevdeki son günüm</p>
			<p class="normal">Gelinliğimi giydim, ama hâlâ bakireyim;</p>
			<p class="normal">Bir kocam olacak, ama kimdir bilmiyorum.</p>
			<p class="normal">İkisinden birini seçmem, başarısı için dua etmem gerek,</p>
			<p class="normal">Ama suçsuzum birinden birini tercih konusunda.</p>
			<p class="normal">Gözlerimin birini feda edebilir miyim, ikisi de değerli;</p>
			<p class="normal">Yitip giden boş yere yok olacak, suçlayamam hiçbirini.</p>
			<p class="normal">Bu yüzden alçakgönüllü kraliçe,</p>
			<p class="normal">İki talibimden beni en çok seven sadece biri,</p>
			<p class="normal">Ve buna en çok layık olan alacak buğday çelengimi,</p>
			<p class="normal">Yoksa bakire kalıp senin rahiben olacağım yine.</p>
<p class="indentmetin">(Bu sırada sunaktaki dişi geyik kaybolur, </p>
			<p class="normal">bunun yerine üstünde bir gül<sup class="calibre3"><a href="kitap_split_063.html#footnote-426-34" id="footnote-426-34-backlink">[34]</a></sup> olan bir ağaç iner.)</p>
			<p class="normal">Görün, kutsal eylem ilerledikçe</p>
			<p class="normal">Diana tapınağı içinden gelen inişleri çıkışları;<sup class="calibre3"><a href="kitap_split_064.html#footnote-426-35" id="footnote-426-35-backlink">[35]</a></sup></p>
			<p class="normal">Ama neden bir gül! Öngörüye inanırım ben,</p>
			<p class="normal">Yoksa bu dövüş iki cesur şövalyeyi de yok mu edecek </p>
			<p class="normal">Ve ben bakire bir çiçek olarak koparılmadan solacak mıyım?</p>
<p class="indentmetin">(Birdenbire tiz çalgılardan bir ses gelir </p>
			<p class="normal">ve ağaç üzerindeki tek gül düşer.)</p>
			<p class="normal">Gül yere düştü, ağaç devrildi!</p>
			<p class="normal">Sevgili Tanrıça, salıveriyorsun beni;</p>
			<p class="normal">Kendimi toparlamalıyım; ama senin isteminle mi </p>
			<p class="normal">bilmiyorum;</p>
			<p class="normal">Göster bana bu gizemi.</p>
			<p class="normal">Umarım hoşnut etmişimdir seni; bana merhametli </p>
			<p class="normal">bir yanıt ver.</p>
<p class="indentmetin">(Selam verir ve çıkar.)</p>
			<h3 class="h3baslik" id="calibre_toc_31">2. Sahne</h3>
<p class="indentmetin">(Hapishanede loş bir oda.)</p>
<p class="indentmetin">(Doktor, Zindancı ve Palamon kılığında </p>
			<p class="normal">Kızın Talibi girerler.)</p>
			<p class="normal">DOKTOR</p>
			<p class="normal">Tavsiyelerim kıza yararlı oldu mu?</p>
			<p class="normal">KIZIN TALİBİ</p>
			<p class="normal">Hem de çok. Ona eşlik eden kız arkadaşları</p>
			<p class="normal">Yarı yarıya inandırdılar benim Palamon olduğuma;</p>
			<p class="normal">İşte ondan sonra gülümseyerek geldi yanıma,</p>
			<p class="normal">Ne yemek istediğimi ve onu ne vakit öpeceğimi sordu,</p>
			<p class="normal">Hemen söyledim isteğimi ve iki kez öptüm onu.</p>
			<p class="normal">DOKTOR</p>
			<p class="normal">İyi yapmışsın; yirmi kez öpseydin daha iyi olurdu,</p>
			<p class="normal">Çünkü tedavinin esası tamamen buna bağlı.</p>
			<p class="normal">KIZIN TALİBİ</p>
			<p class="normal">Sonra bütün gece başımda bekleyeceğini söyledi,</p>
			<p class="normal">Biliyordu çünkü nöbetimin ne zaman tutacağını.</p>
			<p class="normal">DOKTOR</p>
			<p class="normal">Bırak ne isterse yapsın; nöbetiniz geldiğinde,</p>
			<p class="normal">Vakit kaybetmeden istediğini yapın siz de.</p>
			<p class="normal">KIZIN TALİBİ</p>
			<p class="normal">Şarkı söylememi istedi.</p>
			<p class="normal">DOKTOR</p>
			<p class="normal">Söylediniz mi?</p>
			<p class="normal">KIZIN TALİBİ</p>
			<p class="normal">Hayır.</p>
			<p class="normal">DOKTOR</p>
			<p class="normal">Bunu kötü yapmışsınız; </p>
			<p class="normal">Yerine getirmelisiniz her isteğini.</p>
			<p class="normal">KIZIN TALİBİ</p>
			<p class="normal">Ne yazık ki, onu tatmin edecek hiç sesim yoktur benim.</p>
			<p class="normal">DOKTOR</p>
			<p class="normal">Ses çıkardığınız sürece bu önemli değil,</p>
			<p class="normal">Bundan sonra ne isterse onu yapın</p>
			<p class="normal">Eğer isterse, yatın onunla birlikte.</p>
			<p class="normal">ZİNDANCI</p>
			<p class="normal">Hey, dur bakalım orada doktor.</p>
			<p class="normal">DOKTOR</p>
			<p class="normal">Tedavinin bir parçası bu da.</p>
			<p class="normal">ZİNDANCI</p>
			<p class="normal">İzin verirsen doktor, bu iş adabına göre olmalı.</p>
			<p class="normal">Ancak evlenirlerse.</p>
			<p class="normal">DOKTOR</p>
			<p class="normal">Bu aşırı bir endişe;</p>
			<p class="normal">Çocuğunu adap için asla gözden çıkarma;</p>
			<p class="normal">Önce iyileşsin, kendi isteyecektir namuslu olmayı nasıl olsa,</p>
			<p class="normal">Evlenip namuslu bir kadın olarak yaşayacaktır.</p>
			<p class="normal">ZİNDANCI</p>
			<p class="normal">Tamam doktor.</p>
			<p class="normal">DOKTOR</p>
			<p class="normal">Lütfen içeri getirin onu, </p>
			<p class="normal">Nasılmış bir bakalım.</p>
			<p class="normal">ZİNDANCI</p>
			<p class="normal">Getireyim. Palamon’un beklediğini söyleyin ona.</p>
			<p class="normal">Ama doktor, bu tedavi hâlâ yanlış geliyor bana.</p>
<p class="indentmetin">(Çıkar.)</p>
			<p class="normal">DOKTOR</p>
			<p class="normal">Babanız, budalanın teki! Kızın namusuymuş?</p>
			<p class="normal">İyileşmesi için yerine getirmeliyiz tıbbın gereklerini...</p>
			<p class="normal">KIZIN TALİBİ</p>
			<p class="normal">Neden kızın namuslu olmadığını düşünüyorsunuz doktor?</p>
			<p class="normal">DOKTOR</p>
			<p class="normal">Kaç yaşında şimdi?</p>
			<p class="normal">KIZIN TALİBİ</p>
			<p class="normal">On sekizinde.</p>
			<p class="normal">DOKTOR</p>
			<p class="normal">Olabilir... her şey olacağına varır, söylediklerim yersiz değil.</p>
			<p class="normal">Babası ne derse desin, eğer siz de sezdinizse,</p>
			<p class="normal">Ruh durumu buna yatkın, tenin çağrısı yani,</p>
			<p class="normal">Anlıyor musunuz beni?</p>
			<p class="normal">KIZIN TALİBİ</p>
			<p class="normal">Çok iyi anladım sizi.</p>
			<p class="normal">DOKTOR</p>
			<p class="normal">Açlığını giderin, sonuna kadar gidin,</p>
			<p class="normal">Melankolik ruh halinden kurtulacaktır.</p>
			<p class="normal">KIZIN TALİBİ</p>
			<p class="normal">Ben de sizin gibi düşünüyorum doktor.</p>
<p class="indentmetin">(Zindancı, Kızı ve kız arkadaşı girerler.)</p>
			<p class="normal">DOKTOR</p>
			<p class="normal">Göreceksiniz zaten. İşte geliyor; neşelendirin onu.</p>
			<p class="normal">ZİNDANCI</p>
			<p class="normal">Gel kızım, bak Palamon bekliyor seni,</p>
			<p class="normal">Senin için saatlerdir burada.</p>
			<p class="normal">KIZ</p>
			<p class="normal">Bu nazik sabrı için müteşekkirim ona;</p>
			<p class="normal">Çok kibar bir bey, minnet borçluyum lorduma.</p>
			<p class="normal">Bana armağan ettiği atı hâlâ görmediniz mi?</p>
			<p class="normal">ZİNDANCI</p>
			<p class="normal">Evet, gördük.</p>
			<p class="normal">KIZ</p>
			<p class="normal">Beğendiniz mi?</p>
			<p class="normal">ZİNDANCI</p>
			<p class="normal">Çok güzel bir at.</p>
			<p class="normal">KIZ</p>
			<p class="normal">Peki, dans ettiğini gördünüz mü?<sup class="calibre3"><a href="kitap_split_065.html#footnote-426-36" id="footnote-426-36-backlink">[36]</a></sup></p>
			<p class="normal">ZİNDANCI</p>
			<p class="normal">Hayır.</p>
			<p class="normal">KIZ</p>
			<p class="normal">Ben çok gördüm. Öyle güzel dans ediyor ki,</p>
			<p class="normal">Müzik başladığında hiçbir at baş edemez onunla,</p>
			<p class="normal">Seyredene büyük haz veriyor.</p>
			<p class="normal">ZİNDANCI</p>
			<p class="normal">Gerçekten ilginç.</p>
			<p class="normal">KIZ</p>
			<p class="normal">Saatte yirmi mil hızla Morris dansı yapabiliyor,</p>
			<p class="normal">Morris dansındaki yapma atlara neden oldu bu da,</p>
			<p class="normal">Eğer biraz yargılama becerim varsa buralarda,</p>
			<p class="normal">Dörtnala yöneliyorum “Aşkın Işığı”<sup class="calibre3"><a href="kitap_split_066.html#footnote-426-37" id="footnote-426-37-backlink">[37]</a></sup> melodisine.</p>
			<p class="normal">Ne düşünüyorsunuz bu at hakkında?</p>
			<p class="normal">ZİNDANCI</p>
			<p class="normal">Böyle becerileri varsa tenis de oynayabilir.</p>
			<p class="normal">KIZ</p>
			<p class="normal">O bir şey değil,</p>
			<p class="normal">ZİNDANCI</p>
			<p class="normal">Okuma yazması da var mı?</p>
			<p class="normal">KIZ</p>
			<p class="normal">Çok okunaklı bir yazısı var;</p>
			<p class="normal">Kuru otun, yemlerinin hesabını kendi başına yapar;</p>
			<p class="normal">Seyis erkenden kalkar, ama gereğinden az verir yemini.</p>
			<p class="normal">Dükün doru kısrağını gördünüz mü?</p>
			<p class="normal">ZİNDANCI</p>
			<p class="normal">Elbette.</p>
			<p class="normal">KIZ</p>
			<p class="normal">O kısrak, zavallı hayvan, müthiş bir biçimde âşık erkeğine,</p>
			<p class="normal">Ama erkek at tepkisiz kalıyor ve hor görüyor, sahibi gibi.</p>
			<p class="normal">ZİNDANCI</p>
			<p class="normal">Çeyizi nasıl?</p>
			<p class="normal">KIZ</p>
			<p class="normal">İki yüz balya kadar kuru ot ve yirmi kova yulaf,</p>
			<p class="normal">Ama erkek asla istemiyor onu.</p>
			<p class="normal">Onun gözü değirmencinin dolap beygirinde;</p>
			<p class="normal">Tatlı kişnemelerle onu baştan çıkarmayı deniyor,</p>
			<p class="normal">Ama bu sonu olur o kısrağın.</p>
			<p class="normal">DOKTOR</p>
			<p class="normal">Neler diyor bu kız?</p>
			<p class="normal">ZİNDANCI</p>
			<p class="normal">Selam ver, bak sevgilin geliyor.</p>
			<p class="normal">KIZIN TALİBİ</p>
<p class="indentmetin">(İleri çıkar.)</p>
			<p class="normal">Güzel kız nasılsın? </p>
			<p class="normal">Bu çok kibar bir kız; nasıl da selamlıyor!</p>
			<p class="normal">KIZ</p>
			<p class="normal">Dürüstlük yolunda emrinizdeyim.</p>
			<p class="normal">Söyleyin efendilerim, dünyanın sonuna ne kadar kaldı?</p>
			<p class="normal">DOKTOR</p>
			<p class="normal">Bir günlük yol kaldı.</p>
<p class="normal">KIZ</p>
<p class="indentmetin">(Talibine.)</p>
			<p class="normal">Benimle gelir misin?</p>
			<p class="normal">KIZIN TALİBİ</p>
			<p class="normal">Orada ne yapacağız?</p>
			<p class="normal">KIZ</p>
			<p class="normal">Ne mi yapacağız, iskemle oyunu<sup class="calibre3"><a href="kitap_split_067.html#footnote-426-38" id="footnote-426-38-backlink">[38]</a></sup>oynarız.</p>
			<p class="normal">Başka ne yapabiliriz ki?</p>
			<p class="normal">KIZIN TALİBİ</p>
			<p class="normal">Ben gitmeye hazırım, </p>
			<p class="normal">Orada düğünümüzü kutlarız.</p>
			<p class="normal">KIZ</p>
			<p class="normal">Doğru. Eminim kör bir rahip buluruz orada,</p>
			<p class="normal">Evlendirir bizi, bir şey sormaz hiç olmazsa,</p>
			<p class="normal">Orada herkes dikkatli ve budaladır.</p>
			<p class="normal">Ayrıca yarın babam asılacak,</p>
			<p class="normal">Düğünümüzü lekeler bu da</p>
			<p class="normal">Palamon değil misin sen?</p>
			<p class="normal">KIZIN TALİBİ</p>
			<p class="normal">Beni tanımadınız mı?</p>
			<p class="normal">KIZ</p>
			<p class="normal">Evet, tanıdım, ama siz beni hiç düşünmüyorsunuz,</p>
			<p class="normal">İç etek ve çamaşırlarımdan başka bir şey yok yanımda.</p>
			<p class="normal">KIZIN TALİBİ</p>
			<p class="normal">Fark etmez; sizi istiyorum.</p>
<p class="normal">KIZ</p>
			<p class="normal">Emin misiniz?</p>
			<p class="normal">KIZIN TALİBİ</p>
			<p class="normal">Evet, o güzel elinizi verin bana.</p>
			<p class="normal">KIZ</p>
			<p class="normal">Öyleyse yatağa.</p>
			<p class="normal">KIZIN TALİBİ</p>
			<p class="normal">Siz isterseniz elbette.</p>
<p class="indentmetin">(Kızı öper.)</p>
			<p class="normal">KIZ</p>
			<p class="normal">Efendim, bakıyorum çimleniyorsunuz.</p>
			<p class="normal">KIZIN TALİBİ</p>
			<p class="normal">Neden siliyorsunuz dudaklarınızı?</p>
			<p class="normal">KIZ</p>
			<p class="normal">Bu çok güzeldi,</p>
			<p class="normal">Düğüne hazırlanmak için parfüm sürüyorum.</p>
			<p class="normal">Bu kuzeniniz Arcite değil mi?</p>
			<p class="normal">DOKTOR</p>
			<p class="normal">Evet sevgili kızım,</p>
			<p class="normal">Kuzenim Palamon iyi bir seçim yaptığı için</p>
			<p class="normal">Çok mutluyum.</p>
			<p class="normal">KIZ</p>
			<p class="normal">Sizce evlenir mi benimle?</p>
			<p class="normal">DOKTOR</p>
			<p class="normal">Hiç kuşkum yok.</p>
			<p class="normal">KIZ</p>
			<p class="normal">Siz de böyle mi düşünüyorsunuz?</p>
			<p class="normal">ZİNDANCI</p>
			<p class="normal">Evet.</p>
			<p class="normal">KIZ</p>
			<p class="normal">Birçok çocuğumuz olacak...</p>
<p class="indentmetin">(Arcite sandığı Doktor’a.)</p>
			<p class="normal">Lord’um boyunuz uzamış sizin!</p>
			<p class="normal">Dilerim benim Palamon’umun da boyu uzar,</p>
			<p class="normal">O artık özgür. Zavallı eniğim,</p>
			<p class="normal">Kapalı, pis bir yerde kötü etle beslendi;</p>
<p class="indentmetin">(Haberci girer.)</p>
			<p class="normal">HABERCİ</p>
			<p class="normal">Burada ne yapıyorsunuz siz?</p>
			<p class="normal">Bugüne dek görmediğiniz</p>
			<p class="normal">Soylu bir dövüşü kaçıracaktınız neredeyse.</p>
			<p class="normal">ZİNDANCI</p>
			<p class="normal">Çıktılar mı alana?</p>
			<p class="normal">HABERCİ</p>
			<p class="normal">Çıktılar. </p>
			<p class="normal">Resmi bir göreviniz var sizin de.</p>
			<p class="normal">ZİNDANCI</p>
			<p class="normal">Hemen gitmeliyim. </p>
			<p class="normal">Sizi bırakmak zorundayım.</p>
			<p class="normal">DOKTOR</p>
			<p class="normal">Biz de sizinle geliyoruz. </p>
			<p class="normal">Bu dövüşü kaçırmak istemiyorum.</p>
			<p class="normal">ZİNDANCI</p>
			<p class="normal">Nasıl buldunuz kızımı?</p>
			<p class="normal">DOKTOR</p>
			<p class="normal">Emin olun onu iyileştireceğim üç dört gün içinde.</p>
<p class="indentmetin">(Kızın Talibine.)</p>
			<p class="normal">Ondan ayrılmayın, aynı şekilde davranın.</p>
			<p class="normal">KIZIN TALİBİ</p>
			<p class="normal">Tamam.</p>
			<p class="normal">DOKTOR</p>
			<p class="normal">Onu içeri götürün.</p>
			<p class="normal">KIZIN TALİBİ</p>
			<p class="normal">Gel sevgilim, yemeğe gidelim, </p>
			<p class="normal">Kart oynarız sonra da.</p>
			<p class="normal">KIZ</p>
			<p class="normal">Yine öpüşecek miyiz?</p>
			<p class="normal">KIZIN TALİBİ</p>
			<p class="normal">Yüzlerce defa.</p>
			<p class="normal">KIZ</p>
			<p class="normal">Yüz yirmi olsun.</p>
			<p class="normal">KIZIN TALİBİ</p>
			<p class="normal">Peki, yüz yirmi.</p>
			<p class="normal">KIZ</p>
			<p class="normal">Birlikte yatarız sonra da.</p>
			<p class="normal">DOKTOR</p>
			<p class="normal">Kabul et hemen.</p>
			<p class="normal">KIZIN TALİBİ</p>
			<p class="normal">Evet, evleneceğiz zaten.</p>
			<p class="normal">KIZ</p>
			<p class="normal">İncitmeyeceksin beni ama.</p>
			<p class="normal">KIZIN TALİBİ</p>
			<p class="normal">Hayır, sevgilim.</p>
			<p class="normal">KIZ</p>
			<p class="normal">Eğer incitirsen ağlarım sonra.</p>
<p class="indentmetin">(Çıkarlar.)</p>
<h3 class="h3baslik" id="calibre_toc_32">3. Sahne</h3>
<p class="indentmetin">(Meydanın yakınlarında bir yer.)</p>
<p class="indentmetin">(Borular. Theseus, Hippolita, Emilia, Peirithous</p>
<p class="indentmetin">ve refakatçiler girerler.)</p>
<p class="normal">EMILIA</p>
			<p class="normal">Bir adım daha atamam artık.</p>
			<p class="normal">PEIRITHOUS</p>
			<p class="normal">Kaçıracak mısınız bu gösteriyi?</p>
			<p class="normal">EMILIA</p>
			<p class="normal">Avını yakalamak için uçan bir şahin görsem</p>
			<p class="normal">Daha iyi olurdu bu dövüşten</p>
			<p class="normal">Her kılıç darbesi tehdit olacak yiğitlere;</p>
			<p class="normal">Her dokunuş acılar verecek dokunduğu yere,</p>
			<p class="normal">Kılıç sesleri ölüm çanları dövüşenlere.</p>
			<p class="normal">Ben burada kalacağım.</p>
			<p class="normal">İşiteceklerim cezalandırılmam için yeterli</p>
			<p class="normal">Duymamak için boğamam ki sesleri;</p>
			<p class="normal">Dehşet verecek sahnelerle lekeleyemem gözlerimi.</p>
			<p class="normal">PEIRITHOUS</p>
			<p class="normal">Efendimiz, lordum, daha ileri gitmek istemiyor </p>
			<p class="normal">kız kardeşiniz.</p>
			<p class="normal">THESEUS</p>
			<p class="normal">Ama o da gelmeli; bazen bir sanat eseri olan,</p>
			<p class="normal">Gerçek anlamda bir onur savaşı seyredecek.</p>
			<p class="normal">Doğa ise öyküyü yaratıp eyleme dökecek,</p>
			<p class="normal">İnançlarımız ancak her iki duyumuzla onaylanabilir.</p>
<p class="indentmetin">(Emilia’ya.)</p>
			<p class="normal">Mutlaka bulunmalısın. Üstün gelenin ödülü sensin.</p>
			<p class="normal">Sen takacaksın kazananın başına zafer çelengini.</p>
			<p class="normal">EMILIA</p>
			<p class="normal">Bağışlayın beni, ama eğer sizinle gelirsem,</p>
			<p class="normal">Kapatırım gözlerimi.</p>
			<p class="normal">THESEUS</p>
			<p class="normal">Orada olmalısın; bu düello gece yapılıyor</p>
			<p class="normal">Sen de gecenin parlayan tek yıldızısın.</p>
			<p class="normal">EMILIA</p>
			<p class="normal">Ama sönmüş bir yıldız. O yıldızın ışığında</p>
			<p class="normal">Birini ötekine düşüren bir uğursuzluk gizli;</p>
			<p class="normal">Dehşetin anası olan karanlıklar,</p>
			<p class="normal">Milyonlarca ölümlüyü lanetler bir anda,</p>
			<p class="normal">Şimdi de örtüp üstlerine o kara pelerini,</p>
			<p class="normal">Engelleyecek onların birbirini görmelerini;</p>
			<p class="normal">O karanlık ele geçirecek ikisinden birinin itibarlı adını</p>
			<p class="normal">Suçluluğumu bununla örtecek.</p>
			<p class="normal">HIPPOLITA</p>
			<p class="normal">Sen de gelmelisin.</p>
			<p class="normal">EMILIA</p>
			<p class="normal">Hayır gelemem.</p>
			<p class="normal">THESEUS</p>
			<p class="normal">Ama senin varlığın ateşleyecek şövalyeleri;</p>
			<p class="normal">Bil ki bu savaşın sensin ganimeti,</p>
			<p class="normal">Ve sen ödüllendireceksin kazananın emeğini.</p>
			<p class="normal">EMILIA</p>
			<p class="normal">Efendimiz, bağışlayın beni;</p>
			<p class="normal">Krallığa bunun dışında da hizmet edilebilir.</p>
			<p class="normal">THESEUS</p>
			<p class="normal">Tamam, anlaşıldı, nasıl istersen öyle olsun.</p>
			<p class="normal">Yanındakiler görevlerini başkalarına devredebilirler.</p>
			<p class="normal">HIPPOLITA</p>
			<p class="normal">Hoşça kal kardeşim; kısa bir süre sonra,</p>
			<p class="normal">Gelecekteki eşini senden önce ben öğreneceğim.</p>
			<p class="normal">Kimin daha iyi olduğunu kimse bilemez tanrılardan başka,</p>
			<p class="normal">Her ikisine de dua edeceğim.</p>
<p class="indentmetin">(Emilia ve refakatçileri dışında herkes çıkar.)</p>
			<p class="normal">EMILIA</p>
			<p class="normal">Arcite soylu ve yumuşak yüzlü, ama bir savaş silahı gözleri,</p>
			<p class="normal">Yumuşak bir kındaki keskin bir kılıç gibi;</p>
			<p class="normal">Merhamet ve yiğitlik bir arada simasında.</p>
			<p class="normal">Palamon’un tehditkâr bir ifade var suratında;</p>
			<p class="normal">Alnı derin çizgilerle işlenmiş oyma gibi,</p>
			<p class="normal">Ona karşı duranı içine gömecek sanki.</p>
			<p class="normal">Ama bazen de değişebilir ruh durumuna göre,</p>
			<p class="normal">Baktığı insanın içine işliyor gözleri.</p>
			<p class="normal">Melankoli yakışıyor ona, Arcite’nin neşesi de öyle;</p>
			<p class="normal">Oysa Palamon’un mahzunluğu onun bir çeşit neşesi,</p>
			<p class="normal">Neşe mahzunlaştırıyor, üzüntü neşelendiriyor sanki.</p>
			<p class="normal">Başkasında yapay duracak olan bu mahzun hali,</p>
			<p class="normal">Palamon’un içini dışa vuran onun gerçek karakteri.</p>
<p class="indentmetin">(Borular öter, trampetler vurur, dövüşün başladığını </p>
			<p class="normal">belirten sesler duyulur.)</p>
			<p class="normal">İşte başladı yiğit prenslerin sınavı! Arcite kazanabilir beni,</p>
			<p class="normal">Ama Palamon yaralayıp sakatlayabilir Arcite’yi,</p>
			<p class="normal">Böyle bir felaketin büyüklüğünü kim derinden </p>
			<p class="normal">hissedebilir ki?</p>
			<p class="normal">Eğer orada olsaydım, oturduğum yere bakacaklardı</p>
			<p class="normal">O bir anlık duraksamada savuşturamazlardı saldırıyı</p>
			<p class="normal">Ve benim yüzümden ağır yara alacaklardı.</p>
			<p class="normal">Orada bulunmayışım çok daha iyi...</p>
			<p class="normal">Böyle bir zarar vermektense yeğlerdim doğmamış olmayı!</p>
<p class="indentmetin">(Borular. “Yaşa Palamon” sesleriyle büyük bir </p>
			<p class="normal">uğultu yükselir. Bir uşak girer.)</p>
			<p class="normal">Ne oldu?</p>
			<p class="normal">UŞAK</p>
			<p class="normal">“Yaşa Palamon!” diye bağırdılar.</p>
			<p class="normal">EMILIA</p>
			<p class="normal">Öyleyse o kazandı. Zaten belliydi;</p>
			<p class="normal">Zarif ve başarılı görünüyordu,</p>
			<p class="normal">Hiç kuşkusuz erkeklerin en iyisi.</p>
			<p class="normal">Lütfen git ve haber getir bana.</p>
<p class="indentmetin">(Bağırtılar ve “Yaşa Palamon” sesleri.)</p>
			<p class="normal">UŞAK</p>
			<p class="normal">Hâlâ “Palamon” diye bağırıyorlar.</p>
			<p class="normal">EMILIA</p>
			<p class="normal">Koş ve araştır.</p>
<p class="indentmetin">(Uşak çıkar.)</p>
			<p class="normal">Zavallı sevgili korumam, sen kaybettin!</p>
			<p class="normal">Sağımda hâlâ senin resmini tutuyorum,</p>
			<p class="normal">Palamon’unki solumda... </p>
			<p class="normal">Bilemiyorum neden böyleyim,</p>
			<p class="normal">Kim kazanırsa kazansın bir maksadım yok ki benim;</p>
			<p class="normal">Kader böyle istiyorsa. Soldadır kalbimiz de;</p>
			<p class="normal">Palamon daha şanslı.</p>
<p class="indentmetin">(Yine bir bağırtı kopar, borular çalar.)</p>
			<p class="normal">Dövüşün bittiğini gösteriyor bu yaygara.</p>
<p class="indentmetin">(Uşak girer.)</p>
			<p class="normal">UŞAK</p>
			<p class="normal">Söylendiğine göre,</p>
			<p class="normal">Palamon Arcite’yi sütuna doğru sürünce</p>
			<p class="normal">“Yaşa Palamon” diye bağırıyorlarmış,</p>
			<p class="normal">Ama Arcite’nin şövalyeleri cesurca ileri atılıp </p>
			<p class="normal">onu kurtarmışlar,</p>
			<p class="normal">Aynı anda her iki aday el sıkışmışlar.</p>
			<p class="normal">EMILIA</p>
			<p class="normal">Keşke ikisi tek bir insana dönüşebilseydi!</p>
			<p class="normal">Ama böyle bir erkeğe hiçbir kadın layık olamazdı;</p>
			<p class="normal">Onların soylu karakterleri, kendilerine özgü erdemleri,</p>
			<p class="normal">Gösterir her kadının yetersizliğini, eşitsizliğini...</p>
<p class="indentmetin">(Borular. Dışarıdan “Arcite, Arcite” </p>
			<p class="normal">bağırtıları duyulur.)</p>
			<p class="normal">Sevindirici mi haberler? Hâlâ “Palamon” mu?</p>
			<p class="normal">UŞAK</p>
			<p class="normal">Hayır, bu kez “Arcite” diye bağırıyorlar.</p>
			<p class="normal">EMILIA</p>
			<p class="normal">Lütfen kulaklarını iyi aç, dikkat et seslere.</p>
<p class="indentmetin">(Borular. “Zafer Arcite’nin” diye çok büyük </p>
			<p class="normal">bir bağırtı kopar.)</p>
			<p class="normal">UŞAK</p>
			<p class="normal">“Arcite” ve “zafer” diye bağırıyorlar.</p>
			<p class="normal">Bir dakika, “Zafer Arcite’nin” diyorlar.</p>
			<p class="normal">Borular dövüşün bittiğini duyurdu.</p>
			<p class="normal">EMILIA</p>
			<p class="normal">Yarı körler bile gördü Arcite’nin ne olduğunu...</p>
			<p class="normal">Ruhunun zenginliği ve değeri belliydi zaten;</p>
			<p class="normal">Meşaledeki ateş nasıl gizlenemezse,</p>
			<p class="normal">Nasıl deniz durulamazsa sert rüzgârlar önünde,</p>
			<p class="normal">Arcite’nin değeri de saklanamaz hiçbir şekilde.</p>
			<p class="normal">Sezmiştim Palamon’un kendine zarar vereceğini,</p>
			<p class="normal">Neden böyle düşündüğümü açıklayamam;</p>
			<p class="normal">Aklımızın yetmediği yerde sezgilerimiz söylüyor geleceği.</p>
<p class="indentmetin">(Borular.)</p>
			<p class="normal">Geliyorlar. Zavallı Palamon!</p>
<p class="indentmetin">(Theseus, Hippolita, Peirithous, Arcite </p>
			<p class="normal">ve refakatçiler girerler.)</p>
			<p class="normal">THESEUS</p>
			<p class="normal">İşte bekleyiş içindeki kız kardeşimiz,</p>
			<p class="normal">Kendine gelememiş, titriyor hâlâ!</p>
			<p class="normal">Güzel Emilia, Tanrılar yüce kararlarıyla</p>
			<p class="normal">Bu şövalyeyi bahşettiler sana;</p>
			<p class="normal">O başa geleceklerin en iyisidir.</p>
			<p class="normal">Şimdi ellerinizi verin bana,</p>
			<p class="normal">Birleştirin ellerinizi, yaşlanıncaya kadar</p>
			<p class="normal">Büyüyen bir aşkla bağlanın birbirinize.</p>
			<p class="normal">ARCITE</p>
			<p class="normal">Emilia sizi kazanmak için yitirdim en sevdiğimi,</p>
			<p class="normal">Ama sonsuza dek mutlu edeceğim sizi,</p>
			<p class="normal">Sizin değeriniz yanında yetersiz kalır yitirdiğim sevgi.</p>
			<p class="normal">THESEUS</p>
			<p class="normal">Sevgili kardeşim, soylu bir atı mahmuzlayan</p>
			<p class="normal">Cesur bir şövalye olarak konuştu;</p>
			<p class="normal">Tanrılar çocuklarının da kendi gibi</p>
			<p class="normal">Tanrısal yeteneklerle donanacağına inanmasalardı,</p>
			<p class="normal">Bekâr bir adam olarak ölmesini sağlarlardı!</p>
			<p class="normal">Davranışları ve dövüşü o kadar etkiledi ki beni,</p>
			<p class="normal">Bir an kurşun kayayı kaldıran Herakles sandım onu.</p>
			<p class="normal">Ayrı ayrı översem çeşitli niteliklerini,</p>
			<p class="normal">Çıkar ortaya Arcite’nin genel karakteri.</p>
			<p class="normal">Onun kadar yiğit olan birine çok iyi karşı koydu.</p>
			<p class="normal">İki hırslı, birbirine eş rakip bülbül,</p>
			<p class="normal">Gecenin kulağını yırttı kavgacı sesleriyle,</p>
			<p class="normal">Kâh birinin kâh ötekinin üstünlüğü içinde</p>
			<p class="normal">Zaman geçtikçe kimin daha iyi şakıdığı anlaşılmadı,</p>
			<p class="normal">Uzun bir zaman geçtikten sonra</p>
			<p class="normal">Tanrılar verdiler kararlarını nihayet güç de olsa...</p>
			<p class="normal">Kazandığın zafer çelengini sevinçle geçir başına...</p>
			<p class="normal">Yaşamaktan utandıkları için yerine getirilecek hemen</p>
			<p class="normal">Kaybedenler hakkındaki yargı;</p>
			<p class="normal">Bu sahne bizim göreceğimiz bir şey değil;</p>
			<p class="normal">Biz gidiyoruz yarımız neşeli, yarımız kederli.</p>
<p class="indentmetin">(Arcite’ye.)</p>
			<p class="normal">Ödülünün koluna gir şimdi;</p>
			<p class="normal">Biliyorum onu yitirmeyeceğini.</p>
<p class="indentmetin">(Arcite kolunu uzatır, Emilia koluna girer. </p>
<p class="normal">Borular çalar.)</p>
			<p class="normal">Hippolita yaş var gözlerinde.</p>
			<p class="normal">EMILIA</p>
			<p class="normal">Bu kazanmak mı şimdi?</p>
			<p class="normal">Ey siz cennetteki tanrılar, nerede kaldı merhametiniz?</p>
			<p class="normal">Ama madem buymuş kararınız, böyle olması gerekli,</p>
			<p class="normal">Bari yakın dostunu yitiren bu şövalyeyle mutlu edin beni,</p>
			<p class="normal">Bütün kadınlardan daha değerli olan varlığını yitiren</p>
			<p class="normal">Bu kederli prensin yanında ölmek istiyorum.</p>
			<p class="normal">HIPPOLITA</p>
			<p class="normal">Sonsuzluğa kadar merhamet duymalıyız;</p>
			<p class="normal">Dört göz birine odaklanmalı sadece.</p>
			<p class="normal">İki göz ise körleşecek ölümün eliyle.</p>
			<p class="normal">THESEUS</p>
			<p class="normal">Evet, öyle.</p>
<p class="indentmetin">(Çıkarlar.)</p>
			<h3 class="h3baslik" id="calibre_toc_33">4. Sahne</h3>
<p class="indentmetin">(Aynı yer.)</p>
<p class="indentmetin">(Elleri bağlanmış olan Palamon ve şövalyeleri </p>
<p class="indentmetin">Zindancı, Cellat ve bir bölük askerle girerler.)</p>
			<p class="normal">PALAMON</p>
			<p class="normal">Halkın sevgisini kazandığı için</p>
			<p class="normal">Öldükten sonra da yaşayan birçok insan var,</p>
			<p class="normal">Birçok çocuğun ölen babalarının anılarıyla yaşadığı gibi;</p>
			<p class="normal">Böyle düşünürsek biz de teselli bulabiliriz belki,</p>
			<p class="normal">Son nefesimizi verirken acıyanlar olacak bize;</p>
			<p class="normal">Yaşamamızı isteyenler de.</p>
			<p class="normal">İhtiyarlığın tiksindirici sefilliğini atlattık böylece,</p>
			<p class="normal">Son saatlerinde ölüm meleklerini bekleyen ihtiyarların</p>
			<p class="normal">Bertaraf ettik nezlesini, damla hastalığını;</p>
			<p class="normal">Tanrılarımıza genç ve yıpranmamış olarak kavuşacağız</p>
			<p class="normal">Ne körüz, ne topal, ne de tiridi çıkmış yaşlılarız;</p>
			<p class="normal">Eminim sevindirecektir bu tanrıları,</p>
			<p class="normal">Soylu ve masum olduğumuzu görüp</p>
			<p class="normal">Sunacaklardır hepimize nektarları.</p>
			<p class="normal">Sevgili yoldaşlarım, bu zavallı teselli sözleri,</p>
			<p class="normal">Biliyorum, doyuramaz sizleri,</p>
			<p class="normal">Bunlar çok ama çok ucuz kalır yaşamınız yanında.</p>
			<p class="normal">BİRİNCİ ŞÖVALYE</p>
			<p class="normal">Hangi son bundan daha çok doyurabilirdi?</p>
			<p class="normal">Bizi yenenler şanslıydı bir bakıma,</p>
			<p class="normal">Bizim öleceğimiz ne kadar kesinse,</p>
			<p class="normal">Onların zaferi de o kadar geçici;</p>
			<p class="normal">Daha şanlı değil kazananlar kaybedenlerden.</p>
			<p class="normal">İKİNCİ ŞÖVALYE</p>
			<p class="normal">Veda edelim şimdi,</p>
			<p class="normal">Öfkeyle kararsız kalan kaderimizin beklenmedik sürprizini</p>
			<p class="normal">Sabırla karşılamalıyız.</p>
			<p class="normal">ÜÇÜNCÜ ŞÖVALYE</p>
			<p class="normal">Hadi gelin, kim başlıyor?</p>
			<p class="normal">PALAMON</p>
			<p class="normal">Sizi bu şölene getiren bir kişi de olsa,</p>
			<p class="normal">Yiyeceklerin sağlıklı olduğu başkalarının önünde kanıtlandı.</p>
<p class="indentmetin">(Zindancı’ya.)</p>
			<p class="normal">Ah dostum, dostum,</p>
			<p class="normal">Senin güzel kızın bir zamanlar özgürlüğümü vermişti bana;</p>
			<p class="normal">Şimdi sonsuza dek özgür kalacağım.</p>
			<p class="normal">Söylesene kızın nasıl? Hastalandığını duydum;</p>
			<p class="normal">Çok üzüldüm böyle hastalanmasına.</p>
			<p class="normal">ZİNDANCI</p>
			<p class="normal">Efendim, yeniden sağlığına kavuştu; evlenecek yakında.</p>
			<p class="normal">PALAMON</p>
			<p class="normal">Kısalan hayatım üzerine, çok sevindim buna;</p>
			<p class="normal">Bu da sevineceğim son şey olacak galiba.</p>
			<p class="normal">Çeyizine katkım olsun, şu keseyi ona verin lütfen.</p>
<p class="indentmetin">(Zindancıya para kesesini verir.)</p>
			<p class="normal">BİRİNCİ ŞÖVALYE</p>
			<p class="normal">Hepimizin katkısı olsun.</p>
			<p class="normal">İKİNCİ ŞÖVALYE</p>
			<p class="normal">Bakire mi?</p>
			<p class="normal">PALAMON</p>
			<p class="normal">Sanırım öyle; çok iyi bir kız, minnettarım ona</p>
			<p class="normal">Ödeşmek istedim onunla.</p>
			<p class="normal">ŞÖVALYELER</p>
			<p class="normal">Bunları da verin ona.</p>
<p class="indentmetin">(Hepsi para keselerini verirler.)</p>
			<p class="normal">ZİNDANCI</p>
			<p class="normal">Kızım adına teşekkür ederim, mislini versin tanrılar size.</p>
			<p class="normal">PALAMON</p>
			<p class="normal">Elveda; yaşamım da vedam kadar kısa olsun.</p>
			<p class="normal">BİRİNCİ ŞÖVALYE</p>
			<p class="normal">Yol göster bize yiğit kuzen.</p>
			<p class="normal">İKİNCİ ŞÖVALYE</p>
			<p class="normal">Biz de seve seve senin arkandayız.</p>
<p class="indentmetin">(Palamon kafasını kütüğe koyar. Dışarıdan gürültüler ve “Koşun!”, “Kurtarın!”, “Durun”, diye bağırışlar gelir. Bir Haberci aceleyle girer.)</p>
			<p class="normal">HABERCİ</p>
			<p class="normal">Durun, durun, durun! Bekleyin!</p>
<p class="indentmetin">(Aceleyle Peirithous girer.)</p>
			<p class="normal">PEIRITHOUS</p>
			<p class="normal">Durun bakalım! Neden bu kadar acelecisiniz?</p>
			<p class="normal">Ya işinizi bitirmiş olsaydınız?</p>
			<p class="normal">Soylu Palamon, tanrılar büyüklüğünü gösterdi</p>
			<p class="normal">Ve önünüzde yaşamanız gereken bir hayat olduğunu </p>
			<p class="normal">bildirdi.</p>
			<p class="normal">PALAMON</p>
			<p class="normal">Kızıp Venüs’e sahtekâr olduğunu söylememe rağmen,</p>
			<p class="normal">Bu olabilir mi?</p>
			<p class="normal">PEIRITHOUS</p>
			<p class="normal">Ayağa kalkın saygıdeğer efendim, dinleyin beni:</p>
			<p class="normal">İlk dinleyişte size tatlı ve acı gelecek şeyleri.</p>
			<p class="normal">PALAMON</p>
			<p class="normal">Bizi düşlerimizden uyandıran nedir?</p>
			<p class="normal">PEIRITHOUS</p>
			<p class="normal">Dinleyin: Kuzeniniz Emilia’nin ona armağan ettiği</p>
			<p class="normal">Ata binmişti, siyah bir at, beyazın bir kılı bile etmez,</p>
			<p class="normal">Bazıları siyah<sup class="calibre3"><a href="kitap_split_068.html#footnote-426-39" id="footnote-426-39-backlink">[39]</a></sup> olmasının değerini düşürdüğünü söylüyordu.</p>
			<p class="normal">Kimse satın almıyordu, ama at safkan ve mükemmeldi.</p>
			<p class="normal">–Ne yazık ki bu batıl inanç, doğru olduğunu gösterdi–</p>
			<p class="normal">Arcite bu atla gezerken Atina’nın taş yollarında,</p>
			<p class="normal">Atının nalları gürültüsüzce taşları sayıyordu sanki;</p>
			<p class="normal">Binicisi ile birlikte bir mil kadar gitmişlerdi,</p>
			<p class="normal">At bu çakmak taşlarının üzerinde </p>
			<p class="normal">Kendi nallarının sesiyle dans eder gibiydi</p>
			<p class="normal">– Dediklerine göre demircilikten gelir müziğin kaynağı–</p>
			<p class="normal">Atın nallarından huylanan yoldaki kıskanç çakmak taşları,</p>
			<p class="normal">Soğuk ve uğursuz Satürn’ün de marifetiyle</p>
			<p class="normal">Büyük bir kıvılcım çıkarmışlar, kükürt kokusu<sup class="calibre3"><a href="kitap_split_069.html#footnote-426-40" id="footnote-426-40-backlink">[40]</a></sup></p>
			<p class="normal">yayılmış çevreye,</p>
			<p class="normal">Girmeyeceğim bunun ayrıntısına;</p>
			<p class="normal">Ateş gibi azgın olan at budalaca huylanıp bundan</p>
			<p class="normal">Eğimini, düzenini unutup bozguna uğramış bir biçimde</p>
			<p class="normal">Başlamış oraya buraya savrulmaya</p>
			<p class="normal">Mahmuzların çarkıyla vuruldukça kişniyormuş domuz gibi,</p>
			<p class="normal">İtaati bırakıp kemiriyormuş gemini;</p>
			<p class="normal">Usta bir binici olan efendisini bir türlü üstünden</p>
			<p class="normal"> atamadığı için</p>
			<p class="normal">Taşkınlığın ve kötülüğün her yolunu deniyormuş.</p>
			<p class="normal">Ama taşkınlığı artıran at önce gemini</p>
			<p class="normal">Sonra da kolan kayışlarını kopartmış</p>
			<p class="normal">Binicisini üstünden atmaya çalışmış;</p>
			<p class="normal">Ama Arcite atı bacaklarının arasında tutmayı başarmış,</p>
			<p class="normal">At şaha kalkınca Arcite tepetakla olmuş,</p>
			<p class="normal">Başındaki zafer çelengi yere düşmüş.</p>
			<p class="normal">Haşin beygir geri giderek biniciyi birden altına almış</p>
			<p class="normal">Ve olanca ağırlığıyla Arcite’nin üstüne çökmüş.</p>
			<p class="normal">Hâlâ yaşıyor, ama dayanamaz gelecek ilk büyük dalgaya</p>
			<p class="normal">Batar böylesine yaralı bir tekne;</p>
			<p class="normal">Arcite konuşmak istiyor sizinle.</p>
			<p class="normal">Hah, işte getiriyorlar onu.</p>
<p class="indentmetin">(Theseus, Hippolita, Emilia ve bir tezkerede taşınan </p>
<p class="normal">Arcite girerler.)</p>
			<p class="normal">PALAMON</p>
			<p class="normal">Birlikteliğimiz ne feci son buldu! Yüce tanrılar!</p>
			<p class="normal">Arcite, o değerli, yiğit yüreğin kırgın değilse,</p>
			<p class="normal">Bana son sözlerini söyle.</p>
			<p class="normal">Tanıdın mı beni,</p>
			<p class="normal">Ben ölünceye dek seni sevecek olan Palamon’um.</p>
			<p class="normal">ARCITE</p>
			<p class="normal">Sana emanet Emilia,</p>
			<p class="normal">Onunla dünyanın tüm nimetlerini tat;</p>
			<p class="normal">Ver elini bana. Elveda; son saatim geldi.</p>
			<p class="normal">Hata yaptım, ama ihanet etmedim asla;</p>
			<p class="normal">Kuzenim bağışla beni.</p>
			<p class="normal">Bir öpücük güzel Emilia’dan...</p>
<p class="indentmetin">(Emilia onu öper.)</p>
			<p class="normal">Emilia senin Palamon; ben ölüyorum.</p>
<p class="indentmetin">(Ölür.)</p>
			<p class="normal">PALAMON</p>
			<p class="normal">Yiğit ruhun cennete uçsun!</p>
			<p class="normal">EMILIA</p>
			<p class="normal">Senin gözlerini ben kapayayım prens.</p>
			<p class="normal">Bütün kutsal ruhlar seninle olsun!</p>
			<p class="normal">İyi bir insan olarak yaşadın, iyi bir insan olarak öldün,</p>
			<p class="normal">Yaşadığım sürece anacağım seni gözyaşlarıyla.</p>
			<p class="normal">PALAMON</p>
			<p class="normal">Ben de onurla.</p>
			<p class="normal">THESEUS</p>
			<p class="normal">Burada önce dövüştünüz; sizi ayırdım yine burada.</p>
			<p class="normal">Yaşadığın için şükretmelisin tanrılara.</p>
			<p class="normal">Arcite kısa bir süre için de olsa</p>
			<p class="normal">Bu hayattaki rolünü başarıyla oynadı;</p>
			<p class="normal">Seninse hayattaki günlerin uzadı</p>
			<p class="normal">Ve cennetin mutlu çiyleri üstüne yağdı.</p>
			<p class="normal">Güçlü Venüs sunağını senin aşkınla süsledi;</p>
			<p class="normal">Ustamız Mars sürdürdü kehanetini,</p>
			<p class="normal">Arcite’ye tattırdı zaferin güzelliğini;</p>
			<p class="normal">Böylece tanrılar gösterdi adaletini.</p>
			<p class="normal">Prensi buradan taşıyın içeriye.</p>
			<p class="normal">PALAMON</p>
			<p class="normal">Kuzenim, arzu ettiklerimiz arzularımızı kaybettirdi bize!</p>
			<p class="normal">Sevenlerin sevgisini sevginin yitirilmesinden başka</p>
			<p class="normal">Hiçbir şey satın alamaz!</p>
			<p class="normal">THESEUS</p>
			<p class="normal">Kader asla oynamamıştır bu kadar karmaşık bir oyunu:</p>
			<p class="normal">Yenilen başarıyor, yenense yok oluyor;</p>
			<p class="normal">Ancak bu dövüşte tanrılar taraf tutmadılar.</p>
			<p class="normal">Palamon, kuzenin leydi üzerindeki hakkını sana devretti,</p>
			<p class="normal">Onu ilk sen gördün ve hatta ilan ettin sevgini;</p>
			<p class="normal">Arcite çalınan bir mücevheri sana geri verdi</p>
			<p class="normal">Ve kendisini bağışlamanı diledi.</p>
			<p class="normal">Tanrılar adaleti benim elimden aldı</p>
			<p class="normal">Kendileri oldu bu olayın celladı.</p>
			<p class="normal">Şimdi leydini götür buradan ve dostlarını çağır yanına,</p>
			<p class="normal">Ben de onları dostlarım bileceğim bundan sonra.</p>
			<p class="normal">Birkaç gün yas ilan ediyorum,</p>
			<p class="normal">Arcite’nin cenazesine layık olduğu saygıyı gösterelim.</p>
			<p class="normal">Sonra da damadımız olan Palamon’a gülümseyelim;</p>
			<p class="normal">Bir saat önce Arcite için ne kadar mutluysam</p>
			<p class="normal">Palamon için o kadar üzgündüm.</p>
			<p class="normal">Şimdi ise Arcite için üzgün, Palamon için mutluyum.</p>
			<p class="normal">Ey yüce tanrılar, bizler için neler kuruyorsunuz!</p>
			<p class="normal">Yoksun olduğumuza gülüyor, sahip olduğumuza ağlıyoruz;</p>
			<p class="normal">Bizler hâlâ çocuğuz bir bakıma.</p>
			<p class="normal">Tartışmayı kesiyoruz,</p>
			<p class="normal">Ölümlülerin sorularını yanıtlamayan sizlerle</p>
			<p class="normal">Duruma uygun davranalım neşe ve kederle.</p>
<p class="indentmetin">(Borular çalar. Çıkarlar.)</p>
</body>
</html>