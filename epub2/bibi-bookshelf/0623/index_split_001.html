<?xml version='1.0' encoding='utf-8'?>
<html xmlns="http://www.w3.org/1999/xhtml" lang="">
  <head>
    <title>(Microsoft Word - Ahmet \334mit _ \307\375plak Ayakl\375yd\375 Gece.doc)</title>
    <meta content="pdftohtml 0.36" name="generator"/>
    <meta content="f" name="author"/>
    <meta content="2007-05-22T15:50:10+00:00" name="date"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h2 class="calibre2" id="calibre_pb_0">ÇIPLAK AYAKLIYDI GECE </h2>
<p class="calibre1">Yazan: Ahmet Ümit </p>
<p class="calibre1"></p>
<p class="calibre1">Yayın hakları: © Doğan Kitapçılık AŞ </p>
<p class="calibre1">I. baskı / Cem Yayınevi, 1992 </p>
<p class="calibre1">4. baskı / şubat 2003 / ISBN 975-293-059-X </p>
<p class="calibre1"></p>
<p class="calibre1">Bu kitabın 4. baskısı 1 500 adet yapılmıştır. </p>
<p class="calibre1">Bu Kitap www.kitapsevenler.com web sitesi İçin </p>
<p class="calibre1">Görme Engelliler için Taranmış ve Düzenlenmiştir. </p>
<p class="calibre1">. </p>
<p class="calibre1"></p>
<p class="calibre1">Kapak ve kitap tasarımı: DPN Design </p>
<p class="calibre1">Kapak illüstrasyonu: Orhan Akkaplan </p>
<p class="calibre1">Baskı: Altan Matbaacılık </p>
<p class="calibre1"></p>
<p class="calibre1"></p>
<p class="calibre1">Kitaba katkılarından dolayı RADİKAL gazetesine teşekkür ederiz </p>
<p class="calibre1"></p>
<p class="calibre1">Doğan Kitapçılık AŞ Hürriyet Medya Towers, 34544 Güneşli İSTANBUL </p>
<p class="calibre1">Tel. (212) 677 06 20 677 07 36 Faks (212) 677 07 49 </p>
<p class="calibre1">www.dogankitap.com </p>
<p class="calibre1">www.dk.com.tr </p>
<p class="calibre1"></p>
<p class="calibre1"></p>
<p class="calibre1"></p>
<p class="calibre1">Çıplak Ayaklıydı Gece </p>
<p class="calibre1"></p>
<p class="calibre1">Ahmet Ümit </p>
<p class="calibre1"></p>
<p class="calibre1"></p>
<p class="calibre1">DOĞAN KİTAP </p>
<p class="calibre1"></p>
<p class="calibre1"></p>
<p class="calibre1">Vildan’a sevgiyle </p>
<p class="calibre1"></p>
<p class="calibre1">İçindekiler </p>
<p class="calibre1"></p>
<p class="calibre1">Bir Akdeniz Düşü </p>
<p class="calibre1">Sığınak </p>
<p class="calibre1">Ölümün Hükmü Yok! </p>
<p class="calibre1">Pezevenk </p>
<p class="calibre1">Gökyüzünde Yıldız Olmak </p>
<p class="calibre1">Agatha'nın Anahtarı </p>
<p class="calibre1">Kitap Katili </p>
<p class="calibre1">Kör Bican'ı Kim Vurdu? </p>
<p class="calibre1">Savcıyı Öldürmek! </p>
<p class="calibre1">Çalınan Ceset </p>
<p class="calibre1">Arsadaki Bacak </p>
<p class="calibre1">Sevgilim Tiner </p>
<p class="calibre1">Altın Ayaklar </p>
<p class="calibre1">Siyah Taşlı Yüzük </p>
<p class="calibre1"></p>
<p class="calibre1"></p>
<p class="calibre1">Bir Akdeniz Düşü </p>
<p class="calibre1"></p>
<p class="calibre1">Göklere inanırdım eskiden, </p>
<p class="calibre1">ama sen denizlerin derinliğini gösterdin bana. </p>
<p class="calibre1"></p>
<p class="calibre1">Yannis RİTSOS / Cevat ÇAPAN </p>
<p class="calibre1"></p>
<p class="calibre1"></p>
<p class="calibre1">Nasıl oldu da ayrımına varamadım, anlamıyorum. Dal gibi incecik bir kızdı. Nakışlı beresinden taşan sarı saçları omuzlarına düşer, kumral kirpiklerinin gölgelediği iri gözlerinden hüzünlü bir çekicilik yayılırdı yüzüne. Onu ilk kez okulumuzun ışıklı koridorlarından birinde görmüş ve hemen etkilenmiştim. Güzel </p>
<p class="calibre1">olmasına çok güzeldi, ama beni ona çeken yalnızca güzelliği değildi. Onda yıllarca aradığım ve yıllarca arayacağım bir şey gizliydi. Önceden ayrımına varamamıştım işte. Ta ki metro istasyonunun üstündeki o kafede, o dingin ırmağa bakan kırık dökük masada karşılaşıncaya, gözlerindeki o tuhaf maviyi görünceye kadar. </p>
<p class="calibre1">Düşte mi yaşıyorduk, gerçekte mi? Bilmiyorum. Belki hem düş, hem gerçekti. Öyle hızla akıyordu ki günler, her şey birbirine karışıyordu. Ayrı ayrı ülkelerden gelmiştik buraya, ama topraklarımız komşuydu birbirine. </p>
<p class="calibre1">Ege'nin ılık suları, biz karşılaşmadan çok önce ıslatmıştı çıplak ayaklarımızı. Dolaştığımız bu yerler ne Selanik'in makadam döşeli dar yollarıydı, ne de İstanbul'un kömür kokulu sokakları. Uzaklarda bıraktığımız güneşin izlerini boşuna arıyorduk, bu yabancı binaların soğuk yüzlerinde. </p>
<p class="calibre1">Metro istasyonunun üstündeki o kafede, o kırık dökük tahta masanın başında onunla karşılaştığımda, hiç şaşırmadım, hiç çekinmedim, gözlerimden hiç çapkınlık parıltısı geçmedi. Oysa çok güzeldi, oysa yıllardır onu arıyordum. Öyle doğaldı ki bakışları, doğduğum küçük kenti, ıssız kış denizimi anımsadım. Sanki güneşli bir serinlikte inmişim kıyısına, ters çevrilmiş mavnalardan birine sırtımı dayamış, kaybolup gitmiştim mavisinde. "Bu nasıl bir renk?" diye sormayın. Tanımlayamam, istesem bile yapamam bunu. </p>
<p class="calibre1">Tondan tona değişen, biteviye koyulaşan, açılan bir mavilik anlatılabilir mi? Belki resmi yapılabilir, onu da ben beceremem. </p>
<p class="calibre1">Yaşadıklarımı ve yaşayacaklarımı gözlerindeki o iki damla aydınlığa sığdıran kız, karşımda gülümsüyordu. </p>
<p class="calibre1">"Ansızın bir sıcaklık doğdu aramızda demeyeceğim", bu zaten vardı. Yüzümüzdeki ışık, konuşmadan anlaşabilmenin mutluluğuydu. Donmuş nehirler boyunca yürüyor, kalın buz tabakalarının altından akan suların fısıltılarını dinliyorduk. Yün eldiveninin altından elinin sıcaklığını hissediyordum. Bakışlarındaki Akdeniz deli ediyordu beni. Hemen, "Aşk" demeyin buna sakın. Aşk tüm güzelliğine karşın insanı sınırlayan bir yan taşır. Bizim yüreklerimizde sınır yoktu. Aşk yaşamı belirleyen çizgilerden yalnızca bir tanesidir. Bizim soluduğumuz ise yaşamın kendisiydi. </p>
<p class="calibre1">Ya o da yanlış anlıyorsa? Ya bunu gözü kara bir aşk sanıyorsa? Onda ne aradığımı, ne bulduğumu </p>
<p class="calibre1">bilmiyorsa? Anlatmalıydım. Bu onun hakkıydı. Yıllardır onun için yaşamış, bir ömrü ona adamıştım. Varsın sormasındı, varsın bilmiş olsundu, yine de anlatmalıydım. Ama nasıl? İnsanların hâlâ ortak bir dil </p>
<p class="calibre1">yaratamadıkları bu zavallı, bu geri çağda nasıl anlatacaktım? </p>
<p class="calibre1">Dışarıda mavi bir aydınlık vardı. Karda gezinen ay ışığının gölgesi vuruyordu penceremize. Işıkları söndürülmüş odamızda yan yana uzanmıştık. O bana Ritsos'tan, ben ona Nâzım'dan, birbirimize şiirler okuyorduk. Başını göğsüme yaslamıştı. Saçlarından yayılan fulya kokusu bambaşka dünyalara çağırıyordu beni. Işıklar, balonlar, bayraklarla süslenmiş bir gençlik treniydi zaman; rengârenk akıyordu. Mutluyduk mutlu olmasına, ama eksik kalan bir şey vardı. Elle tutamıyor, gözle göremiyordum, bir ses, bir düşünce giriveriyordu aramıza. Bu mavi kar, bu ay ışığı, bu fulya kokusu, bu Ritsos, bu Nâzım bir şeyler gizliyordu. O, benim düşüncelerimden habersiz, şiir okumayı sürdürüyordu. Sözcüklere dikkat ettim: Ritsos bana </p>
<p class="calibre1">sesleniyordu. Atina'nın kenar mahallesindeki salaş meyhanede yalnızlığı yudumlayan sarhoş, sevinci </p>
<p class="calibre1">çalınmış kanlı gözlerini yüzüme dikerek, "Anlat" diyordu. "Anlat" diyordu mavi karlar; ay ışığı "Anlat" </p>
<p class="calibre1">diyordu. Bunların hiçbirine şaşırmadım da, o da "Anlat" dedi bana; hem de su katılmamış bir İstanbul Türkçesi'yle. Mucizelere inanmam. Ama mucize değildi ki bu. "Peki" dedim hepsine ve başladım anlatmaya. </p>
<p class="calibre1">O şimdi karşımda oturuyor, odamıza arsızca süzülen ay ışığı yüzünü aydınlatıyordu. </p>
<p class="calibre1">"Che'yi bilirsin", dedim. "Hepimizin yüreğinde bir Che vardır." </p>
<p class="calibre1">Gözbebeklerinin büyüdüğünü fark ettim. Onun gözbebeklerinin içinde, masmavi bir gökyüzünün altında, şekerkamışı ve palmiyelerle kaplı bir dağın yamacında Che'yi gördüm. Arkadaşları çevresini sarmıştı, tüfeği dizlerinin üzerindeydi. Saçları yine gürdü, sakallan seyrekti ve yine çok yakışıklıydı. Neşeyle bir şeyler anlatıyordu. Sevinçle gülümsedim, gözlerindeki Che'ye. </p>
<p class="calibre1">"Biliyorum" dedi. Ve Che kayboldu gözlerinde. "Hepimizde vardır bu. Ayrımında olmasak bile taşırız onu. </p>
<p class="calibre1">Belki bizi biz yapan da biraz budur." </p>
<p class="calibre1">Sevindim böyle düşündüğüne, beni anlayacaktı. Anlatmayı sürdürdüm: </p>
<p class="calibre1">"On yıl önce bir bahar akşamıydı. Bir başkadır bizim oraların bahar akşamları. Yaz akşamları böyle değildir; yapış yapış bir sıcak bırakmaz yakanı. Bunalır, eriyip toprağa karışacağını sanırsın. Pamuk işçileri serin olsun diye, geceleri inerler tarlalara. Yine de sıcak, kanlanın çeker, kurumuş bir dala çevirir onları. Ben hiç pamuk tarlalarında çalışmadım biliyor musun? Neyse, bizim oraların bahar akşamları, bizim oraların yaz akşamlarına pek benzemez. Sesleri, kokuları ve renkleriyle başını döndürür insanın; durup dururken sevince boğar insanı. İşte böyle bir akşamdı. Benim gibi genç bir arkadaşımla kaçıyorduk. Kent arkamızda kalmış, bizim kaçışımıza aldırmadan homurdanıp duruyordu. Açık pembe, açık sarı zakkumların arasından </p>
<p class="calibre1">geçiyorduk. Portakal bahçelerinin biri bitiyor, diğeri başlıyordu. </p>
<p class="calibre1">Büyük bir çatışma çıkmıştı kentte. Biz, insanlar, çiçekler, karıncalar, kuşlar, balıklar ve yıldızlar öldürülmesin diye sokaklara renk renk yazılar yazıyor, duvarlara afişler asıyorduk. Hepimiz gençtik; yaşlı olanlarımız da vardı aramızda, ama hepimiz gençtik. Onlar, insanları, çiçekleri, karıncaları, kuşları, balıkları ve yıldızları öldürmek için çıkmışlardı sokağa. Hepsi yaşlıydı; genç olardan da vardı aralarında, ama hepsi yaşlıydı. Ve hepsi silahlıydı. Çeşit çeşit sustalılardan otomatik tabancalara kadar bir iyice kuşanmışlardı silahlarını. Bir köşe başında bekliyorlardı bizi. Bekledikleri yerde karşılaştık. Belki daha elverişli bir köşe başı ve daha uygun bir zaman bulunabilirdi, ama bu karşılaşma kaçınılmazdı. Çatışma uzun sürdü. Karanlık bir dönemin bitişinden karanlık bir dönemin başlangıcına kadar. Yenilmiştik. Yenileceğimiz belli değildi, ama çok da şaşırmadık. Şimdi kaçıyorduk işte. Yakalanmamak için, yeniden dövüşebilmek için kaçıyorduk. Belki de bastığımız bu ham toprak İstanbul'un karanlık, suskun sokaklarıydı. Bırakıp geride karımızı, </p>
<p class="calibre1">çocuğumuzu, basılacak evimizi terk ediyorduk. Sıcacık, dost bir evin özlemi en çok böyle zamanlarda çöker insanın içine. </p>
<p class="calibre1">Önce ıhlamur kokusu çarptı yüzümüze, sonra deniz. Ihlamur ağaçlarının altında oturup seyretmeye başladık denizi. Bu ateşi kim yaktı? Bu ekmeği, bu zeytini, bu şarabı kim koydu yanımıza? Bilmiyorum. Bildiğim o ateşin başında oturduğumuz, o şarabı içtiğimizdi. İnsanların ve ülkelerin yazgısını konuşuyorduk. Politika genellikle kuru sözcüklerle konuşulur. Bizim sözcüklerimiz ise parmaklarımıza şavkı vuran o alevler gibi sıcacıktı. </p>
<p class="calibre1">Arkadaşım güzel konuşurdu, cesurdu, sevimliydi. Kızlar hep ona âşık olurdu. Bir insanın yaşamını </p>
<p class="calibre1">belirlemesi için bunlar yeterli mi sence? O da benim gibi yeterince okumamış, düşünmemiş, yaşamamıştı. </p>
<p class="calibre1">İkimiz de olayların önünde sürüklenerek gelmiştik buraya. Bıçak bıçağa girdiğimiz bir arbedeydi yaşam. </p>
<p class="calibre1">Daha yaşlarımız on beşe değmeden tanışmıştık Siyasî Şube'nin küf kokulu bodrumlarıyla. Bir bir </p>
<p class="calibre1">cenazelerini kaldırıyorduk arkadaşlarımızın taş duvarlı serin cami avlularından. Her şey kendimizi adamak içindi. Bu değerlerin dışındaki dünyayı silmiştik defterimizden. Ama kendimizi adadığımız insanlar, o küçümsediğimiz basit dünyayı yaşıyorlardı. Bunca dökülen kanın, bunca çekilen acının ardından, hiç </p>
<p class="calibre1">yaşanmamış güzel günlerin geleceğine inanıyorduk. Her gün biraz daha sıkılıyordu yumruklarımız, yüz çizgilerimiz biraz daha derinleşiyordu. Yaşadığımız gün, arkadaşlarımızın uzatıldığı mezarlar kadar soğuktu. </p>
<p class="calibre1">Ya gelecek? </p>
<p class="calibre1">Gece basıp gitmek için son hazırlıklarını yapıyordu. Yıldızlar tek tek yitiyordu gökyüzünde. İkimiz de denize bakıyorduk. Gözlerimizde uykunun kırıntısı yoktu. Ağzımızda bir acılık vardı. Şaraptan değil, şarabın uyandırdığı kederden. Güneş henüz doğmamıştı, ama haberci ışıklar doğumu müjdeliyordu çoktan. Ha bire açılıyordu denizin rengi. Bu rengi tanıyordum ben. Ninem köyde her sabah ezandan önce kalkar, koyunları çobana vermeden sütlerini sağardı. Bakır bakraçta buğusu tüten süte gecenin karanlığı vurur, süt maviye dönüşür, gece açıldıkça sütün rengi de beyazlaşırdı. Deniz de öyleydi işte; durmadan değişecekti, kendi rengini buluncaya kadar. </p>
<p class="calibre1">Hava soğumuş, ateşin uçarı alevleri dinmiş, için için yanan közler ince bir kül tabakasıyla örtülmüştü. </p>
<p class="calibre1">Suskunluğu arkadaşım bozdu: </p>
<p class="calibre1">'Şu anda ne isterdim biliyor musun?' </p>
<p class="calibre1">Merakla yüzüne baktım. Gözleri hâlâ usulca kımıldanan denizdeydi. </p>
<p class="calibre1">'İdeallerimizin gerçekleşmiş halini görebilmek. Nasıl ilginç olurdu, kim bilir?' </p>
<p class="calibre1">Birden gülmeye başladı: </p>
<p class="calibre1">'Amma da saçmaladım değil mi?' </p>
<p class="calibre1">Saçmalamadığını biliyordum, kendisi de biliyordu. Yeniden dalgınlaştı: </p>
<p class="calibre1">'Fakat öyle bir şey var ki, senin de basma geliyor mu bilmem? Bazen kendimi, kavgaya çok uzak, yabancı birisiymişim gibi hissediyorum. Sanki iki yaşamım varmış gibi. Bir yanda ailem, okul. Öte yanda boykotlar, mitingler, sokak çatışmaları...' </p>
<p class="calibre1">Sustu. Ben yine bir şey söylemedim. Öyle içten konuşuyordu ki. Onu birtakım ahlakî savlarla çürütmeye kalkmak ukalalık olurdu. Üstelik bu duygulara zaman zaman benim de kapıldığım olmuyor değildi. </p>
<p class="calibre1">Gökyüzü aydınlanmaya başlamıştı. Biraz daha açıldı denizin rengi. </p>
<p class="calibre1">'Ne kadar güzel bir renk değil mi? Sen hiç gözleri bu renk olan bir kızla karşılaştın mı?' </p>
<p class="calibre1">Yanıtımı beklemeden bana döndü. Yüzü dalgınlıktan sıyrılmış, tutkuyla bakıyordu. </p>
<p class="calibre1">'Bak, aklıma ne geldi. Gel bundan sonra, gözleri bu renk olan kızı arayalım seninle. Önce kim bulursa diğerine haber verecek ama; söz mü?' </p>
<p class="calibre1">Öyle inanıyordu ki söylediklerine, onu kıramadım. </p>
<p class="calibre1">'Söz' dedim. </p>
<p class="calibre1">Güneş iyice yükselip, deniz o büyülü maviliğini yitirince kalktık kıyıdan. Kısa bir süre sonra da ayrıldık arkadaşımla. Bir daha da haber alamadım ondan." </p>
<p class="calibre1">Anlatacaklarım bitmişti. Mavi gözlü kız, sanki ilk kez görüyormuş gibi ilgiyle bakıyordu yüzüme. </p>
<p class="calibre1">"Arkadaşıma söz vermiştim ama, gerçekte o kızı arayacağımı hiç düşünmüyordum. Seninle karşılaştığımda, anladım ki, ben hep o kızı aramışım." </p>
<p class="calibre1">"Peki, onu bulduğuna inanıyor musun?" diye sordu. Yüzü karardıkta kalıyor, yalnızca dudaklarını görebiliyordum. </p>
<p class="calibre1">"Buldum" dedim. "Artık eminim, onu buldum." </p>
<p class="calibre1">Usulca ayağa kalktı. Ben de kalktım. Sarıldık. Uzanıp alnımdan öptü, ben de onu gözlerinden öptüm. </p>
<p class="calibre1">"Ben gidiyorum" dedi. "Bundan sonra bana ihtiyacın yok." </p>
<p class="calibre1">"Kal" demedim, gitmesine engel olmadım. Mantosunu giydi, beresini taktı, botlarını bağladı. </p>
<p class="calibre1">"Hoşça kal" dedi ve gitti. </p>
<p class="calibre1">Üzülmedim desem yalan olur, ama peşinden gitmedim. Pencereden bile bakmadım. Çünkü onu artık </p>
<p class="calibre1">yitirmemek üzere bulmuştum. </p>
<p class="calibre1"></p><p class="calibre1">
</p><p class="calibre3">* * * </p>
 <p class="calibre1"></p>
<p class="calibre1">İstanbul'a dönmüştüm; iyiyle kötünün, güzelle çirkinin bir arada yaşandığı, kalın surlarından çok karmaşık olaylarıyla ünlü İstanbul'a. Beton yığınlarının arasına sıkışmış dar caddeleri, aceleyle bir yerlere koşuşturan insanları ve kirlenmiş gökyüzünün altında her geçen gün biraz daha solgunlaşan deniziyle İstanbul, </p>
<p class="calibre1">bıraktığımdan daha kötüydü. Denize paralel bir sokakta yürüyorum. Vişne rengi bir BMW durdu önümde. </p>
<p class="calibre1">Önce korktum, ama beklediğim gibi çıkmadı. Gülümseyerek genç bir adam indi otomobilden. Ben bu gülüşü, bu yürüyüşü bir yerlerden anımsıyordum. Birden tanıdım onu: bu yıllar önce ayrıldığım arkadaşımdı. Peki İstanbul'da, bu arabanın içinde ne işi vardı? Birbirimize sarılıncaya kadar hızla geçti bu düşünceler kafamdan. </p>
<p class="calibre1">"Nerelerdesin yahu?" </p>
<p class="calibre1">"Asıl sen nerelerdesin hayırsız, kaç kez sordum babana. Adamcağızı da merak içinde bırakmışsın." </p>
<p class="calibre1">"Buradayım işte. İş güç, uğraşıp duruyoruz." </p>
<p class="calibre1">"Bilirim ben senin işlerini güçlerini. Gel, sana kimi göstereceğim." </p>
<p class="calibre1">Koluma girerek beni otomobile doğru sürükledi. Otomobilin ön koltuğunda bir kadın oturuyordu. Arkadan dalgalı kumral saçlarını görüyordum. Lisedeki kız arkadaşlarımızdan biri olmalıydı. Otomobilin kapısını açarken kadın bana doğru döndü. Hayır, onu tanımıyordum. Ama yüzünde tanıdık bir yan vardı. Arkadaşım bizi tanıştırırken gözlerindeki o tuhaf maviyi fark ettim. Belki gözleri daha iri, kirpikleri daha uzundu, ama renk aynı maviydi. Şaşkınlıkla kızın yüzüne bakakaldım. Arkadaşım hınzır bir gülümsemeyle beni izliyordu. </p>
<p class="calibre1">Otomobil hızla yol alıyordu. Arkadaşımın dış görünüşü pek değişmemişti. Ne saçları dökülmüş, ne gözlerinin önünde torbacıklar belirmişti. Kendine iyi bakıyordu anlaşılan. Heyecanla, görüşmediğimiz zamanlarda neler yaptığım anlatıyordu. Ben bir yandan bakışlarımın ön koltukta oturan kadına kaymasına engel olmaya çalışırken, bir yandan da arkadaşımın söylediklerini dinliyordum. Babası ölünce demir doğrama atölyesini satıp, annesiyle birlikte İstanbul'a, dayısının yanına gelmiş. Beş yıldır Perşembepazarı'nda demir ticareti yapıyormuş. İlk yıllar işleri pek iyi gitmemiş, ama yılmamış ve sonunda başarmış. Şimdi durumu iyi </p>
<p class="calibre1">sayılırmış. Bir de piyasadaki ödeme güçlüğü olmasaymış. Nişanlısıyla sekiz ay önce bir düğünde </p>
<p class="calibre1">karşılaşmışlar. Kısa sürede birbirlerine âşık olmuşlar. Sözün burasında dönüp bana göz kırpmayı </p>
<p class="calibre1">unutmamıştı. Önümüzdeki sonbahar evleneceklermiş. </p>
<p class="calibre1">Otomobil Boğaz'da bir lokantanın önünde durdu. Deniz kıyısındaki o birbirine benzeyen restoranlardan biriydi bu. Önünden asfalt yol geçiyordu, sonra deniz. Kır çiçekleriyle dolu vazoların süslediği beyaz örtülü masalardan birine oturduk. Balık yedik, rakı içtik, eski aşklarımızdan söz ettik, bol bol birbirimize gülümsedik. Bir ara arkadaşım deniz kıyısındaki o gecede, yanındakinin ben olduğumu söyledi nişanlısına. </p>
<p class="calibre1">Ama bana, "O kızı sen de buldun mu?" diye hiç sormadı. Sonra içkilerimiz bitti, sözlerimizse daha önceden bitmişti. Hesabı o ödedi, kalktık. Ben yürümek istediğimi söyledim. Israr etmediler. Arkadaşım telefon numarasını uzattı. </p>
<p class="calibre1">"Beni ara" dedi. </p>
<p class="calibre1">"Olur" dedim ve aldım telefon numarasını. Bunu laf olsun diye söylememiştim. Öyle zor anlarım olmuştu ki, onun yardımını seve seve kabul edebilirdim. O, bendeki delifişek gençliğine sarıldı; ben, çok eskilerde kalmış </p>
<p class="calibre1">bir arkadaşa sarıldım. </p>
<p class="calibre1">"Hoşça kal" dediler. </p>
<p class="calibre1">"Yolunuz açık olsun" dedim. </p>
<p class="calibre1">Otomobile binip gittiler. Egzoz dumanı gözlerimi yaktı. </p>
<p class="calibre1">"Biliyor musun" dedim, "o kızı ben de buldum..." </p>
<p class="calibre1"></p>
<p class="calibre1">Sığınak </p>
<p class="calibre1"></p>
<p class="calibre1">Bu hiç olmayan şey öyle apansız </p>
<p class="calibre1">geldi ki, hep kalakaldım orada </p>
<p class="calibre1">bilmeden ve kimse beni bilmeden, </p>
<p class="calibre1">bir koltuğun altına saklanmışım. </p>
<p class="calibre1">Geceleyin yolumu yitirmişim gibi. </p>
<p class="calibre1"></p>
<p class="calibre1">Pablo Neruda / Sait Maden </p>
<p class="calibre1"></p>
<p class="calibre1"></p>
<p class="calibre1">Onu bekliyordu. Bugün gelecekti, bugün özgürlük haberini getirecekti. Onu koyu gölgeli sokaklarda, kenar mahallelerin dumanlı kahvelerinde, güvercin kokulu alanlarda, neon ışıklı sinemaların önlerinde, yol gözleyen duraklarda beklerdi. O bir gün neşeli, bir gün kederli, bir gün öfkeli insanın her türlü haliyle gelirdi. </p>
<p class="calibre1">Gökyüzünün güneşli, kül rengi, zifirî karanlık olması fark etmezdi; kara, yağmura, sıcağa aldırmadan yürürlerdi. Artık sokaklar yasak ona, ama bekleyişi bitmedi: uyuyarak, uyanarak, yemek yiyerek, kitap okuyarak, gece yarıları siren sesleriyle yatakta sıçrayarak, günde yüzlerce kez üstüne üstüne yürüyen sıkıntıları elinin tersiyle kovarak, umut adına içinde kalan son kırıntılara sımsıkı sarılarak onu bekliyordu yine. </p>
<p class="calibre1">Artık bu evi sevmiyorum; bu geniş salonu, aynalı dar antreyi, loş mutfağı, yazları fırın gibi sıcak, kışları buzdolabı gibi soğuk olan bu küçük odayı; bu küçük odada uyumayı, uyanmayı, yerdeki sarı çiçeklerle kaplı halıyı, açık kahverengi mobilyaları, dantelli tül perdeleri sevmiyorum. Duvarlardaki resimler bir şey anlatmıyor bana. Seramik saksılardaki menekşeler sevinç taşımıyor, kitaplar somurttukça somurtuyor </p>
<p class="calibre1">karşımda. </p>
<p class="calibre1">Oysa bu eve ilk geldiğimde nasıl da kararlıydım. Sabahlan erkenden kalkacak, önce biraz jimnastik, ardından kahvaltı, sonra kitap... iki ay boyunca uygulamıştım bu programı. İkinci ayın sonunda bir sabah canım yataktan çıkmayı istemedi. Günlerdir yaptıklarım, aynı halkaların biteviye aynı zincire eklenmesi gibi anlamsız geldi. Uykum olmadığı halde öğleye kadar kalmıştım yatakta. Sonra kendimi böyle bırakıvermenin de bir işe yaramadığını anladım. Toparlanmaya çalıştım, başardım da. Ama ilk günlerdeki tutkulu çalışma yok artık. Gözlerim satırların arasında gezinirken, belli belirsiz bir ses sokaklara çağırıyor beni. </p>
<p class="calibre1">Düşüncelerde yaşamak ne demektir bilir misiniz? Sokağa çıktığınızda "Peşimde biri var mı?" diye düşünmeden yürümeyi, her köşesine anılarınızın sindiği mahallenize korkusuzca girmeyi, evinizin kapısını çekinmeden çalmayı, geceleri merdivenlerden gelen seslere aldırmadan bir çocuk gibi mışıl mışıl uyumayı yalnızca düşüncelerinizde canlandırmanın korkunçluğunu bilir misiniz? Yüreğinizin tüm dünyayı içine alacak kadar büyüdüğünü ve aynı anda bir toz zerresi kadar küçüldüğünü hissettiniz mi hiç? Mutluluk bu kadar mı uzak? </p>
<p class="calibre1">Çıksam şu evden. Geçsem alınları rengârenk çamaşırlarla süslenmiş dar sokaklardan. Caddede dinmek </p>
<p class="calibre1">bilmeyen bir taşıt seli, gürültülerini bile özlemişim. Geçen dolmuşlardan birine binsem, doğru Kadıköy'e, inince denize yürümeliyim. İskelenin önünde sevgililerini bekleyen genç kızlar vardır yine. Bir de çiçek satan Çingeneler; yüzlerinde neşe, gözlerinde keder ve sepetlerinde allı morlu karanfiller. Bir de gecikmiş yolcular koşuşturur kalkmakta olan vapura. Gecikmiş yolcularla birlikte yakalasam kalkmakta olan vapuru. Otursam kenarlarındaki tahta sıraya. Konservatuvar binasından müzik aletlerinin düzensiz sesleri çalınacak kulağıma, bağıra çağıra istavrit satacak balıkçılar, yorgunluktan yılmış insanlar oturacak denizi seyreden banklara. Bir sigara tüttürsem denize karşı. Şimdi deniz ne renktir acaba? Önce Haydarpaşa Garı'nın asık suratlı binası karşılayacak bizi. Yaz rüzgârında kanatlan ıslak, boyunları kirli martılar. Sonra, vapurumuz uzun boylu dalgakıranların arasından sıyrılırken, sisler arasından İstanbul çıkıverecek karşımıza. Sağ tarafımızda Karadeniz'e akan Marmara'nın yumuşak mavisi, karşımızda bir parça soluk almak için çarpık beton </p>
<p class="calibre1">binaların arasından başını gökyüzüne uzatan Galata Kulesi. Ve köprünün üzerinden koşarcasına geçmekte olan insanlar. Karaköy İskelesi'ne geldiğimizde bir inme telaşıdır başlayacak yolcularda. Çımacılar iskeleye bağlarken vapuru, işportacılar kuytuluklarda hâsılatlarını hesaplayacak. Okunmuş gazete toplayan çocuklar çoktan tutmuştur iskelenin çıkışım. Karaköy'ün sıkışık sokaklarında kalabalıklar yürüme savaşı verecek yine. </p>
<p class="calibre1">Altgeçidin başındaki kartpostalcılar düzine düzine İstanbul satacak. Önünden geçerken serinliği vuracak yüzümüze Tünel'in. Bin Aksaray dolmuşlarına, in Unkapanı'ndan geçerken Müze durağında. Gir, sol yanında iki yaşlı akasya ağacı bulunan parke taşlarıyla döşeli sokağa. Şu kahverengi kapılı apartman. </p>
<p class="calibre1">Dört numaralı daire. Çal zili, ama çok heyecanlanma kapı açılırken. "Merhaba anne, şaşırdın mı? Ne o, ağlıyor musun aylardır yitirdiğin oğlunu karşında görünce?" Peki bana ne oluyor, boğazımda düğümlenen bu yumruk da ne? </p>
<p class="calibre1">Annem kır saçlı, hafif topluca sevimli bir ihtiyarcıktır. Gençken çok güzelmiş. Siyah saçlarının altında uzun kirpiklerinin çevrelediği açık kahverengi gözleri, geçmiş güzelliğinin bir kanıtıymışçasına bakar, çizgilerin saygıyla yerleştiği yüzünden. İnsan nasıl da hızla yaşlanıyor. Ama annem belleğimde hep genç kalacak, tıpkı fotoğraflarındaki gibi. Ne kadar çok üzdüm ben bu kadını. </p>
<p class="calibre1">"Hiç değilse gideceğin yeri söyle." </p>
<p class="calibre1">"Olmaz anne, sonra haber gönderirim." </p>
<p class="calibre1">"Ne zaman?" </p>
<p class="calibre1">"En kısa sürede." </p>
<p class="calibre1">Gözbebeklerinde nasıl da koyulaştı şefkat. Kapanan kapı, merdivenlerde yiten ayak seslerim. Köşeden dönünceye kadar beni izleyen annemin çaresiz yüzü. </p>
<p class="calibre1"></p>
<p class="calibre1">Akşamüzeri. Bankalar Caddesi'nden Tünel'e çıkan eğri büğrü sokaklardan birinde buluştular. Kararsız, bulanık bir hava. Yokuştaki dükkânlar tek tek kapanıyor. Nemli parke taşlarına basarak yürüyorlar. </p>
<p class="calibre1">"Son asılan afişlerde senin de fotoğrafın var." Yüzüne bakıyor. Arkadaşı sakin, ne düşündüğü belli olmuyor. </p>
<p class="calibre1">"Gelirken Sirkeci'de gördüm. Bıyıksız, kravatlı bir fotoğraf." Üniversiteye kayıt için verdiğim resim olmalı, okuldan almışlardır. Niye bulandı midesi birden? Ona mı öyle geliyor, yoksa bacakları mı titriyor? Belki de herkese böyle olur. </p>
<p class="calibre1"></p>
<p class="calibre1">Bazen günler öyle ağır, öyle yavaş akardı ki, canım hiçbir şey yapmayı istemez, gözlerimi bir noktaya dikerek saatlerce otururdum. Böyle günlerden birinde Metinle üzücü bir tartışma geçmişti aramızda. Önceden </p>
<p class="calibre1">Metin'i de, eşi Filiz'i de tanımıyordum. Evlerindeki zorunlu konukluğum sayesinde tanıştık. On üç ay önce yağmurlu bir bahar gününde gelmiştim evlerine. Yeni evlenmişlerdi. Kapıda Metin ve Filiz'in güleç </p>
<p class="calibre1">yüzleriyle, yeni alınmış mobilyaların kokusu karşılamıştı beni. Her yanda sevimli bir dağınıklık göze çarpıyordu. Yaşanmamış olanın bilinmezliklerle dolu çekiciliği sinmişti eşyaların üzerine. Aynı çekicilikle güzelleşiyordu arkadaşlarımın yüzleri. Gerçi onlar hep böyle güler yüzlü görünmeye, sıkıntılarını bana hissettirmemeye çalıştılar. Ama ben hiçbir zaman tümüyle rahat olamadım. Kapalı kalmanın getirdiği </p>
<p class="calibre1">tedirginlik de bu gizli suçluluk duygusuna eklenince, zaman zaman üzücü olaylar yaşandı aramızda. </p>
<p class="calibre1">O gün hava kapalıydı. Yağmur damlaları penceremin camından şeritler halinde süzülüyor, sokaktan arada bir gelen motor uğultularından başka ses işitilmiyordu. İçimde gittikçe koyulaşan bir karanlık vardı. Yarıda bıraktığım romanı okumaya çalıştım, olmadı. Kelimeler gözlerimin önünden akarken ben bir şey </p>
<p class="calibre1">arılamıyordum. Bir süre odada amaçsızca dolaştım. Sonra uyumaya karar vererek, yatağıma uzandım. Sanki gözlerimde diken vardı; sıkıntıyla kalktım. Bir sigara yakarak perdenin aralığından dışarıyı seyretmeye başladım. Karşıdaki evlerin pencereleri kapatılmış, perdeleri çekilmişti. Yağmur daha da hızlandı. </p>
<p class="calibre1">Saçaklardan süzülen suların sokakta küçük seller oluşturduğunu düşünüyordum. Boz renkli derecikler </p>
<p class="calibre1">aceleyle bir yerlere akıyor olmalıydı. Bir ara gözlerim ıslak kiremitlere takıldı; yağmurda kırmızılıkları iyice ortaya çıkmıştı. Kiremitlerin hemen üzerinde gri bir gökyüzü uzanıyordu. Hiç sevmem bu rengi. Sıkıntım bir ton daha koyulaştı. Yeniden odamın içinde dolaşmaya başladım. Aklıma radyoyu açmak geldi. Kitaplığın alt rafındaki radyoya uzanıyordum ki, yaptığım yanlışın ayrımına vardım. Bir keresinde de her şeyi unutarak mutfakta şarkı söylemeye kalkmıştım. Bu bezginlikten kurtulmak için tek çare arkadaşlarımın gelmesiydi. </p>
<p class="calibre1">Fazla bir şey yapmalarına da gerek yoktu. Onları görmek, ayak tıkırtılarını duymak, konuşmak yeterdi bana. </p>
<p class="calibre1">Beklemeye başladım. Bu durumlarda hep olduğu gibi zaman bir türlü geçmek bilmiyordu. Sonunda </p>
<p class="calibre1">dönecekleri saat geldi. Kapıda anahtarın çıkardığı sesi duydum. İstenilmeyen karşılaşmalardan korunmak için zili çalmıyorlar, anahtarlarını kullanıyorlardı. Kapı kapandı. Tatsız bir sürpriz olmasın diye dışarıya çıkmadım. Bir keresinde Metin babasıyla gelmişti; az kalsın yakalanacaktım. Arkadaşlarım yanlarında konuk yoksa bana uğrar "Merhaba" dedikten sonra içeriye geçerlerdi. Ama Metin bana uğramadı. Önce "Yanında birileri var galiba" diye düşündüm. Ve her zamanki yerime, odadaki büyük dolabın içine saklandım. Fakat az sonra, dışarıdan gelen seslerden yalnız olduğunu anlayınca çok kızdım. Öfkeyle odadan dışarı fırlayarak, </p>
<p class="calibre1">"İnsan kahveye girdiğinde bile bir selam verir yahu" diye bağırdım. Metin şaşkınlıkla bakakaldı yüzüme. </p>
<p class="calibre1">En çok tatil günlerini severdim. O günlerde işe gitmezlerdi. Sabah erkenden uyanır, çayı ateşe koyup onların kalkmasını beklerdim. Radyoda müzik özgürce çalardı; ben de tahta zeminin üzerinde dilediğimce </p>
<p class="calibre1">dolaşırdım. Buğusu tüten çaylarımızı yudumlarken yaptığımız sohbetlere doyum olmazdı... Çok konuşmak giderek bende alışkanlık halini almaya başlamıştı. Özellikle de akşamları eve döndüklerinde ayrımında olmadan dakikalarca konuşurdum. Yaptığımın yanlış olduğunu bilirdim, ama konuşmadan da duramazdım. </p>
<p class="calibre1">Bütün gün evde bir başımaydım, konuşacak kimsem yoktu. Duvarlarla konuşurdum, resimlerle, çiçeklerle, en iyisi roman kahramanlarıyla konuşmaktı. Yıldım monologlardan, tüm büyük ve derin konuları </p>
<p class="calibre1">çözümledik roman kahramanlarıyla. Ben artık sıradan insanlarla, sıradan konuları konuşmak istiyorum. </p>
<p class="calibre1">Bir gün komik bir şey oldu. Akşam yemeğinden sonra hep birlikte televizyon izliyorduk. Kapı çalındı. Ben hızla siperime çekildim. Kapıyı Metin açtı. Alt kattaki komşuymuş. Tuvaletimizden mutfaklarına su </p>
<p class="calibre1">sızıyormuş, yaptırmamızı, yaptırana kadar da tuvaleti kullanmamızı istiyormuş. Arkadaşlar gündüzleri işyerinde gereksinimlerini giderebilirler, geceleri ise biraz ileride bir cami var, hadi oraya. Ya ben ne olacağım? Hep birlikte gülüşüyoruz. </p>
<p class="calibre1">"Küçükler için şişeler, büyüğü için paket servis" diyor Metin gözlerini hınzırca kırparak. Başıma bu da mı gelecekti? Başka çare de yok. Söylediği yöntemi uyguluyoruz. Bu durum üç gün sürdü. Dördüncü gün tamirci geldi de tuvaleti yaptırdık. O akşam çöpleri almaya gelen kapıcı, Metin'e şunları söylemiş: </p>
<p class="calibre1">"Abi, ne terbiyesiz insanlar var şu bizim apartmanda; çocuklarının bokunu bile çöpe atıyorlar." </p>
<p class="calibre1"></p>
<p class="calibre1">O, günlerdir gelmiyor. Zaten ayda bir uğrar. Eskiden ne kadar sık görüşürlerdi. Haftada bir mi? Yapılacak işlere göre belki daha sık. Uzun uzun konuşurlardı. Soruların tümü yanıtlandıktan sonra ayrılırlardı. Artık tüm konuşmaları yarım saate sığıyor, üstelerse bir veya iki saat. "Önemli bir gelişme olursa daha sık uğrarım" demişti. Geçenlerde Metin'e telefon ederek, bir süre gelemeyeceğini söyledi. Bugün de bir pusula geldi. Çikolata paketinin içine özenle yerleştirilmiş pelür kâğıtta şunlar yazıyor: </p>
<p class="calibre1">"Değerli dost, kritik bir durum ortaya çıktı. Büyük bir operasyon olabilir. Bu nedenle bir süre sana uğrayamayacağım. Gerektiğinde haber iletirim. Selamlar..." </p>
<p class="calibre1"></p>
<p class="calibre1">Perdelerin arasından dışarıyı seyrediyorum. Apartmanın yanındaki boş arsada futbol oynayan çocukların seslerini saymazsak sokakla tek bağlantım bu. Penceremin karşısındaki evde orta yaşlı bir kadın oturuyor: Mefaret Hanım. Dul sayılır; kocası on yıl önce Almanya'ya gitmiş, bir daha da dönmemiş. Ama her ay düzenli olarak para göndermeye devam ediyormuş. Oturduğu evi de adam satın almış. Bahar rüzgârları evlerin </p>
<p class="calibre1">boyaları dökülen duvarlarım okşamaya başladığında, Mefaret Hanım penceresine yerleşip alt kattaki </p>
<p class="calibre1">komşusuyla laf yarıştırmaya bayılırdı. Bu sohbetlere biraz kulak misafiri olduğunuzda, mahallede olup bitenlerin tümünü öğrenebilirdiniz. </p>
<p class="calibre1">Mefaret Hanım'ın evinin yanındaki dairenin koyu gölgeli, kocaman bir balkonu vardır. Balkonun kenarına dizilmiş saksılardan allı beyazlı çiçekler narin boyunlarını uzatarak sokağı seyrederler. Evin tek kızı Funda yazları bu balkonda resim çalışır. Güzel Sanatlar Fakültesi'nde okuyan bu kız, Mefaret Hanım'ın söylediğine göre üçüncü sevgilisini de bu yıl değiştirmiş. Funda'nın resim yapışını izlemek gerçek bir zevktir. Üzerinde boyalar bulaşmış krem rengi bir önlük, elinde fırçalar, dalar gider karşısındaki resme. Arada bir bal rengi perçemleri düşer yüzüne. İnsanın uzanıp perçemlerini düzeltesi gelir. Tüllerin arkasından hiç </p>
<p class="calibre1">kıpırdanmadan onu izlerdim. Kendisini seyrettiğimi bilse ne düşünürdü acaba? </p>
<p class="calibre1">Fundaların alt katında genç bir çift oturuyor. Onların eve taşındıkları günü bile anımsıyorum. Bir geceyarısı gürültüyle dönmüşlerdi düğünden. Balkonları çiçeklerle dolmuştu. En az yirmi çelenk vardı. Rüzgâr </p>
<p class="calibre1">çiçeklerin kokusunu odama kadar getiriyordu. Sonra çiçekler kurudu. Çelenkleri de sobada yaktılar herhalde. </p>
<p class="calibre1">Daha sonra kadın hamile kaldı. Üç ay önce doğum yaptı. Şimdi çocuğuyla çıkıyor balkona. </p>
<p class="calibre1"></p>
<p class="calibre1">Bu evdeki ikinci yaz. Gündüzleri çok sıcak oluyor. Yapış yapış bir nem bırakmıyor yakasını. O, boğucu günlerin birinde çıkageldi. Oysa "Geleceğim" dediği güne çok vardı. Onu beklemiyor. Daha kapıdan adımını attığında bir şeyler olduğunu anlıyor. Gözlerindeki ağırlık gitmiş, yüzündeki her bir kıpırtı umut aşılıyor insana. Odaya girer girmez, dayanamayıp soruyor: </p>
<p class="calibre1">"Hey, çıkıyor muyum yoksa?" </p>
<p class="calibre1">Acelesi yok, dudaklarını babacan bir gülümseme süslüyor. </p>
<p class="calibre1">"Dur. O kadar sevinme hemen. Biraz daha kalacaksın... Yok, karartma yüzünü öyle, çok kısa sürecek bu. </p>
<p class="calibre1">Hem istersen artık haftada bir gün dışarıya da çıkabileceksin." </p>
<p class="calibre1">"İstersem mi? Ne demek istersen? Ben bu eve geleli tam dört yüz on bir gün oldu. Dört yüz on bir tane gündüz ve bir o kadar gece... İstersemmiş..." </p>
<p class="calibre1"></p>
<p class="calibre1">Yarın dışarıya çıkacağım. Yarın tül perdelerin ardından değil, çıplak gözlerle bakacağım gökyüzüne. Elimi kolumu sallaya sallaya yürüyeceğim sokaklarda. Yaz güneşi yüzümü yakacak, tenimde rüzgârı duyacağım. </p>
<p class="calibre1">Ama anneme, arkadaşlarıma gidemeyeceğim yine. Adam sen de ne çıkar, bir kere kırdık ya şeytanın </p>
<p class="calibre1">bacağını, bir dahaki sefere ne yapıp edip onları da görürüm nasılsa. </p>
<p class="calibre1">Yarın denize, benim en eski, en sadık dostuma gideceğim. Deniz ne zaman girdi yaşamıma? Sanki o hep vardı. Denizsiz günleri anımsamıyorum bile. Daha babam ölmeden, daha ben çok küçükken Menekşe'de </p>
<p class="calibre1">otururduk. Evimiz tren istasyonunun tam karşısında, denizle yüz yüzeydi. Akşamüzerleri gözlerimi geçen trenlere diker, babamın dönüşünü beklerdim. Babamı beklerken sorardım grileşen sulara: "Nereden gelip nereye gider bu trenler? Binsem beni de götürür mü düşler ülkesine? Düşler ülkesi nerede acaba?" Ben, denizle böyle söyleşirken babam iniverirdi geçen trenlerin birinden. Derken bir kardeşim daha oldu. Bir anda her şey değişti evde. Kısa sürede anladım ki, annemi, babamı, evimizi bu kardeşle paylaşmak </p>
<p class="calibre1">zorundaydım. Sessizce kabullendim bu durumu, ama daha çok söyleşmeye başladım denizle. </p>
<p class="calibre1">Bir türlü uyku tutmuyordu. Yattığım yerden gökyüzünü görüyordum. Yıldızlar tek tek sönüyor, ayın rengi soluyordu. Ucun ucun beyazlanıyordu karanlık. Karşıdaki koltukta dün ütülediğim gömlek, pantolon, yerde gazete kâğıdının üzerindeki boyalı ayakkabılarım "Daha ne duruyoruz" dercesine yüzüme bakıyorlardı. </p>
<p class="calibre1">Birazdan, ortalık ağardığında çıkacaktım bu evden. </p>
<p class="calibre1">Tek tek pencerelerde açıyor gözlerini İstanbul. Sessiz sokaklar boyunca uzanan kaldırımları yeni güne hazırlıyor çöpçüler. Öbek öbek güvercinler sabah kahvaltısı için yayılmışlar sokağa. Otobüsler toz bulutları kaldırarak geçiyor caddeden. Bulvar boyunca ağaçlar yapraklarını güneşe doğru açıyor. Birbirine dolaşan tutuk ayaklarımı sürükleyerek, ilerliyorum ağaçların gölgesinden. </p>
<p class="calibre1">Bir istasyona çıkıyorum sarı duvarların arasındaki merdivenlerden. İsmini sormayın; o bildiğiniz tren yolu boyunca bir parça mahzun ve hep bekleyen istasyonlardan biri bu. Gişeden biletimi alıyorum. Ah, ne güzeldi asık suratlı görevlileri atlatarak trenlere biletsiz binmenin heyecanı. Bir ara gözlerim kahverengi traverslerin üzerinde uzanan raylara takılıyor. Biliyor musunuz, ben devrimin hep tren istasyonlarından, daha doğrusu raylardan başlayacağına inanırdım. </p>
<p class="calibre1">Önce sesi geliyor trenin, sonra kıvrılan vagonları. Bir telaştır alıyor yolcuları. Onlarla beraber ben de ayaklanıyorum. Trenin duracağı yere doğru yürürken bir el, koluma dokunuyor. Gözlüklerinin ardındaki gözleri rica dolu bir nine, elimden tutarak "Trene birlikte binelim" diyor. Kolkola biniyoruz trene. "Çok sağ ol yavrum" diyor. "Asıl sen sağ ol nine, aylarca evde kapalı kalmış bir insandan yardım istedin, ilk sen tutuyorsun sevgilimden bu yana elimi. Asıl sen sağ ol nine" demek istiyorum, ama söyleyemiyorum. Tren sarsılarak ilerlerken ben de pencere kenarındaki sıralardan birine geçip oturuyorum. Genç bir kadın var karşımda, yanında sarışın, afacan bir oğlan. Kadının yolu uzun olsa gerek, çıkarıyor çantasından tığını, ipliğini, başlıyor örmeye. Afacanın kara gözleri bende. Oyun istiyor anlaşılan. İçimdeki çocuk dayanamıyor bu sevimli oğlanın yaramaz bakışlarına, tutup göz kırpıyor. Ufaklık durur mu? O da aynısını yapmak istiyor. </p>
<p class="calibre1">Ama bir türlü beceremiyor. Gözlerinin ikisi birden kapanıyor. Çare ararcasına annesine bakıyor. Annesi oralı değil, dalmış gitmiş işine. Afacan yeniden bana dönüyor. Çareyi bulmuş anlaşılan, işiyor keratanın gözleri. </p>
<p class="calibre1">Bir eliyle tek gözünü kapatıyor, öteki açık. Ben durur muyum, itiraz ediyorum kaş göz işaretleriyle. Bu defa dilini çıkararak karşılık veriyor. O anda bir bakışın ağırlığını duyuyorum üzerimde. Başımı kaldırdığımda göz göze geliyoruz gencecik bir kızla. Hafifçe kızarıyor yüzü, sonra "Sen de kimsin?" der gibi hızla çeviriyor başını. Öyle hoşuma gidiyor ki bu davranışı, ne olur bir daha baksa, ne olur başını bir daha çevirse. </p>
<p class="calibre1">Birbiri ardınca akıp gidiyor apartmanlar, ağaçlar, boş arsalar. Akıp giden apartmanların arasından </p>
<p class="calibre1">çıkıveriyor deniz. Sırtında pul pul ışıklar yanan mavi tenli, kocaman bir balık gibi usulca kıpırdanıyor karşımda. Eski bir dostla karşılaşmış gibi gülüyor gözbebeklerim. Hani çok güzel kızlar vardır. Onları daha önceden de defalarca görmüşsünüzdür. Yine de her karşılaştığınızda bakışlarınızın yüz çizgilerine, gözlerine takılıp kalmasını engelleyemezsiniz. Denize bakarken, kendimi böyle bir kızın karşısındaymışım gibi hissediyorum. Belki de onun hiçbir zaman keşfedilemeyecek bu güzelliği karşısında şaşkınlığa varan bir hayranlık duyuyorum... Ama neden dinginleşmiyor gönlüm? O yapışkan keder neden bırakmıyor yakamı? </p>
<p class="calibre1">İşte dışarısı, işte deniz. </p>
<p class="calibre1">Çelik rayların canhıraş feryatlarıyla duruyor tren. Gürültücü bir insan topluluğuyla birlikte iniyorum trenden, istasyonun altındaki plajdan arabesk bir şarkı yükseliyor. Plaja doğru ilerleyen kalabalıkta kadınlar ve çocuklar çoğunlukta. Bıyıkları yeni terlemiş delikanlılardan oluşan bir grup daha var. Ellerinde yiyecek çantalarıyla kadınlar; bir yandan çocuklarına göz kulak olurken, bir yandan da çapkın gözlerle kızlarını kesen delikanlılara kızgın bakışlar fırlatıyorlar. Bu bakışları biraz yakından incelerseniz, uzak bir geçmişte yaşanmış veya yaşanamamış bir aşk hikâyesinin izlerini görürsünüz. Genç kızlar ise kendilerini göstermek için yanıp tutuşurken, özellikle de annelerinin zoruyla ağırbaşlı görünmeye çalışıyorlar. Ama hiç tartışmasız en mutlu olanlarımız renk renk giysileri, sevinçten kocaman açılmış gözleriyle çocuklar. </p>
<p class="calibre1">Onlarla beraber giriyorum plaja. Kulaklarımızda hep aynı arabesk, birkaç delikanlı da katılıyor şarkının sözlü kısmına. Yakıcı güneş plajın yeni badanalanmış beyaz duvarlarında geziniyor, ayaklarımın altındaki çimento zeminin sıcaklığı vuruyor yüzüme. Kalabalık kabinlere doğru ilerliyor. Hayret! İçimden denize girmek gelmiyor. Sağ taraftaki, cılız sarmaşıklarla çevrelenen, şemsiyelerin gölgelediği çay bahçesine yürüyorum. </p>
<p class="calibre1">Boş masalardan birine geçip oturuyorum. Çocuklar üstlerindekileri fora edip, denize koşmaya başladılar bile. </p>
<p class="calibre1">Bir sigara yakıyorum, denizi seyretmek istiyorum. Gözlerim denizin mavisinde erisin istiyorum. Ama </p>
<p class="calibre1">bakışlarım yeniden insanlara kayıyor. </p>
<p class="calibre1">Sokak lambalarının aydınlattığı asfalt yol yitiyor adımlarımın altında. Penceredeki işaret tamam, dış kapı aralık. Köşedeki bakkala sezdirmeden süzülüyorum içeri. Merdivenlerde kimsecikler yok. Zile ardı ardına iki kez basıyorum. Kapıda Metin'in aydınlık yüzü karşılıyor beni. Kapıyı kaparken, biraz şaşkın soruyor: </p>
<p class="calibre1">"Hiç yanmamışsın." </p>
<p class="calibre1">Gülümseyerek yanıtlıyorum: </p>
<p class="calibre1">"Denize girmedim ki." </p>
<p class="calibre1">Gözlerindeki şaşkınlık artıyor. Anlamsızca bakıyor yüzüme: </p>
<p class="calibre1">"Girmedin mi?" </p>
<p class="calibre1">Ayakkabılarımı çıkarırken içeriden Filiz'in sesi geliyor: </p>
<p class="calibre1">"Denize girmemiş mi?" </p>
<p class="calibre1">Filiz'in bulunduğu odaya geçiyoruz. Gözlerim ilk kez görüyormuş gibi odayı kucaklıyor. O anda bu evi ne kadar çok sevdiğimi anlıyorum. </p>
<p class="calibre1">Filiz dayanamıyor: </p>
<p class="calibre1">"Peki, ne yaptın bütün gün?" </p>
<p class="calibre1">Öyle umutla doluyum ki, arkadaşlarıma sarılmamak için zor tutuyorum kendimi. </p>
<p class="calibre1">"Hiç" diyorum. "Hiç, bir masada oturup insanları seyrettim." </p>
<p class="calibre1"></p>
<p class="calibre1">Ölümün Hükmü Yok! </p>
<p class="calibre1"></p>
<p class="calibre1">Haykırmaz olsa da kulaklarında martılar </p>
<p class="calibre1">Gümbürdemez olsa da dalgalar kıyılarda; </p>
<p class="calibre1">Çiçeklerin fışkırdığı yerde bir çiçek bile </p>
<p class="calibre1">Kaldırmaz olsa başını çarpan yağmura; </p>
<p class="calibre1">Deli de olsalar, ölü de çiviler gibi </p>
<p class="calibre1">Baş verecektir kişilikleri kır çiçeğinden sürer gibi; </p>
<p class="calibre1">Çıkacaklardır güneşe, tükeninceye dek güneş, </p>
<p class="calibre1">Ölüme kalmayacaktır bu dünya. </p>
<p class="calibre1"></p>
<p class="calibre1">Dylan Thomas / Bülent Ecevit </p>
<p class="calibre1"></p>
<p class="calibre1"></p>
<p class="calibre1">Gözleri siyah bir bezle bağlanmıştı. Adamların arasında topallayarak ilerliyordu. Yakası, kol ağızları kararmış </p>
<p class="calibre1">gömleğinden, toza bulanmış kot pantolonundan öyle ekşi bir koku yayılıyordu ki, kollarından tutarak onu sürükleyen iki adam da başlarını öte tarafa çevirmek zorunda kalmışlardı. Kirli saçlarını karıştırarak, kan lekelerinin kuruyup kaldığı esmer yüzünde gezinen rüzgârın serinliğiyle dışarı çıkarıldığını anladı. Oysa hücresinden alındığında sorgu odasına götürüldüğünü sanıyordu. Bir an aydınlandı yüreği. Yoksa </p>
<p class="calibre1">bırakıyorlar mı? Ama sevinci parladığı gibi çabucak sönüverdi. Daha sorgusu bitmemişti ki! </p>
<p class="calibre1">Pis kokulu, karanlık hücresinde mukavva kutulardan bozma kartonların üzerine yarı baygın serilip, </p>
<p class="calibre1">koridorda yankılanan çığlıkları dinleyerek sırasının gelmesini beklemek korkunçtu. Ama ilk günler geçip de, kollarını omzundan koparacakmış gibi geren askılar; diline, meme uçlarına, hayalarına bağlanan elektrotlar, tabanlarını parçalayan darbelerle acı vücuduna bir daha hiç çıkmayacakmış gibi kazındıktan ve tüm </p>
<p class="calibre1">yaşamına yetecek kadar aşağılandıktan sonra uygulayacakları yeni yöntemlere şaşırmayacağını sanıyordu. </p>
<p class="calibre1">Oysa yeni bir kâbusun eşiğinde korkuyla kıvranmaya başlamıştı işte. </p>
<p class="calibre1">Onu nereye götürüyorlardı? Bilinmezlik, tedirginliğini besleyen kuşkularla, sürekli tetikte tutuyordu aklım. </p>
<p class="calibre1">Belki de bu yolun sonunda, bir yerlerde ölüm siyah pelerinini sermiş onu bekliyordu. Yok canım, bu kadarını da yapamazlardı. Belki de arkadaşlarından birini daha yakalamışlardı da, yüzleştirmek için... Peki, neden arkadaşım buraya getirmemişlerdi? Umuda ya da karamsarlığa açılan böyle bir sürü olasılık, bu olasılıkların çevresinde art arda dizili anılar sorumsuzca geziniyordu kafasının içinde. Hiç aklına gelmeyecek önemsiz olaylar bile, düşüncesinin bir ucundan sökülüp canlanıyordu gözlerinin önünde. Belleği kimseye haksızlık etmiyordu doğrusu: çocukken bahçedeki dut ağacından düşerek kafasını yarması, babasından yediği ilk sopa, lisede sarhoş olduğu için matematik hocası tarafından sınıftan atılması, üç arkadaşıyla harçlıklarını biriktirerek satın aldıkları kitaplar ve böylece oluşturdukları ilk gizli örgüt, fakültenin kantinindeki ateşli forumlar ve sonra Gülhan. O da gözaltında mıydı acaba? Günlerdir bu soruyla uyuyor, bu soruyla uyanıyor, sorguya her çıkarılışında, "Gülhan'la karşılaşacağım" diye içi içini yiyordu. </p>
<p class="calibre1">O gün Gülhan'la birlikte çıkmışlardı fakülteden. Barbaros Bulvarı'ndan yürüyerek sahildeki çay bahçesine inmişler, burada arkadaşlarıyla buluşarak, hep birlikte Dünya Sineması'nda Julya adlı filmi izlemeye gitmişlerdi. Sinemadan çıkınca Gülhanların Teşvikiye'deki evlerine kadar filmin senaryosu üzerine </p>
<p class="calibre1">tartışmışlar, sonra yurda dönmüş ve gözaltına alınmıştı. Onu izledilerse, Gülhan'ı fark etmemeleri </p>
<p class="calibre1">olanaksızdı. Bu da felaket demekti. Çünkü gizli yayınlar ve tüm yazılı dokümanlar Gülhanlardaydı. Gerçi sorguda Gülhan'ın adı hiç geçmemişti. Bu, az da olsa içini rahatlatıyordu, ama onu kuşkularından </p>
<p class="calibre1">kurtarmıyordu. </p>
<p class="calibre1">Vakit gece olmalıydı. Gündüzün elleri böyle kelepçeli, yüzü gözü şişmiş bir halde sokağa çıkarmaya cesaret edemezlerdi. Üstelik gözlerindeki bağa rağmen ışığı seçebilirdi. Evet, mutlaka geceydi. Ne kadar da soğuktu. </p>
<p class="calibre1">Başının döndüğünü, titremeye başladığını hissetti. Günlerce kapalı kaldıktan sonra açık hava çarpmış </p>
<p class="calibre1">olmalıydı. </p>
<p class="calibre1">Sol koluna sıkıca yapışmış olan adam, alaycı bir ses tonuyla sordu: </p>
<p class="calibre1">"Ne o, bacakların mı titriyor?" </p>
<p class="calibre1">Delikanlı bir şey söylemedi. Adam yanıt alamayınca kolundan sertçe sarstı: </p>
<p class="calibre1">"Kahramanımıza bakın, nasıl da rüzgâra tutulmuş yaprak gibi sallanıyor. Başına gelecekleri anladı mı ne?" </p>
<p class="calibre1">Dili Karadeniz aksanına çalan başka biri: </p>
<p class="calibre1">"Daha çok titreyecek o" dedi. "Bizi kandırdığını, oyaladığını sanıyordu enayi. Kiminle dans ettiğini anlayacak yakında." </p>
<p class="calibre1">Delikanlı titremesine engel olmaya çalıştı, başaramadı. Artık vücuduna söz geçiremiyordu. Adamların blöf yaptığım düşündü. "Ya söyledikleri doğruysa?" Bu aklına gelince titremesi daha da arttı. Oysa gözaltına alındığında, ölüm dahil her sonuca hazırlamıştı kendini. Ama ölmeye hazırlanmak başka şeydi, ölmek başka. </p>
<p class="calibre1">Biraz yürüdükten sonra durdular. Onu tutan adamlar, kollarım bıraktılar. Şimdi bedeninin tüm yükü </p>
<p class="calibre1">ayaklarının üzerindeydi. Ayak parmaklarının yandığım, tırnaklarından başlayan sancının beynine doğru yükseldiğini duyumsadı. Metalik bir ses çalındı kulağına. Yakınında bir otomobilin kapısı açılmış olmalıydı. </p>
<p class="calibre1">Onu üç dört metre kadar sürükleyerek otomobilin zeminine uzattılar. Bunun bir minibüs olduğunu </p>
<p class="calibre1">anlamakta gecikmedi. Normal bir otomobilden yüksek ve zemini daha genişti. Başını kaldırmamasını ve dizlerini karnına çekmesini söyleyerek, sol kolu bedeninin altına gelecek şekilde yana yatırıp, sırtını minibüsün koltuksuz tarafına, ayaklarım ise karşıdaki koltuklardan birinin demirlerine sıkıştırdılar. </p>
<p class="calibre1">Adamlardan biri pozisyonu beğenmemiş olacak ki sağ ayağıyla delikanlının başını, yüzü plastik döşemeye yapışıncaya kadar bastırdı. Döşeme otomobil lastiği kokuyordu. </p>
<p class="calibre1">Adamların hepsi de binince minibüs hareket etti. Delikanlı gittikleri yönü saptamaya çalıştı. Ama az sonra kafası karıştı ve bu işten vazgeçti. Gözleri burun kanatlarının yanında, bağın açık kalan aralığından minibüsün alacakaranlık zeminine bakıyor, endişeyle bu gece yolculuğunun nasıl sonuçlanacağını </p>
<p class="calibre1">düşünüyordu. </p>
<p class="calibre1">Yurttan da böyle bir minibüsle almışlardı onu. O zaman gözlerini henüz bağlamamışlardı. Yağmur sonrası camgöbeği yeşiline bürünen denizin dinginliğini, çıplak ağaçlardaki son kuru yaprakların da döküldüğü ıslak yollarda evlerine dönmekte olan insanları görmüş; denizi, kızıla çalan sarı yaprakları, çıplak ağaçları ve güvenli duvarlarının arkasına sığınmak için adımlarını hızlandıran insanları hüzünle seyretmişti. Bu uğursuz gecede ise şu lanet olası karanlıktan başka bir şey göremiyordu. </p>
<p class="calibre1">Hızları artıp, yanlarından geçen otomobillerin sesi değişince geniş bir yola çıktıklarını anladı. Bu, çevre yolu olmalıydı. Kısa sürede çevre yoluna çıktıklarına göre pekâlâ Anadolu yakasına gidiyor olabilirlerdi. Belki de sorgusunu Selimiye Kışlası'nda tamamlayacaklardı da, adamlar ona gözdağı vermek için böyle esrarengiz bir havaya bürünmüşlerdi. "Neden olmasın?" Gözaltındakilerin sayısı artınca, sorgunun Selimiye'de tamamlandığını çok duymuştu. Bu olasılık aklına yatmaya başladı. Eğer Boğaz Köprüsü'nden geçerlerse, Selimiye Kışlası'na gidiyorlar demekti. Başını hafifçe yukarı doğru çevirerek, gözlerini kapatan bez parçasına çarpacak köprünün ışıklarım umutla beklemeye koyuldu. Adamlar sigara içiyorlar, kimse konuşmuyordu. </p>
<p class="calibre1">Tütün kokusu lastik kokusunu bastırmıştı. </p>
<p class="calibre1">Minibüs hızını keserek sağa kıvrıldığında, büyük bir düş kırıklığına uğradı. Boğaz Köprüsü'nden geçmiyor, Selimiye Kışlası'na değil, kimsenin onları göremeyeceği kuytu bir yere gidiyorlardı işte. Korku deminden beri sindiği köşeden çıkarak, tüylü bacaklarıyla gezinmeye başladı düşüncelerinde. "Bana ne yapacaklar?" Onu öldürecekler miydi? Yok, buna cesaret edemezlerdi; gözaltına alındığını yurtta herkes görmüş, arkadaşlarına babasına haber vermelerini de söylemişti. Babası, gözaltına alındığı günden beri bu heriflerin eşiğini aşındırıyor olmalıydı. Hayır... Hayır, onu öldürmeyi göze alamazlardı. Peki ya daha öncekiler? Geçirdiği kriz sonucu hücresinde kendini asanlar, emniyet müdürlüğünün altıncı katından atlayıp intihar edenler, cam kırıklarıyla bileklerini kesenler, dur emrine uymadığı için vurulanlar; onların da arayanı soranı yok muydu? </p>
<p class="calibre1">Onların da gözaltına alındıklarım gören hiç kimse olmamış mıydı? Karamsarlık en koyu tonuyla dalga dalga çoğalarak, iyimserliğinin kum tanelerinden oluşan son direnme noktalarını da bir bir yıkıyordu. </p>
<p class="calibre1">Bu ıssız yolda bir saat kadar ilerlediler. Minibüs sarsılarak durduğunda, iki kişi onu sıkıştığı yerden çıkararak yere indirdi. Nemli bir serinlik çarptı yüzüne. "Burası bir orman olmalı" diye düşündü. Uyuşan bacaklarına yüzlerce iğne birden saplanıyordu. Bacaklarını hareket ettirmeye çalıştı ve dengesini kaybederek yere yuvarlandı. Yüzünde çimenlerin ıslak yumuşaklığını duydu. Hoş bir koku vardı havada. Kelepçeli ellerini yere dayayarak doğrulurken, "Önüne baksana eşşoğlu eşşek" diye bir küfür işitti. Ve karnına yediği bir tekmeyle yere yıkıldı. "İşte başlıyorlar" diye düşündü. Ama tekmelerin arkası gelmedi. İki kişi koluna girerek düştüğü yerden kaldırdılar. Yanlarına başka birisinin yaklaştığını hissetti. Adamın tütün kokan nefesi sağ </p>
<p class="calibre1">yanağında geziniyordu: </p>
<p class="calibre1">"Beni iyi dinle oğlum." Bu, günlerdir ona sorular yönelten üç adamdan en acımasız olanının sesiydi. "On gündür bizi uğraştırıyorsun, oysa biz senin ne mal olduğunu çok iyi biliyoruz. Artık yolun sonuna geldin. Ya istediğimiz bilgileri vereceksin ya da senin için bundan sonrası yok." </p>
<p class="calibre1">Bir yerlerden reçine kokuları geliyor, başının üstündeki kuru dallarda rüzgâr tıkırtılar çıkararak geziniyordu. </p>
<p class="calibre1">Gözaltına alındığı günden beri bu tür tehditleri defalarca duymuştu. Yine de ürktü. Adam bir süre </p>
<p class="calibre1">delikanlının tepkilerini gözlemledi, sonra: </p>
<p class="calibre1">"Üçe kadar sayacağım" dedi. "Yaşamak istiyorsan beni durdurursun. Bu senin son şansın, iyi düşün!" </p>
<p class="calibre1">Kulaklarında namluya kurşun süren mekanizmanın sesi çınladı. Dudaklarından bedenine doğru bir </p>
<p class="calibre1">ürpertinin yayıldığını hissetti. Ve öldürülebileceğine ilk kez inandı. Adamları dirsekleriyle iterek, panik içinde kaçmaya çalıştı. Ama ikinci adımım bile atamadan yakaladılar. </p>
<p class="calibre1">"Bırakın beni... Ne olur bırakın..." diye bağırıyordu. </p>
<p class="calibre1">Adamlar hiçbir şey söylemeden onu dizlerinin üzerine çökerttiler. Karanlıkta kendi çığlığından başka yankılanan ses yoktu. Kıstırılmış, direnci kırılmış bir hayvanın ulumalarım andıran bu ses onun muydu? Bir ara başka sesler de duyar gibi oldu. Sanki birisi içini çekerek ağlıyordu. Sustu, çevresini dinledi. Hayır, bunlar iç çekiş değil, gülüşmelerdi. Onunla alay ediyor, çaresizlik içinde kıvranışım zevkle izliyor olmalıydılar. Utançla başını öne eğdi. Önce sessizce, sonra hıçkırarak ağlamaya başladı. Kollarından tutan adamlar kendine gelmesi için birkaç kez sarsmak zorunda kaldılar. Sorgucu: </p>
<p class="calibre1">"Ağla bakalım ağla" dedi. "Haline bakmadan, bir de devletle uğraşmaya kalkarsın." </p>
<p class="calibre1">Önce adamın ne söylediğini anlamadı. Hatta düştüğü duruma üzüldüğünü sandı. Sonra içi kinle doldu. </p>
<p class="calibre1">Ağlamayı kesti. Bu adamı elleriyle boğazlayabileceğim düşündü. Doğrulmaya çalıştı. O anda sol şakağına soğuk, sert bir cismin dayandığını hissetti. Bunun bir tabanca namlusu olduğunu anlamakta gecikmedi. Ve sorgucunun tiz sesi duyuldu: </p>
<p class="calibre1">"Bir..." </p>
<p class="calibre1">Bu ses korkusunu yeniden uyardı. Dehşet, utancını ve kinini bastırdı. Ormanın çalılıklarla kaplı kuytuluk bir yerinde, kafasında simsiyah bir kurşun deliğiyle upuzun yatan, çamurlara bulanmış cesedi geldi gözlerinin önüne. Bu karanlık ormandan, bu adamlardan kaçmak, ölüm düşüncesinden sıyrılmak istiyordu: </p>
<p class="calibre1">"Acıyın, öldürmeyin beni!" diye yalvarmaya başladı. Ama bunun bir işe yaramadığım kısa sürede anladı. </p>
<p class="calibre1">Kimse ona yanıt vermiyordu. Gerçekten de yolun sonuna mı gelmişti. Her şeyi anlatsa... Hayır. Bunu </p>
<p class="calibre1">yapamazdı. Sonra arkadaşlarının, Gülhan'ın yüzüne nasıl bakar, okulun kapısından içeri nasıl girerdi. Kimse konuşmayacaktı onunla. Hocaları bile bir tuhaf bakacaklardı yüzüne. Yaşamayı istemenin bedeli bu kadar ağır mıydı? Belki de bunu düşünmek için epeyce geç kalmıştı. Her mitingin sonunda yüzlerce arkadaşıyla birlikte boğazını paralarcasına içtiği devrim andını anımsadı: </p>
<p class="calibre1">"Emperyalizme ve faşizme karşı..." </p>
<p class="calibre1">Şu an, o sözlerin hiç anlamı yok muydu? Evet, vardı. Gözaltına alınmadan önce inandıklarına şimdi de inanıyordu. Ama bunu kanıtlamak için ölmesi şart mıydı? Üstelik ölüme böyle göz göre göre, adım adım gitmek... Bir çatışmada ölmek ne kadar kolay olurdu. Üç yıl önce okulda çıkan bir kavgada omzundan </p>
<p class="calibre1">vurulmuş, ancak beş yüz metre yürüdükten sonra yaralandığını anlamıştı, insan öldüğünü bile fark etmezdi. </p>
<p class="calibre1">"İki..." </p>
<p class="calibre1">Adamın, sesini ürkütücü kılmaya çalıştığını düşündü. Babası geldi aklına. O da kızdığı anlarda böyle bağırırdı. Kim bilir nasıl yıkılacaktı. Onun övünç kaynağıydı. Komşularına "Oğlum mühendis çıkacak" </p>
<p class="calibre1">derken nasıl da gururla parıldamıştı gözleri. Annesinin olmadığına ilk kez sevindi. Hiç değilse o </p>
<p class="calibre1">üzülmeyecek. Annesini hayal meyal anımsıyordu. Bir gün evleri kalabalıklarla dolmuş, salonda yere açılı yatakta tepeden tırnağa beyaz bir çarşafla örtülü birisinin başında, yaşlı bir kadının dokunaklı bir sesle Kuran okuduğunu ve akrabalarının ağladığını görmüştü. Sonra babası "Annen artık melek oldu oğlum" </p>
<p class="calibre1">demiş ve o günden sonra da annesini bir daha görmemişti. O zamanlar kaç yaşındaydı. İçerdeki kadının çocuğundan biraz daha büyük olmalıydı. İçerdeki kadın... Onu tümüyle unutmuştu. </p>
<p class="calibre1">İçerdeki kadın bir sendikacının karısıydı. Kocasını bulamayınca, kucağındaki çocuğuyla birlikte kadını rehine almışlardı. Onunla karşılaştığında, delikanlı gözaltının üçüncü günündeydi. Üç gündür ne yiyecek ne içecek bir şey geçmişti boğazından. Açlıktan midesi kazınıyordu, susuzluktan dudakları morarmış, dili bir pelte haline gelmişti. Hücresinde yarı baygın inlerken, bu genç kadın ne yapıp edip çocuğunun elindeki portakalı ona ulaştırmıştı. Bu küçük portakalla ne karnı doymuş, ne de susuzluğunu giderebilmişti; ama bu vahşet binasında ona yardım elini uzatabilecek insanlar da olduğunu anlamış, içinde sıcacık bir şeyler kıpırdanmıştı. Şimdi bu ıssız ormanda yapayalnız, korkuyla titrerken, içini güvenle dolduran o sıcaklığa ne kadar çok gereksinimi vardı. </p>
<p class="calibre1">Birden, ağaçların arkasındaki koyu karanlıkta içerdeki kadını gördü. Adamlar göz bağını ne zaman </p>
<p class="calibre1">çözmüşlerdi? Kadın, ona bakıyordu. Bu yüz, gümüş çerçeveli fotoğraflardaki annesine ne kadar da </p>
<p class="calibre1">benziyordu. Karanlık biraz dağıldı. Şimdi kadını daha iyi görebiliyordu. Yüzü ışık içindeydi. Açık renk gözleri sevgiyle bakıyor, dudaklarında incecik bir gülümseme titriyordu. Ama bu Gülhan değil miydi? Başını hafifçe eğmiş, her zamanki gibi parmaklarının ucuna basarak ona doğru yürüyordu. Nasıl olmuştu da önceden </p>
<p class="calibre1">tanıyamamıştı. Gülhan'a gülümserken, sorgucu son sayıyı saydı: </p>
<p class="calibre1">"Üç..." </p>
<p class="calibre1">Aynı anda kurşun sesi nemli karanlığı yırtarak, gecenin içinde dağıldı. Yere yıkılan delikanlı ne ağaçlardan uçuşan kuşların korkulu kanat çırpışlarını, ne de uzaklardaki evlerden silah sesine uluyan köpekleri duydu. </p>
<p class="calibre1"></p>
<p class="calibre1">Kendine geldiğinde minibüs hâlâ ormanın içinde ilerliyordu. Önce bacaklarının arasında soğumaya başlayan bir ıslaklık hissetti, yüzü utançla kızardı; sonra tüm benliğini çılgınca bir yaşama sevinci kapladı. Yüreğinde heyecanlı çarpıntıların yanı sıra, kimseyi ele vermemiş olmanın rahatlığını duydu. Adamlar sigaralarını henüz yakmamışlardı. Minibüs, otomobil lastiği ve sidik kokuyordu. </p>
<p class="calibre1"></p>
<p class="calibre1">Pezevenk </p>
<p class="calibre1"></p>
<p class="calibre1">Şüphe: Çıplak ayaklı bir gece gibi ilerliyor içimde. </p>
<p class="calibre1"></p>
<p class="calibre1">Nâzım Hikmet </p>
<p class="calibre1"></p>
<p class="calibre1"></p>
<p class="calibre1">Garson ikinci çayı getirdiğinde bu kahveye oturalı yarım saati geçmişti. Burası Vatan Caddesi'nden Fatih'e açılan geniş sokaklardan birinde, daha çok emeklilerin takıldığı küçük bir yerdi. Kahveye ilk girdiğimde, içerdeki dört ihtiyar bir an oyunlarından koparak, güvensiz bakışlarla süzdüler beni. Ama tıraşlı, temiz yüzümü, dudaklarımda beliren saf gülümsemeyi, bir de kendilerine saygıyla selam verdiğimi görünce </p>
<p class="calibre1">rahatladılar. Üstelik selamıma karşılık vermekle de kalmadılar, sanki onlardan biriymişim gibi "pişti"lerine ve bol küfürlü şakalarına kaldıkları yerden devam ettiler. Kahvehanenin hem sahibi, hem garsonu, hem de ocakçısı olduğunu tahmin ettiğim genç adamsa belki biraz umursamaz, biraz ukala, ama bir müşteriye nasıl davranması gerekiyorsa öyle davrandı bana. Oysa radyoda on üç haberleri vardı ve kadın spiker bir türlü metalikleştiremediği ses tonuyla Sıkıyönetim Komutanlığı'nın bilmem kaç numaralı bildirisini okuyordu. </p>
<p class="calibre1">Yer yer sigara yanıklarıyla delinmiş yeşil çuhalarla kaplı masalar, kenar çizgileri eğri bir kareyi andıran kahvenin içine düzensiz aralıklarla yerleştirilmişti, iyice kirlenmiş bej renkli duvarlardan ikisine artık antika sayılabilecek, kahverengi mobilyalı kocaman bir saatle, ütülü üniformalarının içinden, pişti oynayan ihtiyarlara vakarla bakan beş generalin bolca aklanmış afişi karşılıklı asılmıştı. Kapı ve pencerelerin karşısında, yansını çay ocağının kapladığı duvarda ise yaldızlı çerçevelere hapsolmuş dalgalı bir deniz öfkeyle yüzüme bakıyordu. Radyoda haberler çoktan bitmiş, kalın sesli bir kadın nihavent makamında şarkılar söylemeye başlamıştı. Kahvenin tam ortasındaki demirdöküm soba yanmıyordu, ama dışarısı öyle soğuktu ki sokağı görebilmek için buğulanmış camları silmek zorunda kalmıştım. </p>
<p class="calibre1">Sokak boyunca karşılıklı olarak dizilmiş dükkânların önünden tek tük insanlar geçiyor, nisan sonu olmasına karşın bu nereden geldiği belli olmayan soğuk hava, esnafın kapılarının önüne taburelerini atarak, bahar güneşi altında tatlı sohbetlere koyulmalarını ya da iddialı tavla partilerine başlamalarını engelliyordu. </p>
<p class="calibre1">Sinan'ın yürümeye başlayacağı köşeye doğru rüzgârda savrulan iki ağaç vardı. Yeni çıkmış yaprakları çok küçük olduğundan bunların ne ağacı olduğunu anlayamıyordum. Gözlerim saatime kaydı: on üç otuz beşti. </p>
<p class="calibre1">Emin olmak için duvardaki antika saate de baktım. Hayretle bu kocaman saatin çalışmadığını gördüm. </p>
<p class="calibre1">İnsanda güven uyandıran böyle görkemli bir aletin bozuk olabileceğini hiç düşünmemiş olmalıyım ki, ilk baktığımda çalışmadığının ayrımına varamamıştım. Neyse, zaten saatimin yanlış olması küçük bir olasılıktı; günde birkaç dakika ileri gidiyordu, o kadar. Ben de kendimi buna göre ayarlayabilirdim. </p>
<p class="calibre1">Artık içerdekilere sezdirmeden pür dikkat caddeyi gözlemeye başlamıştım. Kış boyunca incelerek, alttaki parke taşlarının yer yer açığa çıktığı asfalttan bir kamyonet geçti. Yaşlı bir kadınla, genç bir kız ilerdeki tuhafiye mağazasının küçük vitrinini uzun uzun inceledikten sonra içeriye girdiler. Sokak bir süre ıssızlaştı. </p>
<p class="calibre1">O sırada tüyleri dökülmüş yaşlı bir sokak köpeği çıktı yola. Uysal gözlerle çevresini süzen bu zavallıcık, galiba sığınacak bir kovuk arıyordu; belki de bir parça yiyecek. O denli cılızdı ki, ince bacakları gövdesini güçlükle taşıyor, rüzgâr onu, gönlünce itekleyip duruyordu. Merhametten çok karamsarlık uyandı içimde. Şu Sinan da nerede kalmıştı. Gerçi onun randevularına zamanında geldiği görülmüş şey değildi. Yine de her gecikme bir tehlike işareti olabilirdi. Sinan'ın bu görüşmeyi istemesi de biraz tuhaftı. Zaten beş gün sonra randevumuz vardı. Başka bir arkadaş bu erken görüşmeyi istese, "kötü bir şey oldu" diye görüşme gününe kadar kendi kendimi yerdim. Ama Sinan'dı bu. Kim bilir gene neler anlatacaktı. </p>
<p class="calibre1">Sokak köpeği birden yok oldu. Oysa az önce lokantanın önünde duruyordu. Köpeğe bakınırken, ağaçların arasındaki giyim mağazasından bir çocuk fırlayarak yandaki sokağa girdi. Sinan'ı, o anda gördüm; ağaçlara doğru yürüyordu. Pek uzun boylu sayılmazdı, ama kimi uzun boylu insanlar gibi kamburunu çıkararak </p>
<p class="calibre1">yürümeyi alışkanlık haline getirmişti. Giydiği siyah, uzun pardösü onu olduğundan daha zayıf gösteriyor, bedenine göre oransız olan başının büyüklüğünü iyice ortaya çıkarıyordu. Sinan'ın az önce dönmüş olduğu köşeye baktım: kimsecikler görünmüyordu, sokaktan kuşku uyandıran herhangi bir taşıt da geçmemişti. İşin aslına bakarsanız, böyle üstünkörü kontrollerin profesyonel izlemelere karşı etkili olmayacağını biliyordum. </p>
<p class="calibre1">Yine de bu tür denetimleri insanı uyanık tuttuğu ve kendine güven duygusu kazandırdığı için gerekli sayıyordum. Üstelik takipçilerimizin çıplak gözlerle görebileceğimiz hatalar yapabileceklerini de unutmamak gerek. </p>
<p class="calibre1">Sinan kahveye iyice yaklaşmıştı. Yüzünü, rüzgârın dağıttığı saçlarını artık seçebiliyordum. Sakin </p>
<p class="calibre1">görünüyordu. Birden yandaki büfeye doğru yöneldi. Şaşırmıştım. Hiç durmadan yürümesi gerekirken, neden böyle yapmıştı? Tedirginlik usulca kıpırdandı içimde. Büfeye yaklaştı, satıcıya bir şeyler söyledi. Satıcı istediğini vermek için dönünce, çevresini kolaçan etti. Sonra saatine baktı. Benim geç kalabileceğimi düşünerek zaman kazanmaya çalışıyordu. Sinan gibi sallapati bir adamın, bu kadar dikkatli olması </p>
<p class="calibre1">şaşkınlığımı daha da artırdı. Yoksa tehlikeli bir durum mu söz konusuydu? "Belki de onunla hiç görüşmemeliyim" diye düşünürken pardösüsünün sol cebinde güvenlik işaretimiz olan Hürriyet gazetesini gördüm. Büfeden aldığı sigara paketinden bir tane yakarak yeniden yürümeye başladı. Yüzünde endişeli bir ifade mi belirmişti, bana mı öyle geldi? Bilmiyorum. Ama onunla görüşmeden buradan ayrılamayacağımı anlamıştım. </p>
<p class="calibre1">Sinan kahvenin önünden geçince, ben de çay paralarını ödeyerek çıktım. Adımımı dışarı atar atmaz sert bir rüzgâr çarptı yüzüme. Kapının önünde durup ceketimin düğmelerini iliklerken, sokağa son bir kez daha göz attım. Ne bir otomobil, ne bir insan... Ortalık şimdi daha ıssızdı. Az önce kaybolan sokak köpeği kuru temizleyici dükkânının merdiveninin altına sığınmış, ağzında bir şeyler geveliyordu. Sinan'ın peşi sıra yürümeye başladım. Elli metre kadar önümdeydi. Bu güneşsiz, can sıkıcı sokakta yürüyüşünü biraz olsun uzatmak için adımlarını yavaşlatmıştı. Bense tam tersine, hızlandım. Ve sokağın sola kıvrıldığı apartmanın önünde yetiştim ona. Ayak seslerimi duymuş olmalıydı. Yavaşça dönüp arkasına baktı. Beni görünce hiç istifini bozmadan yürüyüşüne devam etti. Yanına iyice yaklaşmıştım. O, benden önce davrandı; kırık bir gülümsemeyle: </p>
<p class="calibre1">"Merhaba" dedi. </p>
<p class="calibre1">Selamına karşılık vermeden sordum: </p>
<p class="calibre1">"O eve neden gittin?" </p>
<p class="calibre1">Kahverengi gözleri şaşkınlıkla açıldı: </p>
<p class="calibre1">"Mehmet mesajımı iletmedi mi?" </p>
<p class="calibre1">"Önce soruma yanıt ver! O eve neden gittin?" </p>
<p class="calibre1">"Seni bir an önce bulmam gerekiyordu." </p>
<p class="calibre1">"Bu hafta sonu görüşecektik ya, beş gün bekleyemedin mi?" </p>
<p class="calibre1">"Anlamıyorsun, çok önemli..." </p>
<p class="calibre1">"Asıl sen anlamıyorsun! Bu kaçıncı sorumsuzluk? Sokakta kaldığın bir anda, sana kapılarını açan insanları nasıl tehlikeye atabilirsin? Son operasyonun üzerinden daha dört ay bile geçmedi..." </p>
<p class="calibre1">Lafı ağzımda yakaladı: </p>
<p class="calibre1">"Ben de bundan söz etmek istiyordum. Operasyon tamamlanmadı. İçimizde ajan var!" </p>
<p class="calibre1">"Ne?.. Ne diyorsun sen?" </p>
<p class="calibre1">"Ufuk, polis!" </p>
<p class="calibre1">Sinan'ı sokakta gördüğüm andan beri kötü şeyler olduğunu sezinliyordum. Ama içimizden birinin ajan </p>
<p class="calibre1">olacağını duyacağım aklımın ucundan bile geçmemişti: </p>
<p class="calibre1">"Ufuk mu?.. Saçmalama, o en sağlam arkadaşlardan biridir." </p>
<p class="calibre1">'"En iyisi' de diyebilirdin, ama bu nitelikleri ustaca hazırlanmış bir senaryo gereğiymiş. Artık adının Ufuk olduğundan bile emin olamayız." </p>
<p class="calibre1">Sinan'ın suç kanıtlarının tümünü ele geçiren bir savcı edasıyla, Ufuk'u acımasızca mahkûm etmesi, son tutuklamalarda hiç de küçümsenmeyecek bir rolü olmasına rağmen, şimdi karşıma geçip felaket tellallığı yapması, ona olan kızgınlığımı giderek artırıyor, söylediklerini çürütmek, bu defa da aptalca davrandığını yüzüne haykırmak için dayanılmaz bir istek duyuyordum: </p>
<p class="calibre1">"Dur bir dakika! İnsanları suçlamak bu kadar kolay mı? Kim söyledi Ufuk'un polis olduğunu?" </p>
<p class="calibre1">"Ömer. Operasyonlar sırasında 1. Şube'de görmüşler." </p>
<p class="calibre1">"Ömer mi görmüş?" </p>
<p class="calibre1">"Hayır, İbrahim." </p>
<p class="calibre1">"Sen İbrahim'le mi konuştun?" </p>
<p class="calibre1">"Hayır, Ömer'le. İbrahim'le nasıl konuşabilirim. O hâlâ içerde." </p>
<p class="calibre1">"Kaynağından öğrenmediğin bir haberle, arkadaşını nasıl polis olarak suçlayabilirsin?" </p>
<p class="calibre1">"Ama İbrahim, Ömer'le bir de mektup göndermiş. Orada yazılanlar Ömer'in anlattıklarını doğruluyor." </p>
<p class="calibre1">"O kadar sıkı kontrolün olduğu Metris'ten Ömer nasıl çıkarmış mektubu?" </p>
<p class="calibre1">"İbrahim limon suyuyla yazmış. Mektubu okumak için kâğıdı ütülemek zorunda kaldım." </p>
<p class="calibre1">"Mektubun İbrahim'den olduğunu nereden biliyorsun?" </p>
<p class="calibre1">"Hişt!" dedi usulca. </p>
<p class="calibre1">Başımı kaldırdığımda karşıdan gelmekte olan iki adamı gördüm. Adamlar gözlerini üzerimize dikmiş, ilgiyle bize bakıyorlardı Cebinden çıkardığı sigara paketini bana uzatan Sinan: </p>
<p class="calibre1">"Sesimizi fazla yükselttik galiba" dedi. </p>
<p class="calibre1">Sigara içmediğim halde bir tane aldım. Bir tane de o yaktı. Sigaralarımızın dumanını rüzgâra savururken adamlar geçmişti bile. </p>
<p class="calibre1">Onunla inatlaşarak bir yere varamayacağımı anlamıştım: </p>
<p class="calibre1">"Haklısın, bu böyle olmayacak" dedim. "İstersen önce sen olayı anlat, sonra ben öğrenmek istediklerimi sorayım." </p>
<p class="calibre1">"Olur" dedi. </p>
<p class="calibre1">Sesi yumuşamıştı. </p>
<p class="calibre1">"Ama tüm ayrıntıları istiyorum" dedim. "Tek bir nokta bile karanlıkta kalmayacak." </p>
<p class="calibre1">Sokağın sonuna yaklaşmıştık. Bir yanı geniş cam vitrinli mağazalar, bir yanı Fatih Camii'nin tozlu taşlarıyla kaplı büyük cadde birden çıkıverdi karşımıza. </p>
<p class="calibre1">"Şurayı geçelim, konuşmaya öyle devam ederiz" dedim. </p>
<p class="calibre1">Başıyla sessizce onayladı beni. </p>
<p class="calibre1">Kaldırımlar her zamanki gibi kalabalıktı. Soğuk sanki insanları hiç etkilememişti. Hemen yanımızda bir minibüs durdu. Otomobilin kapısında on yaşlarında bir çocuk, "Vezneciler... Vezneciler..." diye bağırarak bize baktı. Ama ne bizden, ne de başkalarından yolcu çıkmayacağını anlayınca kapıyı hızla çekti ve minibüs hareket etti. Postanenin yanındaki telefon kulübelerinin önünde, otobüs durağında küçük kuyruklar </p>
<p class="calibre1">oluşmuştu. Köşede gür bıyıklı, tek bacaklı gençten bir adam rengi iyice kaçmış paltosuna sarınmış, otobüs bileti ve jeton satıyordu. Üstgeçidin merdivenlerinden çıkarken Sinan'ın haklı olabileceğini düşündüm. İşte bu, tam anlamıyla bir felaket olurdu. Yok canım, bu Sinan'ın yeni bir işgüzarlığıydı, o kadar. Ne kadar da inanıyor söylediklerine. Ya haklıysa? Hayır hayır... Her operasyondan sonra böyle söylentiler çıkar; bu da onlardan biriydi işte. Göz ucuyla Sinan'a baktım. Sağ elini pardösüsünün cebine sokmuş, başını hafifçe öne eğmişti. Sanırım bana anlatacaklarını düşünüyordu. Sekiz aydır birlikte çalışıyorduk. Onunla ilk görüşmeye gitmeden önce bana iletilen raporda, dürüst, çalışkan ve son derece yetenekli bir devrimci olduğu yazıyordu. </p>
<p class="calibre1">Ama onunla çalışmaya başladığımda, yazılanların neredeyse tümünün abartma olduğunu gördüm. Oldukça </p>
<p class="calibre1">önemli bir alanın sorumlusu olmasına karşın, o daha randevularına zamanında gelme alışkanlığı bile </p>
<p class="calibre1">edinmemişti. Yazması gereken raporları savsaklıyor, ödentiler istenen günde gelmiyordu. Önceleri ben bu durumu tepkiyle karşıladım. Hemen hemen tüm görüşmelerde aramızda sert tartışmalar geçiyordu. Ondan nefret ettiğimi hissediyor, onunla görüşmeye gideceğim günler içimde büyük bir isteksizlik duyuyordum. </p>
<p class="calibre1">Yine de görüşmeleri kaçırmıyordum. Sanırım o da aynı duygular içindeydi. Bunu anlamak için, her </p>
<p class="calibre1">karşılaştığımızda çatılan kalın kaşlarını görmek yeterdi. Üstteki arkadaşa onunla çalışmak istemediğimi söyledim. "Bakarız" dedi. Ama arkası gelmedi. Her zamanki gibi iş başa düşmüştü. Bir gün yine uzun uzun tartışmış ve bir sonuca varmamış olarak Tarlabaşı'nın arka sokaklarında yürüyorduk... Bir ara gözlerim önünden geçtiğimiz küçük meyhaneye takıldı. </p>
<p class="calibre1">"İçki sever misin?" diye sordum. </p>
<p class="calibre1">Kaşlarının altından, kuşkuyla baktı. Onu oyuna mı getirmeye çalışıyordum? İçkiyi sevdiğini söylese, örgüte onun bir lümpen olduğunu ihbar etmeyeceğimin bir güvencesi var mıydı? </p>
<p class="calibre1">"Ben çok severim" dedim. "Gel şurada iki tek atalım." </p>
<p class="calibre1">İnanmış görünmüyordu, ama bana uydu. Meyhane oldukça sakindi. Köşedeki masaya oturduk. Başlarda çok kapalıydı. İçkiyle onun dostluğunu kazanacağımı düşünüyordu ki, bunda pek de haksız sayılmazdı. İkinci kadehten sonra açılmaya başladı. Önce, hakkımda düşündüklerini dobra dobra söyledi. Ben onun kadar açık yürekli davranmadım; ne de olsa politik yöneticiydim. Sonra 12 Eylül öncesinde gençlik örgütündeki </p>
<p class="calibre1">anılarımızı anlatmaya geldi sıra. İkimizin de hoşlandığı bir konuydu bu. O her şeyi rahatça anlatırken, ben yine kendimi sınırlamak zorunda kaldım. Çünkü anlatacağım olaylardan kimliğimi, en azından darbe öncesi hangi bölgede çalıştığımı çıkarabilirdi. Ben de başkalarından duyduğum anıları anlattım. Meyhaneden ayrılırken ikimiz de iyice çakırkeyif olmuştuk. O günden sonra da pek değişmedi Sinan. Ama hiç değilse, birbirimizle bağırmadan iletişim kurabilmeyi öğrenmiştik. Yaşamını öğrendikten sonra onu daha çok </p>
<p class="calibre1">sevdim. </p>
<p class="calibre1">Harekete çok küçük yaşlarda katılmıştı. Taparcasına sevdiği bir abisi vardı. Onu, abisinin kitapları tanıştırmıştı devrimcilerle. Çocukluktan gençliğe geçer geçmez de, abisi gibi derneklerde, mitinglerin ön sıralarında boy gösterir olmuştu. Artık hemen hemen her eylemin kadrosunda yer almaya ve gençlik </p>
<p class="calibre1">örgütünün üst sıralarına doğru basamakları coşkuyla birer ikişer tırmanmaya başlamıştı. Bu durum </p>
<p class="calibre1">darbenin ikinci yılında bir sabah evleri basılıncaya, abisiyle birlikte gözaltına alınıncaya kadar sürmüştü. </p>
<p class="calibre1">İçerde abisini kötü hırpalamışlardı. Sinan'a fazla işkence yapmamışlar, ama aynı hayvanca korkuyu o da duymuştu. Aradan üç yıl geçmesine karşın, yaşadığı o korkunç günleri tutuk bir dille gözleri dolarak anlatmıştı bana: </p>
<p class="calibre1">"Sürekli onun sesini duyuyordum, ilk gün 'Sık dişini, biraz daha dayan' diyordum ona içimden. Üçüncü gün </p>
<p class="calibre1">'Artık bitsin bu kâbus' demeye başladım. Kendime açıkça itiraf edemesem bile, 'Konuşsa da kurtulsa' diye düşünüyordum. Ve konuştu. Onu tutukladılar. Beni ise Selimiye'den serbest bıraktılar. İlk birkaç gün, dışarıda olmanın, yaşarken pek ayrımına varmadığım sıradan özgürlüğün tadını çıkardım. Ama bir hafta sonra bir akşamüzeri her şey birden çok saçma geldi bana. Abimin odasındaydım. Onun fotoğraf albümüne bakıyordum. Çocukluğundan beri çektirdiği tüm resimlerde gülümsüyordu. Selimiye'de savcıya götürülürken karşılaştığımızda gözlerini kaçırarak, başını öne eğişi geldi aklıma. Ben, ondan daha çok utanmıştım. </p>
<p class="calibre1">Yaklaşık on yılını vermişti bu işe. Konservatuvarda Keman Bölümü öğrencisiyken, 'işçi sınıfı' için okulunu bırakmış, Sefaköy'de bir sendikanın örgütlenme bürosuna girmişti. Şimdi ise arkadaşları ona iyi gözle bakmayacaklardı. Şu yaşam ne kadar acımasız, ne kadar anlamsızdı. O günden sonra içimde bir şeyler fena halde yıkıldı" demişti Sinan. </p>
<p class="calibre1">Onu hiç bu kadar kederli görmemiştim. Çalışmaları aksatmasına, tüm disiplinsizliğine karşın onunla hâlâ görüşüyor olmamın nedeni belki de bu ezik içtenliğiydi. </p>
<p class="calibre1">Üst geçitten inip, Çarşamba'ya açılan ara sokaklardan birine girmiştik. Hemen önümüzde siyah çarşaflı bir kadın ve yanında iki kız çocuğu yürüyordu. Onları geçip, kanalizasyon inşaatı nedeniyle tam ortadan kazılmış başka bir sokağa girdiğimizde Sinan anlatmaya başladı: </p>
<p class="calibre1">"Geçen cuma günü babama telefon etmiştim. Beni Ömer'in aradığını söyledi. Konuşmak istediği çok önemli bir konu varmış. Beni nerede bulabileceğini sormuş. Babam da, aylardır beni görmediğini, nerede olduğumu da bilmediğini söylemiş. Ömer o kadar heyecanlıymış ki, babam da tedirgin olmuş, telefonda sesi hâlâ titriyordu. 'Aman oğlum dikkat et! Yine seni arıyorlar galiba' diye defalarca uyardı beni. Ama bir kez kuşku düşmüştü içime. Acaba Ömer neden ısrarla beni arıyordu. O gün akşama kadar hep bunu düşündüm. Hava </p>
<p class="calibre1">kararırken kararımı vermiştim. Ömer'in evine gidecektim." </p>
<p class="calibre1">"Bunun yanlış olduğunu biliyordun değil mi?" diye sordum. </p>
<p class="calibre1">"Evet, biliyordum. Ama nasıl olsa beni görevden almıştınız. Sitem olsun diye söylemiyorum. Bunu anımsatmamın nedeni, o eve gittiğimde kendimden başka kimseye zarar veremeyeceğimi anlatmak. Örgütün bana bağlı olan birimlerini çözmüşlerdi. Üzerimde fazla duracaklarını sanmıyordum. Benimle bağı olan bir tek sen vardın. Senin hakkında da onlara ne söyleyebilirdim ki? Adını bile bilmiyorum. </p>
<p class="calibre1">Ömer Fındıkzade'de bir öğrenci evinde kalıyordu. Tutuklamalardan önceki son toplantıyı da bu evde </p>
<p class="calibre1">yapmıştık. Ev çıkmaz bir sokağın içinde, eski bir apartmanın bodrum katındaydı. Sokağın girişine </p>
<p class="calibre1">geldiğimde, evin sarı perdelerinden süzülen ışığı gördüm. Şanslıydım. Buraya kadar gelip evde kimseyi bulamamak da vardı. Sokağa girdim, evin penceresine yaklaştım. Ayakkabılarımı bağlar gibi yaparak bir süre içeriyi dinledim. Çatal kaşık sesleriyle karışık gülüşmeler çalındı kulağıma. Bu teklifsiz kahkahalar son kararsızlığımı da ortadan kaldırdı. Apartmandan içeri daldım. Girişteki lamba yanmıyordu. El yordamıyla, küf kokan merdivenlerden inmeye başladım. Şu işe bak! Bodrum katının lambaları da yanmıyordu. O </p>
<p class="calibre1">karanlıkta zili de bulamamıştım. Kapıya rasgele vurdum. Hiç tanımadığım sakallı, uzun boylu bir genç açtı kapıyı. Ömer'i sordum. Ben kapıda beklerken, o içeriye seslendi. Az sonra kapıda Ömer göründü. Karanlıkta kaldığım için yüzümü seçemiyordu. </p>
<p class="calibre1">'Buyurun beni mi aradınız?' diye sordu. </p>
<p class="calibre1">'Geçmiş olsun Ömer' dedim ve ışığa doğru yaklaştım. </p>
<p class="calibre1">'Aaa!.. Merhaba' dedi. </p>
<p class="calibre1">Sarılıp öpüştük. </p>
<p class="calibre1">'İçeri gelsene.' </p>
<p class="calibre1">'Fazla zamanım yok, dışarıda konuşsak.' </p>
<p class="calibre1">Biraz duraksadı. </p>
<p class="calibre1">'Olur' dedi. 'Hemen geliyorum.' </p>
<p class="calibre1">Paltosunu giydi, çıktık. </p>
<p class="calibre1">Bir an önce bu evden uzaklaşmak istiyordum. Adımlarımı hızlandırdım. Ömer de bana uydu. Evlerden </p>
<p class="calibre1">yansıyan ışıklarla loş bir aydınlığa bürünen dar sokakta ilerlemeye başladık. </p>
<p class="calibre1">'İyi ki geldin' dedi Ömer. 'İçeriden çıktığımdan beri seni arıyorum.' </p>
<p class="calibre1">'Hayrola kötü bir şey mi var?' </p>
<p class="calibre1">'Evet, oldukça pis bir durum.' </p>
<p class="calibre1">'Anlatsana.' </p>
<p class="calibre1">'Ufuk polis' dedi birdenbire. </p>
<p class="calibre1">Bir süre ne söyleyeceğimi bilemedim. Yan karanlıkta pek de iyi seçemediğim yüzüne baktım şaşkınlıkla. </p>
<p class="calibre1">'İbrahim 1. Şube'de görmüş. Sorguya götürülürken karşılaşmışlar. Hatta konuşmuşlar bile.' </p>
<p class="calibre1">Aklıma ilk gelen şeyi sordum: </p>
<p class="calibre1">'Gözleri bağlı değil miymiş İbrahim'in?' </p>
<p class="calibre1">'Bağlıymış. Ama sesinden tanımış. Ayrıca göz bağının, burun kanatlarının yanında açıkta kalan </p>
<p class="calibre1">kenarlarından, Ufuk'un pantolonunu ve ayakkabılarını da görebiliyormuş. Onun kesinlikle Ufuk olduğunu söyledi. İnsan her gün okulda karşılaştığı arkadaşını tanımaz mı?' </p>
<p class="calibre1">'Peki, karşılaştıklarında ne konuşmuşlar?' </p>
<p class="calibre1">'İbrahim, tüm arkadaşlar gibi Ufuk'un da gözaltına alınmasından kendini sorumlu tuttuğu için, özür dilemiş. </p>
<p class="calibre1">Ufuk da 'Olur böyle şeyler, sen canını sıkma' diyerek onu rahatlatmaya çalışmış. Ufuk'un soğukkanlılığı daha o anda dikkatini çekmiş, ama İbrahim bunu onun yiğitliğine vermiş. Hatta Ufuk'un çözülmediğini düşünerek sevinmiş. Fakat sorgular tamamlanıp, 1. Şube'nin üst katında gazetecilere gösterilmek için çıkarıldıklarında Ufuk'u göremeyince çok şaşırmış. Önce konuşmadığı için öldürdüler zannedip endişelenmiş. Sonra onu hiç kimsenin görmediğini duyunca, acaba hayal mi gördüm diye, kendinden kuşkulanmaya başlamış. İşin tuhafı o gün yüzleştirildiği herkesi çok iyi anımsıyormuş. Ayrıca sorgu sırasında, örgütte adı geçen tüm </p>
<p class="calibre1">arkadaşların üzerinde en ince ayrıntılara kadar ısrarla durdukları halde, Ufuk'u önemsemez görünmelerinin açıklanabilir bir nedeni de yokmuş. Tüm bu olaylar birleşince Ufuk'un polisin hesabına çalıştığını anlamış. </p>
<p class="calibre1">Günlerce dışarıya, sana nasıl haber iletebileceğim düşünmüş, ama bir yolunu bulamamış. Bir yandan da Ufuk'u içerde gören tek tanık olduğu için öldürüleceğinden korkuyormuş. Gerçekten de İbrahim o günlerde oldukça garip davranışlarda bulunuyordu. Dalıp dalıp gidiyor, ansızın ranzadan fırlayıp yürümeye başlıyor, bazen de koğuşta yüksek sesle kendi kendine konuşuyordu. Kaç kez derdini öğrenmeye kalkıştıysak da </p>
<p class="calibre1">kimseye bir şey söylemedi. Ta ki son mahkemede bizim tahliyeler kesinleşinceye kadar. Mahkeme dönüşü, arkadan kapaklı metal bir dikdörtgeni andıran tutuklu aracında yan yana düştük. Eğilip kulağıma 'Sana çok önemli bir şey söyleyeceğim, çıkınca mutlaka Sinan'ı bul ve anlatacaklarımı ona ilet. Sakın başka kimseye bir şey söyleme' dedi ve bana bunları anlattı. Önce İbrahim'in söylediklerine inanmadım, abarttığını düşündüm. </p>
<p class="calibre1">Sonra içerde bana Ufuk'u hiç sormadıklarını anımsadım. Oysa okulda en sıkı fıkı olduğum insan Ufuk'tu. </p>
<p class="calibre1">Hemen hemen tüm yaşamöykümüzü öğrenen polisin bunu bilmemesi olanaksızdı. Kafam karışmaya </p>
<p class="calibre1">başlamıştı. Evet, İbrahim de pek çoğumuz gibi işkenceye dayanamamış, çözülmüştü. Ama onun </p>
<p class="calibre1">dürüstlüğünden şüphe etmem için bir neden yoktu. İbrahim'i üç yıldır tanıyordum. Bugüne kadar yerli yersiz hiç kimse hakkında konuşmamıştı. Öyle hassas bir çocuktu ki, eğer haksız yere birini suçlasa vicdan azabından gözüne günlerce uyku girmezdi. Böyle bir insan durup dururken Ufuk'u neden suçlasındı. Üstelik içimizde en çok da Ufuk'u o severdi. Öte yandan Ufuk'un hepimizi hayran bırakan ve bir parça da </p>
<p class="calibre1">kıskandıran kusursuzluğu, hep dikkatimi çekmişti. Bir insan nasıl hem bu kadar iyi, bu kadar becerikli, hem de böyle cesur olabilirdi. Kimi zaman davranışlarında gizlemeye çalıştığı bir yapaylığın izlerini yakalardım. </p>
<p class="calibre1">İbrahim haklı olabilirdi. Benden istediklerini yerine getireceğimi söyledim ona. İbrahim anlattıklarını bir de yazılı olarak iletmemi istedi ve sana bir mektup yazdı. </p>
<p class="calibre1">Ömer ceketinin iç cebinden çıkardığı bir zarfı bana uzattı." </p>
<p class="calibre1">"Aaa! Bu sokak çıkmazmış" diye Sinan'ı uyardığımda, kirli sarı bir duvar karşımızda dikilmiş duruyordu. </p>
<p class="calibre1">Sinan uzun bir düşten uyanıyor gibi: </p>
<p class="calibre1">"Ne ne..." diye kekeleyerek sordu. </p>
<p class="calibre1">"Yanlışlıkla çıkmaz sokağa girmişiz, geri dönelim" dedim. </p>
<p class="calibre1">Dönüp sokağın girişine doğru ilerlerken, yandaki evin penceresinden küçük bir kız çocuğunun bize baktığını gördüm. Az önce yürüdüğümüz sokağa yeniden çıktığımızda Sinan, kurulmuş gibi kaldığı yerden anlatmasını sürdürdü: </p>
<p class="calibre1">"Ömer zarfı uzatırken, 'Bu İbrahim'in annesine yazdığı bir mektup gibi düzenlenmiş, sana ait olanlar, satırların arasına limonla yazılı. Okumak için kâğıdı ütülemen gerekecek' dedi. </p>
<p class="calibre1">Mektubu alırken, sordum: </p>
<p class="calibre1">'Peki, sence Ufuk polis olabilir mi?' </p>
<p class="calibre1">Pek tereddüt etmedi Ömer. Daha önce bu konu üzerine düşündüğü belliydi. </p>
<p class="calibre1">'Yaşamda olmayacak şey yoktur' dedi. 'Ben İbrahim'e inanıyorum.' </p>
<p class="calibre1">Ömer'in söylediklerine ben de katılıyordum. Ayrıca, Ufuk'un kimi davranışları benim de dikkatimi çekmişti. </p>
<p class="calibre1">Biliyorsun, operasyon sırasında Ufuk'la ben görüşüyordum. Çok iyi anımsıyorum, tutuklamaların başladığı, bu nedenle hepimizin tetikte olması gereken o günlerden birinde randevusuna gelmemişti. Tam üç gün </p>
<p class="calibre1">sonra görüşebilmiştik. Üç gün de, bir insanı ajanlığa ikna edebilmek için yeterli bir süre. Belki de Ufuk başından beri onların hesabına çalışıyordu da, operasyonlar sırasında kazara tutuklanmış, bir şanssızlık sonucu İbrahim'le karşılaşmışlardı. Daha sonra polisteki yetkililer Ufuk'un durumunu anlayınca onu serbest bırakmışlardı. Sonra İbrahim neden yalan söylesindi? </p>
<p class="calibre1">'Bu durumu ikinizden başka kimse biliyor mu?' diye sordum Ömer'e. </p>
<p class="calibre1">'Hayır, kimse bilmiyor' dedi. </p>
<p class="calibre1">'Sakın başka kimseye söyleme' diye uyardım onu. </p>
<p class="calibre1">Gece ilerliyordu. Sokaklarda daha fazla gezinmek tehlikeliydi. Işıklı bir caddeye çıktığımızda ayrıldık Ömer'le. </p>
<p class="calibre1">Kaldığım eve geldiğimde ilk işim, mektubu okumak oldu. Kâğıdı ütüledikçe lacivert renkli satırların arasından titrek, açık kahverengi yazılar belirmeye başladı. Mektup Ömer'in anlattıklarını yineliyordu; bir an kuşkulandım. Ya bu İbrahim'in yazısı değilse? İbrahim'in geçen yıldan kalan ders notları vardı bende. </p>
<p class="calibre1">Mektuptaki yazılan, ders notlarıyla kıyasladım, aynıydı. Üstelik imza yerine kod adını kullanmıştı. Biliyorsun polise epeyce bilgi vermesine karşın, kod adını hep gizlemiş İbrahim." </p>
<p class="calibre1">Bu sakin, dar sokaklara girdiğimizden beri Sinan'ın anlattıklarını dinliyordum. Bir ara Ufuk'un polis olabileceği aklıma yatar gibi oldu. Fakat Sinan'ın konuşması sürdükçe bu saptamanın ne kadar yersiz olduğunu anladım. Sözü geçen arkadaşların yüzünü bir kez bile görmemiştim. Ama onlar hakkında epeyce ayrıntılı bilgilere sahiptim. Sinan'dan sürekli sözlü ve yazılı raporlar alıyordum. Her görüşmemizin ana gündem maddelerinden birisi de onlardı. Kişilik özellikleri, aileleriyle ilişkileri, arkadaşlıkları, aşkları üzerine hep konuşurduk. Bazen "Özel yaşamlarına fazla mı müdahale ediyoruz" diye düşündüğüm de olurdu. Ama itiraf etmeliyim ki onlar hakkında karar vermek babaca bir haz verirdi bana. Fakültedeki grubumuzun sorumlusu İbrahim'di; Ufuk ve Ömer ona bağlı olarak çalışıyorlardı. İbrahim tutuklanmasa bu yıl mezun olacaktı. Onun yerine Ufuk'u sorumlu yapmayı düşünüyorduk. Okuldaki en olumlu arkadaşımızdı Ufuk. </p>
<p class="calibre1">Hatta İbrahim'den bile iyi sayılabilirdi. Böyle bir insan polis olabilir miydi? Sinan'ın konuşmaları boyunca hep bunu düşündüm. Eğer Ufuk polisse çok uzun erimli amaçlar için aramıza sızmış olmalıydı. Çünkü plan son derece profesyonelceydi. Ama bu durumda, İbrahim'i ortadan kaldırmaları gerekmez miydi? Ya da </p>
<p class="calibre1">Ufuk'u da onlarla birlikte tutuklayıp, üstelik işkencede konuşmadı diye kahraman gibi göstermeleri daha doğru olmaz mıydı? Bu da uzun erimli sızma amacına uygun düşerdi. Eğer Ufuk'u ajan olarak düşünürsek, polisin son derece aptalca davrandığını kabul etmemiz gerekirdi ki, yaşanan deneyler bu düşüncenin doğru olmadığını defalarca kanıtlamıştı. Hem onlar bu aptallığı yapsalar bile, İbrahim tarafından teşhis edilen Ufuk yeniden aramıza dönmeye nasıl cesaret edebilirdi? Şu anda bile örgütün bulduğu bir evde kalıyordu. </p>
<p class="calibre1">Bir başka olasılık ise, polisin kısa sürede büyük bir operasyona girişmesiydi. O halde neden dört aydır beklesinlerdi? Bu, İbrahim'in bilgileri bize ulaştırmasına göz yummaktan başka anlama gelmezdi. Öte yandan bu suçlamayı yapan insanlara yönelik soru işaretleri, Ufuk'unkilerden daha fazlaydı. Sinan güvenilir bir kadro olmasına karşın, çalışma isteğini yitirmiş, sürekli hatalar yapan birisiydi. Ömer ise sık sık sorunlar çıkaran, sorguda da bildiği her şeyi anlatmış bir insandı, İbrahim'e gelince operasyonun başlamasına neden olmuş, içeride de oldukça kötü bir sınav vermişti. İbrahim'in iyi niyetli olduğunu kabul etsek bile duygu ve düşünce sisteminin yoğun baskı altında olduğu bir sırada, üstelik yalnızca işittiği sese dayanarak bir arkadaşımızı ajan diye suçlaması hiç de mantıklı değildi. Evet, yaşamda, hele bu tür bir yaşamda her şeyle karşılaşılabilirdi. Ama bu çok küçük bir olasılıktı. Ve ben küçük olasılıklar üzerine hesap yapmamayı çoktan öğrenmiştim. </p>
<p class="calibre1">Beni tek üzen şey, Sinan'ın haliydi. Onda hep var olan yenilgi psikolojisi şimdi daha da derinleşmişti. Sanki bir paranoya nöbetini yaşıyordu. Eminim birkaç gecedir doğru dürüst uyku bile uyumamıştı. Artık her şeyi yitirdiğimizi, her an polislerin gelip bizi tutuklayacaklarını düşünüyordu. </p>
<p class="calibre1">"Anlattıkların Ufuk'un polis olduğunu kanıtlamıyor" dedim. "Bu bilgilere dayanarak Ufuk'u polis diye suçlamak, haksızlık olmaz mı?" </p>
<p class="calibre1">Yürümeyi bırakıp bana döndü. Yüzünde şaşkınlıktan çok öfke vardı: </p>
<p class="calibre1">"Yanılıyorsun. Ufuk'u biz İbrahim kadar tanımıyoruz, İbrahim'e inanmamız gerek" dedi. </p>
<p class="calibre1">"Kimseye inanmamız gerekmiyor. Biz verileri değerlendirip, ona göre davranmalıyız" dedim ve koluna girdim. </p>
<p class="calibre1">Yeniden yürümeye başladık. Yere bakıyordu, sanki nemli kaldırımlarda beni ikna edebilecek yeni kanıtlar arıyor gibiydi. </p>
<p class="calibre1">"Ufuk'un bu kadar mükemmel olması seni hiç düşündürmüyor mu?" diye sordu. </p>
<p class="calibre1">"Bizim aramızda da aptal insanlar olduğu gibi mükemmel insanlar da olabilir" diye yanıtladım. </p>
<p class="calibre1">Öyle bir niyetim olmadığı halde ona hakaret ettiğimi sandı. Omuzları küçüldü, yüzü biraz daha gölgelendi. </p>
<p class="calibre1">Bir süre hiç konuşmadan yürüdük. </p>
<p class="calibre1">"Ben üzerime düşeni yaptım" dedi. "Bundan sonrası size ait." </p>
<p class="calibre1">Yenilgiyi kabullenmişti, sesinde yaklaşmakta olan felaketi bilip de önleyememenin çaresizliği vardı. </p>
<p class="calibre1">"Arkadaşlarımıza güvenmeliyiz. En ufak bir kuşkuda insanları defterimizden silersek saflarımız bomboş </p>
<p class="calibre1">kalmaz mı?" </p>
<p class="calibre1">"Abim de buna benzer cümleleri çok sık kullanırdı. O çok güvendiği arkadaşlarından birinin verdiği ifade yüzünden, şimdi Çanakkale Cezaevi'nde dört yılı nasıl geçireceğini düşünüyor." </p>
<p class="calibre1">"Ama bizim arkadaşlarımızdan başka kimsemiz yok. Onlara güvenmek zorundayız." </p>
<p class="calibre1">"Pek sanmıyorum, ama umarım haklı çıkarsın" dedi. Galiba bana acıyordu. </p>
<p class="calibre1">Draman'ı geçip Balat'a inmiştik. Bu semtin kıyıya paralel geniş caddesinin ortalarında yer alan ve </p>
<p class="calibre1">kapısındaki tabelada "Tanrıverdi Lokantası" yazan küçük aşevinden nefis kokular geliyordu. Bu kokular açlığımı ve unuttuğum soğuğu hissettirdi bana. </p>
<p class="calibre1">"Aç mısın? Gel sana bir yemek ısmarlayayım" dedim. </p>
<p class="calibre1">Başımızda bu kadar bela varken, nasıl yemeyi düşünebiliyorsun?" diyen gözlerle süzdü beni. </p>
<p class="calibre1">"Sağ ol, karnım tok!" dedi. "Ben bu akşam İzmir'e gideceğim. Orada çocukluk arkadaşım var. Bir süre onda kalmayı düşünüyorum." </p>
<p class="calibre1">"Artık örgütten izin istemek de mi kalktı?" dedim gülümseyerek. </p>
<p class="calibre1">"İşte istiyorum ya." </p>
<p class="calibre1">Belki böylesi daha iyiydi. İstanbul'dan uzakta hem daha güvencede olur, hem de bu gerginlikten daha çabuk kurtulurdu. </p>
<p class="calibre1">"Peki, olur" dedim. "Ama bol bol kitap okuyacak ve kafandan bu tür düşünceleri atacaksın. Tamam mı?" </p>
<p class="calibre1">"Anlamıyorsun" dedi ve başını iki yana salladı. "Umarım haklı çıkarsın." </p>
<p class="calibre1">İki ay sonrasına bir randevu saptadık. İzmir'deki arkadaşının telefonunu, tedirgin olmasın diye istemedim. </p>
<p class="calibre1">"Kendine dikkat et" dedim. </p>
<p class="calibre1">"Sağ ol, sen de kendine iyi bak" dedi. Sarılıp öpüştük. O Haliç’e doğru indi. Ben yeniden Draman'a doğru yürümeye koyuldum. Yemek için biraz daha sabretmem gerekecekti. Bu sessiz, yoksul sokaklar peşimde </p>
<p class="calibre1">birileri varsa takipten kurtulmak için en uygun yerlerdi. Adımlarımı hızlandırdım. </p>
<p class="calibre1">Kapıda çaresiz bir yüzle Emine karşıladı beni: </p>
<p class="calibre1">"Utku çok hasta." </p>
<p class="calibre1">Kaygıyla sordum. </p>
<p class="calibre1">"Nesi var?.." </p>
<p class="calibre1">"Sürekli kusuyor, tüm vücudu ateşler içinde." </p>
<p class="calibre1">"İlaç vermedin mi?" </p>
<p class="calibre1">"Birkaç tane çocuk aspirini verdim. Hiç yaran olmadı." </p>
<p class="calibre1">Hızla içeri geçtim. Oğlum küçük yatağında, mavi yorganının altında kaybolmuş gibiydi. Yüzü dikkat çekecek kadar solgundu. Elimin tersiyle dokundum; alnı, yanakları cayır cayır yanıyordu. </p>
<p class="calibre1">"Islak bir bez getir" dedim karıma. Hemen getirdi. Bezi alnında, yanaklarında gezdirdim. Oğlum gözlerini açmadan inlemeye başladı. Uzanıp pencereyi birazcık araladım. </p>
<p class="calibre1">"Yemek yedi mi?" </p>
<p class="calibre1">"Zoraki bir şeyler yedi, ama yediklerini hemen çıkardı. Sebze çorbası yaptım, içirmek için uyanmasını bekliyordum." </p>
<p class="calibre1">"Hemen şimdi içirelim." </p>
<p class="calibre1">Utku'yu usulca sarsarak uyandırmaya çalıştım: </p>
<p class="calibre1">"Utku, Utku..." </p>
<p class="calibre1">Gözkapaklarını araladı, çakmak çakmak olmuş kara gözleriyle baktı. Gülümsemek istedi, ama gözleri tekrar yumuldu. </p>
<p class="calibre1">Onu uyandırmayı beceremedim. Sonunda uyurken biraz çorba içirmeyi başardık. Ne yazık ki sevincimiz </p>
<p class="calibre1">uzun sürmedi, ne yediyse hepsini çıkardı. Bu defa meyve suyu vermeyi denedik, sonuç yine aynı oldu. </p>
<p class="calibre1">Bitkinlikten kendimizi kaybedip yatağa yığılıncaya kadar ateşini düşürmeye uğraştık. Gecenin sonuna doğru ateşi düşürdük galiba. "Galiba" diyorum, çünkü yatağa ne zaman girdiğimi, ne zaman uyuduğumu bile anımsayamıyorum. Sadece uyku arasında birkaç kez Emine'nin yataktan kalktığını duyar gibi oldum. </p>
<p class="calibre1">Geceleyin garip bir düş gördüm. Sinan'la birlikte üzeri kapalı, geniş bir bedestende yürüyorduk. Bedestenin iki kenarı boyunca kalın taşlardan yapılmış duvarlar uzanıyordu. Duvarların içine oyulmuş izlenimi veren dükkanların tümünün kepenkleri kapalıydı. Bu ince uzun bedesten her elli metrede bir, yerden iki metre yükseklikte duvara monte edilmiş demir dirseklerin üzerindeki isli kandiller tarafından aydınlatılıyordu. </p>
<p class="calibre1">Sinan dudaklarında şeytanî bir gülümsemeyle: </p>
<p class="calibre1">"Ufuk'u çok eskilerden tanırım" diyordu. "1887 yılında Lenin'in ağabeyi Aleksandr Ulyanov ve dört arkadaşıyla birlikte, Çar III. Aleksandr'a düzenlenmesi tasarlanan suikasta katılacaklar arasında o da vardı. </p>
<p class="calibre1">Çarlık polisini atlattı ve asılarak ölmekten kurtuldu. Asıl adı Sergey'dir. Annesi, kız kardeşleri ve sevgilileri onu Seryoşa diye çağırırlardı. İç savaştan sonra Çeka'da görev aldı. Şimdi de sizin aranızda çalışıyor." </p>
<p class="calibre1">Kekeleyerek soruyordum: </p>
<p class="calibre1">"Peki, sen kimsin?" </p>
<p class="calibre1">"Ben Yüzbaşı Yıldıray, beş yıldır şerefimle gizli serviste çalışıyorum. Ve şimdi de seni tutukluyorum." </p>
<p class="calibre1">Kaçmaya çalışıyordum. Ama önden ve arkadan onar kişilik gruplar halinde sakallı, uzun siyah pardösülü insanlar, beni yakalamak için hızla üzerime doğru geliyordu. Çaresizlik içinde kıvranırken ansızın sağ </p>
<p class="calibre1">yanımdaki duvar açılıveriyor, karşımda dar bir dehliz beliriyordu. Hiç düşünmeden bu dehlize </p>
<p class="calibre1">dalıveriyordum. Uzakta, sislerin gizleyemediği bir ışık sevinçle göz kırpıyordu bana. Işığa yaklaştığımda bir insan silueti beliriyordu; Ufuk'tu bu. Oysa Ufuk'u daha önce hiç görmemiştim. </p>
<p class="calibre1">"Buraya gel" diye beni yanına çağırıyordu. </p>
<p class="calibre1">Hızla ona doğru koşuyordum. Peşimdekiler de benimle beraber koşuyordu. Tam ona yaklaştığım anda Ufuk elini cebine sokuyor, bir el bombası çıkararak üzerime fırlatıyordu. Olduğum yerde donup kalıyordum. El bombası havada uzun bir kavis çizerek uçuyor, uçuyor ve avucuma düşüyordu. Avucumdaki bu ölüm aletini uzaklara fırlatmak isterken bir de bakıyordum ki, bu bir elmaymış. Bu arada peşimde rahip kılıklı herifler de yetişiyor, çevremi sararak: </p>
<p class="calibre1">"Aptal... Aptal... Aptal..." diye elleriyle tempo tutuyorlardı. </p>
<p class="calibre1">Uyandığımda ter içinde kalmıştım. Bir süre yatakta hiç kımıldamadan, gözlerim tavana dikili, gördüğüm düşü yorumlamaya çalıştım. Sonra Utku aklıma geldi. Yatakta doğruldum. Oğlumuz, yatağımızın hemen </p>
<p class="calibre1">yanındaki küçük karyolada uyuyordu. Sırtı dönük olduğu için onu iyi göremiyordum. Yataktan kalktım. </p>
<p class="calibre1">Dışarıda güneş epeyce yükselmiş olmalıydı. Perdelerimizin çekili olmasına karşın odamız iyice </p>
<p class="calibre1">aydınlanmıştı. Utku derin uykudaydı. Önce dudaklarımla, sonra elimle alnına ve yanaklarına dokundum; ateşi düşmüştü. İnanamadım, tekrar dokundum. Evet, ateşi düşmüştü. Hafifçe çatılmış kaşları dışında yüzünde hasta olduğunu gösteren hiçbir belirti yoktu. Sevinçle karıma baktım. Göğsü düzenli aralıklarla inip kalkıyor, burun kapaklan hafifçe aralanarak sessizce uyuyordu. Ne kadar da güzel görünüyor. Düz, kumral saçları pembe yastığın üzerine yumuşacık dağılıvermiş. İçimde saçlarını okşamak arzusu uyanıyor. En çok saçlarını, bir de kalın dudaklarını severdim. Evlenmeden önce, Ataköy'deki o küçük koruda ya da kuytu deniz kenarlarında saatlerce öpüşürdük. Yalnızca kendimiz için değil, tüm insanlar için güzel günler düşlerdik. O yıllarda mitinglerde, boykotlarda, sokak çatışmalarında omuz omuzaydık. Her gün ölümle burun buruna yaşamak, belki de sevgimizi ayakta tutan bir gençlik aşısıydı. Sonra darbe geldi. Örgüt en kısa sürede evlenmemizi istedi bizden. Evlenmek için biraz erken değil miydi? Henüz okullarımızı bile </p>
<p class="calibre1">bitirmemiştik. Ama örgütün illegal konutlara gereksinimi varmış. Altı ay içinde evlendik. Başlarda her şey yolundaydı. Artık gece gündüz birlikteydik. Tüm korkulara inat çılgınca sevişip deliksiz uykulara dalıyorduk. </p>
<p class="calibre1">İkimiz de örgütsel çalışmaları sürdürüyor, vakit kalınca da okula gidiyorduk. Para yönünden pek sıkıntımız yoktu. Samanlık seyran olduğundan değil, okul bitinceye kadar ailelerimiz yardım edeceğinden. </p>
<p class="calibre1">Bir gün Emine, hamile olduğunu söyledi. Kendimizi dünyayı kurtarma işine öylesine vermiştik ki, doğum kontrol yöntemlerini öğrenmeye pek vaktimiz kalmamıştı. Baba olmak... Bu hiç düşünmediğim bir konuydu. </p>
<p class="calibre1">Daha benim çocukluktan kurtulmamın üzerinden şunun şurasında kaç yıl geçmişti ki? Yine de Emine hamile olduğunu söylediğinde, gurura, sevince benzer bir şeyler duymuştum. Emine'yle oturup uzun uzun tartıştık. </p>
<p class="calibre1">Ben, çocuğu aldırmamız gerektiğini savundum. Emine korkuyordu. Durumu örgüte açtık. O günkü sorumlu arkadaş gülümseyerek dinledi beni. Çocuğu aldırmamamızı, çocuklu bir ailenin daha az dikkat çekeceğini söyledi. Böylece Emine aktif örgütsel görevlerden çekilerek, doğum hazırlıklarına girişti. Artık okula gidiyor, arta kalan zamanlarda ev işleriyle uğraşıyordu. Utku'nun doğumundan sonra evdeki işler daha da arttı. </p>
<p class="calibre1">"Giderek annesine benzediğini" söylüyordu. Bu duruma defalarca itiraz etti. Ama güvenliğimiz için ona görev vermeme kararı hâlâ geçerliydi. Sığındığımız bu dört duvarın, aslında diktatörlüğe karşı bir barikat olduğunu, burayı korumanın da kavgamıza büyük bir katkı yapmak anlamına geldiğini anlatıyordum ona. </p>
<p class="calibre1">Söylediklerime inanıyor muydu, bilmiyorum ama, sonunda direnişin onurunu yalnızca benimle paylaşmaya razı oldu. Artık kimi yazılı materyallerin çoğaltılması ve benim anlattığım başarılı eylemlerin coşkusuyla yetiniyordu. Ona daha fazla yardım etmek isterdim, ama koşullar... </p>
<p class="calibre1">Uyandırmamaya özen göstererek Emine'nin alnına bir öpücük kondurdum ve odadan dışarıya çıktım. </p>
<p class="calibre1">Banyoya girdim. Yıkandım. Lavabonun aynasında bir günlük sakalın hafifçe gölgelediği yüzümü seyrettim. </p>
<p class="calibre1">Sonra mutfağa geçtim, çayı ocağa koydum. İçerdeki hava ağır geldi. Mutfağın kapısını açıp balkona çıktım. </p>
<p class="calibre1">Biraz nemli ama tertemiz bir sabah karşıladı beni. Sokaktan bir otomobil gürültüsü geldi. Aşağıya baktım; bu, geceleri taksicilik yapan alt kattaki İhsan Abi'ydi. Eve dönüyor olmalıydı. İşlerine gitmekte olan birkaç kişi caddeye doğru hızla yürüyüp geçtiler. Az ilerde, suları hep kesik olan çeşmenin önünden uzun boylu bir adam tam tersi yöne doğru ağır ağır ilerliyordu. Adamın sırtında kül rengi bir mont vardı. Orta yaşın biraz üzerindeydi. Saçları tepeye doğru hafifçe açılmıştı. Bir an adamla göz göze geldik. Bakışlarını kaçırıp adımlarını hızlandırdı. Sokaktan çıkıncaya kadar onu izledim. Sokağın sonuna geldiğinde, başını çevirip arkasına baktı ve hızla köşeyi döndü. Bu adam bizim mahalleden değildi. Onu önce hiç görmemiştim. Göz göze gelince neden adımlarını hızlandırdı ki? Gülümseyerek başımı salladım, "Sen de Sinan gibi olur olmaz şeylerden kuşkulanmaya başladın" dedim kendi kendime. Mutfağa döndüğümde çaydanlık tatlı tatlı fokurduyordu. Çayı demledim. Evde ekmek yoktu. Yatak odasına geçtim. Karım ve Utku hâlâ uyuyorlardı. </p>
<p class="calibre1">Onları kahvaltıyı hazırladıktan sonra uyandırmayı düşünüyordum. Ses çıkarmadan giyindim. Ve bakkalın yolunu tuttum. Bakkal Şevki Amca'nın dükkânı bizim evin çaprazındaydı. Aslen Arnavut'tu Şevki Amca. </p>
<p class="calibre1">Arkadaşları ona Çolak Şevki derlerdi. Önceleri büyük bir gemide ahçılık yapıyormuş. Bir gemi kazasında sağ </p>
<p class="calibre1">kolu on iki yerinden kırılınca kolunu iyi kullanamaz hale gelmiş. Çolak lakabı o fırtınalı günün yadigârıydı Şevki Amca'ya. Gemiden zorunlu emekli olunca aldığı tazminatla bu dükkânı açmış. Karısı Makbule Hanım ve yaşlı kedisi Üftade'yle dükkânın hemen arkasındaki küçük, bahçeli evinde yaşardı. Hoşsohbet bir adamdı. </p>
<p class="calibre1">Müşterilere kızdığı anlarda bile yeşili bol iri ela gözlerindeki sevimli yumuşaklık kaybolmaz, "Ah! Ah! Ben bakkal olacak adam değildim ya, Allah o kaptan olacak herifin gözünü kör etsin. Bizi boş yere çürüğe çıkardı" </p>
<p class="calibre1">derdi. Hemen hemen her akşam içerdi. "Eskiden beri içkiyle arası iyidir Şevki Bey'in ama kolu bu hale geldikten sonra daha da artırdı" derdi, karısı Makbule Hanım. Peşin alışveriş yaptığımızdan olacak bana çok iyi davranırdı. Ama biz, insanlarla fazla içlidışlı olmayı tercih etmediğimiz için dostluğumuz pek </p>
<p class="calibre1">gelişmemişti. Dükkândan içeri girdiğimde Şevki Amca fırından yeni gelmiş ekmekleri kocaman bir sandığa yerleştiriyordu. Renk renk kutuların yer aldığı üç katlı rafın üzerinde Arap harfleriyle yazılmış bir </p>
<p class="calibre1">"Bismillahirrahmanirrahim" yazısı yer alıyordu. Şevki Amca çok içerdi, küfürbazdı ama, bin bir güçlükle dolu bu dünyada onun da sırtını dayayabileceği manevî bir güce gereksinimi vardı. </p>
<p class="calibre1">Beni görünce: </p>
<p class="calibre1">"Merhaba, tam zamanında geldin" dedi gülümseyerek. "Ekmekler, sıcacık." </p>
<p class="calibre1">Selamına karşılık vererek, elinin altındaki ekmeklerden bir tanesini seçtim. Tezgâhın üzerinde yan yana sıralanmış gazetelerin arasından bir tane Milliyet aldım. Uzattığım parayı alırken: </p>
<p class="calibre1">"Size bir şey danışmak istiyorum" dedi. "Bizim evin yanındaki komşu, 'Bahçede benim de payım var' diyor. </p>
<p class="calibre1">Gitmiş avukat tutmuş, geçen gün adam elinde bir tapuyla gelip 'Bu bahçenin on metrekaresi bizim' demez mi? Adamla nerdeyse gırtlak gırtlağa gelecektik. Bu yaştan sonra beni katil edecekler. Siz avukatsınız, şu işin eğrisini doğrusunu bana bir anlatır mısınız?" </p>
<p class="calibre1">"Tabiî" dedim kendimden emin bir tavırla. "Siz tapuyu getirin, ben bir bakayım. Ama daha iyisi bu konuda uzmanlaşmış avukat arkadaşlar var, onlara bir gösterelim. Daha iyi bir sonuç alırız" dedim. </p>
<p class="calibre1">Hukuk Fakültesi dördüncü sınıftan ayrıldıktan sonra, oturduğumuz semtlerde mesleğimin avukat olduğunu söylemeye başlamıştım. Böylece benden kuşku duymalarını daha baştan engelliyor, hem de serbest </p>
<p class="calibre1">çalıştığımı söylediğim için günün her saatinde eve rahatça girip çıkabiliyordum. Haftanın kimi günleri görüşmeler yapıp, diğer günler evde oturarak çalışma programları çıkaran bir insan için bunun ne büyük kolaylık olduğunu bilemezsiniz... Arada bir Şevki Amca gibi başıma iş çıkaranlar da olmuyor değildi. Ama gerçekten de avukat arkadaşım çoktu. Bu gibi durumlarda onların yardımıyla işin üstesinden geliyordum. Bu ücretsiz yardımlar mahallede konumumu epeyce sağlamlaştırmıştı. </p>
<p class="calibre1">Kapıyı açıp eve girdiğimde karımı uyanmış buldum. </p>
<p class="calibre1">"Ateşi düşmüş" dedi sevinçle. </p>
<p class="calibre1">"Uyandı mı?" diye sordum. </p>
<p class="calibre1">"Hayır" dedi sesini kısarak. Elimden ekmeği alıp, mutfağa yöneldi. Ben de Utku'nun yanına gittim. Hâlâ mışıl mışıl uyuyordu. Ama bir şeyler de yemeliydi. Uyanmasına yardımcı olur diye, odanın geniş </p>
<p class="calibre1">pencerelerini örten bej renkli perdeyi çektim. Işık usulca süzüldü içeri. Gözüm sokaktan geçmekte olan bir adama takıldı. Bu az önceki adam değil miydi? Tül perdeyi aralayarak dikkatle aşağıya baktım. Galiba bu oydu. Belki de adam bir üst sokakta oturuyordu da, aşağıdaki caddeye alışveriş yapmak için inmişti. Elbette bu da olabilirdi. Ama adamın o ağır ağır yürüyüşüne, beni görünce gözlerini kaçırmasına ne demeli? </p>
<p class="calibre1">Gözlerimle onu izlemeye devam ettim. Pencerenin görüş açısının dışına düşünce de balkona çıkıp oradan izledim. Adam az önce olduğu gibi, sokağın sonuna geldi ve dönüp yine arkasına baktı. Hatta biraz </p>
<p class="calibre1">duraksadı, sonra köşeyi dönerek kayboldu. Bu kadarı da rastlantı olabilir miydi? Sinan'a inanmamakla hata mı yapmıştım? Akşamki rüyayı anımsadım. Yok canım, boş yere evhamlanıyordum. Belki de sabah </p>
<p class="calibre1">gördüğüm adamla bu aynı kişi bile değillerdi. Adamı uykulu gözlerle bir an için görmüştüm. Onun giydiğine benzer giysiler giymiş başka biri olamaz mıydı? Tüm bu soruları sormama rağmen içimde hızla büyüyen bir kuşkuyla gözlerimi yola diktim. Eğer beni izliyorsa bu sokaktan yine geçmesi gerekecekti. </p>
<p class="calibre1">"Pencerenin önünde ne yapıyorsun öyle?" </p>
<p class="calibre1">Emine odanın kapısında bana bakıyordu. </p>
<p class="calibre1">"Evin önünden geçen bir adam dikkatimi çekti de. Ona benzer birisini sanki az önce de görmüştüm. Büyük olasılıkla yanılıyorum. Ama emin olmak istiyorum." </p>
<p class="calibre1">"Yine tutuklananlar mı var?" </p>
<p class="calibre1">"Yok canım, nereden çıkarıyorsun. Tutuklanan falan yok. Hadi sen sofrayı hazırla, ben de hemen geliyorum." </p>
<p class="calibre1">Yeniden sokağı gözetlemeye başladım. </p>
<p class="calibre1">"Ah benim güzel oğlum uyanmış" dediğini duydum. Onlara baktığımda Emine, yatakta somurtuk bir suratla oturan Utku'ya güzel sözler söyleyerek hırkasını giydiriyordu. Oğluma ancak gülümsemekle yetindim. Aklım sokaktaki adamdaydı. </p>
<p class="calibre1">"Ben sofrayı hazırlarken Utku senin kucağında dursun" diyerek oğlanı bana verdi Emine. Onunla uğraşacak halde değildim, ama yine de aldım kucağıma. Yanağına soğuk bir öpücük kondururken, oğlum boş gözlerle yüzüme bakıyordu. Yeniden sokağı gözetlemeye başladım. Gelip geçenlerin sayısı iyice azalmıştı. Birkaç çocuk Şevki Amca'nın dükkânına gidip, minicik kucaklarında ekmeklerle geri döndüler. Oyun saatleri henüz gelmemişti, İhsan Abi'nin gündüzcü şoförü taksiyi alıp gitti. Makbule Hanım, bir tepsi içinde Şevki Amca'nın kahvaltısını götürdü. Karşımızdaki apartmanın dördüncü katındaki, ismini henüz öğrenemediğim yaşlı </p>
<p class="calibre1">amca, her sabah yaptığı gibi ekmek sepetini aşağıya saldı. Tedirginliğim giderek dağılıyordu. Adam bir daha geçmemişti işte. Utku'nun burnunu sıktım neşeyle. Sıkıntıyla geriye doğru attı başını. Mızıklanmaya başladı. </p>
<p class="calibre1">"Peki peki..." diyerek biraz hoplattım, sustu. Karım içerdeki odadan, "Haydi kahvaltıya" diye sesleniyordu. </p>
<p class="calibre1">"Biraz daha beklese miydim acaba?" diye düşünürken Emine yanımıza gelerek çağrısını yineledi: </p>
<p class="calibre1">"Hadi sofraya." </p>
<p class="calibre1">"Sen Utku'yu al, ben geliyorum" dedim. </p>
<p class="calibre1">Eğilip o da sokağa baktı: </p>
<p class="calibre1">"Ne oldu, o adam yine mi geçti?" </p>
<p class="calibre1">"Hayır, geçmedi. Ben yanıldım herhalde. Ama birazcık daha beklemek istiyorum." </p>
<p class="calibre1">Utku'yu aldı. </p>
<p class="calibre1">"Sen de fazla gecikme. Çay soğuyor" diyerek odadan çıktı. </p>
<p class="calibre1">Aşağıya tekrar baktığımda adamı çeşmenin önünde durmuş, bizim eve doğru bakarken gördüm. Bir an hiç kımıldamadan öylece kalakaldım. Sanki soluğum kesilmişti. Düşünme yetimi yitirmiş gibiydim. Korku </p>
<p class="calibre1">duygularımı, aklımı, bedenimi sessizce ele geçirmişti. Pencerenin kenarına dayadığım sol kolumun </p>
<p class="calibre1">titrediğini fark ettim. Bu içimdeki paniği daha da artırdı. Birazdan kapımızın çalınacağını, beni, karımı ve oğlumu alıp götüreceklerini düşünmeye başladım. Düşündüğüm her şey gözlerimin önünde canlanıyordu. </p>
<p class="calibre1">Hepimizi tutuklanmışlardı. Ben ellerim arkadan bağlanmış, bir sandalyede oturuyordum. Yüzü olmayan bir adam sonu hiç gelmeyecek sorular soruyordu. Ona ne yanıt vereceğimi bilmiyordum. Çırılçıplaktım. Yalnızca gözlerim kapalıydı. Üşüdüğümü hissediyor, titriyordum. Gecenin nemi tenime yapışıyordu. Adamlar beni boşluğa savuruyordu. Düşüyordum. Her saniye otomobil gürültülerine daha çok yaklaşıyordum. Az sonra çarpacağım beton canlanıyordu kafamda. Yirmişer santimetrekarelik çizgilerle bölünmüş koyu yeşil bir kaldırım. O kadar hızlı düşüyordum ki, biliyorum, çarptığımda acı duymayacağım; ama oraya öylece yığılmış </p>
<p class="calibre1">vücudumun ne kadar zavallı bir hali olacak. Üzerime bir gazete örtüyorlar. Bold harflerle sekiz sütuna atılmış </p>
<p class="calibre1">manşette, İstanbul'da bir örgütün daha çökertildiği yazıyor. </p>
<p class="calibre1">"Çay buz gibi oldu!" </p>
<p class="calibre1">Çay mı, o da nereden çıktı? Emine'nin sesi ne kadar uzak. Midem bulanıyor. Yüzümü buruşturarak sokağa bakıyorum. Adam yok. Pencerenin en uç kısmına gidip, yüzümü iyice duvara dayayarak sokağın çıkışma </p>
<p class="calibre1">bakıyorum. Evet, işte orada uğursuz adımlarıyla yürüyor. </p>
<p class="calibre1">"Eee niye geliniyorsun?" </p>
<p class="calibre1">Emine kucağında Utku'yla odanın kapısında dikiliyor. Yüzümü görünce, bana doğru yaklaşarak, endişeyle soruyor: </p>
<p class="calibre1">"Ne oldu, neyin var?" </p>
<p class="calibre1">Konuşamıyorum. Yüzü allak bulak. Onda kendimi görüyorum. Bana sarılmaya çalışıyor. Kucağında Utku </p>
<p class="calibre1">olduğu için beceremiyor. </p>
<p class="calibre1">"O adam yine geçti?" diyorum. Kelimeler güçlükle çıkıyor dudaklarımın arasından. </p>
<p class="calibre1">"O olduğuna emin misin?" diye soruyor. "Belki de bizimle ilgili değildir" diyor. "Başka bir amacı olamaz mı?" </p>
<p class="calibre1">Keşke ona yalan söyleyebilsem. Çaresizlikle başımı sallıyorum: </p>
<p class="calibre1">"Bu adam bizim evi izliyor. İçimizde polis var." </p>
<p class="calibre1">Bu defa daha rahat konuştuğumu fark ediyorum. Emine ağlayacak gibi. Ama oğlan ondan önce davranıyor. </p>
<p class="calibre1">Utku'yu oyalamaya çalışırken, Emine'nin de yanaklarının ıslandığını görüyorum. Böyle giderse oturup ailece ağlayacağız. </p>
<p class="calibre1">"Hadi" diyorum Emine'ye, "toparla kendini." </p>
<p class="calibre1">Bu uyarı aslında kendime. </p>
<p class="calibre1">"Evdeki bütün yazılı materyalleri yakmalıyız." </p>
<p class="calibre1">"Çok korkuyorum. Ne olacak şimdi?" diyor Emine. </p>
<p class="calibre1">"Korkma, bunu da atlatacağız." </p>
<p class="calibre1">Sesim hiç inandırıcı değil. Yine de sakinleşmiş görünüyor Emine. İnançla gözlerime bakıyor. </p>
<p class="calibre1">"Hadi, tüm yayınlar sobaya." </p>
<p class="calibre1">Utku ağlamaya devam ediyor. Ben mutfaktan, tahta dolabın arkasındaki boşluğa sakladığımız bir poşet dolusu yayını alıp geliyorum. Sobanın kapağını açıyorum. Sönmüş kömür kokusu çarpıyor burnuma. </p>
<p class="calibre1">Poşetten çıkardığım kâğıtları birbirinden ayırarak ve aralarında boşluklar bırakarak sobaya yerleştiriyorum. </p>
<p class="calibre1">Poşettekiler bitince, sobanın ağzından kâğıtları tutuşturuyorum. Alevlerin hızla yukarı tırmandığını çıkan seslerden anlıyorum. Şimdi biraz daha rahatlamış gibiyim. Ama yapacak iş henüz bitmedi. Hâlâ beni </p>
<p class="calibre1">izlediklerine göre örgütün daha yukarı kademelerine ulaşmış olamazlar. Üstten gelen arkadaşla bağlantıyı koparmalıyım. Soba dumanlarını dışarıya doğru püskürtürken, sorumlu arkadaşın eve rahatça girmesini sağlayan güvenlik işaretimizi, yatak odamızın penceresindeki boş makrameyi çözüyorum. Artık arkadaşımı yakalayamazlar. Çünkü o bu eve kesinlikle girmeyecek. </p>
<p class="calibre1">"Şu adam mı?" diye soruyor Emine. </p>
<p class="calibre1">Utku'yu kucağında hafifçe sallayarak, tül perdenin arkasından sokağa bakıyor. Sokaktan şişman, şapkalı bir adam geçiyor. </p>
<p class="calibre1">"Hayır o değil" diyorum. Sokağın bir başına, bir sonuna bakıyorum. Evi izleyen adamı göremiyorum. </p>
<p class="calibre1">"Bu o değil, ama öteki buralarda bir yerlerdedir." </p>
<p class="calibre1">Yeniden sobanın başına dönüyorum. Ateş sönmüş gibi. Sobanın önünden aldığım demirle kapağı açıyorum. </p>
<p class="calibre1">Üzerlerinde göz göz ateş parçalarının küçülüp yok olduğu kararmış kâğıt parçalarını karıştırıyorum. Alttaki yanmayan kâğıtlar açığa çıkıyor. Ölmekte olan ateş parçaları son bir umutla bu sararmış kâğıt parçalarına sarılıyor. Duman genzimi yakıyor. Sobanın kapağım kapatıyorum. Kâğıtların tümünün yanması için birkaç kez daha karıştırmak zorunda kalıyorum bu kül yığınını. </p>
<p class="calibre1">Emine sokağı gözlemekten sıkılmış, yanıma geliyor: </p>
<p class="calibre1">"Hepsini yaktın mı?" </p>
<p class="calibre1">Emine'nin bu sorusuyla birden anımsıyorum: </p>
<p class="calibre1">"İki gün sonra 1 Mayıs. Arkadaşlar eyleme hazırlanıyor. Evler illegal yayın dolu. Yüzlerce bildiri, afiş... </p>
<p class="calibre1">Onların hepsini imha etmeliyiz." </p>
<p class="calibre1">Arkadaşlara ulaşmak zorundayım. Eğer o yasak materyallerle yakalanırlarsa, en azından beşer yıl hapis yerler. Onları uyarmalıyım. Ama nasıl? Bu herifler böyle adım adım peşimdeyken nasıl haber ileteceğim onlara? Çıkıp sokaktaki kulübeden telefon etsem... Ya nereye telefon ettiğimi tespit ederlerse. Bunun çok zor olduğunu söylüyorlar ama, yine de göze alamam... Dur bakayım. Nevzat yeni gelen küçük afişleri iletmek için iki gün üst üste görmeyecek miydi onları. Bugün Nevzat'a haber iletebilirsem, yarın herkesi uyarabilir. Ama Nevzat'a nasıl ulaşacağım? Bir ara gözlerim Utku'ya kayıyor, ağlamayı bırakmış, bizden de yeterli ilgiyi görmeyince, başlamış sağ elinin başparmağını emmeye. Nevzat'a nasıl haber iletebileceğimi buluyorum: </p>
<p class="calibre1">"Utku'yu giydir. Doktora gidiyoruz." Emine şaşkın. "Telefon edebileceğimiz en güvenli yer, Utku'yu götüreceğimiz doktorun muayenehanesi." </p>
<p class="calibre1">Sokak sakin. Erkenci üç kız çocuğu soldaki apartmanın girişinde bir şeyler konuşuyorlar. Bir kadın üçüncü kattaki evinden aşağıya çarşaflarını silkeliyor. İlerdeki iki katlı bahçeli evin önünde, süt güğümleriyle dolu el arabasının başında dikilen sütçü, dikkatimizi çekiyor yalnızca; bu her sabah süt aldığımız adam değil. Büyük olasılıkla onlardan biri, ayrıca çıkabileceğimiz tüm sokak başlarını tuttuklarını tahmin etmek hiç de güç değil. Dükkânının önünden geçerken Şevki Amca'yla selamlaşıyoruz. Utku benim kucağımda. Bu çevreyi </p>
<p class="calibre1">kontrol etmemi kolaylaştırıyor. Caddeye çıkar çıkmaz, hemen bir taksi çeviriyorum. Üçümüz de arka koltuğa oturuyoruz. Utku'yu Emine'ye uzatırken dönüp arkaya bakıyorum. Bizim sokaktan beyaz bir Renault çıkıyor. </p>
<p class="calibre1">"İşte göründüler" diye düşünüyorum. </p>
<p class="calibre1">"Nereye gideceğiz?" diye soruyor şoför. </p>
<p class="calibre1">"Şişli'ye." </p>
<p class="calibre1">Taksi hareket ediyor. Az sonra yeniden arkaya bakıyorum. Beyaz Renault yok. Onları fark ettiğimi anladılar mı ne? Şişli'ye kadar sık sık arkamızı, çevreyi kontrol etmeye çalışıyorum. Ama bu iş giderek zorlaşıyor. </p>
<p class="calibre1">Kalabalık bir caddede üç beyaz Renault birden takılıyor peşimize. Taksim'de kırmızı ışıkta beklerken gri renkli bir Mercedes duruyor yanımızda; otomobilin sürücüsünü bizim evi gözleyen adama benzetiyorum. </p>
<p class="calibre1">Emine sessizce oturuyor yanımda, Utku kucağında uyumuş kalmış. Henüz çok küçük. Bana bir şey olursa ne yapar? Emine bakar ona. Emine bir daha evlenmez mi? Neden evlenmesin? Üvey babanın elinde büyümek... </p>
<p class="calibre1">Aman... Öldürüleceğimi de nereden çıkarıyorum? Gözaltına alınanların hepsi öldürüldü mü? Birkaç yıl hapisle de kurtulabilirim. Hatta direnebilirsem, gözaltından sonra da bırakabilirler beni. İşte bunu yapmazlar. Her şey o kadar açık ki... Keşke şu kaldırımlarda dertsiz tasasız yürüyen insanlardan biri olsam. </p>
<p class="calibre1">Sahi bu insanlar dertsiz tasasız mı? Hani biz, onları çektikleri çilelerden, sıkıntılardan kurtarmak için daha güzel bir dünya kuracaktık... </p>
<p class="calibre1">Şişli Meydanı'na gelmeden Etfal Hastanesi'nin bir sokak ötesinde iniyoruz. Gideceğimiz muayenehane bu sokağın sağ tarafındaki yeni yapılmış bir iş hanının dördüncü katında, iş hanının geniş kapısından bizden başka giren kimse yok. Asansörü beklerken, genç bir kadın geliyor yanımıza. Asansöre dördümüz birlikte biniyoruz. Düğmeye basmadan kadına soruyorum: </p>
<p class="calibre1">"Kaçıncı kat?" </p>
<p class="calibre1">"Üçüncü kat" diyor. </p>
<p class="calibre1">Üç ve dört yazan tuşlara basıyorum. Kadın üçüncü katta indikten sonra, fikir değiştiriyorum: </p>
<p class="calibre1">"Sen dörtte in. Ben beşinci kattan telefon edip aşağıya gelirim" diyorum Emine'ye. "Bizi izledilerse, doktorun muayenehanesinden telefon etmek daha tehlikeli olabilir." </p>
<p class="calibre1">Nevzat'ı bu iş hanındaki başka bir bürodan aramak daha güvenli geliyor bana. Beşinci kat da, tıpkı dördüncü kat gibi büroların çapraz olarak sıralandığı uzun bir koridor görünümünde. Asansörden inince, kapısındaki tabelada beyaz zemin üzerine siyah harflerle "Diş Doktoru" yazan bir daire çıkıyor karşıma. Düşünmek için fazla zamanım yok. Kapıdan içeri giriveriyorum. Girişteki küçük beyaz masada oturan orta yaşlı, oldukça güzel bir kadın gülümsüyor bana. </p>
<p class="calibre1">"Affedersiniz, çok önemli bir konu vardı da... Telefonunuzu kullanabilir miyim acaba?" </p>
<p class="calibre1">Kadın güzel olduğu kadar kibar da: </p>
<p class="calibre1">"Elbette, lütfen buyurun" diyerek masanın üzerindeki telefonu gösteriyor. </p>
<p class="calibre1">Teşekkür ederek, ahizeyi alıyorum. Parmaklarım hızla tuşların üzerinde geziniyor. Evet bu son rakam. </p>
<p class="calibre1">Karşıdan bir düdük sesi geliyor, ardından bir ikincisi. Tanıdık bir erkek sesi: </p>
<p class="calibre1">"Alo." </p>
<p class="calibre1">"Alo, Nevzat sen misin?" </p>
<p class="calibre1">"Evet, buyrun." </p>
<p class="calibre1">"Merhaba, ben Orhan. Söyleyeceklerimi iyi dinle. Mal sattığımız müşterinin çekleri karşılıksız çıktı. </p>
<p class="calibre1">Firmadaki tüm yetkililere söyle, o adama mal satılmayacak. Anladın mı? Tek bir mal bile satılmayacak." </p>
<p class="calibre1">Nevzat'ın sesi değişiyor: </p>
<p class="calibre1">"Emin misin?" </p>
<p class="calibre1">"Evet, kesinlikle mal satılmayacak." </p>
<p class="calibre1">"Peki, bugün mesai bitmeden herkese söylerim." </p>
<p class="calibre1">"Ne kadar çabuk iletirsen o kadar iyi olur." </p>
<p class="calibre1">"Sen iyi misin?" </p>
<p class="calibre1">"Sağ ol iyiyim. Ben seni daha sonra ararım." </p>
<p class="calibre1">Telefonu kaparken kadının meraklı gözlerle beni süzdüğünü fark ediyorum. </p>
<p class="calibre1">"Piyasa o kadar kötü ki hanımefendi. Kime güveneceğimizi şaşırdık." </p>
<p class="calibre1">Kadın gülümsemekle yetiniyor. </p>
<p class="calibre1">"Borcum ne kadar?" </p>
<p class="calibre1">"Rica ederim beyefendi. Bir telefon için..." </p>
<p class="calibre1">"Çok teşekkür ederim" diyerek çıkıyorum kapıdan. </p>
<p class="calibre1">Koridorda hiç kimse yok. Merdivenlerden hızla aşağıya iniyorum. Dördüncü kat. Koridorun sonundaki odaya doğru yürüyorum. Genç bir kadın kucağında bebesiyle asansör bekliyor. Yukarıdan indiğimi başka kimse görmüyor. Dairenin kapısından girdiğimde, karşı masada oturan sekreter kız hemen tanıyor beni: </p>
<p class="calibre1">"Doktor bey sizinkileri muayenehaneye aldı. Buyrun oturun" diyor. </p>
<p class="calibre1">Benden başka müşteri yok. Boş koltuklardan birine geçip oturuyorum. </p>
<p class="calibre1">"Hayrola, nesi var küçüğün?" diye soruyor. </p>
<p class="calibre1">"Bütün gece ateşler içinde yandı durdu. Ne bizi uyuttu, ne kendi uyudu" diye dert yanıyorum biraz. </p>
<p class="calibre1">"Grip salgını var. Sizinki bugün gelen beşinci çocuk. Mevsim değişimi, dikkatli olmak gerek. Şimdi, çocuklar için en tehlikeli zaman." </p>
<p class="calibre1">"Haklısınız" diyerek sehpadaki gazetelere uzanıyorum. Bu konuşmayı sürdürmek canımı sıkıyor. Düşünmeye gereksinimim var. Kız da anladı, başka bir şey sormuyor. Aldığım gazeteye bakıyorum, ama hiçbir şey okuyamıyorum. Nevzat haberi iletince arkadaşlar kim bilir ne kadar tedirgin olacaklar. Olsun, tedirginlik insanı uyanık tutar. Nevzat'a telefon ettiğimi saptamış olamazlar. Ama, ya Nevzat arkadaşlara mesajımı iletmeden operasyona başlarlarsa... Hiç sanmıyorum. Eğer onları tespit ettilerse, eylem anında, suçüstü yakalamak daha çok işlerine gelir. Sabırla bekleyecekler. Anlaşılan yalnızca beni değil, daha üstleri de istiyorlar. O adamın evin önünde dolaşmasının başka ne anlamı olabilir. Adam da iyice pervasız. Onu görebileceğimi hiç düşünmedi mi acaba? Belki de bana görünmeyi özellikle tercih ettiler. Paniğe kapılıp daha çok hata yapabileceğimi, böylece de henüz bilmedikleri gizli kalmış noktalara kolaylıkla ulaşabileceklerini amaçlamış olabilirler... Ufuk'u içimizde yükseltmeyi neden tercih etmediler ki? Bu onlar için daha yararlı olmaz mıydı? Belki de düşündükleri türden, büyük çaplı bir operasyon politik durumun sürekliliğini </p>
<p class="calibre1">sağlamak için gereklidir. Biz bu kadar önemli miyiz yahu! Ufuk'taki de iyi cesaret. Hâlâ aramızda yaşamaya devam ediyor. Ama iyi rol kesti orospu çocuğu, hepimizi kandırdı. Bu iş açığa çıkınca ne bok yiyecek bakalım. </p>
<p class="calibre1">Düşündüğüm şeye bak! O nasıl olsa okuyacak bir okul bulur... Sen kendi haline bak. Tutuklamaya ne zaman başlayacaklar acaba? Herhalde çok sürmez. Benim görüşmelerimin kesildiğini fark eder etmez dayanırlar kapıya. Kaçsam. Artık çok geç. Hem basarsam bile nereye gidebilirim? Bütün olanaklarım örgüt ağının içerisinde. Bu ağa artık ne kadar güvenebilirim. Alttaki yapının tümünü çözmüş de olabilirler. En doğrusu onları evde beklemek ve sorguya hazırlanmak galiba. Büyük olasılıkla bana bağlı çalışan arkadaşların tümünü henüz saptayamamışlardır. Önce onların neler bildiğini öğrenmeliyim. Çok hırpalayacaklar... </p>
<p class="calibre1">Dayanmalıyım. Böylece yapıyı daraltmanın, onların bilmedikleri arkadaşları korumanın olanakları artar. En çok üstteki arkadaşı öğrenmek için zorlayacaklar beni. iyi ki onu tanımıyorum. Ne de olsa işkence bu, belli olmaz ki? </p>
<p class="calibre1">"Geçmiş olsun." </p>
<p class="calibre1">Doktor Mahmut Bey, her zamanki babacanlığıyla gülümsüyor karşımda. </p>
<p class="calibre1">"Merhaba, nesi varmış bizim ufaklığın?" </p>
<p class="calibre1">"Bir şeyciği yok. Biraz üşütmüşsünüz delikanlıyı. Bir şurup yazdım, içince turp gibi olacak." </p>
<p class="calibre1">Emine'yle göz göze geliyoruz. Bakışları soru dolu. Doktora teşekkür edip, bu arada vizite ücretini de sekreter kıza ödeyerek ayrılıyoruz muayenehaneden. Çıkar çıkmaz soruyor Emine: </p>
<p class="calibre1">"Telefon edebildin mi?" </p>
<p class="calibre1">"Evet, kuryeye haber ilettim. Artık oturup beklemekten başka yapacak bir şey kalmadı." </p>
<p class="calibre1">Eve döndüğümüzden beri pencerenin önünden ayrılamıyoruz. Utku odanın ortasında legolarıyla renk renk dünyalar kurup, dünyalar yıkıyor. Şu an onun yerinde olmak için neler vermezdim. Emine bazen mutfağa, bazen de Utku'nun yanına gidiyor, ben oturup gazete ya da kitap okumaya çalışıyorum, ama henüz birkaç satır okumadan pencereden dışarıya bakmak için tekrar ayağa kalkıyorum. Emine de benden pek farklı değil, odaya girer girmez hemen pencerenin önüne koşuyor. Evi izleyen adam ortalıkta yok. Onu fark ettiğimizi anladı mı ne? Yerine mutlaka başka birisini bırakmış olmalılar. O adamı saptayabilsek. Sanki bir şey değişecek de. Birden aklıma yanılmış olabileceğim geliyor. Eğer yanıldıysam o kadar yazılı malzemeyi boşa imha ettik demektir. Bunun hesabım örgüte nasıl veririm? Üstelik bu yıl 1 Mayıs eylemlerini de yapmamış </p>
<p class="calibre1">olacağız. Arkadaşların düştüğü tedirginlik de cabası. Adımız korkağa çıkacak. Görevden bile alabilirler. </p>
<p class="calibre1">Aman... Alırlarsa alsınlar. O kadar insanı içeri attırdıktan sonra, karşılarına geçip, "Kusura bakmayın arkadaşlar, ben örgütün kararlarını yerine getiriyordum" demekten daha iyidir. Ama yanılmam olanaksız. </p>
<p class="calibre1">Birden karşımızdaki apartmanın önünde yeşil renkli bir minibüs durdu. İçinden kadınlı erkekli altı kişilik bir grup inerek bizim apartmana doğru yöneldi. Gözaltına alırken genellikle kadın polislere görev vermiyorlar ama, belli de olmaz. Hızla kapıya doğru koşturdum, Emine de peşimden geldi, Utku durur mu, o da anasını izledi. Kapının arkasında, üçümüz birden merdivenlerden gelen sesleri dinliyoruz. Emine'yle benim </p>
<p class="calibre1">yüreğimiz ağzımızda, Utku ise anasının eteğinden tutmuş şaşkın şaşkın bir ona, bir bana bakıyor. </p>
<p class="calibre1">Merdivenlerdeki ayak seslerini giderek daha net işitmeye başlıyoruz. Yaklaşıyorlar. Alt katımıza </p>
<p class="calibre1">geldiklerinde, bir zil sesi çalınıyor kulağımıza. İkimiz de rahat bir soluk alıyoruz. Yeniden odamıza dönüyoruz ve yine pencerenin başına dikilip sokağı gözetlemeye devam ediyoruz. </p>
<p class="calibre1">Hava soğumaya başladı. Artık akşam oluyor. Önce okuldan dönen öğrenciler birbirleriyle şakalaşarak </p>
<p class="calibre1">geçiyorlar sokaktan, bir kaç saat sonra da yorgun yüzlü erkekler, kadınlar. Çevrede kuşku uyandıran kimseyi göremiyoruz. Ama tedirginlik hep yanı başımızda. Oysa dişçiden telefon ettikten sonra nasıl da </p>
<p class="calibre1">rahatlamıştım. Yapmam gerekenlerin tümünü gerçekleştirmiş, bizi izleyenlerden bir adım öne geçmiştim. O </p>
<p class="calibre1">halde şu sinsi tedirginlik neden bırakmıyor peşimi? Korkunun, akılla hiç mi ilgisi yok? Korktuğum için utanıyorum. Bir devrimci olarak korkmamam gerektiğini biliyorum. Ama yine de korkuyorum. Allanın cezası vücudum, daha az adrenalin üretse ne olurdu sanki? </p>
<p class="calibre1">"Bir şeyler yiyelim" diyor Emine. Hiçbir şey yiyecek halim yok. Yine de sofra kuruluyor. Zorla da olsa yemeliyim. Gücümü korumam gerek. Yemekte sahanda yumurta, biraz pilav ve yoğurt var. Hiçbir tat </p>
<p class="calibre1">vermeden zorla geçiyor lokmalar boğazımdan. Yemekten sonra televizyonu açıyoruz. Haberler. Sayın devlet başkanımız Macaristan'ın yeni büyükelçisini makamında kabul etmiş. Ankara'da iki sol örgüt daha </p>
<p class="calibre1">çökertilmiş. Yeni siyasî partiler kurulmaya başlanmış. Afganistan'da gerillalar bir kenti daha ele geçirmiş. </p>
<p class="calibre1">Yarın İstanbul'da yağmur bekleniyormuş. Haberlerden sonra Serap Mutlu Akbulut'un konseri var. Bu </p>
<p class="calibre1">konseri pencereden dışarıya bakarken izliyorum. Konserden sonra polisiye bir film başlıyor. Polisiye filmlere de bayılırım. Ama filmi izleyecek havada değilim. Sokakta her otomobil durduğunda fırlayıp pencereye koşuyorum. Sonunda film bitiyor. Utku çoktan uyumuş kalmış anasının dizlerinde. Emine'nin de gözleri kayıyor. Dün geceden beri uykusuz. Esniyorum, galiba benim de uykum geldi. Utku'yu alıp yatağına </p>
<p class="calibre1">yatırıyorum. Emine banyoda dişlerini fırçalıyor. "Bu son olsun" diyerek bir kez daha bakıyorum sokağa. </p>
<p class="calibre1">Başımı yastığa koyar koymaz uykum açılıveriyor. Sanki ben bir korku filmi yönetmeniyim de, senaristler yazdıklarım teker teker karşımda okuyorlar. Okudukları her cümle görüntüye, sese, kokuya, dokunuşa </p>
<p class="calibre1">dönüşüp odanın karanlık tavanında canlanıyor. Bu okuma seansı bir türlü bitmek bilmiyor. Yalnızca sokakta otomobiller durduğunda ya da sesler geldiğinde zorunlu aralar veriliyor. Çünkü o anlarda ben sıcak </p>
<p class="calibre1">yatağımdan kalkıp dışarıya bakıyorum. Emine dalıp gitmiş. Yavaşça sokuluyorum yanına. Elim bacaklarına değiyor. Çağıran bir sıcaklık. Biraz daha yaklaşıyorum. Bedenimin gerildiğini hissediyorum. Bir an için, birkaç saniye de olsa bu ortamdan kopmak, her şeyi unutmak istiyorum. Ellerim yukarılara, bacaklarının arasına doğru kayarken Emine kıpırdanarak gözlerini açıyor. "Uyuyamıyorum" diyorum. Hiçbir şey söylemeden saçlarımı okşamaya başlıyor. Çok hoşuma gidiyor bu. Uzanıp öpüyorum onu. Kuru dudakları </p>
<p class="calibre1">nemleniyor. Bu az sonra teninin öpüşlerime karşılık vereceğinin işareti. Soluğum dudaklarından boynuna doğru ıslak bir iz bırakarak iniyor. Kasıklarımda giderek çoğalan bir basınç duyuyorum. Hırsla geceliğini çıkarıyorum. Kalanları da bir çırpıda o atıyor üzerinden. Bir an karanlıkta çırılçıplak siluetini görüyorum. </p>
<p class="calibre1">Şimdi o, yalnızca beni isteyen bir dişi. Ellerim kendiliğinden kalçalarına doğru uzanırken, yarı aralık dudaklarından yeniden öpüyorum. Ağzımda ikindi güneşinin sıcaklığını taşıyan, hoş kokulu, ıslak bir otun tadı var. Kollarımın arasında kaygan bir beden, her yanımı dağlayarak kıvranıyor. Artık duyularım ne az önceki sinsi geceyi, ne de bu karanlık odayı algılıyor. Masmavi suların ortasında yüzmeye başlıyorum. </p>
<p class="calibre1">Salkımsöğütler yerlere kadar eğiliyor, narin nilüferler saygıyla selamlıyor beni. Omuzlarımı okşayan esinti, bir yerlerden çiçek kokulan getiriyor. Beyaz kıpırdanışlar, yemyeşil yosunlarla kaplı, göz alıcı bir mağaraya çağırıyor beni. Kulaçlarımı hızlandırıyorum. İncecik bir fısıltı, "Biraz yavaş canım" diyor. Kollarımdan sıçrayan su damlacıkları sayısız ebemkuşağı oluşturuyor güneşin altında. Suyun dibinde mor pullu balıklar yüzgeçlerini, sedef renkli taşlara telaşla çarparak koşturuyorlar. Daha hızlı yüzmemem gerektiğini bile bile, daha hızlı yüzmek istiyorum. Ama bir şey tutuyor beni. Başımı çevirince kocaman bir yengecin, kahverengi kıskaçlarıyla belimden yakalamış olduğunu görüyorum. İğrenç ağzını açarak, "Emine'ye tecavüz edeceklerini biliyorsun, değil mi?" diyor. Rüya bitiyor. Az önceki geceye, karanlık odamıza dönüyorum. Terli bedenlerimiz yapış yapış. Emine "Ne oldu?" diye soruyor. "Hiç" diyorum ve yana dönüyorum. Yeniden sarılarak beni kendine çekiyor. Ama faydasız... </p>
<p class="calibre1">Daha kaç gün böyle yaşayacağım. Artık dayanamıyorum. Biliyorum, soğukkanlı olmam gerek. Ama insan </p>
<p class="calibre1">etrafı böyle görünmeyen düşmanlarla çevriliyken nasıl soğukkanlı olabilir? En iyisi bu evden gitmek. Bunu denediğim an, kaçtığımı sanıp beni tutuklarlar. Varsın tutuklasınlar. Ne olacaksa olsun artık. Evet bu evden gitmeliyim. Ama nereye? Ankara'ya abimlere gidebiliriz. Sahi bunu hiç düşünmemiştim. Dönüp Emine'ye bakıyorum. Uyumuş. Sabahleyin konuşup, yarın yola çıkmalı. Belki de Ankara'ya gitmeye hiç gerek kalmaz, bu akşam gelirler. </p>
<p class="calibre1">Sabaha karşı dalmışım. Yanağımda bir ıslaklık duyarak uyanıyorum. Utku yanıma uzanmış beni öpüyor. </p>
<p class="calibre1">Utku'yla yatakta biraz şakalaşıyoruz. Bir an dünkü olayları unutuvermiştim. Sonra pencerede makromenin olmayışı dikkatimi çekiyor ve her şeyi anımsıyorum. Utku'yu yatakta yalnız bırakıp pencereye yaklaşıyorum. </p>
<p class="calibre1">Zaman epeyce ilerlemiş, sokak bomboş, içerden sesler geliyor. Emine mutfakta olmalı. Odadan çıkıyorum. </p>
<p class="calibre1">Hayret! Utku askıntı olmuyor. Emine çayı koymuş, akşamdan kalan bulaşıkları yıkıyor. </p>
<p class="calibre1">"Günaydın." </p>
<p class="calibre1">"Günaydın. Akşam pek iyi uyuyamadın galiba?" </p>
<p class="calibre1">"Evet, uzun zaman uyku tutmadı. Sabaha doğru sızıp kalmışım. Bu evden gitmeliyiz Emine." </p>
<p class="calibre1">"Nereye gideceğiz?" </p>
<p class="calibre1">"Ankara'ya. On-on beş gün abimlerde kalabiliriz." </p>
<p class="calibre1">"Utku da hastalığı henüz yeni atlatıyor ama..." </p>
<p class="calibre1">"Kalın giydiririz." </p>
<p class="calibre1">"Abinler ne diyecek bu işe?" </p>
<p class="calibre1">"Onlara söylememiz gerekmiyor. Benim büyük bir şirkette çalıştığımı sanıyorlar. 'Bir iş için beni Ankara'ya şirket gönderdi' deriz. Siz de yanımda gelmiş olursunuz." </p>
<p class="calibre1">"Peki" dedi Emine. Aslında bu gerginlikten kurtulmak için o da can atıyordu. </p>
<p class="calibre1">"Yemekten sonra valizleri hazırlayalım hemen." </p>
<p class="calibre1">"Ya bilet bulamazsak?" </p>
<p class="calibre1">"Ankara'ya her zaman bilet vardır." </p>
<p class="calibre1">"Çay hazır, hadi o zaman ekmek al da, bir an önce kahvaltımızı yapalım." </p>
<p class="calibre1">Sokağa çıktığımda belli belirsiz yağmur taneleri düşüyor yüzüme. Sola doğru baktığımda dünkü adamı </p>
<p class="calibre1">görüyorum. Bir ara göz göze geliyoruz. Bu defa bakışlarını kaçırmıyor. Kumral bir adam bu. Ama bıyıkları sanki boyanmış gibi simsiyah. Adam bana doğru yürüyor. Tutuklama başlıyor galiba. Adımlarımı </p>
<p class="calibre1">hızlandırıyorum. Hiç değilse gözaltına alındığımı başka insanlar da görsünler istiyorum. İşte Şevki Amca'nın dükkânının kapısındayım. Gözaltına alındığımı bütün mahalleli görecek. Dükkândan içeri girerken dönüp bakıyorum. Adam kendinden emin yaklaşıyor. Şevki Amca her zamanki gibi tezgâhın arkasındaki küçük </p>
<p class="calibre1">iskemlesinde oturuyor. Beni görünce ayağa kalkıyor: </p>
<p class="calibre1">"Merhaba, buyurun." </p>
<p class="calibre1">Endişeyle bana bakıyor. </p>
<p class="calibre1">"Rahatsız mısınız? Renginiz sapsarı." </p>
<p class="calibre1">"Yok bir şeyim" diyorum. </p>
<p class="calibre1">"Tapuyu getirdim." </p>
<p class="calibre1">"Ne, ne tapusu?" </p>
<p class="calibre1">"Hani dün konuşmuştuk ya. Yandaki komşu benim bahçeden..." </p>
<p class="calibre1">"Ha... Evet" diyorum ama, aklım dışarıdaki adamda. Artık onu görebiliyorum. Adam yaklaşıyor ve dükkândan içeri giriyor. Keskin bir esans kokusu çarpıyor burnuma. Adam her an koluma yapışabilir. Elini cebine sokuyor. Bu adamlar kimliklerini artık pantolon ceplerinde mi taşımaya başladılar? Ama kimlik yerine para çıkarıyor. Bozuk bir Türkçe'yle: </p>
<p class="calibre1">"Şuradan bir karton Çamlıca cigarası versene" diyor Şevki Amca'ya. </p>
<p class="calibre1">Anlaşılan bunların niyetleri beni iyice çıldırtmak. </p>
<p class="calibre1">Şevki Amca, adamın uzattığı parayı görmezlikten geliyor. Adam tekrarlamak zorunda kalıyor: </p>
<p class="calibre1">"Bir karton Çamlıca cigarası..." </p>
<p class="calibre1">Şevki Amca oldukça ağırdan alarak, adama istediği sigaraları uzatıyor. Yüzü dikkat çekecek kadar asık. </p>
<p class="calibre1">Adamı tanıyor galiba. Adamın bir süredir havada kalan elindeki parayı sonunda alıyor. Hareketleri ne kadar sert. Adam kapıdan çıktıktan sonra: </p>
<p class="calibre1">"... mma koduğumun pezevengi" diye küfrü koyuveriyor. </p>
<p class="calibre1">"Kim bu adam?" diye soruyorum merakla. </p>
<p class="calibre1">"Pezevenk" diyor. </p>
<p class="calibre1">"Nasıl yani?" </p>
<p class="calibre1">"Nasıl olacak yahu, herif pezevenk. Şu ilerdeki apartmanda oturan Hacı Hüsrevli Pembe'nin pezevengi." </p>
<p class="calibre1"></p>
<p class="calibre1">Gökyüzünde Yıldız Olmak </p>
<p class="calibre1"></p>
<p class="calibre1">Bu yıldızları </p>
<p class="calibre1">böyle her gece </p>
<p class="calibre1">niçin yakarlar? </p>
<p class="calibre1"></p>
<p class="calibre1">Vladimir Mayakovskiy / Atilla Tokatlı </p>
<p class="calibre1"></p>
<p class="calibre1"></p>
<p class="calibre1">İstanbul, yapış yapış sıcak bir günden, ılık bir geceye giriyordu. Küçük kızımla pazar gezintisinden evimize dönüyorduk. Bindiğimiz vapur tıklım tıklım doluydu. Oturacak yer bulamayınca ayakta yolculuğa razı olarak vapurun dış kenarı boyunca uzanan ve yolcuların tespih taneleri gibi yan yana dizildiği tahta sıraların bittiği yerde beklemeye koyulduk. </p>
<p class="calibre1">Çıplak kollarımızda nemli deniz rüzgârım hissettiğimizde, vapurumuz peşi sıra köpükler çıkararak, siyah bir kadifeyi andıran suların üzerinden kaymaya başlamıştı bile. Uzaklaştığımız kıyıdan renk renk ışıklar, karanlığı aşarak bize kadar ulaşıyor, gündüzleri gözümüze batan binaların soğuk görüntüsü geceleyin bir ışık cümbüşüne dönüşüyordu. Kızım vapurun demir korkuluklarına tutunmuş, denizde bir görünüp bir kaybolan ışık yansımalarını ilgiyle izliyordu. Bir ara bakışlarını gökyüzüne çevirdi ve öylece kaldı. Altı yaşında bir çocuğun düş dünyası ne kadar geniştir? Biz büyükler de aynı yoldan geçtiğimiz halde neden çocuklarımızı anlamakta güçlük çekeriz? Çok istemesine rağmen kızının ruh halini anlayamayan bir yetişkin olarak ben de başımı gökyüzüne çevirdim. Gördüğüm manzara gerçekten nefisti. Bildiğimiz gökyüzü basıp gitmiş, yerinde damlalarını üstümüze saçan gümüşten bir ırmak çağıldıyordu. Kim bilir daha önce bu görüntüyle kaç kez karşılaşmış, onun altında gülmüş, acı çekmiş, sevmiş ve olmuşuzdur. Ama günlük dertlerimizden başımızı kaldırıp kaç kez bakımsızdır bu ışıltılı sonsuzluğa? Kafamda yoğunlaşan bu düşünceler, kızınım sesiyle dağılıverdi. </p>
<p class="calibre1">"Baba, bu yıldızlar nasıl oluştu?" </p>
<p class="calibre1">Bakışları hâlâ gökyüzündeydi. Bilmem kaç milyon ışık yılı uzaklıktaki yıldızlara takılıp kalmıştı. Onda, bilinmeyen bir gezegene inen uzay adamının tılsımlı merakını sezinliyordum. Doğrusu bu durum, babalık duygumu okşamıyor da değildi. Kızıma en doğru yanıtı vermeliydim ki, o dünyayı öğrenmeye en genelinden, kozmostan başlasındı. Ama hiç beklemediğim bir şey oldu. Bu soruyla daha önceden de karşılaştığımı </p>
<p class="calibre1">anımsadım. Belleğimde anıların düğümü birbirine bağlandı ve kendimi uçarı çocukluk günlerimde buldum. </p>
<p class="calibre1">O zamanlar ilkokul üçüncü sınıfa gidiyorum. Böyle aydınlık bir geceydi. Dedemin dutluğundan evimize dönüyorduk. Hafta sonlarım bu dutlukta geçirmek bizim ailede bir gelenek halini almıştı. Baharın sonlarına doğru sıcaklar çöküp otlar sararmaya başlayınca kendimizi buraya atar, hem ekim dikim işlerine yardım eder, hem de çoluk çocuk ağaçlar arasında koşar oynardık. Bugün o dutluktan aklımda kalan: iki insanın kollarıyla çevreleyemeyeceği kadar kocaman gövdesi olan bir ceviz ağacı, cevizin yanından neşeyle akan küçük bir derecik, dere boyunca gökyüzüne uzanan kavaklar; beyaz, kırmızı, yeşil renkli buğulu mevyeler veren kayısı, erik ve dut ağaçları. </p>
<p class="calibre1">Eve hep yürüyerek dönerdik. Bu yürüyüşler de hafta sonu pikniğimizin bir parçasıydı. Yaklaşık beş </p>
<p class="calibre1">kilometrelik yol boyunca eşkıya destanları, cinli perili hikâyeler anlatılırdı. Bu öyküler en çok biz çocukları etkiler, ay ışığında gölgelenen bir kaya parçası veya bir çalı kümesi küçük zihnimizde kolayca cine periye dönüşüverirdi. Kimseye sezdirmeden annelerimize biraz daha sokulurduk. Ama anlatılanları da iştahla dinlemekten geri kalmazdık. </p>
<p class="calibre1">Hikayeciler arasında bir Rasim Amca vardı ki, onun öyküleri bir başkaydı. Onu dinlediğimizde yüreğimiz korku yerine cesaretle dolar, kendimizi hemen hikayelerdeki kahramanlarla özdeşleştirirdik. Ama o da çok az hikâye anlatırdı. Zaten Rasim Amca biraz tuhaf bir adamdı. Biz çocukların isteklerini geri çevirmeyip kuyruklu şeytan uçurtması yapmaktan, topaçlarımızı boyamaya kadar yardımcı olsa da, mahallelinin onu sevdiği pek söylenemezdi. Babadan kalma taş yapılı evinde tek başına yaşardı. Bu evin altındaki dükkânda, küçük bir el tezgahıyla kilim dokuyarak geçinirdi. Hiç evlenmemişti. Mahallede sıkı fıkı olduğu insan sayısı ise bir elin parmaklarını geçmeyecek kadar azdı. Sayılan gittikçe azalan müşterileri dışında, en çok dedem uğrardı Rasim Amca'nın yanına. O dükkâna defalarca dedemi çağırmaya gitmiştim. Aslında bu severek </p>
<p class="calibre1">yaptığım bir işti. Dükkânda ipliklerle, kilim dokunan mekiklerle oynamak hoşuma giderdi. Eşiğinden içeri her adım atışımda kökboyasıyla renk renk boyanmış iplerin kokusu yüzüme çarpar, küçük tezgâhın başında dedemle sohbet eden Rasim Amca'yı görürdüm. Bir keresinde Rasim Amca'yı tezgâhın arkasındaki masada kitap okurken bulmuştum. Geldiğimi anlayınca başını kitaptan kaldırmış, gözlüklerinin üzerinden </p>
<p class="calibre1">gülümseyerek bakmıştı. Elindeki kitap hemen dikkatimi çekmişti. Dedemin zaman zaman bizlere okuduğu Köroğlu, Zaloğlu Rüstem, Leyla ile Mecnun gibi hikâye kitaplarına hiç benzemiyordu. Kuranı Kerim gibi kalındı ama kapağı yeşil değil, siyah ciltliydi. Üstelik başlığı da Latin harfleriyle yazılmıştı. Tüm çabama rağmen kitabın başlığını okuyamamıştım. </p>
<p class="calibre1">Mahalleli ona "Bolşevik Rasim" derdi. Rasim diye birini aradığınızda karşınızdaki insan size dudak büker, kimse onu tanımazdı. Oysa Bolşevik Rasim'i, o çevrede herkes bilirdi. "Yiğit namıyla anılır" sözü tam da bizim mahalle için geçerliydi. Ördek Osman, Patpat Nuri, Çürük Mehmet, Yirik Hayri gibi herkesin bir lakabı vardı. Dedeme ise Pekmez Sami derlerdi. Tatlıya olan aşırı düşkünlüğü sayesinde kazanmıştı bu unvanı. </p>
<p class="calibre1">Dedem ile Rasim Amca aynı mahallede doğmuşlardı ve kendilerini bildiklerinden beri de arkadaştılar. </p>
<p class="calibre1">Sohbetlerine doyum olmazdı. Ama söz politikadan açıldı mı, hemen atışmaya başlarlardı. Dedem, Rasim Amca'yı hep doğrucu Davut olmakla suçlar: </p>
<p class="calibre1">"Ulan başında tek tel siyah saçın kalmadı. Artık senin ahireti düşünüp ibadete başlayacak çağın. Sana ne, elâlemin üç tavuğundan, beş kazından" derdi. </p>
<p class="calibre1">Rasim Amca da: </p>
<p class="calibre1">"Hayatın boyunca ne etliye karıştın, ne sütlüye. Benim de, senin gibi pısırık bir herif olmamı isterdin değil mi?" diye karşılık verince, başlarlardı atışmaya. Zaman zaman sertleştikleri, birbirlerini kırdıkları da olurdu, ama her defasında iş tatlıya bağlanır, kıl kilimlerin üzerinde gümüş tabakalar açılır, kaçak tütünün acı kokusu odayı doldururdu. </p>
<p class="calibre1">"Rasim'in Bolşevikliği çok eskilere dayanır" derdi ninem. </p>
<p class="calibre1">Birinci Dünya Savaşı çıktığında dedem ile Rasim Amca bıyıkları yeni terleyen iki delikanlıymış. Yaşları küçükmüş ama, kentte onların üzerine dokuma ustası da yokmuş. Yörenin zenginleri çocuklarını </p>
<p class="calibre1">evlendirecekleri zaman kilim, hah siparişlerini aylar öncesinden verirlermiş onlara. Fakat savaşan </p>
<p class="calibre1">Osmanlı'nın yetenekli ustalara değil, cephede dövüşecek askerlere gereksinimi varmış. Bizim iki ahbabı da, öteki gençlerle birlikte askere almışlar. Ve ayrı ayrı cephelere yollamışlar. Dedem, Yemenin kızgın çöllerine giderken, Rasim Amca da, karlı Kafkas Dağları'nın yolunu tutmuş. </p>
<p class="calibre1">Dedem, çölde çıkan bir kargaşadan yararlanarak cepheden kaçmış; bedevî kabilelerin ellerinden kurtularak aylarca dağlarda gezmiş. Rasim Amca'dan ise uzunca bir süre haber alınamamış. Gözleri yaşlı anababası oğullarının öldüğüne inanıp beklemekten vazgeçmişler ki, Rasim Amca çıkagelmiş. Gencecik bir </p>
<p class="calibre1">delikanlıyken ayrıldığı baba ocağına gür bıyıklı ve vücudunda iki yara izi taşıyan, yabana atılmayacak bir babayiğit olarak dönmüş. Ondaki değişiklikler yalnızca bedeniyle sınırlı değilmiş; kafasının içi de bu ücra Anadolu kentinin hiç tanışmadığı düşüncelerle doluymuş. </p>
<p class="calibre1">"O günlerde kent Fransızların işgali altındaydı oğlum" derdi ninem. Çekik kara gözlerinde o acılı günlerin izlerini görür gibi olurdum. Kentin işgaliyle halkta içten içe bir kaynaşma başlamış. Kimileri evlerine kapanarak sessiz kalmayı seçerken, düşmana boyun eğmeyenler sapandan av tüfeğine kadar ne buldularsa kuşanarak dağlara çekilmişler. Rasim Amca tam da o günlerde çıkagelmiş. Ve çetecilere katılarak, </p>
<p class="calibre1">Fransızlara ağır kayıplar verdirmekle ünlü Kör Durdu grubunun kısa sürede namlı bir savaşçısı olmuş. </p>
<p class="calibre1">Kavgada ataklığı, gözü pekliği ve açık sözlülüğüyle tüm çetecilerin güvenini kazanmış. Yalnız bir kusuru varmış: çok inatçıymış. Söylediğinden öyle kolay kolay dönmez, bu yüzden de sık sık çete başlarıyla takıştığı olurmuş. Baskınlardan arta kalan zamanlarda, kenti çepeçevre saran yeraltı mağaralarında yakılan ateşlerin başında Rasim Amca, Rusya'daki devrimi, yaşadıklarını ballandıra ballandıra anlatırmış. Kendilerinden kat kat üstün düşman kuvvetleri karşısında destanlar yaratan bu yoksul, bu yiğit insanlar Rasim Amca'nın anlattıklarım şaşkınlıkla dinlerlermiş. Onu destekleyenler kadar karşı çıkanlar da olur, yosun tutmuş </p>
<p class="calibre1">kayalarda gölgeler büyürken din, savaş ve devrim üzerine bir tartışmadır başlarmış. Rasim Amca'nın </p>
<p class="calibre1">"Bolşevik" lakabı o gecelerden birinde, sonradan Fransız süvarilerince süngülenerek öldürülen Nalbant Ömer tarafından takılmış. </p>
<p class="calibre1">Ninem savaş yıllarını derin derin iç geçirerek anardı: </p>
<p class="calibre1">"Ah evladım, ah!" derdi. "Neler çekti bu millet. Her evden birkaç kurban çıktı. Benim iki tane dağ gibi kardeşim gitti. Onlar öldü, şehitlik mertebesine erdi. Ya biz? Evde çocuklar ekmek diye ağlaşırken, pişirmek için ot bile bulamadık. İşin tuhafı, işgal zamanında düşman subaylarına konaklarını açıp kuzular keserek, boğma rakıları su gibi akıtan Aktaroğulları, Vakkas Ağa gibileri, kurtuluştan sonra da ağalıklarına, beyliklerine devam ederken, Rasim ve arkadaşları hain ilan edilip prangaya vuruldu." </p>
<p class="calibre1">O günlerde İstiklal Mahkemesi üç yüz kilometre uzaklıktaki bir başka kentte bulunuyormuş. Rasim Amca ve on üç arkadaşı kolları zincirlerle birbirine bağlı, atlı muhafızların eşliğinde o kente kadar yürütülmüşler. </p>
<p class="calibre1">Geceleri köylerin samanlıklarında yatıp on bir günde varmışlar kente. Mahkeme onları, "vatana ihanet'ten yıllar süren hapis cezalarına çarptırmış. </p>
<p class="calibre1">"Yine de uslanmadı bu Rasim. Adamda ne inat varmış be yavrum!" derdi ninem. Sesinin çınlayışından Rasim Amca'ya duyduğu gizli hayranlığı sezerdim. </p>
<p class="calibre1">İşte o yaz gecesi dutluktan eve dönerken Rasim Amca da bizimle birlikteydi. Artık iyice çökmüştü. Mahallede pek görünmüyor, dükkânım da arada bir açıyordu. Her nasılsa dedemin ısrarlarına dayanamayıp o hafta sonunu bizimle dutlukta geçirmeye razı olmuştu. </p>
<p class="calibre1">Bir yanı çalılarla, bir yanı kurumuş dere yatağıyla çevrili toprak yolda yürüyorduk. Ayakkabılarımız, pantolonlarımızın paçaları kızıla çalan tozlarla kaplanmıştı. Kente iyice yaklaşmıştık. Önümüzdeki ağaçsız tepeyi de aşınca kenar mahalle evlerinin ışıklan, köpek havlamaları eşliğinde bizi karşılayacaktı. Artık hikâyeler anlatılmış, söylenecekler tükenmişti. Eşyalarımızın ağırlığı altında ezilen zavallı eşeğimizin çıngırağından yayılan seslere, yol boyunca uzanan böğürtlen çalılıklanndaki ağustosböceklerinin giderek hüzünlenen şarkılarına aldırmadan, hepimiz kendi yorgunluğumuzla baş başa ağır ağır ilerliyorduk. Benim kafamda önemli bir konu vardı. Yarın ya babamın bakkal dükkânında sıkıntıyla pinekleyecek ya da akşama temiz bir sopa yemeyi göze alarak, bostanlara kuş avlamaya gidecektim. Zihnim bu soruyla doluyken bir elin ağırlığını duydum omzumda. Rasim Amca'ydı: </p>
<p class="calibre1">"Bak evlat, görüyor musun?" </p>
<p class="calibre1">Eliyle gökyüzünü gösteriyordu. Bakışlarımı işaret ettiği yöne çevirdim. Gökyüzü öyle duru, yıldızlar o kadar çok ve bize öyle yakındılar ki; az sonra karşımızdaki tepeye inecek gibiydiler. Karanlıkta irili ufaklı misketler gibi yanıp sönen yıldızlan bir süre birlikte izledik. Sonra bana döndü. Yüzü karanlıkta kalıyor, kırçıl bıyıklarının gölgesinden başka bir şey göremiyordum. </p>
<p class="calibre1">"Bu yıldızlar nasıl oluştu biliyor musun?" </p>
<p class="calibre1">Biliyordum. Renkli resimlerle dolu kalın bir ansiklopedide okumuştum. Hem sadece bilmekle kalmıyor, bildiklerimi anlatmak için de yanıp tutuşuyordum. Ve bir solukta yıldızlar, güneş ve dünyamız üzerine bildiklerimi sıralayıverdim. Söylediklerimi dikkatle dinledi. Sözlerimi bitirince de, başını sallayarak beni onayladı: </p>
<p class="calibre1">"Doğru delikanlı" dedi. "İşin aslı bu olsa gerek. Ben de bilime, hikâyeyle karşı duracak kadar kuş beyinli değilim. Ama bu konuda öyle güzel bir hikâye duydum ki, sana anlatmadan geçemeyeceğim. Bunu bir dinle, artık doğru mu, yanlış mı sen karar ver." </p>
<p class="calibre1">Eh, bendeki keyfî siz düşünün artık. Rasim Amca o tatlı diliyle, o doyulmaz güzellikteki hikâyelerinden birini daha anlatacaktı bana. Nefesimi tutarak dinlemeye başladım. </p>
<p class="calibre1">Ama bu, garip bir hikâyeydi doğrusu. Daha önce anlattıklarına hiç mi hiç benzemiyordu. Hatta belki hikâye bile değildi. Bilirsiniz, bizim hikâyelerde bir veya birkaç kahraman olur, bunda kahramanlar yüzlerce, binlerceydi. Üstelik hikâye tarihin derinliklerinden bugüne uzanan geniş bir zaman diliminde geçiyor, mekân olarak ise yedi iklim, beş kıta tüm yeryüzünü kapsıyordu. Dediğim gibi biraz garip bir hikâyeydi bu: </p>
<p class="calibre1">"İnsan soyu" diyordu Rasim Amca, "iki ayağı üzerinde ilk kez doğrulduğunda yumurtadan çıkmış bir kaz yavrusu kadar beceriksiz ve acemiymiş. Dondurucu soğuk, koca dağlan un ufak eden depremler, günlerce ateş püskürten yanardağlar, ağaçları köklerinden söken seller; dinozorlar, dişleri insan boyunda mamutlar, dev yarasalar ve daha nice yırtıcı yaratıklar arasında yaşamak o kadar zormuş ki, yaşayabilmek için herkes birbirine yardım etmek zorundaymış. Nemli, karanlık mağaralarda korkudan ve açlıktan titreyen insana, insan kardeşinden başka destek olacak kimse yokmuş. Ama nasıl ki, küçük kaz zamanla yürümeyi, yüzmeyi ve avlanmayı öğrenirse insanlar da güçlüklerle savaşarak yaşamayı öğrenmişler. Ve doğayı güçlü bir boğa gibi boynuzlarından yakalayıp yere vurunca, insana komşusunu düşünmeden yaşamak daha çekici gelmiş. </p>
<p class="calibre1">Güçlü olanlar bencilce davranarak, her şeyin en güzelini, en yararlısını kendilerine ayırmaya başlamışlar. </p>
<p class="calibre1">Buna karşı çıkanları öldürmüş, köle yapmış, zindanlarda çürümeye terk etmişler. Böylece mavi dünyamızın bereketli toprakları kardeş kanının aktığını görmüş. Dökülen kan insanları doğru yola getirmiş mi dersin? </p>
<p class="calibre1">Ne gezer, atalarımız 'Kurt kan kokusunu duyunca azar' demişler ya, insanlar da tıpkı kurtlar gibi olmuş. Bir zamanlar uçsuz bucaksız doğanın görkemli gücü karşısında bacakları titreyen insanın burnu bir anda </p>
<p class="calibre1">Kafdağı'na ulaşmış. Kendi kardeşlerini öldürdüğü yetmezmiş gibi doğadaki öteki canlıları da yok etmeye başlamış: toprağı kısırlaştırmış, sulan kirletmiş, ormanları çöle çevirmiş. İnsanın bu yıkıcılığına yine insanlar karşı çıkmışlar. 'Böyle olmaması gerekir' demişler. 'Biz insanız, vahşetin yasalarına göre yaşamamalıyız. Geçmişte olduğu gibi hepimizin birlikte mutlu olacağı bir toplum kuralım.' Gelgelelim, tiranların hükmettiği bir dünyada bunu başarmak, çakıl taşlarıyla kale kurmaktan çok daha zormuş. Ama güzel günler düşleyen insanlar yılmamışlar; gün olmuş ellerinde kılıçlarla köleliğin zincirlerini parçalamışlar, gün olmuş uzayın derinliklerinde yeni dünyaların keşfine çıkmışlar, gün olmuş insanları güzelliğe çağıran resimler, oyunlar, şiirler, romanlar yaratmışlar. Her yol ayrımında, her dağın eteğinde yeni bir güçlük bekliyormuş onları. Bazen biraz yavaşlamışlar. Hatta durdukları bile olmuş. Bazen de yanlış yola sapıp, yıllarca sahte bir ışığın peşinde dolaşmışlar, ama her defasında yola yeniden koyulmuşlar. Yürüyüş hep sürmüş. </p>
<p class="calibre1">Derler ki: emekle, bilgiyle, sevgiyle yaratılmış ne varsa, tümünde onların düşünce aydınlığı, alın teri, kam vardır. Yine derler ki: bizi mutluluğa götürecek yolu ısıtan yüreklerindeki ateş solmaya başlayınca, onlar mum gibi eriyip tükenmez, gökyüzüne çekilip, sevgili dünyalarını oradan aydınlatmaya devam ederlermiş. </p>
<p class="calibre1">Sen, çırılçıplak bir gecede başını gökyüzüne çevirip de yeni yeni yıldızlar görürsen, bil ki onlar insanlar için kendilerini yakmış olan canlardır." </p>
<p class="calibre1">Rasim Amca yeniden omzuma dokundu. Eli titriyordu: </p>
<p class="calibre1">"Nasıl buldun evlat?" </p>
<p class="calibre1">Dikkat ettim, sesi de titriyordu. O an, Rasim Amca'nın güzel hikâye anlatmasının sırrını öğrendim. </p>
<p class="calibre1">Anlatılanlar ne kadar doğru, ne kadar güzel olursa olsun can kulağıyla dinlenmesi için, anlatıcının, elinin de, sesinin de, yüreğinin de titremesi gerekiyordu. </p>
<p class="calibre1">O gece Rasim Amca'ya nasıl bir yanıt verdim anımsamıyorum. Ama daha o söze başladığında, bu hikâyede kendisini anlattığını anlamıştım. "Nereden anladın?" diye sormayın. Anlamıştım. Sözleri söyleyişinden, adımını atışından, iç çekişinden, ellerinin titreyişinden anlamıştım. Anlamıştım işte. </p>
<p class="calibre1">Ben de hikâyeyi aklımda kaldığı kadarıyla kızıma anlattım, ilgiyle dinledi beni. Bitirince sordum: </p>
<p class="calibre1">"Nasıl buldun yavrum?" </p>
<p class="calibre1">Soruma, soruyla karşılık verdi: </p>
<p class="calibre1">"Rasim Amca, nerede baba?" </p>
<p class="calibre1">Rasim Amca ölmüştü. Bu dedemin ölümünden dokuz yıl önceydi. Bir bahar günü dükkânında, kilim </p>
<p class="calibre1">tezgâhının başında ölü bulmuşlardı onu. Cenazesine mahalleden fazla katılan olmamıştı. Hatta </p>
<p class="calibre1">mahallemizdeki küçük caminin imamı, "Bu adam inançsızdır, namazını kılmak caiz değildir" demiş, ancak cenazeye katılanların, özellikle de dedemin ısrarı üzerine namazı kılınabilmişti. </p>
<p class="calibre1">"Rasim Amca öldü, kızım" dedim. </p>
<p class="calibre1">"Şimdi o, gökyüzünde yıldız mı oldu?" </p>
<p class="calibre1">"Km bilir?" </p>
<p class="calibre1">Başka bir şey sormadı. Ninemden miras kalan çekik kara gözlerini yeniden gökyüzüne çevirdi. Sanki binlerce yıldızın arasında, yüzünü hiç görmediği yaşlı bir adamı arıyor gibiydi. </p>
<p class="calibre1"></p>
<p class="calibre1">Agatha'nın Anahtarı </p>
<p class="calibre1"></p>
<p class="calibre1">Pera Palas'ın pastanesinde oturmuş İhsan'ı bekliyorum. Gözlerim, pastanenin kartonpiyerlerle süslenmiş </p>
<p class="calibre1">tavanlarında, eski avizelerinde, nakışlı aynalarında ürkek ürkek gezinirken, üniversiteden mezun </p>
<p class="calibre1">olduğumuzdan beri İhsanla görüşmediğimizi anımsıyorum. Telefondaki sesini bile güçlükle tanıdım. O beni gazetelerden izliyormuş, son romanımı da okumuş. </p>
<p class="calibre1">"Nereden çıktı bu polisiye sevdası?" diye sormuştu. </p>
<p class="calibre1">"Bilmem, çıktı işte" demiştim, anlamsızca gülümseyerek. </p>
<p class="calibre1">"İyi olmuş. Ben de seni bunun için arıyorum." </p>
<p class="calibre1">Neden söz ettiğini anlamamıştım. </p>
<p class="calibre1">"Agatha Christie'nin Türkiye'ye gelip kaldığını bilirsin" diye açıklamıştı. "Pera Palas'ta kaldığı odada bulunan anahtar..." </p>
<p class="calibre1">"Söylenti" diye, dudak bükmüştüm. </p>
<p class="calibre1">" 'Bende bu söylentilerin gerçekliğini kanıtlayacak bilgiler var' desem." </p>
<p class="calibre1">Başka biri olsa "Dalga geçiyor" derdim ama İhsan, insanın canını sıkacak kadar ciddi biriydi. Yine de inanmakta acele etmeyerek: </p>
<p class="calibre1">"Ne o" demiştim, alaycı bir sesle, "sen de mi polisiye yazmaya karar verdin?" </p>
<p class="calibre1">"İnanması güç, ama söylediğim doğru. Yarın öğleden sonra Pera Palas'ın pastanesinde buluşalım. Olanları anlatayım sana." </p>
<p class="calibre1">"Tamam" diyerek önerisini kabul etmiştim. Arkadaşımı görmek hoşuma gidecekti. </p>
<p class="calibre1">Şimdi, bu tarihî otelde İhsan'ı beklerken, söylediklerini düşünüyor, ama hiçbir sonuca varamıyordum. </p>
<p class="calibre1">Duvardaki antika saatin gonguyla düşüncelerim dağıldı. Aynı anda kapıdan girmekte olan îhsan'ın bana gülümsediğini gördüm. Kısa bir sohbetten sonra çaylarımızı yudumlarken: </p>
<p class="calibre1">"Söylediklerim şaka değildi" dedi İhsan. "Sahiden de Agatha Christie'nin Türkiye'de geçirdiği günlere ilişkin bilgiler var elimde." </p>
<p class="calibre1">"Nasıl bilgiler?" diye sordum, inanmamış gözlerle arkadaşımı süzerek. </p>
<p class="calibre1">"Günlük" dedi, kendinden emin bir tavırla, "Kâmuran Dayım'ın günlüğü." </p>
<p class="calibre1">"Kâmuran Dayın mı?" </p>
<p class="calibre1">"Hatırlarsın canım. Yazları takıldığımız Büyükada'daki köşkün sahibi." </p>
<p class="calibre1">"Hani, Robert Kolej'deki çapkınlıklarını anlatan dayın" diye mırıldandım. "Sporcuydu yanılmıyorsam." </p>
<p class="calibre1">"Eski millî yüzücü" diye açıkladı İhsan. "Aynı zamanda polisiye roman hastası..." </p>
<p class="calibre1">"Polisiye roman meraklısı olduğunu bilmiyordum" dedim. "Benim kitaplardan birini yollayayım o zaman." </p>
<p class="calibre1">"Yollayamazsın" dedi, buruk bir gülümsemeyle, "geçen ay öldü." </p>
<p class="calibre1">"Başın sağ olsun, üzüldüm" dedim ama aklım günlüklerdeydi. </p>
<p class="calibre1">"Biz de çok üzüldük" dedi İhsan, gözleri dalarak. "Onu çok severdim. Son yıllarda pek kendinde değildi. </p>
<p class="calibre1">Neyse... Kâmuran Dayım'ın çocuğu yoktu. Malı mülkü bana kaldı. Geçenlerde adadaki köşke gittim. Ortalığı toplarken, çalışma odasındaki çelik kasayı açtım. Kasadaki tapu gibi evrakların arasından beş kalın defter çıktı. Göz atınca, bunların İngilizce olarak kaleme alınmış günlükler olduğunu anladım. Şaşırmıştım, dayımın günlük tuttuğunu bilmiyordum. Çelik kasanın içinde bir de gizli bölme saptadım ama anahtarını hiçbir yerde bulamadım. Bir uzman getirip baktırdım, bu kasanın özel olarak yaptırıldığı, açmak için anahtarını bulmam gerektiğini söyledi. Ben de, belki günlükte, bununla ilgili bir şeyler vardır diye, dayımın yazdıklarını okumaya başladım. Dayım, 1920'den beri ne yaptıysa hepsini yazmış." </p>
<p class="calibre1">Bir yandan İhsan'ın sözlerinin nereye varacağını merak ederken, bir yandan da Christie'nin hangi tarihte Türkiye'ye geldiğini düşünüyordum. Tam çıkaramıyordum ama 1920'lerin yarısından sonra olmalıydı. İlk kocası Archibald Christie'nin, onu aldatmasından sonra, kimseye haber vermeden İngiltere'yi terk ederek İstanbul'a atmıştı kendini. </p>
<p class="calibre1">Sanki düşündüğümden haberliymiş gibi, İhsan sözü 1920'lere getirdi: </p>
<p class="calibre1">"Günlükte bizi ilgilendiren konu, 1926 yılında başlıyor. Dayım o sıralar kendisinden on beş yaş büyük Mualla Hanımla evliymiş. Babasının malî durumu bozulan dayım, para için yapmış bu evliliği. Ama hastalık </p>
<p class="calibre1">derecesinde genç erkeklere düşkün olan Mualla Hanım, dayımla da yetinmek niyetinde değilmiş. </p>
<p class="calibre1">Evliliklerinin ikinci yılında sonra kendine genç bir sevgili bulmuş. Dayım çektiği acıları, kıskançlıkları olduğu gibi aktarmış günlüğüne." </p>
<p class="calibre1">"Boşanmayı düşünmemiş mi?" diye soruyorum. </p>
<p class="calibre1">"Karısından kurtulmayı planlıyormuş ama bunun için boşanmaktan farklı bir yöntem varmış kafasında, İşte tam o günlerde karşılaşmışlar Agatha Christie'yle. O yıl Cumhuriyet balosu için Pera Palas'a geldiklerinde, asansöre binmekte olan Agatha Christie'yi gören dayım, gözlerine inanamamış, yaklaşmış yanına: </p>
<p class="calibre1">'Siz Agatha Christie değil misiniz?' diye sormuş. </p>
<p class="calibre1">Ünlü yazar kaçamak yanıtlar vererek kurtulmak istemiş, ama bizimki bırakmamış peşini. Bir hayranı </p>
<p class="calibre1">olduğunu, o güne kadar yazdığı bütün romanları okuduğunu söylemiş. İngiltere'de daha o yıl basılan Roger Ackroyd Cinayeti'ni bile okuduğunu söyleyince, Agatha yumuşamış. Bundan cesaret alan dayım, onu </p>
<p class="calibre1">Büyükada'daki köşke devam etmiş. Ağırbaşlı bir insan olan Agatha Christie, üstelik o sıralar yüreğinde ihanet yarası da taşırken, bu yakışıklı Türk'ün iltifatlarına pek aldırmamış. Ama dayım yılmamış. Her gün çiçek yollamış, telefon etmiş; sonunda kadıncağız pes ettiğinden midir, yoksa tek başına yaşamaktan sıkıldığından mıdır bilinmez, daveti kabul etmiş. Ama kalabalıklardan hoşlanmadığı için, davette fazla insan olmamasını tercih ettiğini, kibarca belirtmiş. Dayımın canına minnet, elinden gelse karısını da atlatıp Agatha'yla baş başa kalmaya çalışacak. Ama Mualla Hanım, dayımla aynı görüşte değilmiş; bu İngiliz yazarın evlerine geldiğini herkesin bilmesini istiyormuş. Dayımın itirazlarına aldırmadan, sosyetenin önemli kişilerini de çağırmış davete. </p>
<p class="calibre1">Davet günü Agatha'nın etrafını saran hayran kitlesinden fırsat bulup bir türlü konuşamamış dayım onunla. </p>
<p class="calibre1">Ama yazarımız geceyarısından önce, izin isteyip kalkınca aradığı fırsatı yakalamış. Kadının itirazlarına aldırmadan oteline kadar refakat etmiş. Vapurda evlilik üzerine konuşurken bulmuşlar kendilerini. Agatha özel yaşamından hiç söz etmemesine karşın dayım onun ilişkisinin de iyi olmadığını sezinlemiş. Belki açılır diye, kendi evliliğinin yürümediğini anlatmış. Yazar da, özür dileyerek bunun dışarıdan da görüldüğünü söylemiş. </p>
<p class="calibre1">'Yakında ondan kurtulacağım' diye mırıldanmış dayım, gizleyemediği bir kinle. </p>
<p class="calibre1">'Boşanacak mısınız?' diye sormuş, yazar. </p>
<p class="calibre1">'Bir söyleşinizi okumuştum' diyerek konuyu değiştirmeye çalışmış dayım. 'Kusursuz cinayet yoktur, </p>
<p class="calibre1">diyordunuz.' </p>
<p class="calibre1">Agatha gülümseyerek açıklamış: </p>
<p class="calibre1">'Evet öyle düşünüyorum. Tasarlanmış cinayet iyi bir organizasyonu gerektirir. Zamanın, mekânın, cinayet aletinin doğru seçilmesi, ortalıkta kanıt bırakılmaması ya da sahte kanıtların bırakılması gibi zekâ gerektiren davranışların yanında, birini öldürebilecek kadar soğukkanlı bir cesarete veya vahşiliğe sahip olmalıdır insan. Konuşurken, yazarken basit olgularmış gibi görünen bu gereklilikler cinayet anında yerine getirilmesi oldukça zor eylemler haline gelebilir. Hele bir de cinayet anında sürprizlerin ortaya çıktığını düşünürsek... </p>
<p class="calibre1">Evet, evet, bundan eminim, bence kusursuz cinayet yoktur.' </p>
<p class="calibre1">Agatha'nın ilk kez böyle coşkuyla konuştuğunu fark eden dayım, belki de yazarla yakaladığı bu yakınlığı yitirmemek için: </p>
<p class="calibre1">'Bu konuda size katılmıyorum' demiş. 'Kişi yeterince soğukkanlı, cesur, akıllıysa, işlediği cinayet de vicdanında yara açmayacak kadar haklı bir nedene dayanıyorsa kusursuz bir cinayet işlenebilir.' </p>
<p class="calibre1">'Çok zor' demiş Agatha, 'ben böyle bir cinayet duymadım.' </p>
<p class="calibre1">'Duymamış olabilirsiniz ama eminim örnekleri vardır' diye diretmiş dayım. </p>
<p class="calibre1">'Yine de denemenizi önermem' demiş Agatha. 'Bence boşanmak cinayetten daha kolay bir yoldur.' </p>
<p class="calibre1">Yalnızca bir saat kadar baş başa konuşmuş olmalarına karşın, bu kısa birliktelik bile, dayımın, zaten ilgi duyduğu yazara sırılsıklam âşık olmasına yetmiş. Ne yazık ki Agatha aynı duyguları taşımıyormuş. Dayımın ertesi gün, Boğaz'da gezi teklifini nazik ama soğuk bir tavırla reddetmiş. </p>
<p class="calibre1">'Yaşamımın en mutsuz günlerinden biriydi' diye yazmış dayım günlüğüne. Agatha'nın davetini </p>
<p class="calibre1">reddetmesinden sonra bir de Mualla Hanım'la kavga etmiş. Öfkeyle çıkmış evden. Heybeliada'da oturan çocukluk arkadaşı Rauf'un yanına gitmiş. Todori'nin meyhanesinde küfelik olana kadar içmişler. O gece Rauf'un yalısında kalmış. Ertesi sabah uyandığında büyük bir sürpriz bekliyormuş onu. Köşkten gelen telefon karısının bahçede ölü bulunduğunu bildiriyormuş. </p>
<p class="calibre1">Bulduğu ilk tekneyle Büyükada'ya gitmiş. Köşkün kapısında polisler karşılamış onu. Hemen sorguya </p>
<p class="calibre1">almışlar. Dayım itiraz edecek olmuş, polisler, yan komşu İshak'ın dün gece bahçede birini gördüğünü söylemişler. 'Karın seni aldatıyormuş, daha bir gün önce kavga etmişsiniz' gibi sözlerle sıkıştırmaya başlamışlar. </p>
<p class="calibre1">Dayım o gece Rauf'la birlikte olduğunu söyleyerek, kendini sıyırmaya çalışırken, hükümet tabibi, Mualla Hanım'ın ölüm nedeninin şoka bağlı kalp krizi olduğunu açıklamış. Böylece soruşturma durdurulmuş. O </p>
<p class="calibre1">gün, Mualla Hanım’ın servetinin tek vârisi olarak, karısına karşı son görevlerini yerine getirirken Agatha Christie'yi aramayı da unutmamış." </p>
<p class="calibre1">Sözün burasında İhsan'ın ara vererek, anlamlı gözlerle bana baktığını fark ettim. Sanki dayısının yıllar önce yaptığı bu tuhaf davranışa, benim bir açıklama getirmemi bekliyordu. </p>
<p class="calibre1">'"Belki Agatha cenazeye gelir de, onu bir daha görürüm' şeklinde düşünmüş olabilir" diye, aklıma ilk gelen olasılığı söyledim. </p>
<p class="calibre1">"Dayım da böyle yazmış günlüğe" dedi İhsan. 'Bu tür yıldırım aşklarında insan deliye dönüyor. Hele bir de reddedilince, her fırsatı kullanarak, bu karısının ölümü bile olsa sevgilisine ulaşmaya çalışıyor. Ne yazık ki ben de bu alçaklığı yaptım' diyor dayım." </p>
<p class="calibre1">"Peki Agatha Christie, nasıl karşılamış bunu?" diye soruyorum merakla. </p>
<p class="calibre1">"Üzüldüğünü belirtmiş, her zamanki gibi mesafeli bir tavırla. Ama cenaze kalktıktan bir gün sonra köşkü aramış, taziyeye gelmek istediğini söylemiş. Hâlâ mesafeli tavrını sürdürmeye çalışıyormuş, ama sesindeki heyecan, onulmaz bir merak duygusuyla kıvrandığını ele veriyormuş. Zaten ertesi gün de damlamış köşke. </p>
<p class="calibre1">İlk gelişindeki gibi onu iskelede karşılamış dayım. Karısının ölümünün üzerinden henüz birkaç gün geçmiş </p>
<p class="calibre1">olmasına karşın, işi gücü bırakıp onunla ilgilenmiş. Agatha ise ustaca sorularla olayı deşmeye çalışmış. </p>
<p class="calibre1">Polislere ne söylediyse, ona da aynı şeyleri aktarmış, dayım. Aldığı yanıtlar, kadının bakışlarındaki kuşku bulutlarını dağıtmamış. Beni asıl hayrete düşüren dayımın tavrı" diyerek yine gözlerini yüzüme dikti İhsan: </p>
<p class="calibre1">"İnanabiliyor musun, seni, karını öldürmekle suçluyorlar; buna kızmıyor, hatta tuhaftır sanki bu cinayeti işlediğini ima etmeye çalışıyorsun." </p>
<p class="calibre1">"Nasıl yani, dayın karısını öldürdüğünü mü söylemiş Agatha'ya?" </p>
<p class="calibre1">"Söylememiş ama sanki hissettirmiş." </p>
<p class="calibre1">Kafamda bir ışığın yanıp söndüğünü hissediyorum. </p>
<p class="calibre1">"Kusursuz cinayet" diye mırıldanıyorum. </p>
<p class="calibre1">"İşte Agatha da bundan kuşkulanmış. O geceki tartışmadan sonra dayımın hem sevmediği karısından kurtulmak, hem de kusursuz cinayet işlenebileceğini kanıtlamak için Mualla Hanım'ı öldürdüğünü </p>
<p class="calibre1">düşünmüş. Hatta kendi başına Heybeliada'ya giderek soruşturma yürütmeye bile başlamış. Dayımın o gece evinde kaldığı Rauf'la, komşu İshak'la konuşmuş, ilginçtir bu arada dayım ile kadın yazar arasındaki arkadaşlık ilerlemiş. Ve sıkı dur Agatha otelden ayrılıp bir süre köşkte yaşamış. O tarihlerde günlüğün sayfalan boş! Anlaşılan dayım Agatha'yla o kadar meşgulmüş ki çok sevdiği günlüğünü bile ihmal etmiş. </p>
<p class="calibre1">Yeniden yazmaya başladığında, Agatha'nın İngiltere'ye döndüğünü anlıyoruz." </p>
<p class="calibre1">"İster misin, gerçekten de Mualla Hanım'ı dayın öldürmüş olsun" diye kesiyorum İhsan'ın sözünü. "Agatha da zekâsını kullanıp olayı kanıtlamış, ama dayını sevmeye başladığı için bu gerçeği saklamış..." </p>
<p class="calibre1">"Önce ben de böyle düşündüm" dedi İhsan, sözümü bitirmeme izin vermeyerek. "Ama vazgeçtim. Çünkü Agatha daha sonraki yıllarda Türkiye'ye gelmeyi sürdürmüş. Gelince de mutlaka dayıma uğruyormuş. Dayım günlüğünde yazarın, karısının ölümüyle ilgili yeni sorular sorduğunu yazıyor. Bu da gösteriyor ki Agatha'nın kuşkusu sürüyor." </p>
<p class="calibre1">"Haklısın" dedim, dalgın bir ifadeyle. "Peki, ne zamana kadar sürmüş bu İstanbul ziyaretleri?" </p>
<p class="calibre1">"Sir Max Mallowan'la evleninceye kadar" diye açıkladı İhsan. "Dayım, bunu öğrendiğinde çok üzülmüş." </p>
<p class="calibre1">"Günlükte, Agatha'yla ilişkilerinden bahsetmiyor mu dayın?" </p>
<p class="calibre1">"Aslında o da ilginç. Agatha'nın ilk geldiği yıl, olanları tüm içtenliğiyle kaleme döken dayım, daha sonra bu konuda inanılmaz bir ketumluk gösteriyor. Sadece birlikte yemek yedikleri, gezdikleri yerleri yazıyor. Bir de şu kusursuz cinayet konusunda sohbet ettiklerini belirtiyor. Ne kendi duygularından, ne de </p>
<p class="calibre1">Agatha'nınkilerden hiç bahsetmiyor." </p>
<p class="calibre1">"Peki evlendikten sonra bir daha İstanbul'a gelmemiş mi Agatha?" </p>
<p class="calibre1">"Bir yıl sonra yine gelmiş. Sanırım bir veda ziyareti. Köşkte vedalaşmışlar. Vedalaşırken, Agatha'ya bir anahtar verdiğini yazmış dayım. Cinayet tartışmalarını sona erdirecek açıklamanın, anahtarın açacağı gizli bölmedeki mektupta yazılı olduğunu söylemiş. Ama kendisi ölmeden o mektubu açmayacağına dair yazardan söz almış." </p>
<p class="calibre1">Parçalar bir anda bütünleniyor, heyecanıma engel olamadan soruyorum: </p>
<p class="calibre1">"Ne yani, Agatha'nın kaldığı odada bulunan şu anahtar gerçek miymiş?" </p>
<p class="calibre1">"Seninle görüşme nedenim de bu" diyor İhsan. "Eğer otelde böyle bir anahtar varsa, bu dayımın verdiği anahtar olabilir. Anahtarı alıp mektubu okuyabiliriz." </p>
<p class="calibre1">"Tamam da" diyorum, şaşkınlıkla İhsan'ın yüzüne bakarak, "bunu ben olmadan da yapabilirdin, neden beni çağırdın?" </p>
<p class="calibre1">İhsan'ın dudaklarını mahcup bir gülümseme süslüyor: </p>
<p class="calibre1">"Aslına bakarsan, otel yöneticileriyle görüştüm" diyor. "Anahtarı vermekten yana değiller. Ben de bunun üzerine onlara senden bahsettim. Zaten tanıyorlarmış. İlk kitabının basın toplantısı bu otelde, Agatha Christie Salonu'nda yapılmış. Senin de işin içinde olduğunu, içinde anahtar olayının da geçtiğini, otellerini konu alan bir öykü yazabileceğini söyledim. Bunun üzerine tavırları değişti." </p>
<p class="calibre1">Bunları anlatırken yüzümü inceliyor. Sesimi çıkarmadığımı görünce özür dilercesine kırık dökük bir sesle devam ediyor: </p>
<p class="calibre1">"Biliyorum, önce sana sormam lazımdı. Ama adamlar vermeyiz deyince..." </p>
<p class="calibre1">"İyi yapmışsın" diyorum, dostça eline vurarak. "Bana bunları anlattığın için ayrıca teşekkür de borçluyum sana. Hadi gidip konuşalım şu adamlarla." </p>
<p class="calibre1">Otel müdürü sıcak bir tavırla karşılıyor bizi. Durumu yeniden anlatıyoruz. Sorular soruyor, İhsan </p>
<p class="calibre1">ayrıntılarıyla yanıtlıyor. Ben de, eğer olay düşündüğümüz gibiyse otelleri için iyi bir tanıtım olacağını anlatıyorum. Adam uzatmıyor, anahtarı en geç yarın sabah getirmek koşuluyla bize veriyor. </p>
<p class="calibre1">Otelden çıkar çıkmaz Kabataş'a iniyoruz, oradan deniz otobüsüyle doğru Büyükada'ya. Kâmuran Bey'in </p>
<p class="calibre1">köşkü adanın en eski ahşap yapılarından. Yüzyıllık kestane ağaçlarının, manolyaların serinlettiği geniş </p>
<p class="calibre1">bahçeden geçip, ikinci kattaki çalışma odasına çıkıyoruz. İhsan giderek artan bir telaşla açıyor kasayı. Küçük kasanın içi, rengi sararmış evraklarla dolu. Titreyen ellerle evrakları yana çekip gizli bölmenin kapağını ortaya çıkarırken, ben soluğumu tutarak izliyorum onu. Arkadaşım elleri titreyerek otelden aldığımız anahtarı gizli bölmenin kilidine uydurmaya çalışıyor. İlk deneme başarısız olunca ümitsizliğe kapılıyorum, ama o yılmıyor, yeniden deniyor. Bu defa anahtar kilide oturuyor. Çevirmeden, yüzüme bakarak gülümsüyor. </p>
<p class="calibre1">Sonra çeviriyor, ardı ardına iki kez dönüyor anahtar kilidin içinde. </p>
<p class="calibre1">"Açıyor" diye bağırıyorum kendimi tutamayarak, "demek Agatha'nın anahtarı doğruymuş." </p>
<p class="calibre1">İhsan gizli bölmeyi dışarı çekiyor. Çelik çekmecenin içinde, elli yılı aşkın süredir hapsolan zarf, sanki gerçek kurtarıcılarını bulmuş gibi yüzümüze bakarak açılmayı bekliyor. Onu daha fazla bekletmeyi göze alamayacak kadar heyecanlıyız, frisan zarfı eline alıyor. Laciverdi solmuş bir mürekkeple "Mrs. Agatha Christie" yazıyor zarfın üzerinde. Bir an göz göze geliyoruz, sonra aceleyle açıyor İhsan mektubu: </p>
<p class="calibre1"></p>
<p class="calibre1">Sevgili Agatha, </p>
<p class="calibre1">Sen bu mektubu okurken ben ölmüş olacağım. Umarım yaptıklarım için beni bağışlarsın. Başından beri sen haklıydın. "Kusursuz cinayet" diye bir şey yoktur. Evet, senin de saptadığın gibi o gece Mualla'yı öldürmek niyetindeydim. Heybeliada'ya gitmem, alkole dayanamayan Rauf'la herkesin gözü önünde içip sarhoş </p>
<p class="calibre1">numarası yapmam bu planın birer parçasıydı. Yolda sızan Rauf'u yalıya götürür götürmez yatağına yatırdım. </p>
<p class="calibre1">Hizmetçilere görünmeden, evin önündeki kumsaldan sessizce denize girdim. Yüzerek Büyükada'ya çıktım. O </p>
<p class="calibre1">sabah gizlediğim giysilerimi, karımı öldüreceğim bıçağı alıp köşkün yolunu tuttum. Köşke vardığımda herkes uyuyordu. Evden ayrılmadan önce açık bıraktığım alt kattaki çalışma odamın penceresinden içeriye </p>
<p class="calibre1">süzüldüm. Karımın yatak odasına çıktım. Ama senin bahsettiğin türden kötü bir sürpriz bekliyordu beni: karım yatağında yoktu. Benim evde olmamamı fırsat bilip sevgililerinden birine gitmişti anlaşılan. "Umarım İstanbul'a inmemiştir" diye düşünerek, bahçede, kuytu bir köşeye sinerek beklemeye başladım. Geceyarısına doğru bahçenin kapısı gıcırdayarak açıldı. Nefesimi tutarak kapıya baktım; şükür Tanrı'ya, gelen karımdı. </p>
<p class="calibre1">Kendinden emin adımlarla taş yolda yürüyordu. Bıçağı sağ elimde sımsıkı tutarak sessizce ona yaklaştım. </p>
<p class="calibre1">Bıçağı tam kalbine saplamayı tasarlıyordum. Böylece ilk darbede ölecek, ben de dikkat çekmeden oradan kaçacaktım. Karımla aramızda iki adım mesafe kalmıştı ki karşısına çıktım, bir an göz göze geldik. Onu öldürmenin tam zamanıydı ama ne olduysa oldu bıçağı indiremedim. Olanları anlayamayan karım bir adım geriledi, sonra elimdeki bıçağı görünce, "Aman Allahım!" diyerek olduğu yere yığıldı. Korkuyla eve baktım. </p>
<p class="calibre1">Hayır kimse bizi görmemişti. Karım beni teşhis etmiş olabilirdi, onu mutlaka öldürmem gerekiyordu. Yere çömeldim. Mualla upuzun yatıyordu. Bıçağı kaldırdım, kalbinin üzerine indireceğim ama yapamıyorum. </p>
<p class="calibre1">Gözlerimi kapıyorum, açıyorum, konumumu değiştiriyorum, hayır yapamıyorum. Sonunda karımı </p>
<p class="calibre1">öldüremeyeceğimi anladım. Aklıma başka bir fikir geldi. Karımı uyandıracak, onu hırsız sandığımı </p>
<p class="calibre1">söyleyecektim. Bu düşünceyle usulca sarstım. Ama karım uyanmadı. Elini tutup kaldırmaya çalıştım, </p>
<p class="calibre1">bırakınca olduğu gibi yere düştü. Yine çok içmiş diye söylenerek, onu sarsmayı sürdürdüm; boşa çaba, Mualla kıpırdamıyordu. Neredeyse köşkteki hizmetçilerden yardım isteyecektim ki, bakışlarım Mualla'nın şok içinde donup kalmış gözlerine takıldı. Soluğumu tutarak yaklaştım. Elimi gözünün önünde gezdirdim, kıpırtı yok. Korkuyla sağ bileğini elime alıp nabzına baktım; atmıyordu. Emin olamadım, boynundaki damarı da yokladım. Hayır, o da atmıyordu. Panik içinde olduğum yerde donakaldım. Sonra sakinleştim, </p>
<p class="calibre1">düşündükçe bunun bana Allah'ın bir lütfü olduğunu anladım. Sessizce doğruldum, kanıt bırakmadığımdan emin olmak için etrafıma bakındıktan sonra hızla bahçeden çıktım. </p>
<p class="calibre1">Karım ölmüştü, ölümüne ben neden olmuştum ama bu ustaca tasarlanmış bir cinayetten çok, beceriksiz bir katilin şansı sonucu gerçekleşmişti. Senin konuyla ilgilendiğini sezer sezmez aklıma bu olayı kullanmak geldi. Belki böylece dikkatini üzerime çekebilir, aşkıma karşılık vermeni sağlayabilirdim. Bu yüzden İstanbul'a geldiğin yedi yıl boyunca, kusursuz bir cinayet işlemişim duygusunu vermeye çalıştım sana. </p>
<p class="calibre1">Bunun işe yaramadığını da söyleyemezsin. Ama, ben adam öldürecek cesarete ya da vahşiliğe sahip değilim. </p>
<p class="calibre1">Zekasını yalnızca sevdiği kadını kendine bağlamak için kullanabilecek iflah olmaz bir âşığım sadece. </p>
<p class="calibre1">Yaptıklarım için senden özür diliyorum. Umarım bu yeteneksiz katili, yalancı âşığı bağışlarsın. </p>
<p class="calibre1">Kâmuran Aknil </p>
<p class="calibre1"></p>
<p class="calibre1">Kitap Katili </p>
<p class="calibre1"></p>
<p class="calibre1">Başkomiser Nevzat ile yardımcısı Ali gözlerini dikmiş, pür dikkat beni izliyorlar. Sigara dumanına boğulmuş </p>
<p class="calibre1">bu küçük odaya girdiğimizden beri üçüncü kez uyarıyor Başkomiser Nevzat: </p>
<p class="calibre1">"Cumartesi saat 17.30 ile 19.00 arasında nerede olduğunuzu söylemezseniz, sizi gözaltına almak zorunda kalırız." </p>
<p class="calibre1">"Anlamıyorum" diyorum, şaşkınlıkla, "o eleştirmeni neden öldüreyim ki?" </p>
<p class="calibre1">"Son romanınızı yerin dibine batırmış" diyerek lafa karışıyor Ali. Şık giysileri, ukala davranışlarıyla polisten çok, genç bir brokeri andırıyor. </p>
<p class="calibre1">"Bunun için adam öldürülür mü?" </p>
<p class="calibre1">"Ne diyorsun sen" diyor, "adam yan baktı diye cinayet işleyenler var bu memlekette." </p>
<p class="calibre1">"Ben onlardan değilim." </p>
<p class="calibre1">"Bundan emin olamayız" eliyor Nevzat. </p>
<p class="calibre1">"Üstelik bize yalan söylemişken" diyerek taşı gediğine koyuyor Ali. "Güya cumartesi günü Eskişehir'de imza gününde olacakmışsınız." </p>
<p class="calibre1">"Ben size yalan söylemedim... İmza işi son anda iptal oldu." </p>
<p class="calibre1">"Bize değil ama karınıza söylediniz" diyor Ali, karınız sözcüğünün üstüne basa basa. "Karısına yalan söylemekten çekinmeyen biri kim bilir bize ne masallar anlatır." </p>
<p class="calibre1">Durum sandığımdan ciddi görünüyor. Galiba gerçeği anlatmaktan başka çarem yok: </p>
<p class="calibre1">"Bakın" diyorum alttan alarak, "sizin de başınıza gelmiştir... Evlilik zamanla monotonlaşıyor, insan heyecan arıyor." </p>
<p class="calibre1">Lafın nereye varacağını anlayan Ali kıkırdarken, Başkomiser'in kaşları çatılıyor: </p>
<p class="calibre1">"Lütfen daha açık konuşur musunuz?" diyor. </p>
<p class="calibre1">"Peki..." diyerek açıklıyorum. "Cumartesi günü bir bayan arkadaşımla birlikteydim. Kaktüs Kafe'de buluştuk, Beyoğlu'nda. Öğleden sonra saat beş buçuk sularında." </p>
<p class="calibre1">Ben anlatırken, Ali de önündeki küçük deftere notlar almaya başlıyor. </p>
<p class="calibre1">"Kafede söylediklerini doğrulayacak kimse var mı?" </p>
<p class="calibre1">"Barmen İhsan beni tanır" diyorum. "Ona sorabilirsiniz." </p>
<p class="calibre1">"Peki sonra ne yaptınız?" </p>
<p class="calibre1">"Ortaköy'e indik, bir restoranda yemek yedik, oradan da kızın evine gittik" diyorum. </p>
<p class="calibre1">"Kız kimdi?" </p>
<p class="calibre1">"Adı Nermin, genç bir şair." </p>
<p class="calibre1">"Telefonu var mı?" </p>
<p class="calibre1">Numarayı ezberden söylüyorum. Nevzat, rakamları kaydeden yardımcısına dönüyor: </p>
<p class="calibre1">"Hadi şu Kaktüs Kafe'deki garson ile kızı bir ara." </p>
<p class="calibre1">"Baş üstüne amirim" diyerek kalkıyor Ali. </p>
<p class="calibre1">Yardımcısı çıkmadan Başkomiser yeni bir direktif daha veriyor: </p>
<p class="calibre1">"Çocuklara da sor, kapıcıyı getirmişler mi? Yayınevinin sahibiyle yüzleştireceğiz." </p>
<p class="calibre1">Bir de yayınevi sahibi var! Kim acaba? Yoksa benim yayıncı mı? Ama bu çok saçma! </p>
<p class="calibre1">"Şu yayıncı" diyorum, Ali odadan çıktıktan sonra, "Aytuğ Gökçe mi?" </p>
<p class="calibre1">Nevzat biraz şaşırıyor ama soğukkanlılığını yitirmeden yüzüme bakıyor: </p>
<p class="calibre1">"Nereden biliyorsunuz?" </p>
<p class="calibre1">"Kitabımı eleştirdi diye, beni Süleyman Sami'nin katili yaptığınıza göre yayıncımı haydi haydi suçlu sayarsınız. Aytuğ Abi'yi sorguladınız mı?" </p>
<p class="calibre1">Sorumu yanıtlamak yerine masanın üzerindeki 2000 paketine uzanıyor. Bir sigara çıkarıp dudaklarına </p>
<p class="calibre1">götürecekken gözleri bana takılıyor: </p>
<p class="calibre1">"İçer misiniz?" diyerek uzatıyor. Alıyorum, sigaralarımız bitene kadar pek konuşmuyoruz. Aslında konuyu açmak için bir iki denemede bulunuyorum ama Başkomiser ketum davranıyor. Bu ketumluk, Ali'nin gelip anlattıklarımın garson ve Nermin tarafından doğrulandığını açıklamasına kadar sürüyor. Bu konuşmadan sonra Başkomiser yumuşuyor. Köşeli suratındaki sert çizgiler gevşiyor, bakışlarına babacan bir ifade gelip oturuyor. </p>
<p class="calibre1">"Aytuğ Gökçe'yi iyi tanır mısınız?" diye soruyor. </p>
<p class="calibre1">"Tanırım. Onun suçlu olduğunu mu düşünüyorsunuz?" </p>
<p class="calibre1">"Süleyman Sami'nin eleştirdiği son üç kitap onun yayınevinden çıkmış." </p>
<p class="calibre1">Gülmeye başlıyorum. </p>
<p class="calibre1">"Çok mu komik?" diyor Nevzat. </p>
<p class="calibre1">"Komik" diyorum, "rahmetlinin yerdiği kitaplar, övdüklerinden daha çok satardı." </p>
<p class="calibre1">İki polis şaşkınlıkla birbirlerini süzüyor. Önce Nevzat topluyor kendini: </p>
<p class="calibre1">"Ama" diyor, "yayıncınız cumartesi maktulün evinde tashihçi Salih tarafından görülmüş." </p>
<p class="calibre1">"Ne işi varmış onun, eleştirmenin evinde?" diyorum şaşkınlıkla. </p>
<p class="calibre1">"Süleyman Sami'nin yeni kitabının düzeltmelerini getirmiş. O evdeyken Aytuğ Bey gelmiş. Salih onları baş </p>
<p class="calibre1">başa bırakıp çıkmış." </p>
<p class="calibre1">"Bunda yadırganacak bir şey yok, iyi arkadaşlardı. Hem Salih Bey'in düzeltmelerini yaptığı kitap da bizim yayınevinden çıkacaktı." </p>
<p class="calibre1">Bir süre odada kimse konuşmuyor. Sessizliği Başkomiser bozuyor yine: </p>
<p class="calibre1">"Peki Yakup Kıraç'ı tanır mısın?" </p>
<p class="calibre1">"Arkadaşımdır" diyorum. "Türkiye'nin en iyi öykücülerinden biridir." </p>
<p class="calibre1">"Bu sizin iyi öykücü kaç gündür ortalıkta yok." </p>
<p class="calibre1">"Delidoludur Yakup" diyorum arkadaşımı savunmak için. "Canı isteyince kimseye haber vermeden çeker gider." </p>
<p class="calibre1">"Üç gün önce bir panelde Süleyman Sami'yle birbirlerine girmişler." </p>
<p class="calibre1">"Duydum, tatsız bir olay. Ama Yakup Kıraç kimseyi öldüremez." </p>
<p class="calibre1">"Onu bulunca anlayacağız" diyor Nevzat başını sallayarak. </p>
<p class="calibre1">"Süleyman Sami yazarların arasında pek sevilmezmiş" diyerek, bu defa Ali başlıyor sorguya. "Sen de kızar mıydın ona?" </p>
<p class="calibre1">"Önceleri çok kızardım ama sonra yaptığı eleştirinin çoğu zaman haksız, öfke kaynaklı olduğunu anladım. </p>
<p class="calibre1">Kendini bitiriyordu zavallı." </p>
<p class="calibre1">"Ama birileri senin gibi düşünmüyor olacak ki, defterini dürmüşler herifin" diyor Ali. </p>
<p class="calibre1">"Neden katilin edebiyatçı olduğunu düşünüyorsunuz? Başka biri, bir hırsız olamaz mı?" </p>
<p class="calibre1">"Evden hiçbir şey çalınmamış. Bir de cinayetten sonra katil, önemli edebiyat dergilerini arayarak, eleştirmeni öldürdüğünü haber vermiş. Kendisini bir edebiyat tutkunu olarak tanıtıp, Süleyman Sami'yi de kitap katili, bir edebiyat bezirganı diye tanımlamış. Cinayetin gerekçesi olarak da Süleyman Sami'nin edebiyata zarar vermesini göstermiş." </p>
<p class="calibre1">"İlginç" diyorum, "belki de katil, fanatik bir okurdur. Süleyman Sami, hayran olduğu yazarı eleştirince o da bu cinayeti işlemiştir." </p>
<p class="calibre1">"Haklı olabilirdin ama katili eve Süleyman Sami almış. İnsanlarla arası pek de iyi olmayan eleştirmenin öyle her okuru eve alacağını sanmıyoruz. Katil, eleştirmenin tanıdığı biri olmalı. Cinayet bıçak ya da hançer gibi delici bir aletle işlenmiş. Bunun eleştirmene yirmi beşinci sanat yılında armağan edilen gümüş mektup açacağı olduğunu sanıyoruz. Her zaman masanın üzerinde duran mektup açacağını bulamadık, kanıtı yok etmek isteyen katil almış olmalı." </p>
<p class="calibre1">"Bu telefonlar" diyorum dalgın bir ifadeyle, "hedef şaşırtmak için olamaz mı? Belki katil, cinayeti edebiyatçıların üzerine yıkmak için bu yolu seçmiştir." </p>
<p class="calibre1">"Olabilir ama bu yönde hiçbir kanıt yok elimizde" diyor Nevzat. Sonra kartım uzatarak ekliyor: </p>
<p class="calibre1">"Sizden ricam, bir şey öğrenir ya da duyarsanız bize haber vermeniz." </p>
<p class="calibre1">"Merak etmeyin" diyorum, kalkarken, "bir şey öğrenirsem haber veririm." </p>
<p class="calibre1">Eve gelip karımın sorularım usturuplu yanıtlarla geçiştirdikten sonra çalışma odama kapanıp Süleyman Sami'yi kimin öldürmüş olabileceğini düşünmeye başlıyorum. Katilin yazar olması bana zayıf bir olasılıkmış </p>
<p class="calibre1">gibi geliyor. Yazarların çoğu ister farkında olsunlar ister olmasınlar ölümsüzlük peşindedirler. Ama bu ölümsüzlüğü işlediği cinayetlerle değil, yazdıklarıyla sağlamaya çalışırlar. Bu nedenle, eğer çok aptal biri değilse hiçbir yazarın, ölümsüzlük düşünü bir eleştirmem öldürmeye feda edeceğini sanmıyorum. Peki o zaman kim olabilir bu katil? "Akrabaları" desem, adam zengin değil ki öldüğünde yüklü bir miras bıraksın. </p>
<p class="calibre1">"Kadın, aşk" desem, Süleyman Sami, andropoz sınırını geceli yıllar oluyor. "Politik bir cinayet" desem, bütün o solcu söylemine karşın, etliye sütlüye karışmama konusunda nasıl büyük bir beceriye sahip olduğunu herkes bilir. O halde kim, niçin öldürdü bu adamı? Sanki sorumun yanıtıymış gibi peş peşe çalmaya başlıyor telefon. </p>
<p class="calibre1">"Alo, buyrun?" </p>
<p class="calibre1">"Alo" diyor neşeli bir ses. "Ben Yakup." </p>
<p class="calibre1">"Yakup... Oğlum nerdesin? Polis seni sorup duruyor." </p>
<p class="calibre1">"Eve gelmişler, duydum. Süleyman Sami yüzünden. Ulan ne cenabet herifmiş. Ölüsü bile rahat bırakmıyor bizi." </p>
<p class="calibre1">"Öyle konuşma, ne de olsa edebiyata katkıda bulunmuş bir adam." </p>
<p class="calibre1">"O herif mi? Güldürme adamı... Sen de bir tuhafsın! Herif, hakkında yazmadığını bırakmadı. Neredeyse adamı savunacaksın bana." </p>
<p class="calibre1">"Olan olmuş" diyorum. "Öldü gitti, arkasından konuşmayalım şimdi." </p>
<p class="calibre1">"Niye konuşmayalım? Ölmüş olması onu aklamaz." </p>
<p class="calibre1">"Belki sana kötülüğü dokundu ama..." diyecek oluyorum. </p>
<p class="calibre1">"Bana kötülüğü dokunması önemli değil" diyerek patlıyor. "Asıl kötülüğü edebiyata dokundu. Onu pohpohlayanların yapıtlarını göklere çıkarır, kendisine boyun eğmeyenleri yerin dibine sokmaya çalışırdı. </p>
<p class="calibre1">Böyle eleştirmenlerin olduğu bir ülkede edebiyat gelişir mi? O bir bezirgandı... Kitap katiliydi." </p>
<p class="calibre1">"O sözleri nereden duydun?" diye soruyorum, kuşkuyla. </p>
<p class="calibre1">"Hangi sözleri?" diyor afallayarak. </p>
<p class="calibre1">"O bir bezirgandı, kitap katiliydi, sözlerini." </p>
<p class="calibre1">"Hatırlamıyorum... Gazetede okumuşumdur herhalde." </p>
<p class="calibre1">Kafam karışıyor, Yakup, eleştirmeni öldürmüş olabilir mi? Dayanamayıp soruyorum: </p>
<p class="calibre1">"Neredesin, söyle de gelip alayım." </p>
<p class="calibre1">"Boş ver... İstanbul dışında bir yerdeyim işte." </p>
<p class="calibre1">"Ne zaman ayrıldın İstanbul'dan?" </p>
<p class="calibre1">"Cumartesi gecesi." </p>
<p class="calibre1">Cinayetten sonra diye geçiriyorum aklımdan. </p>
<p class="calibre1">"Orada burada dolaşıp durma" diyorum uyaran bir ses tonuyla. "Yakalayacaklar, başın belaya girecek. Kalk gel, polise teslim ol." </p>
<p class="calibre1">"Gelemem. Burada keyfim yerinde. O herif öldü diye rahatımı bozacak halim yok." </p>
<p class="calibre1">"Anlamıyorsun" diyecek oluyorum. </p>
<p class="calibre1">"Anlıyorum, anlıyorum... Bu kadar muhabbet yeter. Hadi eyvallah" diyerek kapatıyor. </p>
<p class="calibre1">O sırada kapı açılıyor, karım içeri giriyor. </p>
<p class="calibre1">"Söylemeyi unuttum" diyor, elindeki dosyayı bana uzatırken, "tashihçi Salih Bey uğradı. Şu müsveddeleri bıraktı. Düzeltmeleri yapmış, üç sayfalık da bir ek yazmış." </p>
<p class="calibre1">Aklım hâlâ Yakup'ta, bir an karımın neden bahsettiğini anlayamıyorum. Bana uzattığı dosyayı alırken algılıyorum her şeyi. Eski romanımın ikinci baskısı için hazırlık yapıyoruz. Dosyayı açıp içindekileri çıkarıyorum. Sayfalarda kırmızı kalemle işaretlenmiş harfler, cümleler görüyorum. Bunlar iyi, güzel de romanın soruna eklenen "Eleştiri ve Öneriler" başlığı altındaki şu üç sayfa da ne oluyor? </p>
<p class="calibre1">Karım odadan çıkmadan önce, Salih Bey'in bir de ricası olduğunu, düzeltmeleri yaptıktan sonra evine yollamamızı istediğini söylüyor. Tuhaf, hiç böyle istekleri olmazdı, yayınevinden alırdı müsveddeleri. </p>
<p class="calibre1">Karım çıkınca Yakup'un katil olup olamayacağını düşünüyorum bir süre daha. Polisi arasam, hayır bunu Yakup'a yapamam. En iyisi az önceki telefon konuşmasını unutmak. Salih Bey'in düzeltmelerine dönüyorum. </p>
<p class="calibre1">Önce, ne yazmış şu adam diye merak ederek "Eleştiri ve Öneriler"i okumaya başlıyorum. Tipleri daha iyi çizmem için birkaç öneride bulunuyor ki hiç de haksız sayılmaz. Kurguyla ilgili de notlar düşmüş. Üzerinde düşünülmeye değer. Ama beni asıl çarpan notlarının sonuna eklediği, iyi romanın, belirsizliğin bilgeliği üzerinde yükseldiğini anlatan paragraf. Bu paragraf, roman tarihinin özeti gibi, öyle derin, öyle anlam yüklü ki, insanı çok güzel bir şiirin karşısındaymış gibi heyecanlandırıyor. "Bir yerden çalmış olmalı" diye düşünüyorum. Bu varsayımım bile şaşkınlığımı, yazıya duyduğum hayranlığımı azaltmıyor. Onunla </p>
<p class="calibre1">konuşmak istiyorum. Ve Salih Bey'in evine müsveddeleri kendim götürmeye karar veriyorum. </p>
<p class="calibre1">Ertesi gün Yakup Bodrum'da yakalanıyor. Apar topar İstanbul’a getiriliyor. Yakup cinayet saatinde evde yalnız olduğunu söylüyor ama inanmıyorlar ona. Evini arıyorlar, neyse ki mektup açacağım bulamıyorlar. </p>
<p class="calibre1">Ama sorgusu sürüyor. </p>
<p class="calibre1">Süleyman Sami'nin toprağa verileceği gün, ben de Salih'in evine gidiyorum. Kurtuluş'ta eski bir apartmanda oturuyor. Beni görünce, yüzü allak bullak oluyor. Ama sonra toparlıyor: </p>
<p class="calibre1">"Müsveddeleri getirdiniz herhalde" diyor, kendinden emin bir tavırla. "Ben de sizi bekliyordum buyrun." </p>
<p class="calibre1">"Bu adama ne olmuş böyle?" diye düşünmekten kendimi alamıyorum. Duvarları kütüphaneye </p>
<p class="calibre1">dönüştürülmüş genişçe odanın ortasında, ahşap masanın önünde duran eski koltuklardan birini işaret </p>
<p class="calibre1">ederek: </p>
<p class="calibre1">"Buyrun" diyor masaya otururken. "Notlarımı okuma fırsatı buldunuz mu?" </p>
<p class="calibre1">"Evet, okudum" diyorum, onun otoritesini kabul ettiğime kendim de şaşarak. Bu sahneyi daha öncede yaşadığımı anımsıyorum. İlk romanım çıkmazdan önce Süleyman Sami'ye gitmiştim. 'Tıpkı Salih Bey gibi üstenci bir tavırla konuşmuştu benimle. </p>
<p class="calibre1">"Bu romanı çıkarmakta acele etmişsin" diyor, sözünü sakınmadan. "Eksikleri var." </p>
<p class="calibre1">"Ama" diye savunmaya geçecek oluyorum. </p>
<p class="calibre1">"Aması maması yok, siz gençler hep böyle yapıyorsunuz" diyor. "Kitabınız çıksın da nasıl çıkarsa çıksın. Ün, şan peşinde koşuyorsunuz..." </p>
<p class="calibre1">"Adam düpedüz hakaret ediyor bana. Süleyman Sami'yi de geçti" diye düşünüyorum. Ama asıl yanlışı yapan o, artık ben toy bir yazar değilim. </p>
<p class="calibre1">"Kendinize gelin Salih Bey" diye bağırıyorum. "Siz ne biçim konuşuyorsunuz?.." </p>
<p class="calibre1">Adam afallıyor, gözbebeklerindeki sert parıltılar yumuşuyor, bir av köpeğinin ölgün bakışlarına dönüşüyor. </p>
<p class="calibre1">Artık karşımda bildiğimiz o yorgun, ezik Salih Bey var. </p>
<p class="calibre1">"Bakın" diyorum, biraz sesimi alçaltarak, "siz çok iyi bir tashihçisiniz. Ama bu, bana hakaret etme hakkını vermez size." </p>
<p class="calibre1">Orta yaşlı adam koltuğa çekilip, iyice küçülüyor. Ona acımaya başlıyorum. Zavallı ağır ağır deliriyor olmalı. </p>
<p class="calibre1">"Ayrıca" diyerek gönlünü almaya çalışıyorum, "yazdığınız notları da çok iyi bulduğumu belirtmeliyim. Hele o son paragraf... Saptamalarınız için sizi tebrik etmek gerekir." </p>
<p class="calibre1">"O yazıyı ben yazmadım" diyor, utangaç bir tavırla. </p>
<p class="calibre1">"Kim yazdı?" </p>
<p class="calibre1">Gözleri korkuyla odanın giriş kapışma çevriliyor, birinin duymasından çekinirmiş gibi, </p>
<p class="calibre1">"Salih Sami" diye fısıldıyor. </p>
<p class="calibre1">Salih Sami de kim? Karşımdaki adamın soyadı Barem. Salih Sami nereden çıktı? </p>
<p class="calibre1">"Süleyman Sami mi demek istiyorsunuz?" diyorum. </p>
<p class="calibre1">"Hayır o öldü. Artık Salih Sami var" diye açıklıyor. Ürkek gözleri hâlâ odanın kapısında. Ben de kapıya dönüyorum. </p>
<p class="calibre1">"Onu tanımıyorum" diyorum, adamın nereye baktığını anlamaya çalışarak. </p>
<p class="calibre1">"Nasıl tanımazsınız" diye bağırıyor birden. </p>
<p class="calibre1">Şaşkınlıkla ona dönüyorum. Ezikliğini üzerinden atmış, az önceki acımasız tavrıyla konuşuyor. Adamın çıldırdığını anlıyorum. Ama alttan alırsam, Salih Sami'nin canıma okuyacağını da biliyorum. </p>
<p class="calibre1">"Sesini yükseltme..." diye ben de en az onunki kadar güçlü bir sesle bağırıyorum. "Uyduruyorsun. Salih Sami diye biri yok." </p>
<p class="calibre1">Umduğum gibi olmuyor, gözlerindeki öfke yumuşamıyor. </p>
<p class="calibre1">"Cahil" diyor, eliyle arkadaki rafı göstererek. "Bu kitapları kim yazdı sanıyorsun?" </p>
<p class="calibre1">Raflara bakıyorum, Süleyman Sami'nin kitaplarını görüyorum. O anlatmayı sürdürüyor: </p>
<p class="calibre1">"Alttakiler de kitaplaşmamış çalışmalarım. Süleyman Sami kıskandı, basılmalarına izin vermedi." </p>
<p class="calibre1">Şaşkınlık içinde susuyorum. </p>
<p class="calibre1">"Hâlâ inanmıyorsan al şuna bak" diyerek masanın çekmecesini açıyor. Dikkatle bakıyorum, çekmeceden aldığı gümüş mektup açacağını bana uzatıyor. </p>
<p class="calibre1">"Bunu bana yirmi beşinci sanat yılında armağan ettiler" diyor. </p>
<p class="calibre1">Önce korkuyla geriliyorum, bir an kaçmayı düşünüyorum. Sonra kendimi toparlayarak: </p>
<p class="calibre1">"Bakabilir miyim şuna?" deyip ani bir hareketle mektup açacağını kapıyorum. </p>
<p class="calibre1">"Yalan söylüyorsun. Bu senin değil Süleyman Sami'nin." </p>
<p class="calibre1">Yüzünde beliren şaşkınlığı görür görmez, iyice yükseltiyorum sesimi: </p>
<p class="calibre1">"Sen Salih Sami değilsin, sen Salih Barem'sin." </p>
<p class="calibre1">Yeniden tashihçi Salih Bey oluyor karşımdaki adam. Boynunu eğerek, uysal ezik bakışlarla beni süzmeye başlıyor. Ama artık gerilemeye hiç niyetim yok. </p>
<p class="calibre1">"Sen eleştirmen değilsin" diyorum. </p>
<p class="calibre1">"Olabilirdim" diyor titrek bir sesle. "Süleyman Sami engelledi beni. Ona değer verirdim. Her yazdığımı ona götürürdüm. Beğenmez, beni aşağılardı. "Senden olsa olsa tashihçi olur" derdi. </p>
<p class="calibre1">"Mesleğini küçümseme" diyorum, amacım Salih Sami'nin yeniden ortaya çıkmasına engel olmak. </p>
<p class="calibre1">"Tashihçilik de önemli bir iştir." </p>
<p class="calibre1">"Salih Sami öyle demiyor ama." </p>
<p class="calibre1">"Boş ver onu. Yalan söylüyor. Biliyorsun o bir katil. Üstelik suçu da Aytuğ Bey'in üzerine yıkmak istiyor." </p>
<p class="calibre1">"Kötü niyeti yoktu aslında. Süleyman Sami'ye yaptıklarının yanlış olduğunu söylemek istiyordu. Ama tam o sırada Aytuğ Bey geldi. Onun yanında konuşamazdı. Dışarı çıkıp bekledi. Aytuğ Bey gidince yeniden eve girdi. Eleştirmene hatalı olduğunu, insanlara daha özenli davranmasını söyledi. Ama Süleyman Sami bana yaptığı gibi ona da hakaret etti." </p>
<p class="calibre1">Sesinin yükselmeye başladığım hissediyorum. Salih Sami yeniden ortaya çıkmak üzere. </p>
<p class="calibre1">"Onu öldürmeye hakkı yoktu" diyorum sertçe. "Yarın öfkelenip Salih Barem'i de öldürebilir." </p>
<p class="calibre1">Tashihçi yardım dileyen gözlerle bana bakıyor. </p>
<p class="calibre1">"Polisi arayıp onu yakalatalım, tek çare bu" diyorum kesin bir ifadeyle. </p>
<p class="calibre1">"Yapamam" diyor. </p>
<p class="calibre1">"Sen yapamazsan ben yaparım" diyorum. "Telefon nerede?" </p>
<p class="calibre1">Usulca, kitaplığın alt rafındaki siyah telefon ahizesini gösteriyor. </p>
<p class="calibre1">Telefona sarılıp Nevzat'ı arıyorum. Hemen geleceklerini söylüyorlar. İkimiz de susmuş onları beklerken sanki hiçbir şey olmamış gibi, </p>
<p class="calibre1">"Biliyor musun" diyor, "çok tashih vardı romanında." </p>
<p class="calibre1"></p>
<p class="calibre1">Kör Bican'ı Kim Vurdu? </p>
<p class="calibre1"></p>
<p class="calibre1">Gecenin üçünde, telefonun sesiyle uyanıyorum. Uykum pek hafif sayılmaz, epeydir çalıyor olmalı. İki kişilik geniş yatağımda dönerek komodinin üzerindeki telefona uzanıyorum. </p>
<p class="calibre1">"Alo?" </p>
<p class="calibre1">"Alo, Başkomiser Nevzat mı?" diyor sıtma görmemiş bir erkek sesi. </p>
<p class="calibre1">"Evet, sen kimsin?" diye soruyorum, esneyerek. </p>
<p class="calibre1">"Ben Recep, Bican Abi tarafından arıyorum." </p>
<p class="calibre1">Anında açılıyor uykum. Bu, Kör Bican'ın sağ kolu Recep. Kısa bir duraksamadan sonra: </p>
<p class="calibre1">"Ev telefonumu nereden buldun?" diye soruyorum. </p>
<p class="calibre1">"Bican Abi'de varmış" diyor anlamlı bir ses tonuyla. </p>
<p class="calibre1">"Bican komada değil mi?" </p>
<p class="calibre1">"Şükür Allah'a, açtı gözlerini" diyor. Sesinde gurura benzer bir sevinç var. </p>
<p class="calibre1">Yardımcım olacak Ali salağının haberi yok. Güya adamın yattığı odanın kapısında nöbet tutuyor. </p>
<p class="calibre1">"Ne zaman oldu bu?" diye soruyorum, önemsemez görünerek. </p>
<p class="calibre1">"Birkaç saat önce" diye açıklıyor. "Bican Abim seninle konuşmak istiyor." </p>
<p class="calibre1">İlginç! Demek Bican komadan çıkar çıkmaz beni istiyor. Üç gündür kafamı kurcalayan düğüm sonunda </p>
<p class="calibre1">çözülecek... Çözülecek mi? Bu herifler, öyle kolay kolay konuşmazlar... </p>
<p class="calibre1">"Ne anlatacakmış bana gecenin bu saatinde? Yarın sabah konuşuruz" diyerek ne kadar ciddi olduklarını anlamaya çalışıyorum. </p>
<p class="calibre1">"Ne anlatacağını bilmiyorum Başkomiserim, sana söyleyecekmiş" diyor, uysal bir ses tonuyla. "Mutlaka bu gece konuşmalıymışsınız. 'Hayat memat meselesi' dedi Bican Abim." </p>
<p class="calibre1">Biraz düşündükten sonra: </p>
<p class="calibre1">"Peki, yarım saat sonra hastanedeyim" diyorum. </p>
<p class="calibre1">Emektar Renault güçlük çıkarmadan çalışıyor. Anacadde bizim sokak gibi sakin; yine de hızlı gitmiyorum. </p>
<p class="calibre1">Kör Bican'la konuşmadan önce biraz düşünmeliyim. Paketimdeki son sigarayı yerleştiriyorum dudağımın kıyısına. Canım çektiğinden değil, kısa yoldan kafayı toparlamak için. </p>
<p class="calibre1">Her şey üç gün önce, Kör Bican'ın Boğaz'da lüks bir restoranda vurulmasıyla başladı. Olayı duyduğumda aklıma gelen ilk ihtimal, büyük çaplı bir mafya hesaplaşmasıydı. Kör Bican deyip geçmeyin, yeraltı âleminin en önemli, en ilginç şahsiyetlerinden biridir. Delikanlılık raconlarını el üstünde tutan, kendine göre ahlak kuralları olan eski babalara hiç mi hiç benzemez. Ucunda para olduktan sonra eroin ticaretinden tutun da çocuk pazarlamasına kadar akla gelebilecek her türlü pis işe girmekten çekinmez. Yeraltı âleminde herkes ondan korkar, ona bulaşmak istemez. </p>
<p class="calibre1">Sonunda birileri onun da biletini kesmeye karar verdi anlaşılan. Ama başka pis kokular da geliyor burnuma. </p>
<p class="calibre1">Henüz kanıt olmamasına rağmen kimi gazeteler, Kör Bican’ın vurulmasının şu meşhur çeteyle bağlantılı olduğunu yazdı. Her gün ipe sapa gelmez ihbarlar alıyoruz. Bunlar neyse de, istihbarat örgütünün de olayı soruşturduğu haberleri yayılmaz mı ortalığa. Çetenin bu işe bulaşmış olması henüz kesinlik kazanmasa da ben Kör Bican suikastının ardında büyük bir gücün olduğunu düşünüyorum. Bu öyle bir güç ki, Kör Bican’ın en çok güvendiği korumaları, yeraltı âleminin namlı delikanlıları Keskin Nejat ile Kalafat Kenan'ı bile satın alabilecek kadar zengin ve korkutucu. </p>
<p class="calibre1">İki korumayı bizzat ben sorguladım. Nasıl olduğunu anlayamadıklarını, kırmızı BMW'yle gelen bir </p>
<p class="calibre1">delikanlının Bican Abilerini kurşun yağmuruna tuttuğunu anlattılar. Gerektiğinde on kişiyle çatışmaya girecek kadar iyi silah kullanabilen bu iki bitirim, gözlerimin içine baka baka yalan söylüyorlardı. Benden çekinmemelerini anlıyordum ama Kör Bican çetesinin öteki elemanlarından korkmamaları tuhaftı. Bunun açıklaması basitti: Kör Bican'ı vuranlar daha belalı adamlardı. </p>
<p class="calibre1">Emniyet amirimiz de aynı şeyi düşünmüş olacak ki: </p>
<p class="calibre1">"Aman Nevzat oğlum, dikkat et. Bu nazik bir konuya benziyor, iş yukarılara uzanabilir, durup dururken başımıza iş almayalım" diyerek, beni uyarma gereği hissetmişti. </p>
<p class="calibre1">Restorandaki garsonlar da kırmızı BMW'yle gelen bir delikanlıdan söz ettiler. Korumalardan farklı olarak, delikanlının yanında güzel bir kızın olduğunu da eklediler. Kör Bican kızın masasına gitmiş, tartışmışlar, delikanlı da tabancasını çekip, mafya babasını yere sermiş. Bu ifade korumalarınkini doğruluyordu ama suikastın arkasında kimin olduğu sorusuna açıklık getirmiyordu. Ne yazık ki korumalar da, garsonlar da BMW'nin plakasını almamışlardı. Daha ilginci, olay yerinde bir şarjöre yakın kurşun yakılmış olmasına karşın ne bir mermi çekirdeği, ne de bir kovana rastlanmıştı. Bunun anlamı açıktı; birileri "delil kalmasın" </p>
<p class="calibre1">diye tek tek kovanları toplamıştı. Kör Bican'a yakın mesafeden ateş edildiğinden kurşunlar delip geçmiş, adamın gövdesinden de çekirdek çıkmamıştı. Bir tek kırmızı BMW kalıyordu geriye, plakası saptanamamış </p>
<p class="calibre1">olmasına rağmen, üç gündür arabanın sahibini bulmak için uğraşıp duruyorduk. </p>
<p class="calibre1">Aslına bakarsanız beni de ürkütüyordu bu olay. Ya gerçekten de çete filan çıkarsa bu işin altından. Kör Bican'ın da 1980'den sonra yurtdışındaki gizli operasyonlarda kullanıldığı söyleniyordu. </p>
<p class="calibre1">Hastanenin park yerine gelinceye kadar bu düşünceler geçiyor kafamdan. Arabadan çıkarken, karanlığın içinden ince uzun bir gölge yaklaşıyor yanıma. Bizimkilerden biri mi, hayır, bu Recep. Saygıyla ceketini düğmeleyerek: </p>
<p class="calibre1">"Hoş geldiniz Başkomiserim" diyor, "şöyle buyrun." </p>
<p class="calibre1">Hastanenin kapısına yürürken: </p>
<p class="calibre1">"Peki konuşabilecek hali var mı Kör Bican'ın?" diye soruyorum. </p>
</body></html>
