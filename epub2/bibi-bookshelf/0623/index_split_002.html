<?xml version='1.0' encoding='utf-8'?>
<html xmlns="http://www.w3.org/1999/xhtml" lang="">
  <head>
    <title>(Microsoft Word - Ahmet \334mit _ \307\375plak Ayakl\375yd\375 Gece.doc)</title>
    <meta content="pdftohtml 0.36" name="generator"/>
    <meta content="f" name="author"/>
    <meta content="2007-05-22T15:50:10+00:00" name="date"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">"Bican Abi böyle çok varta atlattı" diyor kendinden emin bir tavırla. "Gözünü açtıktan sonra korkma. Seni beni uyutur da sabaha kadar konuşur evvel Allah!" </p>
<p class="calibre1">Kör Bican'ın yattığı oda üçüncü katta. Asansörden indiğimi gören yardımcım Ali ile yanındaki iki polis memuru şaşkınlıkla toparlanıyor. </p>
<p class="calibre1">"Hayrola amirim, bir şey mi oldu?" diye soruyor Ali, uyku sersemi gözlerini yüzüme dikerek. </p>
<p class="calibre1">"Kör Bican komadan çıkmış" diyorum. </p>
<p class="calibre1">"İm... imkânsız..." diye kekeliyor. </p>
<p class="calibre1">"Sen öyle san" diyorum, kızgınlıkla yüzüne bakarak. "Adamı hastaneden kaçırsalar haberimiz olmayacak." </p>
<p class="calibre1">"Ama Başkomiserim" diyecek oluyor. </p>
<p class="calibre1">"Tamam tamam, seninle sonra konuşacağız" diyerek, Bican'ın odasına yürüyorum. </p>
<p class="calibre1">Kör Bican, geniş odanın ortasındaki yatakta koluna bağlanmış serum şişeleriyle yatıyor. İçeri girdiğimizi fark edince başım hafifçe kaldırıyor. Yüzü solgun ve endişeli. Yatağa yaklaşırken, Recep bir iskemle yetiştiriyor. </p>
<p class="calibre1">"Geçmiş olsun" diyorum iskemleye otururken. </p>
<p class="calibre1">"Sağ olasın" diyor. </p>
<p class="calibre1">Üç günlük koma onu epeyce sarsmış. Ona Kör Bican lakabını kazandıran, sağ kaşının ortasından başlayıp çenesine kadar uzanan bıçak yarası sanki daha da derinleşmiş. </p>
<p class="calibre1">"Kusura bakma Başkomiserim..." diyor. "Seni de buraya kadar yorduk." </p>
<p class="calibre1">"Anlatacakların önemli olmalı" diyorum. "Nedir bu iş? Kim vurdu seni?" </p>
<p class="calibre1">Sorumu yanıtlamadan önce gözleriyle Recep'e odadan çıkmasını işaret ediyor. Adamı çıkınca bana dönerek: </p>
<p class="calibre1">"Önce söz vermelisin" diyor, adeta yalvaran bir ses tonuyla. "Bu konuyu kimseye anlatmayacaksın." </p>
<p class="calibre1">"Böyle bir koşulu kabul etmeyeceğimi biliyorsun." </p>
<p class="calibre1">"Anlatacaklarımı kimseye söylemezsen, sana önemli bir tüyo vereceğim" diyerek pazarlık yapmaya başlıyor. </p>
<p class="calibre1">"Belki anlatacağın şey, vereceğin tüyodan daha değerlidir" diyorum kurnazca gülümseyerek. </p>
<p class="calibre1">"Değil" diyor. "Allah şahidim olsun, değil." </p>
<p class="calibre1">"Duymadan bir şey söyleyemem" diyerek, kestirip atıyorum. </p>
<p class="calibre1">Çaresiz gözlerle yüzüme bakarak: </p>
<p class="calibre1">"Olanları öğrenince eminim bana yardım edeceksin." </p>
<p class="calibre1">"Önce anlat" diyorum, böyle belalı bir babayı kıstırmış olmanın verdiği keyfin tadını çıkararak. </p>
<p class="calibre1">"Peki, dinle o zaman" diyerek, başlıyor anlatmaya: "Pazar günü, Boğaz'da, Orfoz Restoran'da oturuyorduk. </p>
<p class="calibre1">Bir ara gözlerim kapıdan giren bir kıza takıldı. Gün ışığım arkasına almıştı, yüzünü göremiyordum ama kız çok iyi tanıdığım birini hatırlatıyordu bana. Yürüyüşü, başım yana eğişi, saçını savuruşu her şeyi ona benziyordu." </p>
<p class="calibre1">"Kime benziyordu?" diye soruyorum merakıma yenilerek. </p>
<p class="calibre1">Kör Bican'ın solgun yüzü kederle gölgeleniyor. </p>
<p class="calibre1">"Şermin'e" diyor, titrek bir sesle, "İlk sevgilim Şermin'e. Sanki onca sene geçmemiş gibi, tazecik, gencecik duruyordu karşımda. Önümden geçene kadar hayran hayran bakıp durdum. Ben kendimi kızın büyüsünden </p>
<p class="calibre1">kurtaramamışken: </p>
<p class="calibre1">'Ne bakıyorsun lan öyle ayı gibi?' diyen bir ses duydum. </p>
<p class="calibre1">Başımı çevirdim ki, uzun boylu, yeniyetme bir oğlan öfkeyle bakıyor. Oğlanı görür görmez, kızın manitası olduğunu anladım. Bizim çocuklar ayağa fırlayıp oğlanı benzetmek üzereydiler ki, durdurarak, çocuğa döndüm: </p>
<p class="calibre1">'Hemen ağzını bozma' dedim, alttan alan bir sesle, 'kızı birine benzettim.' </p>
<p class="calibre1">'Yiyecek gibi bakıyordun ama' diye diklendi. </p>
<p class="calibre1">'Yanlış anladın koçum...' diyerek, yatıştırmaya çalıştım. </p>
<p class="calibre1">'Yanlış anlamadım. Bir daha olmasın' dedi. </p>
<p class="calibre1">Bizim çocuklar çıldırmak üzereydi. Delikanlı uzaklaşırken, Keskin Nejat: </p>
<p class="calibre1">'Abi emret, indireyim şu lavuğu aşağıya,' dedi. </p>
<p class="calibre1">"Boş ver be Nejat' dedim. 'Dişisinin yanında erkek serçeye bile eyvallah çekmek lazım.' </p>
<p class="calibre1">Çocuklar bendeki bu değişikliği anlamadan şaşkın şaşkın yüzüme baktılar. Bu arada delikanlı gidip kızın masasına oturmuştu. Kız, ne konuştuğunu sormuş olacak ki bize ters ters bakarak bir şeyler anlattı. Kızın tatlı bakışları sertleşti, düşmanlıkla doldu. Önemsememeliydim ama yapamadım. Barışmak için garsonla içki gönderdim. Delikanlı ikramımızı geri çevirdi. Bu defa bizim Kalafat Kenan: </p>
<p class="calibre1">'Abi bu dallamanın yaptığı yetti artık, bırak, şu oğlanı halledeyim' dedi. </p>
<p class="calibre1">'Olmaz' dedim. 'Onlar âşık. Âşıklara dokunulmaz. Ben gider konuşurum.' </p>
<p class="calibre1">'Konuştuğuna değmez abi' dedi Nejat. 'Çok canın çektiyse kızı kaldıralım.' </p>
<p class="calibre1">Yapmadığımız iş değildi, ama bana Şermin'i hatırlatan bir kıza buna yapamazdım. </p>
<p class="calibre1">'Bunu duymamış olayım Nejat' dedim. 'Ne zamandan beri siz bana akıl verir oldunuz?' </p>
<p class="calibre1">Çocuklar susup, başlarını öne eğdiler. Ben de kızın masasına yollandım. Onlara yaklaştığımı görünce oğlan yine dik dik baktı yüzüme. Aldırmadan çöktüm masalarına: </p>
<p class="calibre1">'Bak arkadaş' dedim, bütün samimiyetimle, 'benim kötü bir niyetim yok...' </p>
<p class="calibre1">'Ulan, sen kim oluyorsun da izin almadan benim masama oturuyorsun?..' diyerek kesmez mi sözümü. </p>
<p class="calibre1">'Delikanlı adamsın, ulan diye konuşma' diyerek uyardım. </p>
<p class="calibre1">'Ha siktir lan, delikanlılığı senden mi öğrenecem' diye bağırınca, dayanamayıp suratına bir tokat indirdim. </p>
<p class="calibre1">Tokatı yiyince sandalyeden yere düştü. Yere düşer düşmez de ceketinin altından silahını çekip ateş etmeye başladı. Bu toy oğlanda silah bulunacağını nereden bilirdim? Kendimi masanın arkasına attım ama geç kalmıştım, oğlan vurmuştu beni. Bizim Nejat ile Kenan ilk şaşkınlıklarını atar atmaz, silahları fora edip yetiştiler. O ara gözlerim kıza takıldı, zavallıcık sandalyesine büzülmüş, korkuyla olanları izliyordu. Oğlanı delik deşik etmek üzere olan bizim çocukları durdurdum. Tükenmekte olan son gücümü de kullanıp: </p>
<p class="calibre1">'Bırakın, gitsinler' dedim. </p>
<p class="calibre1">'Nasıl bırakırız Abi!' dedi Nejat öfkeden çılgına dönmüş gözlerle bana bakarak. 'Herif seni vurdu.' </p>
<p class="calibre1">'Bırakın' dedim, emredercesine, 'onlar âşık. Onlara dokunmayın.' Sonra kıza dönerek ekledim: </p>
<p class="calibre1">'Sevgilini al da git...' </p>
<p class="calibre1">Kızın gözlerindeki korku, sevince dönüştü; hemen toparlandı, hâlâ yerde yatan oğlanı elinden tutarak sürükleyip götürdü. Bizim çocuklara olanları kimseye anlatmamalarını, boş kovanları, duvara saplanan çekirdekleri toplamalarını söyledim. Onlar üzüntü ve şaşkınlık içinde başlarını sallayarak dediklerimi yaparlarken kendimi kaybetmişim..." </p>
<p class="calibre1">Derinden bir iç geçirerek sözlerine son noktayı koyuyor Kör Bican. </p>
<p class="calibre1">"İşte hepsi bu Başkomiserim." </p>
<p class="calibre1">"Güzel hikâye" diyorum inanmamış gözlerle süzerek, "neden senaryo yazmıyorsun?" </p>
<p class="calibre1">Gözlerinde masum bir ifade beliriyor. </p>
<p class="calibre1">"İnan ki doğru" diyor. "İstersen beni vuran çocukla da yüzleştiririm seni." </p>
<p class="calibre1">"Nasıl!" diye söyleniyorum... "Çocuğun kim olduğunu biliyor musun?" </p>
<p class="calibre1">"Biliyorum, döviz zenginlerinden Hilmi Kaya'nın oğlu. Bizimkiler oğlanı bulup olanları anlatmaması için gözünü korkuttular. Zaten benim kim olduğumu öğrendikten sonra kaçacak yer arıyormuş zavallı. Babası defalarca özür dilemiş bizimkilerden." </p>
<p class="calibre1">Kör Bican'ı tanımasam, yeraltı âleminin en çirkef, en iğrenç adamlarından biri olduğunu bilmesem, tamam diyeceğim. Ama benim bildiğim Kör Bican bunu yapacak adam değil. Fakat öyle de içten anlatıyor ki, üstelik tanığı da var... Duraksamamdan hâlâ ona inanmadığımı çıkartarak: </p>
<p class="calibre1">"Vallah olay tamı tamına anlattığım gibi oldu" diyor. Sesinde az önceki içtenliği buluyorum, "istersen kızla da konuşabilirsin." </p>
<p class="calibre1">"Diyelim ki doğru söylüyorsun, ama niye yaptın bunu?" diye soruyorum merakla. </p>
<p class="calibre1">"Şermin yüzünden" diyor iç geçirerek. "İlk aşkım, ilk göz ağrım, ilk cinayetim Şermin yüzünden." </p>
<p class="calibre1">"Sevdiğin kızı, Şermin'i de mi öldürdün?" </p>
<p class="calibre1">"Dur, bilir bilmez suçlama hemen" diyor. </p>
<p class="calibre1">İlk kez öfkelendiğini görüyorum. </p>
<p class="calibre1">"Bir dinle ondan sonra karar ver. İlkokuldan beri seviyordum Şermin'i. O da beni sevdiğini söylüyordu. Sözlü gibiydik, askerliğimi yapar yapmaz evlenecektik. Derken bizim mahalleye bir araba galerisi açıldı. Galeri sahibi cenabet herifin biri. Bir de uzun boylu, yavşak bir oğlu var. Selamsız sabahsız dolaşır dururdu mahallede. Bunla kalsa yine iyi. Bir gün Şermin geldi yanıma. 'Bu herif bana asılıyor' demez mi? O zaman bu işlerle ilgimiz yok ama sapına kadar delikanlıyız. Kızı evine bıraktığım gibi gittim lavuğun yanına. </p>
<p class="calibre1">'Ulan' dedim, 'bir daha benim kıza asılırsan, alırım façanı aşağıya.' </p>
<p class="calibre1">Tınmadı dallama, efelenmeye kalktı. Ben de yerleştirdim kafayı suratının ortasına. Ağzından burnundan nasıl kan geliyor. Kavgayı gören babası da araba levyesini kapıp üstüme gelmez mi? Herif bir tane yerleştirdi omzumuza. Sendeledim ama düşmedim. Herifin de suratına çaktım bir tane. Şöyle bir sallandı, çekip aldım levyeyi elinden. Öfkeyle indirdim kel kafasına. Olduğu yere çöktü adam. Baba oğlu kan içinde bırakıp tüydüm. Ama akşama kalmadan polis enseledi bizi. İki ay içeri attılar. Dışarı çıktığımda büyük bir kahpelik bekliyordu beni. Bizim Şermin genç lavukla pişirmişti işi. Kestim bir gün kızın yolunu: </p>
<p class="calibre1">'Ne yaptın, nasıl oldu bu iş Şermin?' diye sordum. </p>
<p class="calibre1">Utandı, sıkıldı. </p>
<p class="calibre1">'Kusura bakma Bican' dedi. 'Ona âşık oldum.' </p>
<p class="calibre1">'Âşık oldum' dediği adam da tipsizin Allah'ı. Fasulye sırığı gibi bir boy var, hepsi o. 'Sen oğlana değil, parasına âşık oldun kızım' diyecektim, dilimin ucuna kadar geldi, diyemedim. </p>
<p class="calibre1">'Beni istemeyen birini ben de istemem' diyerek bırakıp gittim. Ama sen, bir de bana sor; nasıl gücüme gidiyor, nasıl içim yanıyor anlatamam. Neyse uzatmayalım, içimiz yanıyor ama yapacak bir şey de yok. O </p>
<p class="calibre1">zamanlar daha toyuz, dünyanın nasıl puşt, nasıl adi bir yer olduğunun farkında değiliz. Bağrımıza taş bastık, babamızın bakkal dükkânında işimize gücümüze bakmaya devam ettik. Bir ikindi vakti dükkânın önünde </p>
<p class="calibre1">iskemlede otururken, Şermin ile o uzun boylu lavuk çıktı sokağın altından. Tam önümden geçerlerken </p>
<p class="calibre1">gözlerim gayri ihtiyarî onlara kaydı. Lavuk fark edince: </p>
<p class="calibre1">'Ne bakıyorsun lan?' demez mi! </p>
<p class="calibre1">Ben sesimi çıkarmadım yine. Ama herifin içinde yediği dayağın acısı var ya, efelenmeyi sürdürdü. Efelensin, yine bir şey diyeceğim yoktu ama Şermin de küçümseyen gözlerle bana bakarak: </p>
<p class="calibre1">'Bırak şunu, hadi gidelim' demez mi! </p>
<p class="calibre1">İşte o zaman kan beynime sıçradı, altımdaki iskemleyi kaptığım gibi indirdim herifin kafasına. Ama tam isabet ettiremedim. Lavuk fırladığı gibi yandaki kasaba girdi. Az sonra da elinde kocaman bir bıçakla çıktı. </p>
<p class="calibre1">Kaçsam kaçarım ama Şermin'in önünde kaçmayı kendime yediremedim. İlk darbeyi savuşturduk, fakat </p>
<p class="calibre1">ayağım kayınca, herif çizdi suratımızı. Sağ gözüm kanla yıkanıyor ama herifin elini yakalamayı başardım. </p>
<p class="calibre1">Kıvırıp aldım bıçağı elinden, başladım lavuğu süslemeye, neresi gelirse saplıyorum. O arada Şermin de 'Katil, katil... Nişanlımı öldürüyor...' diyerek, çantasıyla bana vurmaya başlayınca, öfkeyle dönüp ona da saplamaya başladım. Kendime geldiğimde Şermin'in donmuş gözlerini gördüm yalnızca..." </p>
<p class="calibre1">Sustu Kör Bican. Sanki o anı yeniden yaşıyor. </p>
<p class="calibre1">"İşte böyle" diyerek serum bağlı eliyle yüzündeki yara izini göstermeye çalışıyor sonra. "Bu yara o günlerden kalma. O günden sonra bu dünyanın ne boktan bir yer olduğunu anladım. Yüreğimi kararttım, silahıma </p>
<p class="calibre1">sarıldım. İşte ayaktayım. Ama ne yaparsam yapayım, her gece gözlerimi kapadığımda Şermin'in acı içindeki yüzünü görmekten kurtaramadım kendimi. İşte bu yüzden öldürmedim o çocuğu." </p>
<p class="calibre1">Kör Bican'ın anlattıkları beni sarsmıştı ama belli etmemeye çalışıyorum. O sözlerini sürdürüyor: </p>
<p class="calibre1">"Sana bunları neden anlattığıma gelince. Nasıl olsa kırmızı BMW'yi bulacak, olayı öğrenecektin. Sen öğrenmeden benden duy, 'Kör Bican'ı toy bir oğlan vurdu' diye ite köpeğe rezil etme bizi diye anlattım bunları." </p>
<p class="calibre1">"İyi de bir sürü tanık var" diyecek oluyorum. </p>
<p class="calibre1">"Sen onları bana bırak Başkomiserim. Önemli olan sensin" diyerek kapatıyor ağzımı. </p>
<p class="calibre1">"Peki millete ne söyleyeceğiz?" </p>
<p class="calibre1">"İşin içinde uranyum kaçakçılığı olduğunu, beni Rus mafyasının vurduğunu söyle. Ben de ifademde Ruslardan bahsederim." </p>
<p class="calibre1">"Olabilir" diyorum, henüz ikna olmadığımı belirtmek için, "ama önce şu vereceğin tüyoyu duyalım." </p>
<p class="calibre1">Bir ay önce Bursa-Yalova yolunda öldürülen Musevî işadamını kimlerin, niçin vurduğunu anlatmaya </p>
<p class="calibre1">başlayan Kör Bican'ın yaralı, solgun yüzünde mutluluğa benzer bir ifade belirir gibi oluyor. </p>
<p class="calibre1"></p>
<p class="calibre1">Savcıyı Öldürmek! </p>
<p class="calibre1"></p>
<p class="calibre1">Mevsim sonbahar ama sıcaklar sürüyor. Yapış yapış bir nem bırakmıyor yakamı. Soluk almakta zorluk </p>
<p class="calibre1">çekiyorum. "İstanbul'dan uzaklaşmalıyım" diye düşünüyorum. Altınoluk'ta her yaz gittiğim motelin terası geliyor gözlerimin önüne. Akşam üzerileri hanımellerinin iyice baygınlaşan kokularını duyar gibi oluyorum; biraz beyazpeynir, bir dilim kavunla yudumladığım buzlu rakının tadı damağımı yakıyor. Ben böyle düşte de olsa yavaş yavaş kafayı bulurken, Başkomiser Cevat heyecanla düşüyor masama: </p>
<p class="calibre1">"Salim Öztürk ölmüş." </p>
<p class="calibre1">"Ne!.. Şu ünlü savcı mı?" diyerek toparlanıyorum. </p>
<p class="calibre1">"Ta kendisi." </p>
<p class="calibre1">"Cinayet mi?" </p>
<p class="calibre1">"Gidip bakarsan anlayacağız." </p>
<p class="calibre1">"Bakarım bakmasına da, Siyasî Şube'dekiler pek hoşlanmayacak bu işten." </p>
<p class="calibre1">"İster hoşlansın, ister hoşlanmasınlar" diye kestirip atıyor amirim. "Bu şehirdeki cinayetler bizim görev alanımıza girer." </p>
<p class="calibre1">Çaresiz ayaklanıyorum. Merdivenlerden inene kadar ayrıntılar üzerine konuşup duruyor Başkomiser Cevat. </p>
<p class="calibre1">Savcının sokağında resmî plakalı bir polis minibüsü duruyor. Evin kapısında iki beyaz Renault var. Siyasî Şube çoktan damlamış. </p>
<p class="calibre1">Uzun bir holden geçerek ulaşıyorum evin salonuna. Siyasî Şube'nin acar komiseri Sadi'den önce kuşların cıvıltıları karşılıyor beni. Bir evin salonundan çok kuşçu dükkânına benziyor burası. Süslü kafeslerde, rengârenk, yirmiye yakın kuş neşeyle ötüşüyor. Sanki ölü evi değil düğün yeri. "Savcı Bey, gözü gibi baktığı bu kuşların vefasızlığını görseydi kahırlanır, hatta kendini kaybedip bunların kafasını birer birer koparırdı" </p>
<p class="calibre1">diye sakın aklınıza getirmeyin, iflah olmaz bir kuş tutkunu olarak ben, böyle olmayacağını size garanti ederim. Öyle karşılıksız bir sevdadır ki bu, servetinizin tümünü yeseler bile kuşlara kızamazsınız. </p>
<p class="calibre1">Kuş sesleri arasında geniş salonu yarılamışken, Komiser Sadi kesiyor yolumu: </p>
<p class="calibre1">"Burada ne arıyorsun?" </p>
<p class="calibre1">"Taziyeye geldim" diyorum. "Babalan öldü ya, zavallı kuşları teselli etmek gerek." </p>
<p class="calibre1">"Şakanın sırası değil" diyor ciddi bir suratla. "Ortada bir ölü var." </p>
<p class="calibre1">"Nerede?" diyerek Sadi'nin omzundan arkaya bir göz atıyorum ve rahmetli savcımızı, renkli bir örtüyle kaplı divanın üzerinde yatarken görüyorum. </p>
<p class="calibre1">"İşte oradaymış" diyorum, ama Komiser Sadi iri bedeniyle hemen kapatıyor önümü. </p>
<p class="calibre1">"Raporumda senin yüzünü mü tarif edeyim?" diyerek gözlerinin içine bakıyorum Sadi'nin... "Benim için hava hoş. Başkomiserim'e ayrıntılarıyla anlatırım seni. Böylece, sınıf arkadaşı olan emniyet müdürümüzle içerken konu sıkıntısı çekmekten kurtulmuş olurlar." </p>
<p class="calibre1">Küfredercesine bakıyor yüzüme. </p>
<p class="calibre1">"Elini hiçbir şeye sürmeyeceksin" diyor. "Anladın mı? Şöyle bir bakacaksın. Sonra da çekip gideceksin." </p>
<p class="calibre1">Partiyi kazanmış olmanın keyfiyle: </p>
<p class="calibre1">"Anlaştık" diyerek uzaklaşıyorum. </p>
<p class="calibre1">Savcı Bey uzanıp kaldığı divanda pozunu hiç bozmadan öylece duruyor. Ağzı orta boyda bir elmayı içine alacak kadar açılmış, dizlerini karnına çekmiş, sol eli aşağıda, işaretparmağı yerdeki beyaz halıya değdi değecek. Yüzüne bakıyorum, yara bere yok. Eğilip yerdeki halıyı incelerken, birinin başucumda dikildiğini fark ediyorum. Başımı kaldırınca bizim Şişko Raif'i görüyorum. </p>
<p class="calibre1">"Vay Raif, ne haber?" </p>
<p class="calibre1">"İyidir" diyor Raif, komiserine bir göz attıktan sonra. Benimle samimi görünmekten çekiniyor. Doğrularak, sigara paketimi uzatıyorum: </p>
<p class="calibre1">"Yaksana." </p>
<p class="calibre1">"Sağ ol, bıraktım" diyor. </p>
<p class="calibre1">Ben bir tane yakıyorum. </p>
<p class="calibre1">"Ne işin var burada?" </p>
<p class="calibre1">Gözleri hâlâ Sadi'de. Ben de dönüp bakıyorum. Şansım yolunda, polislerden biri Sadi'yi dışarı çağırıyor. </p>
<p class="calibre1">"Korumasıydım" diyor Raif rahatlayarak, "cesedi ben buldum." </p>
<p class="calibre1">"Onu, en son ne zaman gördün?" diye soruyorum. </p>
<p class="calibre1">"Dün akşam" diyor kesin bir ifadeyle. </p>
<p class="calibre1">"Konuğu var mıydı?" </p>
<p class="calibre1">"Yoktu. Geleni gideni pek olmazdı." </p>
<p class="calibre1">"Yemeğini filan kim yapardı?" </p>
<p class="calibre1">"Hatçe Bacı..." diyor. Ne düşündüğümü anlamış gibi ekliyor: </p>
<p class="calibre1">"O kadından kimseye zarar gelmez. Bence kalp krizi." </p>
<p class="calibre1">"Çok kesin konuşuyorsun!" </p>
<p class="calibre1">"Kalp hastasıydı" diyor. </p>
<p class="calibre1">Yüzündeki derin kaygının farkına ilk o zaman varıyorum. Bu olaydan sorumlu tutulmaktan korkuyor. </p>
<p class="calibre1">"Haklısın, doğal bir ölüme benziyor" diyorum. "Yine de otopsi yapılması gerek." </p>
<p class="calibre1">"Herhalde yaparlar" diyor Raif. </p>
<p class="calibre1">Sigaramdan bir soluk daha alacakken ucunda uzayan külleri fark ediyorum. Bakmıyorum, ilerdeki masada duran siyah renkli cam küllüğü görüyorum. Yaklaşıyorum. Külleri dökerken kahverengi sumen dikkatimi çekiyor. Sumenin kapağını kaldırınca açık bir zarf görüyorum, yaranda bir de mektup var: "Gönderen: Zahir Kirmanoğlu / PK 303 Sirkeci-İst." Ortalarda savcının adı, adresi yazılı. Sonra mektuba bir göz atıyorum: </p>
<p class="calibre1">"Sayın Salim Öztürk" diye başlıyor. "Afrika papağanına meraklı bir bey olduğunuzu basından öğrendim. </p>
<p class="calibre1">Bende bir çift Afrika papağanı (Psittacus erithacus) var. Yakında bir çift yavruları olacak. Yavruların parası bol görgüsüzlerin elinde soysuzlaşmasına gönlüm razı olmuyor. Aralarında sizin de bulunduğunuz elli kuş </p>
<p class="calibre1">meraklısına mektup yazarak, yavrulara isim bulmalarını istedim. En iyi ismi bulan kişiye yavruları ücretsiz vereceğim. İlgileniyorsanız kuşlar için bulduğunuz isimleri 'PK 303 Sirkeci/İstanbul' adresine göndermenizi rica ederim. Zahir Kirmanoğlu. </p>
<p class="calibre1">Not: 1) Sizi külfete sokmamak için, yollayacağınız mektubun posta pulunu da zarfın içine koyuyorum. 2) Kuşları kazanamazsanız bile kimin kazandığını ve kuşlara önerilen isimleri size bildireceğim." </p>
<p class="calibre1">Al İşte, benim gibi bir kuş meraklısı daha... Savcı Bey isimleri yazıp gönderdi mi acaba? Bir de kazanıyor mu? </p>
<p class="calibre1">Şu adresi yazıp durumu anlatsam. Neden olmasın. Kuşsever biri olarak bu benim görevim. Hem iki isim de ben yazarım. Ne zamandır bir çift Afrika papağanım olsun istiyordum. Not defterime adresi yazarken </p>
<p class="calibre1">Sadi'nin sesi duyuluyor: </p>
<p class="calibre1">"Ne yapıyorsun orada?" </p>
<p class="calibre1">"Rapor için not alıyorum" diyerek, defteri cebime atıyorum. </p>
<p class="calibre1">Sadi kuşkuyla izliyor hareketlerimi. Aldırmadan mutfağa giriyorum, banyoya göz atıyorum. Her şey normal görünüyor. Yeniden salona dönüyorum. Cesedin başında dikilen Sadi'ye yaklaşıp: </p>
<p class="calibre1">"Benim işim tamam" diyorum, "ama cesedin otopsiye ihtiyacı var." </p>
<p class="calibre1">"Fikrini kendine sakla" diyor. </p>
<p class="calibre1">"Sen bilirsin" diyorum ayrılırken. </p>
<p class="calibre1">Akşamüzeri geliyorum merkeze. Başkomiser Cevat ortalıkta yok. Oturup, temkinli bir rapor yazıyorum. </p>
<p class="calibre1">Durumu kısaca özetledikten sonra mutlaka otopsi yapılması gerektiğini belirtiyorum. Sonra Afrika </p>
<p class="calibre1">papağanının sahibi olan Zahir Kirmanoğlu'na bir mektup döşeniyorum. Olanları anlatıp, yarışmaya katılmak istediğimi söyleyerek, iki kuş ismi de ben öneriyorum. </p>
<p class="calibre1">Bir saat sonra geliyor Başkomiser Cevat. Raporu uzatıyorum. Okuyor. Hoşuna gidiyor. Hayatından memnun görünüyor. İzin istemenin tam sırası: </p>
<p class="calibre1">"Başkomiserim" diyorum, "biliyorsunuz ben bu yıl izin yapmadım." </p>
<p class="calibre1">"Eee" diyor sertçe bakarak, </p>
<p class="calibre1">"E'si izin istiyorum." </p>
<p class="calibre1">"Ya savcı!" diyecek oluyor. </p>
<p class="calibre1">"Adam eceliyle gitmiş, cinayet olsa bile Siyasî Şube bize bırakmaz. Hem burada benden başka dedektif yok mu?" </p>
<p class="calibre1">Gevrek gevrek gülüyor Başkomiser Cevat: </p>
<p class="calibre1">"Kaç gün gideceksin?" </p>
<p class="calibre1">"Hepi topu on gün." </p>
<p class="calibre1">"Peki, yarından itibaren izinlisin." </p>
<p class="calibre1">"Tamam" diyorum ve belki düşüncesini değiştirir diye hemen ayrılıyorum yanından. </p>
<p class="calibre1">Eve gelir gelmez valizlerimi topluyorum, vaktin geç olmasına aldırmadan çıkıyorum yola. Altınoluk'taki motele doğru topukluyorum arabayı. Geceyarısı varıyorum otele. Ertesi günün öğle vaktine kadar uyuyorum. </p>
<p class="calibre1">Uyanınca nefis bir kahvaltı yapıyorum. Bir ara gözlerim gazetelere takılıyor. Savcının ölümü birinci sayfadan verilmiş. Otopsi sonuçları henüz yok. </p>
<p class="calibre1">O gün denizin tadını çıkarıyorum. Motelin önünde üstsüz güneşlenen Fransız kızlarını seyrediyorum. Ve akşamüzeri, özlemiyle yanıp kavrulduğum rakıma kavuşuyorum. </p>
<p class="calibre1">Ertesi gün biraz daha geç kalkıyorum. Kahvaltı için aşağı indiğimde benim gibi geç kalmış bir müşterinin gazetesine takılıyor gözlerim. Beş sütün üstüne manşetten şu haber haykırıyor: </p>
<p class="calibre1">"Ünlü savcı zehirlenmiş!" </p>
<p class="calibre1">Adamın elinden gazeteyi kaparcasına alıyorum. Öfkeyle yüzüme bakıyor, ona aldırmadan haberi okuyorum. </p>
<p class="calibre1">Otopsi sonucunda savcının arsenikle zehirlendiği belirlenmiş. İçişleri bakanı, "Katilleri bulacağız" diye kükrüyor. Savcının mahkûm ettiği örgüt üyeleri ve yakınları gözaltına alınıp sorgulanmaya başlanmış bile. </p>
<p class="calibre1">"Eyvah" diyorum kendi kendime, "başkomiser beni çağıracak..." Korktuğum gibi olmuyor. Ne başkomiser ne de başka biri beni arıyor. Ben de savcının davasını gazetelerden takip ediyorum. Bir sürü insan gözaltına alınıyor, açıklamalar yapılıyor ama katil bulunamıyor. </p>
<p class="calibre1">On gün sonra iyice dinlenmiş bir halde giriyorum merkezin kapısından, herkes gıptayla bakıyor bana. </p>
<p class="calibre1">Başkomiser Cevat intikam almak istercesine, Etiler'de işlenen bir cinayeti çözmekle görevlendiriyor beni. </p>
<p class="calibre1">Adamın teki, karısının âşığım vurmuş, olaya kaza süsü vermeye çalışıyor. Delilleri topluyoruz, tanıklarla konuşuyoruz. Ne yapsak boşuna biliyorum, herif pahalı avukatlarla yırtacak işten. Yine de bırakmıyoruz işin peşini. </p>
<p class="calibre1">İstanbul'a geldikten iki hafta sonra bir akşam eve dönerken boş posta kutusunu görünce aklıma Afrika papağanları geliyor. Mektubuma karşılık almadığımı fark ediyorum. Oysa adamın mektubunda yarışmaya </p>
<p class="calibre1">katılan kazanmasa bile, kuşları alacak kişinin kimliğinin ve kuşlara bulduğu isimlerin açıklanacağı yazıyordu. </p>
<p class="calibre1">"Yoksa birisi savcıyla dalga mı geçti" diye düşünüyorum. Ve olayı unutuyorum. Bu arada bizim Etiler cinayetinin ön sorguları bitiyor. Davayı savcılığa gönderiyoruz. Ama savcı cinayetinde hâlâ bir ilerleme yok. </p>
<p class="calibre1">Ha bire örgüt üyeleri tutuklanıyor, sorgulanıyor. Savcı Bey de o kadar çok insanı cezalandırtmış ki, içlerinden katili bulup çıkarmak hiç de kolay bir iş değil. </p>
<p class="calibre1">Boş günlerimden birinde evde oturmuş sakin sakin gazetemi okurken arka sayfada Afrika papağanlarının çiftleşmesini anlatan yazı dikkatimi çekiyor ve tabiî bizim mektup aklıma geliyor. "Bu adama ulaşmanın bir yolu olmalı" diye düşünüyorum. Ne yaptı, kime verdi kuşları acaba? Onu bulabileceğim tek adres Sirkeci Postanesi. </p>
<p class="calibre1">Ertesi gün uğruyorum postaneye. Posta kutularına bakan görevliye kimliğimi gösterip, 303 No'lu kutuyu kiralayan Zahir Kirmanoğlu'nun adresini soruyorum. Görevli, bir önündeki deftere bir bana bakıyor, çekinir gibi bir hali var. </p>
<p class="calibre1">"Merak etme kimseye söylemem" diyorum, olanca sevimliliğimi takınarak. "Devlet memurları birbirlerine yardımcı olmalı." </p>
<p class="calibre1">Sonunda defteri önüme uzatıyor. Adamın adının karşısında Fatih'te bir evin adresi yer alıyor. Hemen yola düşüyorum. Ama Fatih'te ne öyle bir mahalle ne de o adı taşıyan bir sokak var. </p>
<p class="calibre1">Postaneye dönüyorum. Görevli beni yeniden karşısında görünce tedirgin oluyor. </p>
<p class="calibre1">"Adres sahteymiş" diyorum. </p>
<p class="calibre1">"Ben sahte olduğunu nereden bileyim?" diyor kendisini suçladığımı sanarak. </p>
<p class="calibre1">"Yoo, beni yanlış anladınız. Sizi suçlamıyorum. Yalnızca o adamı görüp görmediğinizi soracaktım." </p>
<p class="calibre1">"Mutlaka görmüşümdür ama o kadar çok insanla karşılaşıyoruz ki, onu hatırlamam mümkün değil." </p>
<p class="calibre1">"Şu kutuya bir göz atabilir miyiz?" diye soruyorum. </p>
<p class="calibre1">"Yapamam" diyor. "Müdürden izin almanız gerek." </p>
<p class="calibre1">"Müdürü rahatsız etmeyelim. Yalnızca bakacağım, hiçbir şey almayacağım." </p>
<p class="calibre1">Ciddi ciddi korkuyor adam. </p>
<p class="calibre1">"Çok önemli bir cinayet davası" diye üsteliyorum. "Emniyete işin düşerse ben de sana yardım ederim." </p>
<p class="calibre1">"Peki" diyor sonunda, "gel benimle." </p>
<p class="calibre1">Posta kutularının bulunduğu bölüme geçiyoruz. Gelen mektuplar kutulara buradan konuyor. 303 No'lu </p>
<p class="calibre1">kutuyu bulmak zor olmuyor. Görevli arka kapağı açıyor. Kutuda iki mektup var. Alıp bir göz atıyor. </p>
<p class="calibre1">"Ooo, bunlar postaya verileli neredeyse bir ay olmuş." </p>
<p class="calibre1">Aceleyle alıyorum elinden mektupları. Kargacık burgacık el yazımı hemen tanıyorum. Öbür zarfın üzerinde ise güzel bir el yazısıyla savcının adı ve adresi yer alıyor. </p>
<p class="calibre1">"Vay canına, demek bizden başka kimse mektup göndermemiş!" </p>
<p class="calibre1">"Sahte bir adres, alınmamış mektuplar. Bütün bunların savcının ölümüyle bir ilgisi olmalı" diye düşünüyorum. Görevli bön bön suratıma bakıyor. </p>
<p class="calibre1">"Bu mektupları alabilir miyim?" diyerek şansımı denemek istiyorum ama sökmüyor. </p>
<p class="calibre1">"Olmaz. Savcılık izni gerekli." </p>
<p class="calibre1">Haklı. Çaresiz ayrılıyorum yanından. Doğru merkeze gidip olanı biteni Başkomiser Cevat'a anlatıyorum. </p>
<p class="calibre1">Benim mektup yazmama bozulur gibi oluyor, ama sonra bu işin savcının zehirlenmesi olayıyla ilgili </p>
<p class="calibre1">olduğunu, Siyasî Şube'yi atlatıp davayı bizim çözebileceğimizi öğrenince yumuşuyor. </p>
<p class="calibre1">"O mektupta ne bulmayı umuyorsun?" </p>
<p class="calibre1">"Bilmiyorum" diyorum. "Belki bir şifre ya da gizli bir mesaj..." </p>
<p class="calibre1">"Peki" diyor, "izin alacağım. Umarım kepaze olmayız." </p>
<p class="calibre1">İzin çıkar çıkmaz savcının mektubunu alıp merkeze geliyorum. Başkomiser Cevat'la birlikte okuyoruz: </p>
<p class="calibre1"></p>
<p class="calibre1">"Sayın Zahir Kirmanoğlu, </p>
<p class="calibre1">Öncelikle çabanızı takdir ettiğimi belirtmeme izin verin. Sizin gibi kuşseverler olduğu müddetçe bu memleket ayakta kalmaya devam edecektir. Naçizane isim önerilerim, Aykuş ile Gökkuş'tur. Kazandığımı müjdeleyen haberinizi heyecanla bekliyorum. </p>
<p class="calibre1">Saygılarımla, </p>
<p class="calibre1">Emekli Savcı Salim Öztürk" </p>
<p class="calibre1"></p>
<p class="calibre1">Başkomiser Cevat öfkeyle yüzüme bakarak: </p>
<p class="calibre1">"Hani şifre?" diyor. </p>
<p class="calibre1">"Bilmiyorum" diyorum mektubu elimde çevirerek. "Bilemiyorum." </p>
<p class="calibre1">"1. Şube'dekiler duysa nasıl gülerlerdi halimize. Hemen mektubu yeni bir zarfa koy ve aldığın posta kutusuna at. Belki alıcısı çıkar gelir. Daha fazla rezil olmayalım." </p>
<p class="calibre1">Yenilmiş bir halde masama dönüyorum. Çekmeceden bir zarf çıkarıyorum. Mektubu içine koyuyorum. </p>
<p class="calibre1">Çekmecelerin birinde posta pulu da olacaktı. En alttakinde buluyorum. Pul yalamayı da hiç sevmem. Islak bir sünger arıyorum. Hiç kimsede yok. Herkes dalga geçiyor. "Pul olayı tarihe karıştı. Artık posta makineleri var" diye. Birden jeton düşüyor. Savcıya gelen mektuptaki notu hatırlıyorum: </p>
<p class="calibre1">"Sizi herhangi bir külfete sokmamak için pulu da yolluyorum." </p>
<p class="calibre1">Hızla odama dönüyorum. Savcının mektubuna bakıyorum. Pulun üzerinde bir kuş resmi var, altında da </p>
<p class="calibre1">"Manyas Kuş Cenneti" yazıyor. Mektubu kaptığım gibi Adlî Tıp'taki Remzi'nin yanında alıyorum soluğu: </p>
<p class="calibre1">"Şu pulu incele" diyorum. </p>
<p class="calibre1">"Çıkıyordum" diyor. </p>
<p class="calibre1">"Çok önemli." </p>
<p class="calibre1">Küfrederek önlüğünü giyiyor. İki saat sonra, pulun arkasına arsenik sürüldüğü kanıtlanıyor. </p>
<p class="calibre1">"Tamam" diyor Komiser Cevat. "Cinayetin nasıl işlendiğini çözdük. Ama katil kim?" </p>
<p class="calibre1">"Bence terör örgütlerinin işi değil bu." </p>
<p class="calibre1">"Neden?" diye soruyor. </p>
<p class="calibre1">"Öyle olsaydı çoktan ilan etmişlerdi." </p>
<p class="calibre1">"İyi de, soruma hâlâ cevap vermedin. Katil kim?" </p>
<p class="calibre1">"Savcının canını yaktığı biri. Bulmak için dava dosyalarına bakacağız." </p>
<p class="calibre1">"Siyasî Şube bunu günlerdir yapıyor." </p>
<p class="calibre1">"Onlar çöplükte topluiğne bulmaya çalışıyorlar. Oysa biz arsenikten anlayan, kuşlardan hoşlanan birini arayacağız." </p>
<p class="calibre1">Tam bir hafta sürüyor savcının açtığı davalara bakmak. Bir hafta, günde beş saat uykuyla yetinmek zorunda kalıyorum. Ama adamımızı bulamıyorum. Son dosyanın da kapağını kapadıktan sonra tam ümitsizliğe </p>
<p class="calibre1">kapılmak üzereyken, aklıma başka bir olasılık geliyor. Ya davayı açan savcı değil de katilse! Yeniden dalıyorum mahkeme arşivinin karanlık koridorlarına. Sonunda aradığım dosyayı buluyorum. </p>
<p class="calibre1">On beş yıl önce Kerim Lokman adında bir eczacı dava açmış savcıya. Konu ne biliyor musunuz: Afrika </p>
<p class="calibre1">papağanları. Kerim Bey'in dava dosyasında adresi de yazılı. Zengin biri olmalı, adres Yeniköy'de bir yalı. </p>
<p class="calibre1">Yalıda uzun boylu, kumral bir genç kız karşılıyor beni. Yüzündeki güzelliği gölgeleyen bir kederle ne istediğimi soruyor. </p>
<p class="calibre1">Kerim Bey'le görüşmek istediğimi söylüyorum. Genç kızın gözleri doluyor: </p>
<p class="calibre1">"Babam çok hasta, sizinle görüşmesi imkânsız." </p>
<p class="calibre1">"Üzüldüm" diyorum. "Ama onunla görüşmeliyim. Çok önemli." </p>
<p class="calibre1">Kızın beni terslemesini bekliyorum, yapmıyor, beni tepeden tırnağa süzerek: </p>
<p class="calibre1">"Yoksa siz polis misiniz?" diyor. </p>
<p class="calibre1">"Evet" diyorum. </p>
<p class="calibre1">"Konu da Afrika papağanları..." diye tahminde bulunuyor. </p>
<p class="calibre1">"Evet ama nasıl bildiniz?" </p>
<p class="calibre1">"Babam söyledi" diyor. "Sizi onunla görüştüreceğim. Tek ricam onu fazla yormamanız. Şöyle buyrun." </p>
<p class="calibre1">Birlikte uzun bir koridordan geçerek, deniz gören bir yatak odasına giriyoruz. Kocaman yatakta, zayıf bir adam hareketsizce yatıyor. Kız adamın yanına yaklaşıyor, kulağına fısıldayarak bir şeyler söylüyor. Adamın kıpırdadığını görüyorum. Kız ona yardım ediyor. Adam yatakta doğruluyor. Gözlerini kısarak bana bakıyor. </p>
<p class="calibre1">Kız eliyle işaret ederek yaklaşmamı istiyor. Yaklaşıyorum, adama elimi uzatıyorum. Ama adamcağızın elimi sıkacak hali yok. </p>
<p class="calibre1">Yatağın yanındaki koltuğa oturmamı söylüyor ancak benim duyabileceğim kadar kısık bir sesle. "Demek bizim Kerim Bey ölüm döşeğindeymiş" diye düşünerek koltuğa ilişiyorum. </p>
<p class="calibre1">Yaşlı adamın göğsü körük gibi inip kalkıyor ama sanki soluk alamıyormuş gibi ağzını yan yarıya açarak geniş </p>
<p class="calibre1">pencerenin dışındaki bahçeye bakıyor. </p>
<p class="calibre1">"Pencereyi açayım mı baba?" diye soruyor genç kız. </p>
<p class="calibre1">"İstemem" diyerek başını sallıyor. "Rica etsem beyefendiyle bizi yalnız bırakır mısın?" </p>
<p class="calibre1">Kızcağız hiç alınganlık belirtisi göstermeden çıkıyor odadan. </p>
<p class="calibre1">Kerim Bey derin derin soluklandıktan sonra: </p>
<p class="calibre1">"Sonunda beni buldunuz" diyor. Bunu söylerken kül rengine dönüşen yeşil gözlerinde çocuksu bir parıltı yanıp sönüyor. Sanki bir an acılarından kurtuluyor, bir an hasta olduğunu unutuyor. </p>
<p class="calibre1">"Adınızı bilmiyorum" diye sürdürüyor aynı kısık sesle. "Ama bunun önemi yok zaten. Beni bulduğunuza göre oldukça zeki biri olmalısınız..." </p>
<p class="calibre1">Sözleri ani bir öksürük nöbetiyle kesiliyor. Başucundaki komodinin üzerindeki sürahiden bir bardak su doldurup uzatıyorum ona. Bir yudum alıp, bardağı bana uzatıyor. </p>
<p class="calibre1">"Fazla zamanım yok. Sözü uzatmayacağım" diyerek yeniden başlıyor anlatmaya: </p>
<p class="calibre1">"Evet, Savcı Salim Öztürk'ü ben öldürdüm. Savcıyla davamız on beş yıl öncesine dayanır. O yıllarda Londra'dan ülkeye kesin dönüş yapıyordum. Yanımda çok sevdiğim iki Afrika papağanım vardı. Girişte </p>
<p class="calibre1">zorluk çıkarıp papağanlarımı sokmadılar. Devlet dairelerinde çok tanıdığım var. "Nasıl olsa birilerini araya sokar alırım" diyerek kuşları gümrükte bırakmaya razı oldum. Bir hafta sonra da gerekli kişileri bulup kuşlarımı almaya gittim. Ama kuşlar yoktu. Sonradan öğrendiğimize göre, tamamıyla keyfî bir tutumla komiserin biri kuşları Savcı Bey'e hediye etmiş. Bunun üzerine savcıyı aradım. Durumu anlattım. Kuşların yumurtadan çıktıkları andan beri benimle birlikte olduklarını, onları çocuklarım gibi sevdiğimi belirttim. </p>
<p class="calibre1">Gerekirse kendisine başka bir çift papağan bulabileceğimi bile söyledim. Ama savcı telefonu yüzüme kapadı. </p>
<p class="calibre1">Ben de ona dava açtım. Ama Savcı Bey etkili oldu ve davayı kaybettim. Bu kadar büyük bir haksızlıkla ilk kez karşılaşıyordum. Daha sonra savcının kuşlarıma bakamadığını, bir yıl içinde ikisinin de öldüğünü öğrendim. </p>
<p class="calibre1">Aslında savcıyı öldürmeyi o günlerde düşündüm. Fakat korktum. Ailem, itibarım vardı. Ama adamdan nefret etmeyi sürdürdüm. Sık sık olaylarda adı geçtiği için de hiç aklımdan çıkmıyordu. Geçen yıl kan kanseri olduğumu öğrendim. Şoku atlatır atlatmaz ilk aklıma gelen şey savcıyı öldürmek oldu. Doktorlar yaklaşık bir yıl ömür biçmişlerdi bana. Planımı ona göre yaptım. Artık beni tespit etmeniz oldukça zordu. Ama bunu başaran insana gerçeği seve seve açıklayacaktım. Ayrıca eğer kuşları seven biriyse ona bir çift Afrika papağanı hediye etmeyi de düşündüm." </p>
<p class="calibre1">Yaşlı adamın gözlerinde yine o çocuksu parıltı beliriyor: </p>
<p class="calibre1">"Kuşlarla aranız nasıl?" diye soruyor. </p>
<p class="calibre1">"Uğruna cinayet işleyecek kadar olmasa bile çok severim" diyorum. </p>
<p class="calibre1">"O halde size bir çift Afrika papağanı hediye edebilirim." </p>
<p class="calibre1">"Memnun olurum" diyorum. </p>
<p class="calibre1">Gülümsemeye çalışıyor ama başaramıyor. Gözlerini yüzüme dikerek, </p>
<p class="calibre1">"Beni tutuklanmayacaksınız herhalde" diyor. </p>
<p class="calibre1">"Sanmıyorum" diyorum, kalkmaya hazırlanırken. "Bu boşuna çaba olur." </p>
<p class="calibre1"></p>
<p class="calibre1">Çalınan Ceset </p>
<p class="calibre1"></p>
<p class="calibre1">Kuzguncuk'ta eski yalının girişindeki akasya ağacının altında durup etrafa göz atıyorum. Bakışlarım, sonbahar sabahım güzelleştiren iri güllerin, ağırbaşlı kasımpatıların, uyuklayan akşamsefalarının üzerinde üzüntüyle geziniyor. Yıllar öncesinden kalma bir görüntü beliriyor gözlerimin önünde: rahmetli Latife Teyze hafifçe kamburlaşmış belinin ağrılarına aldırmadan çiçeklerin üzerine eğilmiş, kurumuş yaprakları </p>
<p class="calibre1">koparıyor, toprağı tazeliyor. Derinden bir iç geçirerek kapıya yürüyorum. </p>
<p class="calibre1">Kapıyı İdil açıyor. Dudaklarında içten bir gülümseme var ama yüzü hâlâ gölgeli. </p>
<p class="calibre1">"Hoş geldin Nevzat Amca" diyerek içeri buyur ediyor beni. Ön taraftaki terasa geçene kadar bir şey konuşmuyoruz. Terasta kahvaltı masası her zamanki yerine kurulmuş. Az mı kahvaltı ettim bu evde. Beni gören Memduh ile eşi Nermin saygıyla ayağa kalkıp elimi sıkıyorlar. Denize bakan bir iskemleye </p>
<p class="calibre1">yerleşiyorum. </p>
<p class="calibre1">"Kahvaltı için özel bir şey ister misin Nevzat Abi?" diye soruyor Memduh kibarca. </p>
<p class="calibre1">"Karnım tok" diyorum, "ama sade bir kahveye hayır demem." </p>
<p class="calibre1">Hizmetçi benim kahve için mutfağa yollanırken: </p>
<p class="calibre1">"Seni de buraya kadar yorduk, kusura bakma Nevzat Amca" diyor İdil, ezik bir tavırla. </p>
<p class="calibre1">"Bak böyle konuşursan bozuşuruz" diyorum, gözlerimi sakin sakin akan mavi sulardan alarak. "Eee anlatın bakalım. Nedir sizi üzüntüye boğan iş?" </p>
<p class="calibre1">"Annemin cesedi çalındı" diyor Memduh, damdan düşercesine. </p>
<p class="calibre1">"Ne?.." diyorum şaşkınlıkla. "Ne zaman?" </p>
<p class="calibre1">"Ne zaman olduğunu bilmiyoruz" diyerek İdil giriyor lafa. "Dün öğleden sonra farkına vardık. </p>
<p class="calibre1">Duymuşsundur, babam çok sevdiği annesine projesini benim çizdiğim bir mezar yaptırmak istiyordu. Onun bu teklifini seve seve kabul ettim. Birkaç gündür bir ustayla çalışıyoruz. Dün usta aradı. 'Ölünüz çalınmış' </p>
<p class="calibre1">dedi. Ölçü almak için mezara gitmiş. Mezarın yeniden kazıldığından kuşkulanmış. Durumu mezarlıktaki yetkililere bildirmiş. Mezarı açmışlar ve cesedin olmadığını görmüşler. Önce inanmadım ustanın </p>
<p class="calibre1">söylediklerine, atlayıp mezarlığa gittim. Mezar gerçekten de boştu. Babaannemin ölüsü çalınmıştı..." </p>
<p class="calibre1">İdil anlatmakta zorlanıyor, gözlerinin dolduğunu görüyorum. </p>
<p class="calibre1">"İdil bana telefon etti" diyerek Memduh başlıyor anlatmaya. "Ben de Mezarlıklar Müdürlüğü'nü aradım. </p>
<p class="calibre1">Önce atlatmaya kalktılar; onları mahkemeye vereceğimi söyleyince özür dilediler. Bu tür olayların olduğunu, önüne geçemediklerini söylediler. Ne yapacağımızı bilemedik. Amerika'yı, Sezai Abim'i aradım. O da çok üzüldü. 'Keşke cenazeden sonra birkaç gün daha Türkiye'de kalsaydım' diye yazıklandı. İkili görüşmeler olmasa uçağa atlayıp gelecek ama bilirsin devlet işleri... Sonra seni aramamı söyledi..." </p>
<p class="calibre1">"Merak etmeyin" diyorum, yatıştırmak için, "onları bulacağız." </p>
<p class="calibre1">"Anlayamadığım" diyor Nermin Hanım, "bir ölüyü neden çalarlar ki?" </p>
<p class="calibre1">"Kadavra olarak hastanelere satmak için" diyorum. </p>
<p class="calibre1">"Aman Allahım" diyor kadıncağız. </p>
<p class="calibre1">"Merak etmeyin" diyorum, "buna izin vermeyeceğiz." </p>
<p class="calibre1">Sonra cep telefonumu çıkarıp yardımcım Ali'nin numarasını çeviriyorum. </p>
<p class="calibre1">"Alo" diyor Ali. "Amirim siz misiniz?" </p>
<p class="calibre1">"Evet benim. Şimdi iyi dinle. Eyüp Mezarlığı'ndan bir ceset çalınmış. Civardaki hastanelere git. Yeni gelen kadavra var mı, kim kadavra getiriyor, bir soruştur. Merkezde buluşuruz." </p>
<p class="calibre1">Köşkten İdil uğurluyor beni. Kapıdan çıkarken tanıdık bir yüz beliriyor karşımda. Emektar dadı Hasibe Hanım. Ama nedense gözlerindeki parıltılar hiç de dostça değil. </p>
<p class="calibre1">"Bununla birlikte mi işlediniz cinayeti?" diye soruyor İdil'e, başıyla beni göstererek. </p>
<p class="calibre1">İdil'in yüzü kıpkırmızı oluyor. </p>
<p class="calibre1">"O ne biçim söz Hasibe Dadı. Nevzat Amca'yı tanımadın mı?" </p>
<p class="calibre1">Yaşlı kadın duraksıyor, gözlerini yüzüme dikerek, hatırlamaya çalışıyor. </p>
<p class="calibre1">"Ben Nevzat, Sezai'nin arkadaşı. Hani senin gül reçellerine musallat olan Nevzat." </p>
<p class="calibre1">Bakışları yumuşuyor: </p>
<p class="calibre1">"Ah Nevzat Bey oğlum siz misiniz? Kusura bakmayın, sizi onlardan biri sandım." </p>
<p class="calibre1">"Onlar da kim?" </p>
<p class="calibre1">Kötü gözlerle İdil'i süzdükten sonra, kolumdan tutarak bir köşeye çekiyor beni: </p>
<p class="calibre1">"Gel sana söyleyeceklerim var." </p>
<p class="calibre1">Biraz yaşlı kadını kıramadığımdan ama daha çok merakımdan peşi sıra yürüyorum. Utanç, kaygı karışımı gözlerle beni izleyen İdil'e, "her şey yolunda" gibilerden işaretler yapıyorum. O da boynunu bükerek durumu kabullendiğini gösteriyor. </p>
<p class="calibre1">"Bu kıza dikkat et" diyor, başıyla İdil'i göstererek. "O bir katil." </p>
<p class="calibre1">"Anlayamadım" diyorum. "Yani İdil'in cinayet işlediğini mi söylüyorsun?" </p>
<p class="calibre1">"Evet, aynen öyle" diyor, derin çizgilere boğulmuş yüzünde öfkeyle parlayan gözlerini yüzüme dikerek. "İdil babaannesini, Latife Hanım'ı öldürdü." </p>
<p class="calibre1">"Bakın Hasibe Hanım, bu çok ciddi bir iddia. Bundan emin misin?" </p>
<p class="calibre1">"Eminim. Latife Hanını iki gece önce rüyamda söyledi bana." </p>
<p class="calibre1">Kendimi tutamayarak gülmeye başlıyorum: </p>
<p class="calibre1">"İlahi Hasibe Hanım, hiç rüyanızda söylediler diye bir insan katil olmakla suçlanır mı?" </p>
<p class="calibre1">"Rüya gerçek çıkarsa suçlanır" diyerek anlatmaya başlıyor: </p>
<p class="calibre1">"Rüyamda Latife Hanım'ın mezarının basındaydım. Birden mezar açıldı, Latife Hanım kefenini sıyırıp, dışarı çıktı. </p>
<p class="calibre1">'Sen ölüsün, o mezardan çıkamazsın' dedim. </p>
<p class="calibre1">Her zaman yaptığı gibi elimi tuttu: </p>
<p class="calibre1">'Ölü olduğumu biliyorum Hasibeciğim' dedi. 'Ama katilim yakalanmadan ben bu mezarda rahat yatamam.' </p>
<p class="calibre1">'Katil kim?' diye sordum. </p>
<p class="calibre1">'Torunum İdil' dedi. 'O yakalanmadan, bu mezar bana haram.' </p>
<p class="calibre1">Kan ter içinde uyandım uykudan. Bir gün sonra da Latife Hanım'ın mezarının boş olduğu haberi geldi." </p>
<p class="calibre1">"Rastlantı" diyorum. </p>
<p class="calibre1">"Peki, o gece Latife Hanım'a sütünü İdil'in götürmesi de mi rastlantı?" </p>
<p class="calibre1">"Neden götürmesin? Babaannesini çok severdi." </p>
<p class="calibre1">"Her zaman ben götürürdüm. Üstelik Latife Hanım o gece öldü." </p>
<p class="calibre1">"Yapmayın!" diyorum. "İdil neden öldürsün babaannesini?" </p>
<p class="calibre1">"Çünkü Latife Hanım horluyordu" diye saçmalamaya başlıyor. </p>
<p class="calibre1">"İdil horlamadan rahatsız olurdu. Bu yüzden..." </p>
<p class="calibre1">Zavallı kadın aklını kaçırmış diye düşünürken, o birden konuşmasını keserek koridorun sonuna bakıyor... </p>
<p class="calibre1">Ben de bakınca Memduh'u görüyorum. Yaşlı kadın telaşlanıyor: </p>
<p class="calibre1">"Bu kız çok tehlikeli, onu tutuklayın. Yoksa beni de öldürecek" diyerek uzaklaşıyor. </p>
<p class="calibre1">"Umarım seni rahatsız etmemiştir" diyor, İdil'le birlikte yanıma gelen Memduh. "Çok yaşlandı. Annemin ölümünden sonra iyice bunadı." </p>
<p class="calibre1">"Sana ne söyledi?" diye atılıyor İdil, meraklı gözlerini yüzüme dikerek. </p>
<p class="calibre1">"Latife Teyze'yi senin öldürdüğünü" diyorum, inanmadığımı gösteren alaycı bir sesle. </p>
<p class="calibre1">"Onu bir hastaneye ya da huzurevine yatırmalıyız" diyor İdil, öfkeyle amcasına dönerek. </p>
<p class="calibre1">"Haklısın" diyor Memduh düşünceli bir tavırla. "Onu evden uzaklaştırmalıyız." </p>
<p class="calibre1">Merkeze öğle üzeri varıyorum. Ali erken gelmiş. Beni görür görmez raporu veriyor: </p>
<p class="calibre1">"Bütün hastanelere baktım. Bir haftadır yeni kadavra gelmemiş amirim. En son gittiğim hastanenin başhekimine onlara kadavra satan kişileri nasıl bulacağımı sordum. Bulamazsın dedi. Adamlar ceset </p>
<p class="calibre1">getirecekleri zaman telefon ediyorlarmış. Birkaç saat içinde de malı teslim ederek, paralarını alıp tüyüyorlarmış. Ama başhekim, adamların yakında gelebileceklerini söyledi. Adamlar telefon edince bizi haberdar edecek..." </p>
<p class="calibre1">"Yani bekleyeceğiz." </p>
<p class="calibre1">"Başka çaremiz yok..." diyor Ali. "Ama aklım kurcalayan bir şey var." </p>
<p class="calibre1">"Çıkar bakalım dilinin altındaki baklayı" diyorum. </p>
<p class="calibre1">"Konuştuğum başhekim, daha çok kimsesiz ölüleri getirdiklerini söyledi. Varlıklı bir kadının cesedini çalmaya cesaret etmeleri zormuş... Bu işin altında başka bir iş olmasın?" </p>
<p class="calibre1">"Şantaj mı?" diye mırıldanıyorum. "Cesede karşılık para mı isteyecekler?" </p>
<p class="calibre1">"Sanmıyorum" diyor. "Öyle olsaydı, şimdiye çoktan ararlardı aileyi... Siz daha iyi bilirsiniz ama Latife Hanım'ın ölümü bir cinayet olmasın. Otopsi yapılmasını istemeyen biri..." </p>
<p class="calibre1">Hasibe Hanım'ın söyledikleri geliyor aklıma ama hemen kovuyorum bu düşünceleri. </p>
<p class="calibre1">"Saçma. Latife Teyze'yi niye öldürsünler ki?" </p>
<p class="calibre1">"Kim bilir. Belki miras. Kadın varlıklı." </p>
<p class="calibre1">"Sanmıyorum" diye tekrarlıyorum ama içime bir kurt düşmesini de engelleyemiyorum. </p>
<p class="calibre1">Akşamüzeri Sezai ile ortak dostumuz olan aile avukatı Nesim'e uğruyorum. "Vasiyet var mı?" diye soruyorum. Olmadığını söylüyor. Latife Teyze'nin tüm mirası Sezai ile Memduh arasında bölüşülecekmiş. Bu bilgi, Ali'nin kuşkularının yersiz olduğunu gösteriyor. İçim rahatlamış olarak ayrılıyorum Nesim'den. Artık yapılacak tek şey mezar hırsızlarının ortaya çıkmasını beklemek. </p>
<p class="calibre1">Allahtan fazla bekletmiyorlar bizi. Ertesi gün akşama doğru başhekim arıyor. Bu gece adamların bir teslimat yapacaklarını söylüyor. "Şansımız varsa yapacakları teslimat Latife Teyze'nin cesedidir" diye düşünüyorum. </p>
<p class="calibre1">Bir saat sonra İdil arıyor. Bir gelişme olup olmadığını soruyor. Mezar farelerini tespit ettiğimizi, bu gece enseleyeceğimizi anlatıyorum. Seviniyor. </p>
<p class="calibre1">Hava kararmadan hastanede tertibat alıyoruz. Bir doktor gömleği giyerek bizzat ben yönetiyorum </p>
<p class="calibre1">operasyonu. Mezar fareleri saat on birde, eski bir minibüsle arka kapıdan giriyorlar hastaneye. Minibüste iki kişi olduğunu bildiriyor telsizle Ali. Minibüs morgun önünde durur durmaz kıskıvrak ele geçiriyoruz herifleri. Hemen minibüse atlıyorum. Arkada mavi naylona sarılmış bir ceset var. Umutla açıyorum kalın naylonu. Ama ne yazık ki içindeki ölü Latife Teyze değil, yüzünün yarısı parçalanmış genç bir delikanlı. Yine de yitirmiyorum umudumu. Ne de olsa mezar farelerini ele geçirdik. Ama onları gören başhekim: </p>
<p class="calibre1">"Bizimle irtibatı kuran kişi yok bunların arasında" diyor. "Asıl onu yakalamalıydınız." </p>
<p class="calibre1">"Onu da ele geçiririz" diyorum. "Ne de olsa ipin ucunu yakaladık bir kere." </p>
<p class="calibre1">Merkezde hemen sorguya alıyoruz herifleri. İkisinin de dosyalan kabarık; adam yaralamak, hırsızlık, ne ararsanız var. Önce inkâr etmeye kalkıyorlar. Ama biraz sıkıştırınca bülbül gibi şakıyorlar. Elebaşılarının Durdu adında eski bir mezar kazıcısı olduğunu, Zeytinburnu'nda ikamet ettiğini söylüyorlar. Onlara Latife Teyze'nin cesedini soruyorum. "Bir şey bilmiyoruz" diyorlar, ama genç olanının heyecanlandığını fark ediyorum. </p>
<p class="calibre1">"Bu işi sen yapmışsın" diyorum, şansımı deneyerek. "Mezarlıktaki bekçi görmüş." </p>
<p class="calibre1">"Valla ben yapmadım Abi" diyor. "Ben o akşam hasta anamın yanındaydım." </p>
<p class="calibre1">"Kim yaptı peki?" </p>
<p class="calibre1">Duraksıyor çocuk. Bu durumu Ali de fark etmiş: </p>
<p class="calibre1">"Söylemezsen, iş senin üzerine kalır" diye üsteliyor, gözlerinin içine bakarak. </p>
<p class="calibre1">"Kimin yaptığını bilmiyorum" diyor, korkuyla. "Ama Durdu Abi'nin, bir ölü çalmaktan söz ettiğini duydum. </p>
<p class="calibre1">'Kıyak iş' diyordu, 'bir mezar açacağım, dünyanın parasını kazanacağım."' </p>
<p class="calibre1">"Latife Hanım’ın mezarını mı açacakmış?" </p>
<p class="calibre1">"Kadın adı geçmedi. Ama açılacak mezar Eyüp'teymiş, onu duydum." </p>
<p class="calibre1">"Latife Hanım’ın mezarı da Eyüp'teydi" diye mırıldanıyorum. </p>
<p class="calibre1">"Ben size söylemiştim amirim..." dercesine bakıyor Ali yüzüme. Haklı ama yine de canımı sıkıyor bakışları. </p>
<p class="calibre1">Üstelik işin aslını öğrenmek için önce Durdu'yu yakalamamız gerek. </p>
<p class="calibre1">O akşam basıyoruz Zeytinburnu'ndaki evi ama Durdu yok. Babası Hayri'yi buluyoruz. Dut gibi sarhoş. </p>
<p class="calibre1">Komşuları onu ayık görmediklerini söylüyorlar. Bir zamanlar ölü yıkayıcısıymış. Karısı onu bir marangoz için genç yaşta terk edince oğluyla baş başa kalmış. O da teselliyi alkolde bulmuş. Çocuk da mezar </p>
<p class="calibre1">soyguncusu olmuş çıkmış. Oğlunu soruyoruz. Eve gelmediğini söylüyor. Sivil bir ekip bırakıp ayrılıyoruz Zeytinburnu'ndan. </p>
<p class="calibre1">Gece yatakta dönüp duruyorum. Durdu'yu kim kiralamış olabilir? Hasibe Hanım’ın söyledikleri geliyor aklıma. Kadın bunamış, onu ne kadar ciddiye alabilirim ki? Üstelik İdil neden babaannesini öldürsün? Gerçi Sezai, kızının işlerinin yolunda olmadığını söylemişti. Bu yüzden iki ay önce yalıya taşınmış. Bir mimarlık şirketi kurmak için de babasından yüklüce bir para istemiş. Ama bir devlet memurunda o kadar para ne gezer? Babaanneden kalacak miras işini görürdü. Ama İdil bunun için cinayet işler mi? </p>
<p class="calibre1">Sabah, Ali'nin şok haberiyle uyanıyorum: </p>
<p class="calibre1">"Durdu ölü bulundu amirim." </p>
<p class="calibre1">"Nerede?" diye soruyorum. </p>
<p class="calibre1">"Bağcılar'da patika bir yolda. Görgü tarakları bir cipin çarpıp kaçtığım söylüyorlar..." </p>
<p class="calibre1">"Cip mi?" </p>
<p class="calibre1">Hemen İdil'in külüstür Land Rover'ı geliyor aklıma. </p>
<p class="calibre1">"Ben yalıya gideceğim" diyorum, Ali'ye. "Sen bir yere ayrılma, ihtiyacım olabilir." </p>
<p class="calibre1">İdil'in cipi yahnin önünde duruyor. Cipin tamponunda kahverengimsi bir leke var, dikkatle bakınca kan olduğunu anlıyorum. Okkalı bir küfür savurarak cipin tekerine bir tekme indiriyorum. Sezai'ye annesini öldüren kişinin kızı olduğunu nasıl anlatırım ben. </p>
<p class="calibre1">Telefonla Ali'yi arayıp buraya acele bir teknik ekip yollamasını söyledikten sonra yalıya giriyorum. Ama İdil de, Memduh da yalıda yok. </p>
<p class="calibre1">"Miras işleri için Nesim'in bürosuna gittiler" diyor Nermin Hanım. </p>
<p class="calibre1">Burada beklemenin bir ardamı yok, "Dönünce beni arasınlar" diyerek ayrılıyorum yalıdan. </p>
<p class="calibre1">Merkeze dönünce Nesim'i arıyorum. Sekreter kız, üçünün birlikte çıktıklarını söylüyor. </p>
<p class="calibre1">"İdil'i sorgulamamız gerek" diyor Ali. </p>
<p class="calibre1">"Şu kan tahlili gelsin de" diyorum, sonucun ne çıkacağını adım gibi bilmeme karşın. </p>
<p class="calibre1">"Sezai yakın arkadaşınız mı amirim?" diye soruyor Ali, içten bir tavırla. </p>
<p class="calibre1">"Öyleydi" diye geçiştiriyorum. </p>
<p class="calibre1">Telefon çalıyor, İdil sanarak açıyorum. Yanılmışım, kapıdaki memurmuş: </p>
<p class="calibre1">"Hayri adında biri sizi görmek istiyor amirim. Durdu adındaki şahsın babasıymış." </p>
<p class="calibre1">"Durdu'nun babası mı?" diyorum, gözlerimi Ali'ye dikerek. "Hemen yukarı gönderin." </p>
<p class="calibre1">Hayri yıkılmış bir halde giriyor içeriye. Giysileri, soluğu hâlâ alkol kokuyor. Akşamdan beri hiç uyumadığı belli. Ayakta durmakta zorlanıyor, onu bir iskemleye oturtuyoruz. </p>
<p class="calibre1">"Oğlumu, Durdum'u öldürdüler" diyor. </p>
<p class="calibre1">"Nerden biliyorsun?" diyorum. </p>
<p class="calibre1">Kir pas içindeki ceketinin cebinden beş milyonluklardan oluşan iki demet çıkarıyor. </p>
<p class="calibre1">"Bunları yatağının altında buldum" diye açıklıyor. </p>
<p class="calibre1">"Bunları kimden aldığım biliyor musun?" </p>
<p class="calibre1">"Zengin bir adamdan söz ediyordu. Bir ölünün mezarını değiştireceklermiş..." </p>
<p class="calibre1">"Bir adam mı?" diye mırıldanıyorum. </p>
<p class="calibre1">"Adam olduğuna emin misin?" diye soruyor Ali. </p>
<p class="calibre1">"Eminim, Durdu öyle söyledi. Çok para verecekmiş adam ona." </p>
<p class="calibre1">Ali'nin gözleri Hayri'nin elinde tuttuğu para destelerine kayıyor. </p>
<p class="calibre1">"Şunlara bakabilir miyim?" diye soruyor. </p>
<p class="calibre1">Adam paraları uzatıyor. Ali desteleri ortadan tutan kâğıt banda baktıktan sonra: </p>
<p class="calibre1">"Memduh ne iş yapıyordu amirim?" </p>
<p class="calibre1">"Demir ticaretiyle uğraşıyor. Perşembepazarı'nda" deyince, Ali dudaklarında tuhaf bir gülümsemeyle, bandın üzerindeki kaşeyi gösteriyor. Kaşede "T. İş Bankası Perşembepazarı Şubesi" yazıyor. Altında bir de tarih var. </p>
<p class="calibre1">"Memduh mu?" diye soruyorum, Ali'ye mi yoksa kendime mi olduğunu bilmeden. </p>
<p class="calibre1">"Olabilir" diyor Ali. "Belki de İdil ile Memduh birlikte işlediler cinayeti." </p>
<p class="calibre1">"Artık bunu anlamak kolay" diyorum. "Hemen Perşembepazarı'ndaki İş Bankası'na git. Sor bakalım Memduh'un hesabı var mı? Para destelerinin üzerinde yazılan tarihte para çekmiş mi? Esnafı da bir araştır. </p>
<p class="calibre1">Memduh'un ticarî durumu nasılmış." </p>
<p class="calibre1">Ali ayaklanırken, Hayri'ye dönüyorum: </p>
<p class="calibre1">"Sen de biraz konuğumuz olacaksın." </p>
<p class="calibre1">"Yoksa beni tutuklayacak mısınız?" diyor, korku dolu gözlerini iri iri açarak. </p>
<p class="calibre1">"Hayır" diyorum. "Oğlunun katilini yakalayacağız. Sen de bize yardım edeceksin." </p>
<p class="calibre1">Bir saat sonra Memduh beni arıyor. Ona, bir adamın telefon ettiğini, cesedin kaybolması ile dün gece ölü bulunan mezar hırsızı Durdu arasında bir bağlantı olduğunu, yakında daha ayrıntılı açıklamalarda </p>
<p class="calibre1">bulunacağım söylüyorum. "Beklememiz gerek" diyorum. Memduh'un sesindeki heyecan hissedilmeyecek gibi değil. </p>
<p class="calibre1">Ali Perşembepazarı'ndan işimize yarayacak bilgilerle dönüyor. O gün bankadan parayı Memduh çekmiş. </p>
<p class="calibre1">Piyasadaki durumu son zamanlarda çok kötülemiş. Yakasını tefecilere kaptırmış, çeksenet mafyasından sürekli tehditler alıyormuş. </p>
<p class="calibre1">"Zavallı Latife Teyze demek öz oğlu tarafından öldürülmüş" diye düşünüyorum üzüntüyle ama üzülmekle kaybedecek vaktimiz yok. Hayri'yi yukarı alıp, köşkü arıyoruz. Hayri öğrettiğimiz gibi Memduh'la konuşuyor. </p>
<p class="calibre1">Ona Durdu'nun babası olduğunu, annesini gömdükleri mezarın yerini bildiğini, eğer yarına kadar on milyar getirmezse, polise gideceğini söylüyor. </p>
<p class="calibre1">Memduh dikkatle dinledikten sonra saldırganlaşıyor. Hayri'yi öldürmekle, tutuklatmakla tehdit ediyor. Ama Hayri rolünü eksiksiz oynuyor, hiç gerilemeden, eğer yarma kadar on milyar bulmazsa mezarı polise </p>
<p class="calibre1">göstereceğini söyleyerek kapatıyor telefonu. </p>
<p class="calibre1">"Memduh'un bu gece mezarlığa geleceğinden emin misiniz amirim?" diye soruyor Ali. </p>
<p class="calibre1">"Gelecek" diyorum, "cesedin yerini değiştirmek on milyar vermekten daha kârlıdır." </p>
<p class="calibre1">O gece tam kadro Eyüp Mezarlığı'ndayız. Tarihî mezarlığın serin havasını ciğerlerimize çekerek bekliyoruz. </p>
<p class="calibre1">Akşamdan beri yalının önünde pusuya yatan Ali'nin Memduh'un yola çıktığını haber vermesinden bu yana bütün ekip tetikteyiz. Cızırdamaya başlayan telsizden: </p>
<p class="calibre1">"Hedef mezarlığa yaklaşıyor amirim, tamam" diyen Ali'nin sesini duyunca başlıyoruz. </p>
<p class="calibre1">"Mezarı bulmadan ortaya çıkmak yok" diyerek, son kez uyarıyorum çocukları. </p>
<p class="calibre1">Soluğumuzu tutarak bekliyoruz, on dakika sonra mezarlığın dar yolunda Memduh'un silueti görünüyor. </p>
<p class="calibre1">Elinde bir çanta var. Saklandığım mezar taşının iki metre ötesinden geçerek, bir mezarın önünde duruyor. </p>
<p class="calibre1">Çantayı açıp, içinden portatif bir kazma ile kürek çıkarıyor. Mezarı kazmaya başlıyor. Daha fazla beklemenin anlamı yok. </p>
<p class="calibre1">"Kolay gelsin" diye yaklaşıyorum. "Bakıyorum da bulmuşsun annenin ölüsünü." </p>
<p class="calibre1">Sesimi duyan Memduh panik içinde dönüyor. Aynı anda ekiptekiler el fenerlerini yüzüne tutuyorlar. </p>
<p class="calibre1">Karanlıkta bir anne katilinin korku ve utançla gerilmiş yüzü parıldıyor. </p>
<p class="calibre1">Memduh'un eksik bıraktığı kazı işini bizim çocuklar tamamlayarak Latife Teyze'nin cesedini çıkarıyorlar. </p>
<p class="calibre1">Yapılan otopsi yaşlı kadının zehirlenerek öldürüldüğünü kanıtlıyor. Memduh da suçunu saklamıyor zaten. </p>
<p class="calibre1">"Ticarî yönden zor durumdaydım. Annemden yardım istedim ama 'Artık tek başına ayakta kalmayı öğren' </p>
<p class="calibre1">diyerek reddetti. Eğer parayı bulamasaydım mafya beni öldürecek, çocuklarım babasız kalacaktı. Annemi bu yüzden öldürdüm. İdil'in olayla hiçbir ilgisi yok. Ama cesedin çalındığı anlaşılınca, suçlayacak birini aramaya başladım. Hasibe Hanım'ın gördüğü rüya bu kişinin İdil olabileceğini gösterdi bana. Böylece kuşkuları İdil'in üzerinde toplamaya çalıştım. Durdu korkup da beni arayınca, İdil'den habersiz cipini alarak onu ezdim. Eğer kanıt bulunursa izlerin İdil'de toplanmasını istiyordum. Çok üzgünüm ama başka çarem de yoktu." </p>
<p class="calibre1"></p>
<p class="calibre1">Arsadaki Bacak </p>
<p class="calibre1"></p>
<p class="calibre1">Kent merkezinden kilometrelerce uzakta, birbirinin aynı gecekonduların yan yana sıralandığı varoşlardan birindeyiz. Cepheleri sıvasız, badanasız briket evler ve inşaat halindeki arsalarla çevrili toprak yolda ilerlerken Ali eliyle ilerdeki ağaçlıklı tepeliği göstererek: </p>
<p class="calibre1">"İşte şurası amirim" diyor. "Bacağı şu çam ağaçlarının altında bulmuşlar." </p>
<p class="calibre1">"Toprağa gömülü değil miymiş?" diye soruyorum gözlerimi yeniden yola çevirirken. </p>
<p class="calibre1">"Gömülüymüş, köpekler eşeleyip çıkarmış olmalı." </p>
<p class="calibre1">"Karakola haber veren kim?" </p>
<p class="calibre1">"Bacağı bulan çocuklardan birinin babası." </p>
<p class="calibre1">"Gülsüm'ün evinin yakıldığını söyleyen de mi o?" </p>
<p class="calibre1">"Hayır. Yangın haberini telefonla bildirmişler. Telefon eden kişi, Gülsüm'ün yangında ölmüş olabileceğini, işin sorumlusunun da muhtar olduğunu söylemiş." </p>
<p class="calibre1">Toprak yol birden düzgünleşiyor. Birkaç metre sonra da asfalta çıkıyoruz. Şimdi küçük bir mahalle </p>
<p class="calibre1">meydanındayız. Bir eczane, aynı zamanda kaset de satan bir berber, tezgâhında rengârenk meyvelerin </p>
<p class="calibre1">sergilendiği manav, kapısında yaşlı iki köpeğin uyukladığı kasap, büyükçe bir kahvehane, bakkal-market karışımı bir dükkân pek de geniş olmayan bu meydanda karşılıklı sıralanıyor. Üstündeki kan lekeleriyle bezenmiş beyaz bir önlükten kasap olduğunu anladığımız adamın önünde durduruyorum arabayı. </p>
<p class="calibre1">"Muhtar'ın bürosunu arıyoruz" diyor, Ali, merakla bize bakan adama. </p>
<p class="calibre1">"Ne yapacaksınız Muhtarı?" diye soruyor kasap, hiç de dost olmayan bakışlarla. </p>
<p class="calibre1">"Biz polisiz." </p>
<p class="calibre1">Kasabın rengi atıyor: </p>
<p class="calibre1">"Şu bulunan bacak için mi?" </p>
<p class="calibre1">"Ne biliyorsun bulunan bacak hakkında?" </p>
<p class="calibre1">"Bir şey bilmiyorum" diyor manalı bir ses tonuyla. "Ama Muhtar'a sorun, o, size anlatır. Burada sinek vızıldasa onun haberi olur." </p>
<p class="calibre1">"Peki" diyor Ali, nerede Muhtar'ın yeri?" </p>
<p class="calibre1">Kasap, bıçağı tutan eliyle aşağıdaki sokağın başını gösteriyor. </p>
<p class="calibre1">"Muhtar’ın yeri orda. İkinci dükkân. Birinci dükkân da onların. Komisyonculuk yapıyorlar. Oğlu Yiğit çalıştırıyor; toprağı parselleyip parselleyip satıyorlar." </p>
<p class="calibre1">Muhtar’ın bürosunda kimsecikler yok. Ön cephesine satılık arsa ilanları yapıştırılmış, yandaki komisyoncuya giriyoruz. Ahşap masada, sağ eli beyaz merhemle kaplanmış bir genç oturuyor. Yer yer kabarmış derinin altında, pembe eti görünüyor. Bu, Muhtar’ın oğlu olmalı. Kasabınkinin tersine gülümseyen bakışlarla karşılıyor bizi. </p>
<p class="calibre1">"Muhtar'ı arıyoruz." </p>
<p class="calibre1">"Arsa meselesi için gelmiş olacaksınız" diyor. "Babam evde, hemen çağırayım." </p>
<p class="calibre1">Hiç bozuntuya vermiyoruz. Delikanlı kapıya yönelirken soruyorum: </p>
<p class="calibre1">"Eline ne oldu senin?" </p>
<p class="calibre1">"Hiç..." diyor dükkândan çıkarken. "Yandı." </p>
<p class="calibre1">"Yanmış" diye mırıldanıyorum Ali'ye bakarak. </p>
<p class="calibre1">Yardımcımın alnı kırışıyor ama ne düşündüğünü söylemiyor. Merakla, masanın üzerinde paftaya eğiliyor: </p>
<p class="calibre1">"Şuraya bakın amirim, dağı taşı arsa yapmışlar" diyor dalgın bir ifadeyle. </p>
<p class="calibre1">Ali'nin eğildiği paftadaki parsel parsel bölünmüş toprağa bakıyorum. Ona yanıt vermediğimi gören Ali kendi kendine konuşmayı sürdürüyor. </p>
<p class="calibre1">"Muhtar'a gelmekle doğru yaptık galiba amirim" diyor. "Şu kesik bacağın arsa rantıyla ilgisi varmış gibi geliyor bana." </p>
<p class="calibre1">Az sonra, yüzünde yılışık bir gülümsemeyle elli yaşlarında bir adam görünüyor kapıda: </p>
<p class="calibre1">"Hoş gelmişsiniz, kusura bakmayın sizi beklettim" diyerek bir çırpıda sıralayıveriyor sözcükleri. "Arsayı gördünüz, beğendiniz mi?" </p>
<p class="calibre1">"Arsayla falan ilgilimiz yok" diyorum kimliğimi göstererek. </p>
<p class="calibre1">"Biz polisiz. Şu bulunan bacak meselesini soruşturuyoruz." </p>
<p class="calibre1">Muhtar bir an ne diyeceğini bilemiyor ama kendim çabuk toparlıyor: </p>
<p class="calibre1">"O zaman buyrun benim büroya geçelim." Bürosuna geçiyoruz. Biz koltuklara otururken: "Kahveleri nasıl içerdik?" diye soruyor, yılışık gülümsemesini sürdürerek. </p>
<p class="calibre1">"Sağ olun" diyorum asık bir suratla. "Kahve içecek vaktimiz yok... Öncelikle Gülsüm'ün evinden başlayalım. </p>
<p class="calibre1">Ev nasıl yandı, anlatır mısınız?" </p>
<p class="calibre1">"Siz bacağı soruşturmuyor musunuz? Gülsüm'le ne ilgisi var bacağın?" </p>
<p class="calibre1">"Her şey birbiriyle ilgilidir" diye atılıyor Ali. "Siz sorulanlara cevap verin yeter." </p>
<p class="calibre1">İkimizin de ciddi olduğunu anlayan Muhtar: "Tamam canım, kızmayın hemen" diyerek başlıyor anlatmaya: </p>
<p class="calibre1">"Biz, Gülsüm'ü namuslu bir kadın sanmıştık. Ama anladık ki kadın yolluymuş. Her gece evinin önünde bir araba, içerde şarkılar, türküler... Gece yarıları sarhoşlar nara atıp dolaşıyor. Millet rahatsız oldu tabiî. Ben de gidip bu kadınla konuştum. Konuşurken yanında kocası mı, affedersiniz pezevengi mi ne, o iriyarı Gıyas denen herif de var. 'Ya edebinizle oturun ya da mahalleyi terk edin' dedim. Gıyas Efendi diklendi, 'Sen de kim oluyorsun' diyerek üstüme yürümeye kalktı. Allahtan yanımda bizim Yiğit vardı da fazlasına cesaret edemedi. Neyse, ben de durumu mahalleliye bildirdim. Mahalleli çok kızdı. Ama ben 'Mahkemeye gidelim' </p>
<p class="calibre1">diyerek mahalleliyi yatıştırdım. Her şey normale dönmüştü ki bir geceyarısı, daha önce Gülsüm'le oynaşmış </p>
<p class="calibre1">üç adam geldi. Evinin önünde tam iki şarjör kurşun yaktılar. 'Dışarı çık ulan kahpe...' diye uludular. Ama kimse dışarı çıkmadı. Adamlar da pencerelerden içeriye benzin dökerek evi yaktılar." </p>
<p class="calibre1">"Peki aklınıza karakola haber vermek gelmedi mi?" "Herkes can korkusuna düşmüştü. Adamlar gidince de yangını söndürmeye çalıştık." </p>
<p class="calibre1">"Gülsüm'ün cesedini ne yaptınız?" </p>
<p class="calibre1">"Ne cesedi... Ceset filan bulamadık... O gece evde kimse yokmuş." </p>
<p class="calibre1">"Biz öyle duymadık ama..." diyorum, gözlerimi Muhtar'a dikerek. "Gülsüm'ün evini sen yakmışsın. Üstelik fahişelik yaptığı için değil, evine el koymak için. Kadın da dumandan boğulmuş. Bunun üzerine cesedini parçalayıp değişik yerlere gömmüşsün." </p>
<p class="calibre1">"Yalan" diye bağırıyor Muhtar, "ben böyle bir şey yapmadım." </p>
<p class="calibre1">"Kasap öyle söylemiyor ama" diyor Ali. </p>
<p class="calibre1">"Demek o dümbük söyledi" diye mırıldanıyor Muhtar başını sallayarak. </p>
<p class="calibre1">"Kasabın söylemesine gerek yok. Herkes biliyor böyle olduğunu." </p>
<p class="calibre1">"O söylemiştir, o söylemiştir. Karısı bırakıp kaçtı ya, adam kinini bizden çıkarıyor." </p>
<p class="calibre1">"Nereye kaçtı?" diye soruyor Ali. </p>
<p class="calibre1">"Bilmiyoruz ki. Bu kasap erkeklik görevini yerine getiremiyormuş. Kadın da mahallede bir oynaş tutmuş </p>
<p class="calibre1">kendine. Kasap bunu öğrenince her gece kadını dövmeye başladı. Ama bir haftadır kadın ortalıkta </p>
<p class="calibre1">görünmüyor. Kasap, annesinin evine döndüğünü söylemiş ama kadının kimi kimsesi yok. Sizin anlayacağınız kadın oynaşıyla kaçmış..." </p>
<p class="calibre1">"Neyse" diyerek araya giriyorum, "bırakın şimdi kasabın karısını. Sen anlat bakalım, ne yaptınız Gülsüm'ün cesedini?" </p>
<p class="calibre1">"Yapmayın" diye yalvarıyor Muhtar. "Allahtan korkun. Ben kimseyi öldürmedim." </p>
<p class="calibre1">"Ama evi yaktın" diye üsteliyor Ali. </p>
<p class="calibre1">"Evi de yakmadım" diyor ama sesi önceki kadar inandırıcı değil. </p>
<p class="calibre1">"Oğlunun eli çorba pişirirken mi yandı?" </p>
<p class="calibre1">Bir an duraksıyor sonra hemen yanıtı yetiştiriyor: </p>
<p class="calibre1">"Yangını söndürürken, valla billa yangını söndürürken oldu." </p>
<p class="calibre1">"Peki Gülsüm nerede?" </p>
<p class="calibre1">"Ne bileyim? Onu bilse bilse pezevengi Parlak Gıyas bilir." </p>
<p class="calibre1">"Nerede buluruz Gıyas'ı?" </p>
<p class="calibre1">"Şirinevler'de bir evi daha varmış. Ama adresini bilmiyorum" diyor, sonra duraksıyor: </p>
<p class="calibre1">"Belki karakoldakiler bilirler. Gülsüm'e gelenler arasında polisler de vardı." </p>
<p class="calibre1">Ali bana dönüyor: </p>
<p class="calibre1">"Ne dersiniz amirim, sorayım mı telsizden? Şirinevler Karakolu'nda bizim Ragıp var." </p>
<p class="calibre1">"İyi olur. Bakalım tanıyorlar mıymış Gıyas'ı?" </p>
<p class="calibre1">"Ali arabaya yollanırken muhtarın oğlu Yiğit'in kapıda durmuş bizi dinlediğini fark ediyorum. Ona baktığımı görünce: </p>
<p class="calibre1">"Bence yanlış yoldasınız amirim" diyor. "O bacak kasabın karısı Makbule'nin." </p>
<p class="calibre1">"Öyle mi?" diyorum abartılı bir şaşkınlıkla. "Nereden biliyorsun?" </p>
<p class="calibre1">"Bunu bilmeyecek ne var" diyor içeri girerek. "Kasabın karısı bir haftadır ortalıkta yok. Kadını öldürüp parçalasa kimsenin ruhu bile duymaz. Adamın dükkânı zaten kan içinde..." </p>
<p class="calibre1">Anlatırken yüzünü inceliyorum, bebek yüzlü, kadınların hoşlanacağı tiplerden. </p>
<p class="calibre1">"Peki kadının sevgilisi kim biliyor musunuz?" diye soruyorum. </p>
<p class="calibre1">Delikanlının yüzü gerilir gibi oluyor. Ondan önce babası atılıyor: </p>
<p class="calibre1">"Bilmiyoruz. Kim bilir kimin nesidir?" </p>
<p class="calibre1">Ali'nin içeri girmesiyle bölünüyor konuşmamız. </p>
<p class="calibre1">"Gıyas'ı tanıyorlar amirim. Birahane-randevuevi karışımı bir yere takılıyormuş." </p>
<p class="calibre1">"O halde hemen gidelim" diyerek ayaklanıyorum. </p>
<p class="calibre1">O gece basıyoruz Köşk Birahanesi adı altında fuhuş yapılan yeri. Şanslıyız, Gıyas'ı bulduğumuz gibi Gülsüm'ü de tek parça halinde ele geçiriyoruz. Evini Muhtar'ın yaktığım söylüyor kadın. "Sizi yeniden burada görürsem öldürürüm" diyerek tehdit de etmiş adam onları. Bu yüzden bir daha mahalleye uğramamışlar. </p>
<p class="calibre1">Muhtar'dan çok korkuyorlar. "Hemşerileriyle bütün mahalleyi ellerine geçirdiler" diye dert yanıyor Gıyas. </p>
<p class="calibre1">Ama bizim konumuz arsa spekülasyonu değil, cinayet. </p>
<p class="calibre1">Ertesi gün yine mahallede alıyoruz soluğu. Bizi erkenden karşısında gören kasap: </p>
<p class="calibre1">"Buldunuz mu Gülsüm'ün cesedini?" diye soruyor, merak ve kuşku karışımı bir ifadeyle. </p>
<p class="calibre1">"Cesedini değil kendisini bulduk" diye açıklıyor Ali. "Hem de sapasağlam." </p>
<p class="calibre1">"Gülsüm'ü bırakalım da şu senin hanımından bahsedelim biraz" diyerek yaklaşıyorum tezgâhın arkasında kocaman bir budu elinde tutmakta olan kasaba. </p>
<p class="calibre1">"Ne olmuş benim hanıma?" diye soruyor adam gergin bir tavırla. </p>
<p class="calibre1">"Bir haftadır ortalıkta görünmüyormuş." </p>
<p class="calibre1">"Gitti. Şiddetli bir kavga ettik. Ertesi gün gitti." </p>
<p class="calibre1">"Nereye gitti?" </p>
<p class="calibre1">"Bilmiyorum. Kimi kimsesi yoktur. Nereye gider, kimde kalır kestirmek zor." </p>
<p class="calibre1">"Dükkânında küçük bir arama yapabilir miyiz" diye soruyorum. </p>
<p class="calibre1">"Benden mi şüpheleniyorsunuz?" diyerek elindeki budu öfkeyle önündeki tezgâha atıyor. "Ben karımı öldürmedim. Kaçtı gitti işte. Bunda benim ne suçum var?" </p>
<p class="calibre1">"Suçun yoksa aramamıza izin verirsin" diyorum otoriter ama içten bir tavırla. </p>
<p class="calibre1">"Benim saklayacak hiçbir şeyim yok. Arayabilirsiniz, buyrun her yere bakın." </p>
<p class="calibre1">"Sağ ol" diyerek hemen arkadaki büyük buzdolabına yöneliyoruz. Gergin bir ifadeyle derindondurucunun kapısını açıyor Ali. Aslında ben de en az onun kadar huzursuzum. Sabah sabah parçalanmış bir kadın </p>
<p class="calibre1">bedeniyle karşılaşmak hiç de hoş olmasa gerek. Üst üste yığılmış etlerin arasında yaptığımız beş dakikalık araştırma derindondurucuda ceset parçalarının bulunmadığını gösteriyor bize. Dükkânın içini araştırmaya başlıyoruz. Hayır, bu kanın, pisliğin içinde de aradıklarımız yok. </p>
<p class="calibre1">"Gördüğünüz gibi ben temizim" diyor kasap, keyifli bir gülümsemeyle. </p>
<p class="calibre1">"Evin uzakta mı?" diye soruyorum. </p>
<p class="calibre1">"Evime de mi bakacaksınız?" diye söyleniyor. </p>
<p class="calibre1">"Madem temizsin, evini aramamızda da bir sakınca yoktur herhalde." </p>
<p class="calibre1">"Ev dağınık, belki daha sonra..." diyecek oluyor. </p>
<p class="calibre1">"Hayır" diyorum kararlı bir tavırla. "Şimdi." </p>
<p class="calibre1">Sıkıntıyla bizi süzdükten sonra, önlüğünü çıkarıyor: </p>
<p class="calibre1">"Gidelim o zaman. Evim hemen arka sokakta" diyor. </p>
<p class="calibre1">Arka sokak dediği yer de Muhtar'ın yazıhanesinin karşısı. Biz kasabın evine girerken Muhtar'ın oğlu Yiğit'in, dükkânına oturmuş, bizi izlediğini fark ediyorum. </p>
<p class="calibre1">Ev, kasabın söylediklerinin tersine oldukça düzenli. Her yer pırıl pırıl, bal dök yala. Mutfaktan başlıyoruz araştırmaya. Kap kaçak konulan dolaplara bakarken: </p>
<p class="calibre1">"Bunlar da ne?" diye bağırıyor Ali. </p>
<p class="calibre1">Dolabın içinde kanlı kocaman bir satırla, keskin uçlu bir bıçak duruyor. </p>
<p class="calibre1">"Satırla bıçaaak" diyor kasap gayet rahat bir tavırla, "bazen evde de çalışırım." </p>
<p class="calibre1">"Yine de biz yanımıza alalım bunları" diyorum Ali'ye göz kırparak. </p>
<p class="calibre1">Kasap göz kırptığımı görüyor ama bir şey söylemiyor, başını sallamakla yetiniyor. Banyoya giriyoruz. </p>
<p class="calibre1">Lavabonun deliğini iyice kontrol ediyoruz, kana benzer bir şey göremiyoruz. Çamaşır makinesinin içi kirli çamaşır dolu. Ali, kasabın itiraz etmesine fırsat vermeden elini sokup çamaşırları ortaya seriyor. </p>
<p class="calibre1">Çamaşırların arasında kırmızı bir leke dikkat çekiyor. Kırmızı lekenin göğsü boyunca yayıldığı geceliği elime alıyorum. </p>
<p class="calibre1">"Karımın kanı" diyerek açıklamaya başlıyor kasap. "Evden ayrılmadan önceki gece aramızda tartışmıştık. </p>
<p class="calibre1">Burnu kanadı. Bir kere kanadı mı durmak bilmez." </p>
<p class="calibre1">Yüzümüzdeki ifadeden ona inanmadığımızı anlayınca: </p>
<p class="calibre1">"İsterseniz komşulara sorun. Herkes bilir bunu." </p>
<p class="calibre1">"Karını eşşek sudan gelinceye kadar dövdüğünü de biliyor komşular" diyor Ali. </p>
<p class="calibre1">Evde başka bir kanıt bulamıyoruz. Satırı, bıçağı, kanlı geceliği ve itirazlarına aldırmadan kasabı da yanımıza alıp merkezin yolunu tutuyoruz. </p>
<p class="calibre1">Kesici aletlerle geceliği "acele" notuyla laboratuvara yolluyoruz. Kasabı da sorguya alıyoruz. Evlenmesinden başlayarak her şeyi ayrıntılarıyla anlatmasını istiyoruz. Teklemeden anlatıyor adam. Ketum davrandığı tek konu karısının onu aldatması. </p>
<p class="calibre1">Birkaç saat sonra tahliller geliyor. Kesici aletlerin üzerindeki kan insana ait değil. Ama geceliğin üzerindeki kanın grubu kesik bacaktakiyle uyuşuyor. </p>
<p class="calibre1">"Rastlantı" diye itiraz ediyor kasap. </p>
<p class="calibre1">"Olabilir" diyorum. "Ama olmaya da bilir." </p>
<p class="calibre1">"Rastlantı!" diye bağırmaya başlıyor kasap. "İnanın bana rastlantı. Ben karımı öldürmedim. Bütün bunlar Muhtar ile oğlunun oyunu." </p>
<p class="calibre1">"Neden oyun oynasınlar ki sana?" </p>
<p class="calibre1">"Benim de evimi, dükkânımı elimden alacaklar..." </p>
<p class="calibre1">"Karını aldıkları gibi mi?" diyerek ne zamandır dilimin ucundaki soruyu soruyorum. </p>
<p class="calibre1">Daha fazla direnmiyor kasap; başını öne eğiyor, kendi kendine söylenir gibi: </p>
<p class="calibre1">"Evet" diyor. "Karımı aldıkları gibi. Yiğit'in sevgilisi olmuştu Makbule. Kötü davrandım olmadı, iyi davrandım olmadı. Ne yaptıysam o zibididen vazgeçmedi kahpe." </p>
<p class="calibre1">"Bu yüzden mi öldürdün?" diyerek araya giriyor Ali. </p>
<p class="calibre1">"Karım ölmedi" diyor kasap, kararlı tavırla. "Yiğit denen hergelenin kapattığı bir evde oturmuş, benim rezil olmamı seyrediyor şu anda." </p>
<p class="calibre1">"Belki de karını onlar öldürmüştür, ne dersin?" diye olta atmayı sürdürüyor Ali. </p>
<p class="calibre1">"Sanmıyorum" diyor kasap içten bir tavırla. "Onu neden öldürsünler? Bence karım Yiğit'in yanında." </p>
<p class="calibre1">Sorgudan sonra Ali'yle tartışıyoruz. Yardımcım, kasabın rol yaptığına, karısını öldürmüş olabileceğine inanıyor. Elimizdeki kanıtlar da bu görüşü doğrular gibi ama önsezilerim bu işin içinde başka bir iş olduğunu söylüyor bana. </p>
<p class="calibre1">"İyi de amirim" diyor haklı olarak Ali. "Makbule sağ ise bulunan bacak kimin?" </p>
<p class="calibre1">"Bilmiyorum" diyorum, "ama bu sorunun yanıtı o mahallede." </p>
<p class="calibre1">Bu kez öğleden sonra gidiyoruz mahalleye. Önce kahveye uğruyoruz. İçerisi sakin. Bir masada işsiz dört kişi okey oynuyor, yanlarındaki küçük masada ise iddialı bir tavla partisi sürüyor. İçeri girince herkes merakla bize bakıyor. Kahveci kim olduğumuzu öğrenmiş: </p>
<p class="calibre1">"Buyrun amirim" diyerek saygıyla karşılıyor bizi, yanında da çırağı, "şöyle oturun." </p>
<p class="calibre1">"Sağ olun, oturmayacağız" diyorum. "Kasap hakkında bir iki şey soracaktım." </p>
<p class="calibre1">"Yaramaz adam amirim" diyor yüzünü buruşturarak. "Kavga etmediği esnaf kalmadı şurada." Sonra meraklı gözlerini yüzüme dikerek: </p>
<p class="calibre1">"Karısını öldürmüş değil mi?" </p>
<p class="calibre1">"Kesin konuşmak için erken. Henüz kanıtlanmadı." </p>
<p class="calibre1">"Öldürmüştür. Yoksa bunca gündür ortaya çıkmaz mıydı kadın?" </p>
<p class="calibre1">Kahvecinin çırağı kara gözlerini yüzüme dikerek: </p>
<p class="calibre1">"Komiserim" diyor. "Ben dün Makbule Abla'nın hayaletini gördüm." </p>
<p class="calibre1">"Ne hayaleti ulan" diye tersliyor kahveci çocuğu. </p>
<p class="calibre1">"Hayalet işte usta. Dün gece yürürken gördüm. Kasabın evinden çıkıyordu." </p>
<p class="calibre1">"Kusura bakmayın" diyor kahveci. "Çocuk işte." </p>
<p class="calibre1">"Valla billa gördüm usta. İnanmazsanız Yiğit Abi'ye sorun, o da sokağın içindeydi." </p>
<p class="calibre1">"Yiğit hayaletin yanında mıydı?" diye soruyorum çocuğa merakla. </p>
<p class="calibre1">"Yanında değildi, köşe başında bekliyordu. Hayaletin elinde bir de çanta vardı." </p>
<p class="calibre1">Kahveci, çocuğu neden ciddiye aldığımızı anlayamamış, tuhaf tuhaf yüzümüze bakarken, biz daha fazla zaman yitirmeden Yiğit'in dükkânının yolunu tutuyoruz. </p>
<p class="calibre1">Komisyoncu kalabalık. Muhtar ile Yiğit'in yanı sıra iki kişi daha var. İçerde ateşli bir tartışma sürüyor. Öyle kaptırmışlar ki kendilerini, sesleri sokağın başından bile duyuluyor: </p>
<p class="calibre1">"Neden anlamıyorsun?" diye bağırıyor Yiğit. "O arsa satılık değil." </p>
<p class="calibre1">"Ne istersen vereceğiz gurban?" diyor Kürt aksanıyla konuşan adam. "Mümkünatı yok o arsayı almamız lazım." </p>
<p class="calibre1">"Ne demek mümkünü yok" diyerek Muhtar giriyor araya. "Satmadığımız bir malı nasıl alırsın? Biz orayı gazino yapacağız." </p>
<p class="calibre1">"Olmaz" diyor adamlardan gür bıyıklı olanı, "orası bizim anamızın mezarıdır." </p>
<p class="calibre1">Kapıda bizi görünce, bir an susuyorlar. </p>
<p class="calibre1">"Hoş geldiniz Başkomiserim" diyor Muhtar. Sonra adamlara dönerek: </p>
<p class="calibre1">"Hadi artık, bakın misafirimiz geldi. Sizinle uğraşacak halimiz yok. </p>
<p class="calibre1">Adamlardan daha yaşlıca olanı, yalvaran gözlerle bana bakıyor: </p>
<p class="calibre1">"Komiserim" diyor, "Allah rızası için bize yardım edin." </p>
<p class="calibre1">"Hayrola, nedir olay?" diye soruyorum. </p>
<p class="calibre1">Adam, Muhtar'ın araya girmesine meydan vermeden başlıyor anlatmaya: </p>
<p class="calibre1">"Biz yandaki mahallede oturmaktayız. Allah kimsenin başına vermesin, anamız on gün önce bir kaza geçirdi. </p>
<p class="calibre1">Bir bacağını kestiler. Kesik bacağı da tutup bize verdiler. Biz de boş diye gittik, bu mahallenin girişindeki tepeye, ağaçların altına gömdük. Lakin sonra bizim din büyüğümüz Şıh Hacı Neşet geldi. 'Mademki o bacağı oraya gömdünüz, artık ananınızı da oraya gömmek zorundasınız. Yoksa ananız öteki dünyada da sakat </p>
<p class="calibre1">kalacaktır' dedi." </p>
<p class="calibre1">"Bir dakika, bir dakika..." diyerek araya giriyor Ali. "Yani siz annenizin kesik bacağını gömdüğünüzü mü söylüyorsunuz?" </p>
<p class="calibre1">"Evet ama anam öldüğünde kendisini de oraya gömmemiz lazımmış. Bu sebepten arsayı almak zorundayız. </p>
<p class="calibre1">Ama bunlar satmıyor..." </p>
<p class="calibre1">Adam bunları anlatırken Ali'yle birbirimize bakarak gülmeye başlıyoruz. Zavallılar neye güldüğümüzü anlamadan tuhaf tuhaf yüzümüze bakıyor. </p>
<p class="calibre1">Şoku atlatınca Muhtar ile oğlunu bir kenara çekip, Gülsüm'ün evini yaktıklarını bildiğimizi söylüyoruz. Yiğit'i de evli bir kadınla fuhuş yapmakla suçluyoruz. Aslında elimizde kanıt olmadığı için bir şey </p>
<p class="calibre1">yapamayacağımızı onlar da çok iyi biliyorlar ama yine de çekinerek dinliyorlar bizi. </p>
<p class="calibre1">"Ama arsayı bu adamlara satarsanız biz de size anlayışlı davranırız" diyorum. </p>
<p class="calibre1">"Ama komiserim, o kadını oraya gömemezler ki" diye karşı çıkacak oluyor Muhtar. </p>
<p class="calibre1">"Sen arsayı sat. Gerisini onlar halleder" diyorum. Muhtar istemeye istemeye razı olurken, biz de annelerine mezar alan iki oğlun hayır dualarıyla dönüyoruz merkeze. </p>
<p class="calibre1"></p>
<p class="calibre1">Sevgilim Tiner </p>
<p class="calibre1"></p>
<p class="calibre1">Oğlum, yatağın başucunda durmuş beni seyrediyor. Alacakaranlıkta yüzünü göremesem de beni izleyen </p>
<p class="calibre1">çocuğun, oğlum olduğunu hissederek, mutlulukla gülümsüyorum. Sonra dönüp karıma sarılmaya </p>
<p class="calibre1">çalışıyorum ama elim sıcak bir kadın bedenine dokunacağına çarşafın soğuk boşluğuna düşüyor. O anda aklım başıma geliyor. Karımın iki yıl önce oğlumla birlikte o korkunç patlamada öldüğü gerçeği olanca ağırlığıyla zihnime çöküyor. Bu kâbustan kurtulmak için gözlerimi açarak yatakta doğruluyorum. Yine de, az önce oğlumu gördüğüm köşeye bakmaktan kendimi alamıyorum. Hayır, kimse yok. </p>
<p class="calibre1">Keder içinde yeniden yatağıma uzanırken bir tıkırtı çalmıyor kulağıma. Yan daireden geldiğini düşünerek, yeniden uyumaya çalışıyorum ama oğlumla karımın görüntüleri gözümün önünden gitmiyor. Sıkıntıyla yana dönerken yine bir tıkırtı duyuyorum. Ses o kadar yakın ki yan daireden geliyor olamaz... Komodinin üzerinde duran silahımı alıp, hızla yataktan çıkıyorum. Parmaklarımın ucuna basarak salona süzülüyorum. Salonun kapışma yaklaşınca sırtımı duvara dayayarak içeriyi dinliyorum. Yanılmamışım, içerde biri var. Kapıdan başımı uzatıp salona bir göz atıyorum. Alacakaranlıkta bir siluet çekmeceleri açıyor, içlerini karıştırıyor. Bir hırsız mı, yoksa polislik hayatım boyunca edindiğim düşmanlarımdan biri mi? Hızla salona girerek silahımı çelimsiz bedenine doğrultuyorum. </p>
<p class="calibre1">"Olduğun yerde kal, ellerini başının üzerine koy." </p>
<p class="calibre1">Sesimi duyan karaltı bir an sarsılıyor, sonra yıldırım hızıyla yandaki pencereye atlıyor. </p>
<p class="calibre1">"Dur!" diye bağırarak koşturuyorum. Pencereye geldiğimde yan taraftaki inşaattan benim pencereme bir kalasın uzatıldığını görüyorum. Ama tuhaf, adam ortalıkta yok. Bu kadar kısa sürede karşı inşaata ulaşması olanaksız. Pencereden bakınca, aşağıda küçük kum tepeciğinin üstünde kıvrandığını görüyorum. Ambulansa haber verdikten sonra bir el feneri kaparak aşağıya iniyorum. </p>
<p class="calibre1">El fenerimin kırmızı ışığı yerde yatan karaltıyı aydınlatınca, kovaladığım kişinin on iki-on üç yaşlarında bir çocuk olduğunu görerek, yanına yaklaşıyorum. </p>
<p class="calibre1">"Sık dişini" diyorum. "Az sonra ambulans gelecek, seni hastaneye götüreceğim." </p>
<p class="calibre1">Ama her zamanki gibi ambulans gecikiyor, ben de daha fazla beklemeyi göze alamayarak çocuğu emektar Renault'ya atıp, hastaneye kendim götürüyorum. </p>
<p class="calibre1">Gecenin o saatinde doktor bulmakta zorlanıyoruz. Komiser olduğumu söyleyip ortalığı birbirine katınca, hastabakıcılar doktoru uyandırıyor. Adının Kerim olduğunu öğrendiğim çocuğu muayene eden doktor, </p>
<p class="calibre1">önemli bir şeyinin olmadığını söylüyor. Kumun üstüne düştüğü için kırık çıkık yokmuş. Yine de iç kanama olasılığına karşı yirmi dört saat kontrol altında kalması gerektiğini söylüyorlar. Onu tek kişilik bir odaya koyarlarken, ben de merkezi arayıp, derhal hastaneye bir polis memuru yollamalarını emrediyorum. </p>
<p class="calibre1">Ertesi sabah uyanır uyanmaz hastanenin yolunu tutuyorum, îçeri girdiğimi gören çocuk umursamaz bir </p>
<p class="calibre1">tavırla beni süzüyor. Çocuğun korkusuz bakışları sinirlendiriyor beni. </p>
<p class="calibre1">"Oğlum" diyorum, "sen ne biçim hırsızsın. İnsan hiç polisin evini soymaya kalkar mı?" </p>
<p class="calibre1">"Ben hırsız değilim" diyor Kerim pişkin bir tavırla. </p>
<p class="calibre1">"Hırsız değilsen, benim evimde ne işin vardı?" diye soruyorum. </p>
<p class="calibre1">Çocuk yanıt vermekten kaçmıyor. </p>
<p class="calibre1">"Karanlıkta evinin yolunu mu şaşırdın?" </p>
<p class="calibre1">Çocuk suskunluğunu sürdürünce: </p>
<p class="calibre1">"Sahi" diyorum, "senin annen baban nerede?" </p>
<p class="calibre1">"Annem babam yok" diyor küskün, adeta düşmanca bir sesle. </p>
<p class="calibre1">"Nasıl yok?" diye söyleniyorum. </p>
<p class="calibre1">"Babam iş kazasında ölmüş. Annem de kardeşimle beni bırakıp bir adamla kaçtı." </p>
<p class="calibre1">"Bir de kardeşin mi var? Nerede kalıyorsunuz?" </p>
<p class="calibre1">"Surda burda..." </p>
<p class="calibre1">"Beni iyi dinle Kerim" diyorum, "seni hırsızlık yaparken yakaladık. Bu işi tek başına yapmadığından eminim. </p>
<p class="calibre1">Birileri seni hırsızlık yapmaya zorlamış..." </p>
<p class="calibre1">"Hayır" diyerek kesiyor sözümü Kerim, "kimse beni hırsızlık yapmaya zorlamadı..." </p>
<p class="calibre1">"Bize gerçeği söylemelisin. Yoksa hapse gireceksin." </p>
<p class="calibre1">"Beni hapse atamazsınız" diye karşı çıkıyor Kerim eskisinden daha sert bir tonda. Çenesinin titremeye başladığını fark ediyorum. Ağlayacak sanıyorum ama hayır, titreme giderek bütün bedenine yayılıyor. </p>
<p class="calibre1">"Beni hapse atamazsınız. Kardeşimi sokakta yalnız bırakamam" diye söyleniyor. Alnında ter damlalarının belirmeye başladığını görüyorum. </p>
<p class="calibre1">Hastabakıcıyı çağırıyorum. Hemen yetişiyor kadıncağız. Sakinleştirici bir iğne yaparak Kerim'in uyumasını sağlıyor. Neler olduğunu soruyorum, "Doktorla konuşmalısınız" diyor. </p>
<p class="calibre1">"Tiner kullanıyor" diye açıklıyor doktor. "Hareketleri yavaş, beyin hücreleri ölüyor." </p>
<p class="calibre1">"Tedavi edilemez mi?" </p>
<p class="calibre1">"Edilebilir ama bir hastaneye yatması gerek." </p>
<p class="calibre1">Yeniden Kerim'in odasına dönüyorum. Yüzünde çatık bir ifadeyle uyuyan çocuğu seyrediyorum. Kendi </p>
<p class="calibre1">oğlum geliyor aklıma. Kerim kendine gelip de beni başucunda görünce tedirginleşiyor. </p>
<p class="calibre1">"Korkma" diyorum, "sana yardım etmek istiyorum." </p>
<p class="calibre1">"Beni hapse atmayın" diyor yalvaran bir tavırla. "Yoksa kardeşimi kesecekler." </p>
<p class="calibre1">"Neden kessinler ki kardeşim?" </p>
<p class="calibre1">"Dilencilik yaptırmak için." </p>
<p class="calibre1">"Kim kesecek?" </p>
<p class="calibre1">"Çetedekiler... Reşit, Doktor Kimbıl... Başkaları davar." </p>
<p class="calibre1">"Daha önce onların yanında miydin?" </p>
<p class="calibre1">"Evet. Annem bizi terk edince kardeşim İsmail'le birlikte sokaklarda yaşamaya başladık. Reşit Abi diye biri var; yanımıza geldi. Bize yiyecek, para verdi. Tünel'in arka taraflarında bizim gibi çocukların yaşadığı bir eve götürdü. Sonra bana hırsızlık yaptırmaya çalıştı. Bir iki işe çıktım. Bir gün eve geldiğimde, bir adamın kardeşimi soyarak bedenini yokladığım gördüm. Ne oluyor diye yanlarına gidince, Reşit Abi, adamın doktor olduğunu söyledi. Kardeşimi muayene ediyormuş. Ama evde birlikte kaldığımız arkadaşlar, daha önceden de kardeşim yaşlarında bir çocuğu bu adamın muayene ettiğini, bir hafta sonra da çocuğun bir eliyle bir bacağını kestiklerini söyleyince gerçeği anladım. Kardeşimi alıp kaçtım oradan." </p>
<p class="calibre1">"O doktorun kim olduğunu biliyor musun?" </p>
<p class="calibre1">"Gerçek adını bilmiyorum. Ona Kimbıl diyorlar. Bir sürü çocuğu sakat bırakmış." </p>
<p class="calibre1">"Peki kardeşin nerede şimdi?" </p>
<p class="calibre1">"Tarlabaşı'nda, terk edilmiş bir evde." </p>
<p class="calibre1">Kerim'in anlattıkları tedirgin ediyor beni. </p>
<p class="calibre1">"Ya kardeşini yakalarlarsa?" </p>
<p class="calibre1">"O evi kimse bilmiyor. Hem yarımda Hikmet var." </p>
<p class="calibre1">"Onları bulmamız gerek" diyorum. </p>
<p class="calibre1">"Ben gelmezsem bulamazsın." </p>
<p class="calibre1">"Yürüyebilecek misin?" </p>
<p class="calibre1">"İyiyim, yürüyebilirim." </p>
<p class="calibre1">Tarlabaşı'nda yarısı yıkılmış, kapısının önü çöple kaplı bir eve giriyoruz. Çiş, rutubet kokan bir odada yere yayılmış mukavvaların üzerinde Kerim'in yaşlarında bir çocuk yatıyor. Onu gören Kerim telaşlanıyor, yatan çocuğa yaklaşarak: </p>
<p class="calibre1">"Hikmet... Hikmet..." diye sesleniyor. Ama Hikmet onu duymuyor. Bunun üzerine Kerim arkadaşının omzundan tutarak sarsalamaya başlıyor. Hikmet gözlerini açar gibi oluyor. Bir şeyler mırıldandıktan sonra yeniden dalıp gidiyor. </p>
<p class="calibre1">Kerim üzüntüden çarpılmış bir suratla bana dönerek söyleniyor: </p>
<p class="calibre1">"Kardeşimi kaçırmışlar. Reşit olmalı. Mutlaka o kaçırmıştır İsmail'i." </p>
<p class="calibre1">"Nerede buluruz Reşit'i?" </p>
<p class="calibre1">"Kaldığı yeri bilmiyorum" diyor umutsuz bir tavırla ama biraz düşündükten sonra yüzü ışır gibi oluyor: </p>
<p class="calibre1">"Beyoğlu'nda arka sokaklarda bir otopark var. Oraya takılıyor." </p>
<p class="calibre1">"Tamam" diyorum, "onu buluruz. Kardeşini de ellerinden alırız. Ama biraz sabırlı olmak lazım. Adamları suçüstü yakalayalım." </p>
<p class="calibre1">"Kardeşime bir şey olmaz değil mi?" </p>
<p class="calibre1">"Dikkatli olursak hiçbir şey olmaz. Şimdi sen kaçtığınız evde kalan çocukları bul. Kardeşin orada mı sor. Eğer oradaysa evi gözetim altına alalım. Ben de Resifin peşine düşeceğim." </p>
<p class="calibre1">Önerim Kerim'i hoşnut etmiyor ama başka çaresi olmadığından kabul ediyor. </p>
<p class="calibre1">"Bu telefon numaram" diyorum, elimdeki kâğıdı uzatarak. "Bir gelişme olursa hemen ara. Bu akşam yedi buçukta buluşalım. Taksim'de Sular İdaresi'nin önündeki banklardan birinde seni bekleyeceğim. Anladın mı?" </p>
<p class="calibre1">"Anladım" diyor. Sonra eliyle Hikmet'i göstererek ekliyor: </p>
<p class="calibre1">"Onu hastaneye götürmeliyiz. Midesinin yıkanması lazım." </p>
<p class="calibre1">Hikmet'i arabaya koyarken: </p>
<p class="calibre1">"Tiner mi çekmiş?" diye soruyorum. </p>
<p class="calibre1">"Hayır, tiner böyle yapmaz. Hap vermişler." </p>
<p class="calibre1">"Sen de tiner kullanıyormuşsun" diyorum kınayan bir tavırla. </p>
<p class="calibre1">"Kullanıyorum. Her sokak çocuğu kullanır. Tiner bizim anamız, babamız, evimiz, her şeyimiz... Tineri dünyada hiçbir şeye değişmem..." </p>
<p class="calibre1">"Ama tiner sizi öldürüyor..." diyecek oluyorum. </p>
<p class="calibre1">"Bizi asıl öldüren sokaklar" diyerek kesiyor sözümü, "kulamparası, hırsızı, uğursuzu hepsi peşimizde. Tiner bize cesaret veriyor, bunları unutturuyor." </p>
<p class="calibre1">Ne söyleyeceğimi bilemiyorum. Hastaneye kadar konuşmuyoruz. Onları hastanede bırakıp merkeze </p>
<p class="calibre1">dönüyorum. Asayiş Şubesi'ndekilere Reşit'i soruyorum. Adamı tanıyorlar. Birkaç kez küçük çocukları </p>
<p class="calibre1">satmaktan tutuklanmış ama her seferinde bir yolunu bulup kurtarmış paçayı. Resmini yollamalarını </p>
<p class="calibre1">istiyorum. Kısa sürede ulaşıyor elime. Esmer, küçük gözlü bir adam. iki sivil memur alıp çıkıyorum </p>
<p class="calibre1">merkezden. Kerim'in söylediği gibi Beyoğlu'nda otopark olarak kullandıkları bir sokakta, iki kişiyle sohbet ederken buluyoruz Reşit'i. Sokağı gören küçük kahveye geçip oturuyoruz. Ben memurlardan biriyle tavla oynuyormuş gibi yapıyorum, öteki memur yalnızmış gibi bir çay söyleyip gazetesini okuyor. Resifin </p>
<p class="calibre1">yanındaki adamlar az sonra gidiyor. Ama adam hiç boş kalmıyor, bu defa da bir sokak çocuğu geliyor yanına, bir kesekâğıdı uzatıyor. Reşit kesekâğıdını alıp çocuğu yolluyor. Sonra oturduğumuz kahveye geliyor. </p>
<p class="calibre1">Konuşmasından ahbap olduklarını anladığımız kahvehane sahibine bir ayran söyleyip beklemeye başlıyor. </p>
<p class="calibre1">Fazla beklemiyoruz. Orta yaşlı, tıkız bir adam geliyor Reşit'in yanına. Bir çay içimi konuşuyorlar. Adam kesekâğıdını alıp çıkıyor. Tek oturan memura işaretle Reşit'i izlemesini söyledikten sonra ben de yanımdaki memurla adamın peşine düşüyorum. Belli bir mesafeden takip ediyoruz. Ama adam kuşkulanıyor, köşeyi </p>
<p class="calibre1">dönerken birden dönüp arkasına bakıyor. Bizi görünce panikliyor. </p>
<p class="calibre1">"Yakalayalım" diyorum. </p>
<p class="calibre1">Hızlanıyoruz. Sokağın başına geldiğimizde adamın koşmaya başladığım görüyoruz. </p>
<p class="calibre1">"Ben yan sokaktan girip önünü keseyim Komiserim" diyor yanımdaki memur. </p>
<p class="calibre1">"Tamam" diyerek herifin peşinden koşmaya başlıyorum. Ama bir süre sonra nefessiz kalıyorum. Allahtan yanımdaki çocuk cıva gibi. Öteki sokağa çıktığımda, herifi altına alıp bileklerini kelepçelediğini görüyorum. </p>
<p class="calibre1">Yere düşen kesekâğıdını alıp içine bakıyorum. Altı çift bilezik, bir altın zincir, iki elmas yüzük, beş çift altın küpe görüyorum. </p>
<p class="calibre1">Adamı merkeze götürüp dosyasına bakıyoruz. Eski bir sabıkalı; önce biraz direniyor ama sıkıştırınca başlıyor ötmeye, işinin çocukların çaldığı mallan satmak olduğunu söylüyor. Mallan Reşit'ten alıyormuş, satınca da kendi komisyonunu kesip kalanını yine Reşit'e veriyormuş. Ona Kimbıl'ı soruyoruz. Gerçek kimliğini </p>
<p class="calibre1">bilmediğini söylüyor. Çete, onu gözü gibi koruyormuş. Çünkü çocukları kesme işini başka kimseye </p>
<p class="calibre1">yaptıramıyorlarmış. "Yeni bir çocuk kesilmesi olayı var mı?" diye soruyoruz. Bilmediğini söylüyor. </p>
<p class="calibre1">Bu arada Reşit'i izlemesi için bıraktığımız memur yıkılmış bir suratla dönüyor. Reşit onu fark edip atlatmış. </p>
<p class="calibre1">"Neyse onu buluruz" diyorum. O arada gözlerim saatime kayıyor. Hemen çıkmazsam Kerim'le görüşmeye geç kalacağım. </p>
<p class="calibre1">Birkaç dakika rötarla geliyorum Taksim'e. Kerim kaygılı bir suratla banklardan birinde oturmuş beni bekliyor. Ben de yanına çöküyorum. </p>
<p class="calibre1">"Kardeşim evde yok" diyor, "oraya hiç götürmemişler." </p>
<p class="calibre1">"Kötü" diye mırıldanıyorum, "desene Reşit'i konuşturmaktan başka çaremiz kalmadı." </p>
<p class="calibre1">"Ama Vefa'da bir ev daha varmış. O ev daha az dikkat çekiyormuş. Çocuklardan biri, kardeşimi o eve götürmüş olabileceğini söyledi. Adresini aldım." </p>
<p class="calibre1">"Aferin" diyorum, "iyi yapmışsın. O evi hemen göz hapsine alalım." </p>
<p class="calibre1">"Neden evi basıp kardeşimi kurtarmıyorsunuz?" diye kaygıyla soruyor. </p>
<p class="calibre1">"Eğer öyle yaparsak, adamların suçunu ispat edemeyiz. Serbest kalırlar. Ama suçüstü yaparsak, belki çetenin hepsini değil ama en azından Reşit ile Kimbıl'ı hapse atarız." </p>
<p class="calibre1">"Ya kardeşimi keserlerse?" </p>
<p class="calibre1">"Kesemeyecekler" diyorum güvenli bir ses tonuyla. "Hemen şimdi Vefa'daki evin önüne gidip karakol kuracağız. İçeri kim giriyor kim çıkıyor, her şeyi göreceğiz. Gerekirse anında müdahale ederiz. Tamam mı?" </p>
<p class="calibre1">"Tamam" diyor ama yüzündeki kaygı bulutları dağılmıyor. Aslına bakarsanız ben de o kadar rahat değilim. </p>
<p class="calibre1">Ama bu riski göze almak zorundayım. </p>
<p class="calibre1">Pencereleri boyalı minibüsümüzü, Vefa'daki evi gören bir sokağa park ediyoruz. Yanımda Kerim'in dışında iki memur var. Evin iki penceresinden de ışık süzülüyor. Bir ara evden genç bir adam çıkıyor. Karşıya geçip bakkala giriyor. Sonra elinde sigara ve çikolata paketleriyle eve giriyor. Kerim yanıma oturmuş heyecanla bekliyor. Geceyarısına doğru başı düşmeye başlıyor. Zemine bir battaniye serip, uyumasını söylüyorum. </p>
<p class="calibre1">"Ya kardeşimi götürecek olurlarsa?" </p>
<p class="calibre1">"Merak etme, ben uyandırırım seni" diyerek yatıştırıyorum onu. </p>
<p class="calibre1">O kadar bitkin ki uzanır uzanmaz uyuyup kalıyor. </p>
<p class="calibre1">Sabaha kadar başka bir hareket olmuyor evde. Ama sabah ezanıyla birlikte evin ışıklan yanmaya başlıyor. </p>
<p class="calibre1">Yarım saat sonra da yeşil bir Fiat evin önünde duruyor. Kerim'i uyandırıyorum. Arabadan iki kişi iniyor. Biri Reşit, yanındaki adamı gören Kerim: </p>
<p class="calibre1">"İşte" diyor heyecanlanarak. "Doktor Kimbıl bu. Hadi yakalayın onları." </p>
<p class="calibre1">"Acele etme. Ameliyatı burada yapacaklarını sanmıyorum." </p>
<p class="calibre1">Tam düşündüğüm gibi oluyor. Eve giren iki adam beş dakika geçmeden yanlarında Kerim'in kardeşi İsmail'le birlikte çıkıyorlar. Arabaya binip hareket ediyorlar. Tabiî biz de peşlerinden. Aradaki uzaklığı koruyarak Fiat'ı izliyoruz. Her şey yolunda gidiyor, henüz yollarda trafik yok. Ama Kâğıthane'ye inerken ne olduğunu bile anlayamadan, yan yoldan çıkan bir Mercedes bize bindiriyor. Durmak zorunda kalıyoruz. Mercedes'in şoförü zilzurna sarhoş. Onunla uğraşacak halimiz yok. Adamı arabasına kapatıp yolumuza devam ediyoruz, fakat Fiat'ı bulamıyoruz. Sanki yer yarıldı da araba içine girdi. Kerim olanlardan beni sorumlu tutarak, nefretle yüzüme bakmaya başlıyor: </p>
<p class="calibre1">"Onları yakalamalıydınız. Bak işte kaybettik. Şimdi kardeşimi kesecekler." </p>
<p class="calibre1">"Paniğe kapılma" diyorum ama ben de hiç rahat değilim, "bu ameliyat yapılan ev hakkında bir şey duymadın mı?" </p>
<p class="calibre1">"Duymadım" diyor önce ağlamaklı bir sesle. Ama sonra burnunu çekerek ekliyor: </p>
<p class="calibre1">"Büyük bir site varmış. Dilenci çocuklardan biri söylemişti." </p>
<p class="calibre1">Başımı pencereden çıkarıp çevrede büyük site var mı, diye bakıyorum. Ve aşağıda, semtin konut dokusuyla hiç uyuşmayan bloklar görüyorum. </p>
<p class="calibre1">"Galiba onları bulduk. Aşağıya inelim" diyorum arabayı kullanan memura. </p>
<p class="calibre1">Birkaç dakikada siteye geliyoruz. Evet, işte bizim Fiat da burada. Minibüsü park ederken, aracı kullanan memur: </p>
<p class="calibre1">"Bu sitede en az elli daire var amirim. Nasıl bulacağız onları?" diye soruyor. </p>
<p class="calibre1">"Gerekirse tek tek hepsini kontrol edeceğiz" diyorum hırsla. "Ben siteye giriyorum, siz merkez arayıp destek isteyin." </p>
<p class="calibre1">Sitenin kapısından girip aşağıya, kapıcı dairesine iniyorum. Aceleyle zile basıyorum. Kapı açılmıyor. Tekrar tekrar basıyorum. Hayır ses seda yok. Küfrederek yeniden yukarı çıkıyorum. Birinci katta karşıma çıkan ilk dairenin ziline basıyorum. </p>
<p class="calibre1">Uykulu gözlerle genç bir kadın açıyor kapıyı, kapıda hiç taramadığı, telaş içinde bir adamı görünce tedirgin oluyor. </p>
<p class="calibre1">"Bu sitede oturan doktor ya da hastabakıcı gibi birini arıyorum" diyorum bir solukta. </p>
<p class="calibre1">Kadının bakışları yumuşuyor. Bir hastam olduğunu, acilen bir doktora ihtiyacım olduğunu düşünüyor. </p>
<p class="calibre1">"Bu sitede doktor yok ama hemen arka tarafta bir dispanser var" diyor. "Her zaman açık olmaz ama bir bakın, belki şansınız yaver gider de bir doktor bulursunuz." </p>
<p class="calibre1">Demek her zaman açık olmuyormuş, bende jeton düşüyor. </p>
<p class="calibre1">"Siteden geçiş var mı oraya?" diye soruyorum merakla. </p>
<p class="calibre1">"Tabiî, arka taraftan gelseydiniz görürdünüz dispanseri." </p>
<p class="calibre1">Hızla çıkıyorum dışarı. Kerim'i minibüste bırakan iki memur arkadaşla kapıda karşılaşıyoruz. </p>
<p class="calibre1">"Onları bulduk" diyorum. "Arkadaki dispanserdeler." </p>
<p class="calibre1">Dispanser terk edilmiş gibi görünüyor. Kapısı kilitli. Pencereden atlayıp kaçmasınlar diye memurlardan birini arka tarafa gönderiyorum. Öteki memurla birlikte kapıyı omuzlayarak içeri giriyoruz. Sesi duyan Reşit korkuyla koridora fırlıyor. Karşısında beni görünce afallıyor. Silahımı doğrultarak: </p>
<p class="calibre1">"Dur, kıpırdama!" diyorum. </p>
<p class="calibre1">"Tamam Abi, ateş etme" diyerek ellerini kaldırıyor. </p>
<p class="calibre1">Reşit'i yanımdaki memura bırakarak yandaki odaya dalıyorum. </p>
<p class="calibre1">Odaya girer girmez pencereye sıkışmış bir adam görüyorum. Kaçmaya çalışıyor, ensesinden yakalayıp içeriye çekiyorum. Kıç üstü oturuyor yere. </p>
<p class="calibre1">"Çocuk nerede?" diye soruyorum. </p>
<p class="calibre1">"Orada" diyor naylon perdeyle ayrılmış bölümü göstererek. </p>
<p class="calibre1">"Aç o zaman perdeyi" diyorum. </p>
<p class="calibre1">Perdeyi açınca bir ameliyat masası çıkıyor ortaya. Küçük İsmail kocaman masanın üzerine uzatılmış, </p>
<p class="calibre1">kendinden geçmiş bir halde yatıyor. </p>
<p class="calibre1">Öfkeyle baktığımı gören Kimbıl: </p>
<p class="calibre1">"Bir şeyi yok" diye açıklıyor korkuyla, "narkoz verdik, sadece baygın." </p>
<p class="calibre1">Merkezde sorguya aldığımız Reşit ile Kimbıl lakaplı sabık hastabakıcı Ekrem, bir iki isim veriyorlar ama nedense onları bulamıyoruz. Birileri kulaklarını bükmüş olmalı, adamlar sırra kadem basmışlar. Ama en azından Reşit ile sabık hastabakıcıyı içeri atıyoruz, îki kardeşi de bir yurda sokuyorum ama Kerim teşekkür yerine kara gözlerini yüzüme dikerek: </p>
<p class="calibre1">"Bizi kurtardın ama ya öteki arkadaşlarımız?.." diye soruyor. </p>
<p class="calibre1"></p>
<p class="calibre1">Altın Ayaklar </p>
<p class="calibre1"></p>
<p class="calibre1">Ünlü futbolcu Pepe Alvarez'in kaldığı Levent'teki iki katlı villanın önü gazeteci ordusuyla kuşatılmış </p>
<p class="calibre1">durumda. Arabadan inerken sarıyorlar çevremi. Hemen arkasındaki uzun boylu kameraman çocukla öne </p>
<p class="calibre1">geçmeyi başaran güzelce bir kız, elindeki mikrofonu burnumun ucuna kadar sokarak soruyor: </p>
<p class="calibre1">"Başkomiserim, sizce kim öldürmüş olabilir Altın Ayak'ı?" </p>
<p class="calibre1">"Altın Ayak mı?" </p>
<p class="calibre1">"Pepe Alvarez'in lakabı... Kimlerden şüpheleniyorsunuz?" </p>
<p class="calibre1">"Hiçbir şey bilmiyorum" diye açıklıyorum. "Olayı, yolda telsizden duydum, hemen buraya geldim. Siz benden daha çok bilgiye sahipsiniz." </p>
<p class="calibre1">"O halde size de anlatalım" diye yılışıyor sakallı bir muhabir. </p>
<p class="calibre1">"Sağ ol" diyorum ciddi bir tavırla, "bilgileri kaynağından almayı tercih ederim." </p>
<p class="calibre1">Gazeteci kalabalığının arasında yardımcım Ali'nin sıkıntılı yüzünü görür gibi oluyorum. Yanılmamışım, az sonra da sesini duyuyorum. </p>
<p class="calibre1">"Bir dakika beyler" diyerek gazetecileri yarmaya çalışıyor. "Lütfen açılın." </p>
<p class="calibre1">Gazeteciler homurdansalar da, benimle Ali arasında bir koridor oluşmasına izin vermek zorunda kalıyorlar. </p>
<p class="calibre1">Ama bu arada soru sormaktan da vazgeçmiyorlar: </p>
<p class="calibre1">"Pepe'yi eski kulübünün öldürttüğü söyleniyor doğru mu?" </p>
<p class="calibre1">"Hamile bıraktığı sevgilisinin belalı kardeşini tutukladınız mı?" </p>
<p class="calibre1">"Fanatik taraftarlardan tehdit mektupları alıyormuş, aslı var mı?" </p>
<p class="calibre1">Bir makineli tüfek ritmiyle peş peşe sıralanan soruların hiçbirine yanıt vermeden, kısa sürede yardımcıma ulaşmayı başarıyorum. </p>
<p class="calibre1">"Elimi tutun amirim. Böyle daha çabuk çıkarız" diyor Ali, sonra gazetecilere dönüyor: </p>
<p class="calibre1">"Maalesef sorularınızı yanıtlamak için çok erken. Burada beklemenizin de bir anlamı yok. Basın büromuz yakında gerekli açıklamayı yapacak." </p>
<p class="calibre1">Gazeteciler memnuniyetsiz sesler çıkararak çekiliyorlar önümüzden, ama Pepe'nin cesedi çıkarılırken fotoğrafını çekmeden, onları buradan hiçbir gücün götüremeyeceğini Ali de, ben de çok iyi biliyoruz. Bahçe kapısını açarak içeriye giriyoruz. Mis gibi kokan mor şebboyların arasından geçerek villaya ulaşıyoruz. </p>
<p class="calibre1">Kapıdaki memur beni görünce, ahşap kapıyı ardına kadar açarak yana çekiliyor. </p>
<p class="calibre1">Günün modasına göre döşenmiş evde bizim teknik ekip harıl harıl çalışıyor. Sessizce yaklaşıyoruz. Ama boşuna, bizi gören Numan, cesetten başını kaldırarak: </p>
<p class="calibre1">"Vay Nevzat, nerede kaldın yahu?" diye takılıyor. "Sen hepimizden önce gelirdin. Bugün ne oldu böyle?" </p>
<p class="calibre1">"İşim vardı" diye kestirip atıyorum. Şakalaşmak istemediğimi anlayan Numan üstelemiyor, cesede dönüyor yeniden. </p>
<p class="calibre1">Birkaç adım daha atıp ben de cesede bakıyorum. Bakar bakmaz da yüzümü buruşturuyorum. Futbolcunun </p>
<p class="calibre1">başının yerinde, kana bulanmış bir kemik ve et yığını duruyor. </p>
<p class="calibre1">"Biri ona çok kızmış olmalı" diye açıklıyor Numan maktulün yumruk halinde sıkılmış sağ elini açmaya çalışırken, "başını ezmiş." </p>
<p class="calibre1">"Ölüm nedeni bu mu?" </p>
<p class="calibre1">"Henüz belli değil. Adlî tabip karar verecek. Ama aralarında kısa bir boğuşma olmuş. Şömine demirinde de kan var." </p>
<p class="calibre1">"Pepe'yle baş edebildiğine göre katil iriyarı olmalı" diye söyleniyor Ali. </p>
<p class="calibre1">"Hem de kızıl saçlı." </p>
<p class="calibre1">"Onu nereden anladın?" diye soruyorum merakla. </p>
<p class="calibre1">"Maktulün eline baksana" diyerek başıyla Pepe'nin avucunu gösteriyor Numan. </p>
<p class="calibre1">Dikkatle bakınca futbolcunun avucundaki bir tutam kızıl saçı fark ediyorum. </p>
<p class="calibre1">"Peki futbol ayakkabılarını bulabildiniz mi?" </p>
<p class="calibre1">"Hayır" diyor Numan. "Katil götürmüş olmalı." </p>
<p class="calibre1">Onu daha fazla meşgul etmenin anlamı yok. Pencereleri kontrol etmekte olan Ekrem'e yönelirken Ali </p>
<p class="calibre1">açıklıyor: </p>
<p class="calibre1">"Pepe on beş gündür yokmuş. Tatil yapıyormuş, iki gün önce dönmüş Türkiye'ye." </p>
<p class="calibre1">"Katil içeri nasıl girmiş?" diye soruyorum. </p>
<p class="calibre1">"Kapıdan girmiş olmalı. Büyük olasılıkla Pepe'nin tanıdığı biri. Kapı zorlanmamış." </p>
<p class="calibre1">Konuşmalarımızı işiten Ekrem, başıyla beni selamladıktan sonra: </p>
<p class="calibre1">"Pencereler de öyle amirim" diyerek katılıyor konuşmaya. "Katil eve rahatça girmiş, futbolcuyu öldürmüş, sonra da elini kolunu sallayarak çıkıp gitmiş." </p>
<p class="calibre1">"Beş aydır eski kulübünün taraftarlarından tehdit mektupları alıyormuş" diyor Ali. "Bu işin arkasında onlar olabilir." </p>
<p class="calibre1">"Eski futbol kulübü mü?" diye soruyorum. </p>
<p class="calibre1">"Evet, Pepe bu sene başka bir kulübe geçti." </p>
<p class="calibre1">"Ne var bunda? Bütün futbolcular kulüp değiştirebilir." </p>
<p class="calibre1">"Ama Pepe bundan biraz fazlasını yapmış. Bu sezon kulüpte kalmaya söz vermişken, rakip takım biraz daha fazla para verince son anda imzayı atmaktan vazgeçmiş. İşin kötüsü futbolcusunun başka takıma </p>
<p class="calibre1">satıldığından habersiz olan kulüp başkanı, o sırada televizyonlarda, 'Pepe bu yıl da bizimle oynayacak' diye atıp tutuyormuş. Böylece Pepe hem eski taklımın iyi bir oyuncudan yoksun bırakmış, hem de futbol </p>
<p class="calibre1">kulübünün prestijini yerle bir etmiş. Bence bu işi onlar yapmıştır. Takımın yöneticileri de pek sağlam ayakkabı sayılmaz zaten. Yeraltı dünyasıyla içlidışlılar." </p>
<p class="calibre1">"O halde şu kulübün yöneticilerini bir ziyaret edelim" diyorum Ali'ye. "Zaten burada ayak bağı olmaktan başka bir işe yaramıyoruz. Bu arada teknik ekip çalışmasını tamamlamış, raporlarını hazırlamış olur." </p>
<p class="calibre1">Kulüpte iki sorumlu karşılıyor bizi: biri uzun boylu, şık giyimli, oldukça çirkin; öteki orta boylu, tombul, sevimli biri. Kim olduğumuzu öğrenince tedirgin oluyorlar. Olayı gazetecilerden öğrenmişler. Daha soru sormadan, çirkin olanı atılıyor: </p>
<p class="calibre1">"Sizi temin ederim ki bizim bu işle hiçbir ilgimiz yok Başkomiserim." </p>
<p class="calibre1">"Kulübümüz yasadışı işlere girmez" diyerek öteki tamamlıyor arkadaşının sözlerini. </p>
<p class="calibre1">"Bir dakika bir dakika..." diyerek ikisini de susturuyorum. "Sizi suçlayan yok. Hemen savunmaya geçmeyin. </p>
<p class="calibre1">Ben sadece olayı soruşturuyorum..." </p>
<p class="calibre1">"Ama sizin buraya geldiğinizi gazeteciler öğrenirse kulübümüzün adı çıkacak." </p>
<p class="calibre1">"Merak etmeyin, kimse öğrenmeyecek." </p>
<p class="calibre1">Biraz yatışır gibi oluyorlar ama içleri hâlâ rahat değil. </p>
<p class="calibre1">"Şu Pepe'yi anlatın bana biraz" diyorum kararlı bir ses tonuyla. </p>
<p class="calibre1">"Yoksul bir ailenin çocuğuydu" diyor tombul olanı. "Onu Türkiye'ye ben getirdim. Pepe çok yetenekli bir futbolcu. Kısa sürede kendini gösterdi, ülkemizde bir yıldız oldu. Ne yazık ki çabuk ulaştığı zirve başını döndürdü. Uygunsuz ilişkilere girdi, Kıvırcık Kemal'in kız kardeşiyle olan ilişkisini duymuşsunuzdur. Daha başka kadınlar... Bunlara rağmen iyi futbol oynamayı sürdürdü. Hiç penaltı kaçırmadığını biliyor </p>
<p class="calibre1">muydunuz?" </p>
<p class="calibre1">"Çok hırslıydı" diyerek çirkin olanı kapıyor sözü. "Aynı derecede paragöz. Karşı takım birazcık daha fazla para önerdi diye, bizi, Türkiye'deki ilk göz ağrısı olan takımını bırakıp gitti." </p>
<p class="calibre1">"O gittikten sonra taraftarlarınızın arasından 'Onu öldürmeliyiz...' filan diyen birileri oldu mu? Ya da böyle biriyle karşılaştınız mı?" </p>
<p class="calibre1">"Ne münasebet! Bizim takımın taraftarı saldırgan değildir." </p>
<p class="calibre1">"Öyle diyorsunuz ama taraftarlarınızdan biri tehdit mektupları yolluyormuş" diyor Ali. </p>
<p class="calibre1">"Olabilir" diyor tombul olanı, gergin bir ifadeyle. "Ama bunda kulübün ne suçu var? Biz her zaman taraftarımıza centilmence davranmalarını salık veriyoruz. Ama yüz binlerce insanın hepsini birden </p>
<p class="calibre1">denetleyemeyeceğimizi de takdir edersiniz." </p>
<p class="calibre1">"Pepe'nin yakın olduğu kimse var mıydı?" diye soruyorum gerginliği yumuşatmak için. </p>
<p class="calibre1">"Yoktu" diyor tombul. "Ne takımda ne de takım dışında arkadaşı yoktu. Memleketlisi Sanchez dışında. Bir de kadınlar tabiî." </p>
<p class="calibre1">"Ama" diyor çirkin, "kadınları da evine götürmezdi." </p>
<p class="calibre1">"Birine anahtar filan vermiş olabilir mi?" </p>
<p class="calibre1">"Pepe bunu yapmazdı. Çünkü kimseye güvenmezdi." </p>
<p class="calibre1">"'Sanchez'le arası iyi' dediniz. Ona vermiş olamaz mı?" </p>
<p class="calibre1">"Sanmıyorum. Hem vermiş olsa bile Sanchez katil olamaz. Bir ay önce ülkesine döndü... Başka biri olabilir mi?.. Hayır, kesinlikle olamaz. Pepe kimseye anahtarını teslim etmez. Hele Kıvırcık Kemal'in arabasını taramasından sonra bu imkânsız. Bence Kıvırcık Kemal'i sorgulamalısınız. Bu işte onun parmağı vardır." </p>
<p class="calibre1">"Nasıl bu kadar kesin konuşabiliyorsunuz?" diye soruyorum şaşkınlıkla. </p>
<p class="calibre1">"Olanları biliyor olsaydınız siz de benim gibi düşünürdünüz." </p>
<p class="calibre1">"Anlatın da öğrenelim o zaman." </p>
<p class="calibre1">"Pepe, geçen yıl Tepebaşı'ndaki Neşem Pavyon'un sahibi Kıvırcık Kemal'in kız kardeşiyle çıkmaya başlamıştı. </p>
<p class="calibre1">Kıvırcık Kemal, kardeşinin bir futbolcuyla, hele de yabancı biriyle çıktığını duyunca küplere bindi. Ama kız kardeşi abisinin ağzından girdi, burnundan çıktı, nişanlanacağız diye ikna etti. Böylece ilişkileri bir süre daha devam etti. Kız evlenmeyi umarken, bizimki sıkılmaya başladı. Sonunda da kızı bıraktı, işin kötüsü kız hamile kalmıştı. Pepe her zaman olduğu gibi sorumluluk üstlenmek istemedi. Kızın başkalarıyla da çıktığını öne sürerek çocuğun babasının kendisi olmadığını söyledi. Bu arada zaman geçmiş, kızın kanundaki çocuk üç aylık olmuştu. Sonunda çaresiz kalan kızcağız kürtaj olmaya gidince, hamileliğin üç ayı geçtiğini saptayan doktorlar, tehlikeli bularak bu işi yapmaya yanaşmadılar. Ama kız çocuğu doğuramazdı. Kendini ehil </p>
<p class="calibre1">olmayan bir doktora teslim etti. Ve zavallı kız kürtaj masasından kalkamadı. Olayı öğrenen Kıvırcık Kemal çılgına döndü. Ertesi gün Pepe antrenmandan eve dönerken, arabasını kurşun yağmuruna tuttu. Pepe şans eseri kurtuldu bu saldırıdan. Baktık Kıvırcık Kemal kararlı, araya biz girdik. İstanbul'un ünlü babalarından Süslü Nedim'i bulduk. Kendisi aynı zamanda kulübümüzün üyesidir. Durumu anlattık. 'Tamam, merak </p>
<p class="calibre1">etmeyin, Kemal de büyük hatırım vardır, işi çözerim' dedi. O gece gidip konuştuk. O konuşmadan sonra Kemal davasından vazgeçtiğim söyledi. Gerçekten de saldırılar durdu. Ama anlaşılan Kıvırcık davasından vazgeçmemiş. Sadece ortalığın sakinleşmesini bekliyormuş. Pepe tehlikenin geçtiğini sanıp rahatlayınca da temizledi onu." </p>
<p class="calibre1">"Ama" diyerek karşı çıkıyor Ali. "Pepe'nin çok dikkatli olduğunu siz söylediniz. Kemal'i ya da adamlarım neden alsın içeri?" </p>
<p class="calibre1">"Bilemiyorum" diyor tombul adam düş kırıklığına uğramış bir tavırla. "Herhalde kandırmışlardır Pepe'yi." </p>
<p class="calibre1">"Neyse" diyorum, "anlayacağız. Gidip bir de şu Kemal'le konuşalım..." </p>
<p class="calibre1">Kalkarken tombul olanı: </p>
<p class="calibre1">"Lütfen Başkomiserim" diye mızırdanıyor, "bizim kulübün adını bu işe bulaştırmayın." </p>
<p class="calibre1">"Merak etmeyin" diyorum. "Kimseyi boş yere suçlamaya niyetimiz yok." </p>
<p class="calibre1">Onlar söylediğimin ne anlama geldiğini düşünürlerken biz kapıdan çıkıyoruz. </p>
<p class="calibre1">Neşem Pavyon'da geceden kalma alkol, sigara, kadın parfümü karışımı bir koku karşılıyor bizi ve tabiî Kıvırcık Kemal'in çakalları. Az sonra da kendisi çıkıp geliyor. Esmer, ince bıyıklı bir adam. Bize karşı saygılı davranıyor. Delikanlı raconuna hâlâ önem veren az sayıdaki kabadayıdan biri. Yüzümüzde gezinen meraklı bakışları, olaydan habersizmiş izlenimi uyandırıyor. </p>
<p class="calibre1">"Pepe bu sabah evinde ölü bulundu" diyorum, bakışlarımı gözlerinde kenetleyerek. </p>
<p class="calibre1">"Altın Ayak mı, hani şu ünlü futbolcu?" diye soruyor şaşkın bir ifadeyle. </p>
<p class="calibre1">"Ta kendisi" diyorum. "Suratı paramparça edilmiş." </p>
<p class="calibre1">Kahverengi gözlerinin derinliklerinde tutkulu parıltılar görür gibi oluyorum. </p>
<p class="calibre1">"Toprağı bol olsun" diyor ilgisiz bir sesle. "Dünyaya gelen bir gün gider." </p>
<p class="calibre1">"Pepe biraz erken gitmiş" diyerek Ali de katılıyor sorguya. "Daha yirmi üçündeymiş." </p>
<p class="calibre1">"Mukadderat. Allah'ın işine karışılmaz." </p>
<p class="calibre1">"Senin kız kardeşin de gençmiş..." diyecek oluyor Ali. </p>
<p class="calibre1">Kemal'in gözleri öfkeyle parlıyor: </p>
<p class="calibre1">"Kız kardeşimi karıştırmayın bu işe." </p>
<p class="calibre1">"Karıştırmak zorundayız" diyorum. "Daha önce Pepe'nin arabasını kurşunlatmışsın." </p>
<p class="calibre1">"O iş mazide kaldı." </p>
<p class="calibre1">"Ne yani" diyor Ali alaycı bir tavırla, "babalara söz verdin diye, Pepe'yi öldürmekten vazgeçtiğine inanmamızı mı istiyorsun?" </p>
<p class="calibre1">"İster inanın, ister inanmayın" diye tersliyor Kemal. "Sizin bileceğiniz iş. Polisleri bilmem ama bizde söz ağızdan çıkar. Çıktı mı, artık o kanundur." </p>
<p class="calibre1">"Peki, neden vazgeçtin Pepe'yi öldürmekten?" </p>
<p class="calibre1">"Nedim Baba'yı kıramadım. Bende hatırı büyüktür." </p>
<p class="calibre1">"Nasıl bir hatırmış ki bu, seni, canın gibi sevdiğin kız kardeşinin intikamını almaktan bile alıkoymuş" diyor Ali alaycı tavrını sürdürerek. </p>
<p class="calibre1">Kemal'in yardımcıma bozulduğu her halinden belli. Ama kendini tutuyor. </p>
<p class="calibre1">"Ona bir can borçluydum. Yakınlarımdan biri, oğlunun ölümüne neden olmuştu. Benin hatırım için onu bağışladı..." Konuşmasını Ali'nin yüzüne dik dik bakarak sürdürüyor: </p>
<p class="calibre1">"Anladın mı, benim hatırım için. Ben de onun hatırı için o ırz düşmanı, şerefsizi bağışladım. Allah'a havale ettim. Sonunda layığını bulmuş." </p>
<p class="calibre1">"Peki dün gece neredeydin?" diye soruyorum. </p>
<p class="calibre1">"Hastanedeydim" diyor gülümseyerek. "Zeynep Kâmil'de. Dün gece karım bana nurtopu gibi bir oğlan doğurdu. Sonra arkadaşlarla buraya geldik. Sabaha kadar içtik." </p>
<p class="calibre1">"Araştıracağız" diyor Ali. </p>
<p class="calibre1">"Sen mesleğe yeni başladın değil mi?" diye soruyor Kemal, kısılmış gözlerinin arasından, küçümseyen bakışlarını yardımcıma dikerek. </p>
<p class="calibre1">"Bu seni ilgilendirmez" diyor Ali, öfkelenmeye başladığını gizlemeden. </p>
<p class="calibre1">"Peki son bir soru" diyorum araya girerek. "Sence kim öldürmüş olabilir Pepe'yi?" </p>
<p class="calibre1">"Bilmiyorum. Ama bilseydim de söylemezdim. O şerefsizi öldüren her kimse, öteki dünyada mekânı cennettir." </p>
<p class="calibre1">Kemal'i pavyonuyla baş başa bırakıp ayrılıyoruz yanından. Ben arabayı çalıştırırken: </p>
<p class="calibre1">"Amirim" diye soruyor Ali, "benim göreve yeni başladığımı nasıl bildi?" </p>
<p class="calibre1">"Eee, olacak o kadar. Nasıl biz onlarla uğraşıyorsak, onlar da bizimle uğraşıyorlar. Bu arada tecrübe sahibi oluyorlar." </p>
<p class="calibre1">Bir süre susuyor Ali. Ben arabayı çalıştırıyorum, trafiğe kendimizi bırakırken: </p>
<p class="calibre1">"Amirim" diyor, "sizce ben kötü bir sorgulamacı mıyım?" </p>
<p class="calibre1">Bir an dönüp yüzüne bakıyorum, içten görünüyor. </p>
<p class="calibre1">"Sorgu zor iştir Ali. İnsanın bir üslubunun olması lazım. Ama bu kolay kazanılmaz. Zamana ihtiyacın var." </p>
<p class="calibre1">"Anlıyorum" diyerek, düşünceli bir halde başını öne eğiyor. </p>
<p class="calibre1">Bir süre ikimiz de susuyoruz. Arabanın içini ağır bir hava kaplıyor. </p>
<p class="calibre1">"Evet" diyorum gereğinden canlı bir sesle, "hâlâ elimizde bir şey yok. Sen Zeynep Kâmil Hastanesi'ne bir uzan. Bakalım Kıvırcık Kemal doğru mu söylüyor. Ben de merkeze gidip teknik ekibin ne bulduğuna bir bakayım." </p>
<p class="calibre1">"Baş üstüne amirim" diyor Ali dalgınlığından sıyrılarak. </p>
<p class="calibre1">Akşamüstü dönüyor Ali. Hastanedekilerin, Kemal'in söylediklerini doğruladığım anlatıyor bir solukta. Ama bunun hiçbir önemi yok. Kiralık katil yollayarak da Pepe'yi öldürtmüş olabilir. Teknik ekipten ilk bilgiler de gelmeye başlıyor bu arada. Pepe'nin ölüm nedeni, başına demir gibi sert bir cisimle vurulmuş olması. Yani şömine demiriyle. Demek ki katil önce ünlü futbolcuyu öldürmüş, ardından başını ezmiş. </p>
<p class="calibre1">"Katilin eve nasıl girdiğini öğrenebilirsek, kimliği konusunda da ipucu elde ederiz." </p>
<p class="calibre1">"O zaman öncelikle şunun yanıtını bulmalıyız" diyor Ali. "Katili eve Pepe mi aldı, yoksa kendisi mi girdi?" </p>
<p class="calibre1">"Katilin eve kendisinin girmesi daha büyük ihtimal. Son on beş gündür Pepe yokmuş. Bu süre içinde katil içeri girmenin bir yolunu bulmuş olabilir." </p>
<p class="calibre1">"Ama nasıl?" diye mırıldanıyor Ali, sonra gözleri parıldayarak soruyor: </p>
<p class="calibre1">"Katil önceden anahtarı çalmış olmasın?" </p>
<p class="calibre1">"Aranda kilidi değiştirirdi Pepe" diyorum. "Adam o kadar korkuyormuş ki..." </p>
<p class="calibre1">Kilidi değiştirirdi derken aklıma başka bir ihtimal geliyor: </p>
<p class="calibre1">"Evinin anahtarını kaybetsen ne yaparsın?" diye soruyorum yardımcıma. </p>
<p class="calibre1">"Yedeğini kullanırım" diyor, sözün nereye varacağını anlayamadan. </p>
<p class="calibre1">"Yedeği de yoksa?" </p>
<p class="calibre1">"Çilingir çağırırım." </p>
<p class="calibre1">"Evet çilingir çağırırsın. Katil de öyle yapmış olmasın. Pepe on beş gün evde yoktu. Katil, bir çilingir bulup, evinin anahtarını kaybettiğini söyleyerek kapıyı açtırabilir." </p>
<p class="calibre1">"İyi de çilingir kapıyı açarken komşular görmez mi?" </p>
<p class="calibre1">"Pepe'nin villasının sağı da solu da boş arsa. Çilingiri uygun bir zamanda getirdiyse, kimsenin ruhu bile duymaz." </p>
<p class="calibre1">Ali'nin yüzünü kararsız bir ifade kaplıyor: </p>
<p class="calibre1">"Bilemiyorum amirim" diye mırıldanıyor. </p>
<p class="calibre1">"Öğrenmek kolay. Yarın Levent'teki çilingirlerle konuşursak bunu anlarız." </p>
<p class="calibre1">"Ya çilingiri başka yerden getirdiyse." </p>
<p class="calibre1">"Sanmıyorum. Bu, çilingiri kuşkulandıracağından katil tercih etmez." </p>
<p class="calibre1">Ertesi sabah Levent'in merkezinde çilingir aramaya başlıyoruz. Meydanda gözümüze çilingir tabelası </p>
<p class="calibre1">çarpmayınca, köşedeki çiçekçi dükkânına girip soruyoruz. Orkideleri büyükçe bir vazoya yerleştirmekte olan yaşlı adam: </p>
<p class="calibre1">"Siz Loto Lütfü'yü arıyorsunuz" diyor. </p>
<p class="calibre1">"Loto Lütfü de kim?" diye soruyorum dikkat kesilerek. </p>
<p class="calibre1">"Bu yörenin en iyi çilingiri. Benim diyen usta su dökemez eline." </p>
<p class="calibre1">"Neden Loto Lütfü diyorsunuz ona?" diye soruyor Ali benden önce davranarak. </p>
<p class="calibre1">"Daha önce sadece Lütfü'ydü adı. Ama lotoda 775 milyarı kaybedip de hafif tırlatınca adı Loto Lütfü kaldı." </p>
<p class="calibre1">Ali'yle göz göze geliyoruz. </p>
<p class="calibre1">"Ne zaman oldu bu?" </p>
<p class="calibre1">"Geçen sezon, oynanan maç. Hiç unutmam bütün esnaf kahvede oturmuş o maçı izliyorduk. Yedi maç beraber bitmiş. Son maç oldukça geç saatlerde başladı. Maç 11 berabere devam ediyor. Hepimiz heyecanlıyız ama bizim Lütfü hop oturup hop kalkıyor. Maç bitti bitecek derken Altın Ayak Pepe son saniyelerde takmaz mı topu filelere. Hepimiz sevinçten havalara uçtuk. Takım 21 galip. Ama sen bir de Lütfü'nün halini gör. </p>
<p class="calibre1">Resmen tırlattı garip." </p>
<p class="calibre1">"Kızıl saçlı mı bu Lütfü?" diye soruyorum merakla. </p>
<p class="calibre1">"Nereden biliyorsunuz?" diyor yaşlı adam şaşkınlıkla. </p>
<p class="calibre1">"Dükkânı nerede şu Lütfü'nün?" diye atılıyor Ali gemleyemediği bir heyecanla. </p>
<p class="calibre1">"Arkada" diyor adam, Ali'nin heyecanına bir anlam veremeyerek, "postanenin yanında." </p>
<p class="calibre1">Hızla ayrılıyoruz çiçekçiden. Elimizle koymuş gibi buluyoruz Loto Lütfü'yü. Küçük, kutu gibi dükkânın içinde kızıl saçlı, iriyarı bir adam. Gözlerinde tuhaf bir ifadeyle bize bakıyor. Kimliğimi çıkarıp uzatıyorum: </p>
<p class="calibre1">"Ben Başkomiser Nevzat, bu da yardımcım Ali." </p>
<p class="calibre1">Hiç şaşırmıyor, bizi bekliyor gibi bir hali var. </p>
<p class="calibre1">"Seni Pepe'yi öldürmekten tutukluyoruz" diyorum. </p>
<p class="calibre1">Bakışları bir an ayı pençesi gibi iri ellerine kayıyor, sonra o tuhaf ifade yine gelip oturuyor gözlerine. Adamın tavrını yanlış yorumlayan Ali: </p>
<p class="calibre1">"Yazık değil mi, o kadar yetenekli bir futbolcuyu nasıl öldürdün?" diye soruyor. </p>
<p class="calibre1">"O, benim yarınlarımı çalmıştı" diye açıklıyor cüssesine hiç yakışmayan çocuksu bir sesle. "Başkasınınkini de çalmasın diye öldürdüm." </p>
<p class="calibre1"></p>
<p class="calibre1">Siyah Taşlı Yüzük </p>
<p class="calibre1"></p>
<p class="calibre1">Bazı cinayetlerin aydınlanması polisin çabasına değil, siyasî iktidarın tavrına bağlıdır. Elinizde ne kadar ipucu, ne kadar somut kanıt olursa olsun hiçbir yaran olamaz. Çünkü yukarıdan birileri, bu işin </p>
<p class="calibre1">aydınlanmasını istemiyordun Bazen doğrudan söyledikleri de olur, ama genellikle her adımda önünüze </p>
<p class="calibre1">engeller koyarak, sizi yolunuzdan saptırmaya çalışırlar. </p>
<p class="calibre1">Altı aydır üzerinde çalıştığımız Banker Ayhan cinayeti de bunlardan biriydi. Birilerinin soruşturmayı engellediği o kadar belliydi ki, elimizde iki kişinin parmak izi, olayda kullanılan iki silahın balistik sonuçlan, hatta benzin istasyonunda çalışan görgü tanığının gayet açık ifadesi olmasına karşın altı ay boyunca bir milim bile ilerleyememiştik. Ama altı ay sonra birden rüzgâr değişti. Kamuoyunun baskısıyla, güvenlik birimlerini, bu arada bizim teşkilatı da bir ahtapot gibi saran çetelere karşı operasyonlar başladı, îşte bu tutuklamalar sürerken Banker Ayhan dosyası da yeniden gündeme geldi. </p>
<p class="calibre1">Bir devlet bankasını dolandırma suçundan tutuklanan eski polis komiseri Adnan Tözel'in itirafıyla, Banker Ayhan'ı, Mevlüt Kanat'la birlikte öldürdükleri açığa çıktı. Olayın azmettiricisi ise Antalya'da ve Kıbrıs'ta oteller zinciri bulunan İtalyan mafyasının kara para aklayıcısı ve maktulün yakın arkadaşı Rifat Saygılı'ydı. </p>
<p class="calibre1">Cinayet nedeni paraydı; Rifat Saygılı, aldığı bir milyar doları ödemek yerine, para için meslek ahlakım hiçe sayan iki eski polise ellişer bin dolar vererek Banker Ayhan'ı öldürtmeyi seçmişti. Yukarıdaki tanıdıkları aracılığıyla da cinayet soruşturmasını engellemiş, olayın emniyet arşivindeki yüzlerce faili meçhul dosya arasında unutulacağını sanarak pis işlerini pervasızca sürdürmüştü. </p>
<p class="calibre1">Ama işler umduğu gibi gitmedi. Hükümet değişince Banker Ayhan dosyası da yemden gündeme geldi. Fakat bu adamların her yerde gözü kulağı vardı. Polis eskisi iki kiralık katil yakalanır yakalanmaz Rifat Saygılı'nın yurtdışına çıkmış olması kuvvetle muhtemeldi. Bu ihtimali düşünerek İnterpol'e durumu bildirdik. Son bir yıldır yurtdışına kaçan suçluların yakalanmasında önemli adımlar atılmasına karşın, açıkçası ben Rifat Saygılı’nın yakalanacağından pek ümitli değildim. Adamın çok parası vardı. Para her yerde büyük güç demekti. Ama tuhaf bir şey oldu. Biz olayı İnterpol'e bildirdikten iki gün sonra Rifat Saygılı’nın avukatları, müvekkillerinin suçsuz olduğunu ve ertesi sabah savcılığa teslim olacağını açıkladılar. Doğrusu bu haber, bende büyük bir şaşkınlık yarattı. Elimizdeki kanıtlar o kadar sağlamdı ki, Rifat Saygılı’nın bu işten yakayı sıyırması imkânsızdı. Kurtulamayacağını bile bile Rifat Saygılı gibi birinin teslim olması akıl alacak iş </p>
<p class="calibre1">değildi. Ama olanı biteni anlamak için beklemekten başka çaremiz de yoktu. Biz merakımıza gem vurmuş </p>
<p class="calibre1">ertesi sabahı beklerken emniyete gelen bir intihar haberi olayın seyrini tümüyle değiştirdi. Rifat Saygılı, saat 19.00 sularında siyah BMW'siyle Boğaz Köprüsü'ne gelmiş, trafiğin tıkalı olmasını fırsat bilerek arabasından inmiş, bir anda kendini korkuluklardan aşağıya bırakmıştı. </p>
<p class="calibre1">Boğaz Köprüsü'ne vardığımda saat 21.00'e geliyordu. Bu saatlerde hep olduğu gibi, trafik yine arapsaçına dönmüştü. Siyah BMW, köprünün girişine çekilmişti. Köprünün güvenliğinden sorumlu Komiser Yılmazla </p>
<p class="calibre1">arkadaş sayılmazdık ama tanışırdık. Beni görür görmez dostça gülümseyerek elimi sıktı. Olayı kısa ama hiçbir ayrıntıyı atlamadan anlattı. </p>
<p class="calibre1">Siyah BMW tam 19.12'de köprüye girmiş, yoğun trafikte on dakika kadar ilerledikten sonra sürücüsü </p>
<p class="calibre1">arabadan inip kendini karanlık sulara bırakmıştı. Arabada bir ceket bulmuşlardı. Ceketin ceplerinden Rifat Saygılı'ya ait bir ehliyetle nüfus cüzdanı ve bir de intihar mektubu çıkmıştı. Ayrıca arabanın torpido gözünde Browning marka bir tabancayla, silahın Rifat Saygılı'ya ait olduğunu kanıtlayan bir ruhsat da ele geçirilmişti. </p>
<p class="calibre1">Komiser Yılmaz kanıtlara zarar vermemek için hiçbir şeye dokunmadıklarını söylüyordu. Bunun için ona teşekkür edip, parmak izlerine kendiminkileri de katmamak için eldivenlerimi giyerek arabanın içini bir de ben araştırdım. Yılmaz'ın söyledikleri dışında ilginç bir şeye rastlamadım. Öncelikle mektubu açıp okudum. </p>
<p class="calibre1">Şunlar yazıyordu: </p>
<p class="calibre1"></p>
<p class="calibre1">"Kamuoyu son bir haftadır, adımın karıştığı bir cinayeti konuşuyor. Bilgisi olan olmayan her köşe yazan hakkımda atıp tutuyor. Yargılamadan beni cezalandırıyorlar. Yok efendim bir milyar borcum varmış, yok efendim en yakın arkadaşımı para için öldürtmüşüm, ben ne kadar alçak bir adammışım... Bu iftira ve kara çalmalar gazete sayfalarında, televizyon ekranlarında sürüp gidiyor. Ama işin aslı öyle değil. </p>
<p class="calibre1">İnsanoğlunun öyle zayıf yanları vardır ki, ne para, ne güç, ne ilişkiler, hiçbirinin yararı dokunmaz. Bir kadına âşık olursunuz, onun mutlu olması için neyiniz var neyiniz yoksa ayaklarına serersiniz, gerekirse canınızı bile vermeye hazırsınızdır ama o tutar sizi en yakın arkadaşınızla aldatır. Hem de herkesin gözü önünde, sanki size nispet yapar gibi. İki yerden yaralanmışsınızdır; sevdiğiniz kadın ve en yakın arkadaşınız, bıçaklarını çekip hiç düşünmeden yüreğinizin en hassas yerinden vurmuşlardır sizi. Büyük servetinizin, dağlan yerinden oynatan gücünüzün artık hiçbir kıymeti harbiyesi yoktur. Yaralı yüreğiniz, paçavra edilmiş şahsiyetinizle öylece kalakalırsınız. Belki insanlar yüzünüze bir şey söylemez ama siz sırtınızı döner dönmez başlarlar dedikodulara. Artık hayatınızı mahvetmekten başka seçeneğiniz yoktur. Bu adi, bu riyakâr dünyadan kendi başınıza çekip gitmekten başka bir şey gelmez elinizden. Ben de bunu yapıyorum işte. Genç yaşımda bana gülen şansımın, feleğin küçük bir çelmesiyle tümüyle değiştiğinin farkındayım. Her şeyin bir daha eskisi gibi olmayacağını görüyorum. Bu yüzden artık benim için bir cehennem azabına dönen hayatıma son veriyorum. </p>
<p class="calibre1">Kimseye kırgın değilim, dünyadan payıma düşen bu kadarmış, aldım gidiyorum. </p>
<p class="calibre1">Melek, salon beni unutma! Her şeye rağmen seni çok, ama çok seviyorum. </p>
<p class="calibre1">Rifat Saygılı" </p>
<p class="calibre1"></p>
<p class="calibre1">Mektubu kapattım, kanıtları topladığımız naylon torbalardan birinin içine koydum. Mektupta neler yazdığını merak eden Yılmaz'ın bakışlarındaki soruyu yanıtlamak yerine: </p>
<p class="calibre1">"Olayı gören kimse var mı?" diye sordum. </p>
<p class="calibre1">"Köprüden geçenler görmüştür. Ama onları bulmamız çok zor. Herkes yoluna gitti." </p>
<p class="calibre1">"Yazık" dedim iç çekerek, "keşke görenlerden biriyle konuşabilseydim." </p>
<p class="calibre1">Yılmaz'ın geniş alnı kırışmıştı. </p>
<p class="calibre1">"Neyi öğrenmek istiyorsunuz amirim?" dedi meraklı bir ses tonuyla. </p>
<p class="calibre1">"Köprüden atlayanın gerçekten de Rifat Saygılı olup olmadığını." </p>
<p class="calibre1">Yılmaz'ın alnındaki kırışıklıklar daha da derinleşti. </p>
<p class="calibre1">"Yani atlayan başka biri miydi?" </p>
<p class="calibre1">"Bilemiyorum ama emin olmaya çalışıyorum. Rifat Saygılı, İtalyan mafyasıyla bağlantılı bir adam. Adı bir cinayete karıştı. Kendini kurtarmaya çalışıyor olabilir." </p>
<p class="calibre1">"Anlıyorum" dedi Yılmaz başım sallayarak. Bir an düşündükten sonra ekledi: </p>
<p class="calibre1">"Ama kim başka birinin yerine ölmek ister ki?" </p>
<p class="calibre1">"Haklısın" diye mırıldandım ama kuşkular aklımı kemirmeye devam ediyordu hâlâ. </p>
<p class="calibre1">Yılmaz da durumun farkında olacak ki: </p>
<p class="calibre1">"İsterseniz" dedi iddiasız bir sesle, "köprüyü çeken video kasetlerine bir bakalım. Belki kamera Rifat Saygılı'yı yakalamıştır." </p>
<p class="calibre1">"Tamam, hemen bakalım" dedim. </p>
<p class="calibre1">Az sonra kontrol binasındaydık. Görevli kasedi başa sarmaya başladı. Kaset saatine göre 19.10'dan itibaren izlemeye başladık. Tam 19.11'de siyah BMW göründü. Ama ortalık karanlık olduğundan sürücünün yüzü </p>
<p class="calibre1">görünmüyordu. Rifat Saygılı'yı teşhis edemeden araç gişelerden geçti. Ama trafik yoğun olduğu için ağır ağır ilerliyordu. Bir an nereden geldiği anlaşılmayan bir ışık yansıması oldu, BMW'nin içi aydınlandı. </p>
<p class="calibre1">"Görüntüyü büyütebilir miyiz?" diye heyecanla bağırdım. </p>
<p class="calibre1">"Tabiî" dedi yanımızdaki genç görevli. </p>
<p class="calibre1">Ben sabırsızlıkla beklerken o önündeki tuşlara basarak görüntüyü büyüttü. Ama netlik kaybolmuştu. </p>
<p class="calibre1">Yüzümdeki memnuniyetsiz ifadeyi fark ederek: </p>
<p class="calibre1">"Merak etmeyin şimdi netleşecek" dedi. Gerçekten de az sonra görüntü netleşti. Ama ne yazık ki dışarıdan yansıyan ışık, sürücünün yalnızca sol elini aydınlatmaya yetmişti. Gövdesinin önemli bir bölümü, hepsinden önemlisi yüzü hâlâ karanlıklar içindeydi. </p>
<p class="calibre1">"Faydasız" diye mırıldandım, "onu bu görüntüden teşhis etmek imkânsız." </p>
<p class="calibre1">"Üzgünüm amirim" dedi genç görevli, sanki kendisi suçluymuş gibi, "ne yazık ki kameralarımızın yakaladıkları bunlar, isterseniz kasette çoğaltıp verebilirim size." </p>
<p class="calibre1">Yeniden alıcı gözüyle görüntüye baktım, ince uzun parmaklı bir sol el duruyordu karşımda. Birden orta parmağındaki yüzük dikkatimi çekti. Siyah taşlı, altın bir yüzüktü. </p>
<p class="calibre1">"İyi olur" dedim görevliye, "teknik ekip kasedin kopyasını incelemek isteyecektir." </p>
<p class="calibre1">Güvenlik binasından çıkarken: </p>
<p class="calibre1">"Çocuklar aşağıda cesedi arıyorlar" dedi Yılmaz. Sanki beni teselli ediyor gibiydi. "Bulununca atlayan Rifat mıydı, değil miydi anlarız nasıl olsa." </p>
<p class="calibre1">"Haklısın" dedim. Ama içimden bir ses cesedi bulamayacağımızı söylüyordu. </p>
<p class="calibre1">Merkeze dönmüştüm. Odamda, mektubu az önce okumuş olan Ali'yle konuşuyorduk. </p>
<p class="calibre1">"Belki de sandığımız gibi değildir amirim" dedi Ali, yüzünde düşünceli bir ifade belirmişti. "Belki de adamın yazdıkları gerçektir." </p>
<p class="calibre1">"Rifat Saygılı değil de başka birinden söz ediyor olsaydık, bu söylediğine daha kolay inanırdım. Ama genç yaşta yeraltı âleminin en üst sıralarına tırmanmayı başaran böyle kurnaz bir adamın, aşk yüzünden bütün yaşamını mahvedebileceği aklıma pek yatmıyor." </p>
<p class="calibre1">"Şu Melek denilen kadını bir yoklayalım, bakalım o ne anlatacak amirim." </p>
<p class="calibre1">"Ona da gideceğiz, önce şu kanıtların incelenmesi tamamlansın. Numan laboratuvara kapandı, birkaç saattir kanıtları inceliyor." </p>
<p class="calibre1">Daha sözümü bitirmeden odanın kapısı açıldı, Numan o güleç yüzüyle içeri girdi. </p>
<p class="calibre1">"Mektubun üzerindeki parmak izleri Rifat Saygılı'ya ait. Silahın, kimlik kartlarının üzerindekiler de. Başka parmak izi yok" diyerek elindeki naylon kanıt torbalarını masamın üzerine bıraktı. Elindeki fotoğrafı ise doğrudan bana uzattı: </p>
<p class="calibre1">"Bu da video kasedinden aldığımız el fotoğrafı. Güzel yüzüğü varmış adamın." </p>
<p class="calibre1">Koltuğa çökmek üzere olan Numan'a bakarak başımı salladım: </p>
<p class="calibre1">"Hiç niyetlenme, kalkmak üzereyiz. Şu iş çözülsün maçları ondan sonra tartışırsınız." </p>
<p class="calibre1">Numan bozulmuştu ama belli etmemeye çalıştı: </p>
<p class="calibre1">"Yok canım, ben de oturmayı düşünmüyordum zaten. Aşağıda o kadar çok işim var ki." </p>
<p class="calibre1">Ali ile benim ömrümüz boyunca çalışsak bile satın alamayacağımız, Etiler'de deniz gören bir villada oturuyordu Melek Hanım. Evi kendisi almıştı. Söylenenlere göre Rifat'tan ziynet eşyaları dışında hiçbir hediye kabul etmemişti. Bizi görünce yüzü asıldı kadının. Ağlamaktan şişmiş gözlerini gizlemeye çalışarak: </p>
<p class="calibre1">"Üstüme bir şeyler alayım" deyip çıktı odadan. </p>
<p class="calibre1">Onu bir yerlerden gözüm ısırıyordu. Ali hatırlattı: </p>
<p class="calibre1">"Gazetelerin verdiği hafta sonu eklerinden birinde yarı çıplak fotoğraflarını görmüş olmalısınız amirim. Sık sık boy gösterirdi oralarda. Kadın önce dansözdü, sonra şarkıcı oldu." </p>
<p class="calibre1">Melek az sonra geldi yanımıza, üstüne koyu renk uzun bir hırka giymiş, yüzüne de hafif bir makyaj yapmıştı. </p>
<p class="calibre1">Toparlanmış görünüyordu. Rifat Saygılı'yla ilişkilerini sorunca: </p>
<p class="calibre1">"Evlenecektik" dedi ve gözleri yeniden doldu: </p>
<p class="calibre1">"Anlamıyorum bunu niye yaptı!" </p>
<p class="calibre1">Rifat'ın yazdığı mektubun kopyasını çıkarıp kadına uzattım: </p>
<p class="calibre1">"Bu mektupta açıklamış" dedim. </p>
<p class="calibre1">Melek uzattığım mektubu, sanki kutsal bir metinmiş gibi merakla, saygıyla adeta ürpererek aldı. Bu </p>
<p class="calibre1">davranışı, kadının Rifat'a âşık olduğunu düşündürdü bana. </p>
<p class="calibre1">Kadın mektubu okurken sessiz sessiz ağlamaya başladı. Gözyaşları mektubun üzerine düşüyordu. Ama kadın okumayı sürdürdü. Mektubu bitirince de kendini koyuvererek hüngür hüngür ağlamaya başladı. Beş dakika kadar kadının sakinleşmesini bekledik. Soluk alışları normalleşmeye başlayınca ona mendilimi uzatarak: </p>
<p class="calibre1">"İsterseniz daha sonra gelelim" dedim kibar bir tavırla. </p>
<p class="calibre1">Kadın mendilimi almadı, ama bizi de göndermedi. </p>
<p class="calibre1">"Hayır" dedi, "bugün bitirelim. Aynı işkenceye bir daha katlanamam." </p>
<p class="calibre1">Bir süre durdu, sonra gözyaşlarını eliyle kurularken sordu: </p>
<p class="calibre1">"Benden ne istiyorsunuz?" </p>
<p class="calibre1">"Mektupta yazılanlar doğru mu?" dedim. </p>
<p class="calibre1">"Kısmen" dedi Melek, "Ayhan'la ilişkim vardı ama bu Rifat'la tanışmadan önceydi. Onunla tanıştıktan sonra Ayhan'la ilişkimi kestim. Çünkü Rifat'ı sevmiştim." </p>
<p class="calibre1">"Rifat biliyor muydu bu ilişkinizi?" diyerek Ali girdi araya. </p>
<p class="calibre1">"Ne yazık ki hayır" dedi Melek, sesi kederle boğuklaşmıştı. "Ona söylemeye çekindim. Keşke söyleseymişim. </p>
<p class="calibre1">Bütün bunlar benim yüzümden olmuş." </p>
<p class="calibre1">"Şuna bakar mısınız?" diyerek videodan aldığımız fotoğrafı kadına uzattım. </p>
<p class="calibre1">Melek fotoğrafı alıp baktı. Bir şey anlayamamış olacak ki: </p>
<p class="calibre1">"Bir el fotoğrafı" dedi soru dolu gözlerini yüzüme dikerek. </p>
<p class="calibre1">"Rifat'ın eline benzemiyor mu?" diye sordum. </p>
<p class="calibre1">"Rifat'ın mı?" diye kekeledi. "Bilemiyorum, çıkaramadım!" </p>
<p class="calibre1">"Peki yüzük?" dedim. "Rifat'ın böyle bir yüzüğü var mıydı?" </p>
<p class="calibre1">Melek yeniden fotoğrafa bakarak başını salladı: </p>
<p class="calibre1">"Hayır" dedi, "bildiğim kadarıyla Rifat'ın böyle bir yüzüğü yoktu." </p>
<p class="calibre1">"Emin misiniz?" diye ısrar ettim. </p>
<p class="calibre1">"Eminim" dedi Melek, "isterseniz fotoğraflarını getireyim, siz de bakın." </p>
<p class="calibre1">Az sonra Rifat Saygılı'nın onlarca fotoğrafı önümüzdeki küçük sehpanın üzerinden bize bakıyordu. Kadının söyledikleri doğruydu. Rifat'ın parmağında öyle bir yüzük yoktu. </p>
<p class="calibre1">Etiler'deki evden çıkıp benim emektar Renault'ya yeni binmiştik ki telsizim cızırdadı. Salacak önlerinde denizden başsız bir erkek cesedi çıkmıştı. Cesedi iki saat önce morga yollamışlardı. </p>
<p class="calibre1">Adlî Tıp'ın yolunu tuttuk. Odasındaki televizyona dalıp gitmiş olan Doktor Orhan geldiğimize hiç memnun olmamış gibiydi. </p>
<p class="calibre1">"Bu ne surat Orhan?" diye takıldı Ali. "Bizi görmekten hiç memnun olmamış gibisin." </p>
<p class="calibre1">"Otopsi raporunu mu istiyorsunuz?" diye homurdandı Orhan, televizyon izlemeyi sürdürerek. </p>
<p class="calibre1">"Evet" dedi Ali, "bir sakıncası mı vardı?" </p>
<p class="calibre1">"Sakıncası yok da, biraz beklemeniz gerek." </p>
<p class="calibre1">Orhan'ın baştan savar gibi davranması beni de sinirlendirmeye başlamıştı. </p>
<p class="calibre1">"Nedenmiş o?" diye sordum sert bir tavırla. </p>
<p class="calibre1">Bakışlarım ilk kez televizyondan alarak yüzüme baktı Orhan. Gülümsemeye çalıştı ama beceremedi. Sonra eliyle televizyonu göstererek, ezik bir ifadeyle açıklamaya çalıştı: </p>
<p class="calibre1">"Başkomiserim, şu anda Avrupa Yüzme Şampiyonası yapılıyor. Benim kardeşim de yarışmacı. Tramplen dalında. On dakikaya kadar atlayacak. Onu kaçırmak istemiyorum." </p>
<p class="calibre1">"Hay Allah iyiliğini versin" dedim gülümseyerek. "Baştan söylesene şunu. Ancak öğrenmek istediğim bir şey var. Cesedin sol parmağında siyah taşlı bir yüzük var mıydı?" </p>
<p class="calibre1">Orhan hiç düşünmeden yanıtladı sorumu: </p>
<p class="calibre1">"Hayır yüzük filan yoktu. Zaten üzerinde giysi de yoktu, çırılçıplaktı." </p>
<p class="calibre1">"Tamam, teşekkür ederim" dedim Orhan'a. "Artık, raporu on dakika sonra alsak da olur. Hem biz de izlemiş </p>
<p class="calibre1">oluruz yarışmayı." </p>
<p class="calibre1">"Bir dakika amirim" diyerek atıldı Ali. "Bu kadar kolay teslim olmayalım. Her şeyin bir bedeli vardır. </p>
<p class="calibre1">Mademki bekliyoruz, o da bize lahmacun ısmarlasın." </p>
<p class="calibre1">Orhan rahatlamıştı. </p>
<p class="calibre1">"İstediğiniz lahmacun olsun" dedi. Telefona uzanırken sordu: </p>
<p class="calibre1">"Kaçar tane yersiniz?" </p>
<p class="calibre1">Lahmacunlarımızı yerken atlama sırası hâlâ Orhan'ın kardeşine gelmemişti. </p>
<p class="calibre1">"Kusura bakmayın" diye sıkıntıyla söylendi Orhan, "sizi de bekletiyorum." </p>
<p class="calibre1">"Canım sıkma" dedim, "vaktimiz var. Hem yarışma da oldukça keyifliymiş." </p>
<p class="calibre1">"Üzüleceğine, bize birer tane demli çay söyle" diyerek muzipçe sırıttı Ali. Doktor Orhan çayları söylerken, benim gözüm televizyon ekranında tramplene tırmanan yüzücüye takılmıştı. Uzun boylu, esmer, yakışıklı bir sporcu. Adının Santini olduğunu söylüyordu spiker. Aslında kule atlayıcısıymış. Ama bugün olduğu gibi, tramplen yarışmalarına da katılıyormuş. Olimpiyatlarda altın madalya bile kazanmış. Kendine duyduğu güven, merdiveni çıkarken takındığı havadan belli oluyor adamın. Spiker, kule yarışmalarında yetmiş metre yükseklikten atladığım söylüyor Santini'nin. </p>
<p class="calibre1">"Adama bak yaa" diye söylendi Ali. "Herif yetmiş metre yükseklikten atlıyormuş. Yuh be. Dile kolay, yetmiş </p>
<p class="calibre1">metre. Bizim Boğaz Köprüsü'nden daha yüksek." </p>
<p class="calibre1">Ali'nin sözleri kulaklarımda yankılanırken Santini merdivenleri tırmanmış, tramplenin sonuna gelerek ayak parmaklarının ucunda yükselmeye başlamıştı. Üçümüz de soluklarımızı tutarak sporcuyu izlemeye başladık. </p>
<p class="calibre1">Santini parmak uçlarında yaylandı ve sıçrayarak kendini boşluğa bıraktı. Düşerken ardı ardına şık taklalar atarak izleyicilere olağanüstü bir gösteri sundu. Sonra kusursuz bir biçimde havuzun sularına daldı. Bu işlerden pek anlamam ama bence atlayışı tek kelimeyle muhteşemdi. Sudan çıkan Santini uzun kulaçlarla havuzun kenarına ulaştı. Saçlarını elleriyle geriye tararken, kamera yaklaştı. Böylece bu olağanüstü sporcuyu yakından görme fırsatını yakaladık. Gerçekten de yakışıklı biriydi. Esmer teniyle uyum sağlayan kuzgunî saçları, biçimli kaşları, çenesindeki derin gamzesi ona erkeksi bir çekicilik kazandırıyordu. Onu izlerken birden sol elindeki yüzük dikkatimi çekti. </p>
<p class="calibre1">"Santini'nin sol elindeki yüzüğe bak" dedim. </p>
<p class="calibre1">Ali gözlerini kısarak işaret ettiğim yere baktı. </p>
<p class="calibre1">"Aman Allahım" diye mırıldandı Ali. "Fotoğraftaki yüzük." </p>
<p class="calibre1">"Evet" dedim sevinçle, "hadi gidelim." </p>
<p class="calibre1">Olanlardan bir şey anlamayan Doktor Orhan: </p>
<p class="calibre1">"Raporu istemiyor musunuz?" diye seslendi arkamızdan. </p>
<p class="calibre1">"Kestiğin ceset bizim adam değil" dedim. "Ha, bu arada kardeşine bol şans dileriz." </p>
<p class="calibre1">Arabaya binerken Ali hâlâ şaşkınlığını koruyordu. </p>
<p class="calibre1">"Ne plan ama" diye mırıldandı kendi kendine. "Sen dünyanın en iyi atlayıcısını kirala, milleti de intihar ediyorum diye kandır." </p>
<p class="calibre1">"İtalyan ortakları da yardımcı olmuştur ona" diye tamamladım Ali'nin düşüncesini. </p>
<p class="calibre1">Arabayı çalıştırıp burnunu merkeze çevirince: </p>
<p class="calibre1">"Santini'yi sorgulamaya gitmiyor muyuz amirim?" diye sordu Ali. </p>
<p class="calibre1">"Onu sorgularsak Rifat'ın anında haberi olur. İtalyan'ın telefonunu dinlemeliyiz. Hem böylece hiçbir kuşku da kalmaz kafamızda." </p>
<p class="calibre1">"Yani sizce Rifat hâlâ İstanbul'da mı?" </p>
<p class="calibre1">"Şu ana kadar Rifat Saygılı adında biri yurtdışına çıkmadı. Sahte kimlikle çıkmış olabilir mi? Belki, ama içimden bir ses Rifat'ın İtalyan ortaklarının düzenlediği bir operasyonla, yarışmaya gelen yüzücülerin arasına karışarak ülkeden çıkacağını söylüyor bana." </p>
<p class="calibre1">O geceden itibaren Santini'nin kaldığı oteldeki telefonunu dinlemeye aldık. Ertesi gün ödül töreninden birkaç saat önce Santini'ye gelen telefonda İngilizce konuşan bir adam, İtalyan ekibi yarın otelden ayrılmadan önce yeni yüzücünün aralarına katılacağını söylüyor, durumdan antrenörü de haberdar etmesini belirtiyordu. Santini sadece, "Bekliyoruz. Her şey hazır" demekle yetindi. </p>
<p class="calibre1">Ertesi sabah bizim ekip otelin lobisine yerleşmişti. Ortalık anababa günüydü. Ülkelerine dönmenin telaşında olan sporcular lobide, kapının önünde dolaşıyor, valizler, hediye paketleri, her şey birbirine karışıyordu. </p>
<p class="calibre1">Rifat Saygılı'nın fotoğrafına baka baka adamın yüzünü ezberleyen bizim çocuklar, fazla dikkat çekmemeye çalışarak sporcuları izliyorlardı. Yürüyen merdivenin yaranda, Nermin'le dikilen Ali başıyla işaret etti. Sakin adımlarla gösterdiği yöne yürüdüm ve döner kapının önünde üzerine eşofman giymiş, başına spor bir kep geçirmiş Rifat Saygılı'yı gördüm. Takımın antrenörüyle bir şeyler konuşuyordu. Zaman kaybetmek </p>
<p class="calibre1">anlamsızdı. Operasyonun başladığı işaretini verdim. Birkaç saniye içinde Rifat Saygılı, Santim ve antrenör gözaltına alınmıştı. </p>
<p class="calibre1">Santini ile antrenörü fazla tutamadık. Ama İtalyan mafyasıyla bağlantılı olduklarını belirten raporumuzu İnterpol'e bildirdik. Rifat Saygılı'yı ise yalnızca Banker Ayhan cinayetini değil, bütün yasadışı bağlantılarım açıklamak üzere uzun bir sorguya aldık. Sorgu boyunca Melek dışında kimse arayıp sormadı onu. Bütün o nüfuzlu dostları, birlikte hafta sonu partileri düzenledikleri karaborsa zenginleri sanki yer yarılmıştı da içine girmişlerdi. Bir tek o şarkıcı kadın aşındırıp durdu kapımızı. </p>
<p class="calibre1">"Bir kadın tarafından böyle sevilmek isterdim" dedi Ali, Rifat'ı Devlet Güvenlik Mahkemesi'ne götürürken. </p>
<p class="calibre1">"O zaman kadınlara iyi davranma" dedim. "Nasıl yani?" diye sordu kaşlarım çatarak. "Onlara önem verme, hatta Rifat gibi kendini kurtarmak için onları harcamaktan çekinme." </p>
<p class="calibre1">Şaka yaptığımı sanan Ali inanmamış gözlerle beni süzüyordu. </p>
<p class="calibre1">Ahmet Ümit _ Çıplak Ayaklıydı Gece </p>
<p class="calibre1">Kitaplar, uygarlığa yol gösteren ışıklardır. </p>
<p class="calibre1">UYARI: </p>
<p class="calibre1"></p>
<p class="calibre1">www.kitapsevenler.com </p>
<p class="calibre1"></p>
<p class="calibre1">Kitap sevenlerin yeni buluşma noktasından herkese merhabalar... </p>
<p class="calibre1">Cehaletin yenildiği, sevginin, iyiliğin ve bilginin paylaşıldığı yer olarak gördüğümüz sitemizdeki </p>
<p class="calibre1">tüm e-kitaplar, 5846 Sayılı Kanun'un ilgili maddesine </p>
<p class="calibre1">istinaden, engellilerin faydalanabilmeleri amacıyla </p>
<p class="calibre1">ekran okuyucu, ses sentezleyici program, konuşan "Braille Not Speak", kabartma ekran </p>
<p class="calibre1">vebenzeri yardımcı araçlara, uyumluolacak şekilde, "TXT","DOC" ve "HTML" gibi formatlarda, tarayıcı ve OCR (optik </p>
<p class="calibre1">karakter tanıma) yazılımı kullanılarak, sadece görmeengelliler için, hazırlanmaktadır. Tümüyle ücretsiz olan sitemizdeki </p>
<p class="calibre1">e-kitaplar, "Engelli-engelsiz elele"düşüncesiyle, hiçbir ticari amaç gözetilmeksizin, tamamen gönüllülük esasına dayalı olarak, engelli-engelsiz Yardımsever arkadaşlarımızın yoğun emeği sayesinde, görme engelli kitap sevenlerin </p>
<p class="calibre1">istifadesine sunulmaktadır. Bu e-kitaplar hiçbirşekilde ticari amaçla veya kanuna aykırı olarak kullanılamaz, kullandırılamaz. </p>
<p class="calibre1">Aksi kullanımdan doğabilecek tümyasalsorumluluklar kullanana aittir. Sitemizin amacı asla eser sahiplerine zarar vermek değildir. </p>
<p class="calibre1">www.kitapsevenler.com </p>
<p class="calibre1">web sitesinin amacıgörme engellilerin kitap okuma hak ve özgürlüğünü yüceltmek </p>
<p class="calibre1">ve kitap okuma alışkanlığını pekiştirmektir. </p>
<p class="calibre1">Ben de bir görme engelli olarak kitap okumayı seviyorum. Sevginin olduğu gibi, bilginin de paylaşıldıkça pekişeceğine inanıyorum.Tüm kitap dostlarına, görme engellilerin kitap okuyabilmeleri için gösterdikleri çabalardan ve </p>
<p class="calibre1">yaptıkları katkılardan ötürü teşekkür ediyorum. </p>
<p class="calibre1">Bilgi paylaşmakla çoğalır. </p>
<p class="calibre1">Yaşar MUTLU </p>
<p class="calibre1"></p>
<p class="calibre1">İLGİLİ KANUN: </p>
<p class="calibre1">5846 Sayılı Kanun'un "altıncı Bölüm-Çeşitli Hükümler" bölümünde yeralan "EK MADDE 11" : "ders kitapları dahil, alenileşmiş veya yayımlanmış yazılı ilim ve edebiyat eserlerinin engelliler için üretilmiş bir nüshası yoksa </p>
<p class="calibre1">hiçbir ticarî amaçgüdülmeksizin bir engellinin kullanımı için kendisi veya üçüncü bir kişi tek nüsha olarak ya da engellilere yönelik hizmet veren eğitim kurumu, vakıf veya dernek gibi </p>
<p class="calibre1">kuruluşlar tarafından ihtiyaç kadar kaset, CD, braill alfabesi ve benzeri formatlarda çoğaltılması veya ödünç verilmesi </p>
<p class="calibre1">bu Kanunda öngörülen izinler alınmadan gerçekleştirilebilir."Bu nüshalar hiçbir </p>
<p class="calibre1">şekilde satılamaz, ticarete konu edilemez ve amacı dışında kullanılamaz ve kullandırılamaz. </p>
<p class="calibre1">Ayrıca bu nüshalar üzerinde hak sahipleri ile ilgili bilgilerin </p>
<p class="calibre1">bulundurulması ve çoğaltım amacının belirtilmesi zorunludur." </p>
<p class="calibre1"></p>
<p class="calibre1">bu e-kitap Görme engelliler için düzenlenmiştir. Kitabı Tarayan ve Düzenleyen Arkadaşa </p>
<p class="calibre1">çok çok teşekkür ederiz. Kitap taramak gerçekten incelik ve beceri isteyen, zahmet verici bir iştir. Ne mutlu ki, bir görme </p>
<p class="calibre1">engellinin, düzgün taranmış ve hazırlanmış bir e-kitabı okuyabilmesinden duyduğu sevinci paylaşabilmek tüm zahmete değer. Sizler de bu mutluluğu paylaşabilmek için bir kitabınızı tarayıp, </p>
<p class="calibre1">kitapsevenler@gmail.com </p>
<p class="calibre1">Adresine göndermeyi ve bu isimsiz kahramanlara katılmayı düşünebilirsiniz. </p>
<p class="calibre1">Bu Kitaplar size gelene kadar verilen emeğe ve kanunlara saygı göstererek lütfen bu açıklamaları silmeyiniz. </p>
<p class="calibre1">Siz de bir görme engelliye, okuyabileceği formatlarda, bir kitap armağan ediniz... </p>
<p class="calibre1">Teşekkürler. </p>
<p class="calibre1">Ne Mutlu Bilgi için, Bilgece yaşayanlara. </p>
<p class="calibre1">Not sitemizin birde haber gurubu vardır. </p>
<p class="calibre1">Bu Bir mail Haber Gurubudur. Grupta yayınlanmasını istediğiniz yazılarınızı </p>
<p class="calibre1">kitapsevenler@gmail.com </p>
<p class="calibre1">Adresine göndermeniz gerekmektedir. </p>
<p class="calibre1">Grubumuza üye olmak için </p>
<p class="calibre1">kitapsevenler-subscribe@googlegroups.com </p>
<p class="calibre1">adresine boş bir mail atın  size geri gelen maili aynen yanıtlamanız yeterli olacaktır. </p>
<p class="calibre1">Grubumuzdan memnun kalmazsanız, </p>
<p class="calibre1">kitapsevenler-unsubscribe@googlegroups.com </p>
<p class="calibre1">adresine boş bir mail gönderip, gelen maili aynen yanıtlayarak üyeliğinizi sonlandırabilirsiniz. </p>
<p class="calibre1">Daha Fazla Seçenek İçin, grubumuzun ana sayfasını </p>
<p class="calibre1">http://groups.google.com.tr/group/kitapsevenler?hl=tr </p>
<p class="calibre1">Burada ziyaret edebilirsiniz. </p>
<p class="calibre1">saygılarımla. </p>
<p class="calibre1">Ahmet Ümit _ Çıplak Ayaklıydı Gece </p>
<p class="calibre1"></p>


</body></html>
