<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yukari Mahalle - John Steinbeck</title>
  <link href="../Styles/stylesheet.css" rel="stylesheet" type="text/css" />
</head>

<body class="main">
  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo ile Jesus Maria da bunu bekliyordu. Yiyeceklerin üstüne saldırdıldr. Pilon'un öğüdüne uyarak sepeti atmadılar ama, içinde ne var ne yoksa kucaklarına boşalttılar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Üç sabık kiracı, saat üçe doğru Danny'nin evinin önünde göründü. Elleri, portakal, elma, muz, zeytinyağı şişeleri, peynirli, dilli, jambonlu sandviçler kızarmış patates, haşlanmış yumurta, hatta bir de Saturday Evening Post dergisi ile, dolu olarak barışmak için gelmişlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, arkadaşlarının geldiğini görünce, söyleyeceği şeyleri aklından geçirerek yerinden doğruldu. Ötekiler gelip başları önlerinde, karşısına dizildi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Köpoğlu köpekler! diye bağırdı Danny. Ev hırsızları!.. Beleşçiler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonra ana avrat, soy sop bir temiz küfür dizisi sıraladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon çantayı açmış, tereyağlı dilli sandviçler çıkarmıştı. Danny, onlara olan, güvenini yitirdiğini söylüyordu. Pablo, göğsünden bir iki yumurta çıkarmış, ona uzatıyordu. Danny, yine sülalelerinden başladı, bir süre sayıp döktü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, cebinden sutyeni çıkarmış elinde sallayıp duruyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, bir anda, her şeyi unuttu. Yere çöktü, arkadaşları da yanına oturdu. Paketler açıldı, bağıra çağıra yemeye başladılar. Bir saat sonra karınları iyice doymuş, hazma kolaylık olsun diye boylu boyunca uzanmışlardı. Bir ara Danny söz arasında,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yangın nasıl çıktı? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bilmiyoruz, dedi Pilon. —Biz uykudayken başlamış. Kimbilir belki bir düşmanımız vardır.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo söze karıştı: Belki Allah babanın işidir, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, sutyeni uzatarak, Mrs. Morales'e armağan etmesi için, getirdiklerini söyleyince Danny, aldırmadı. Tuhaf tuhaf Pilon'un elindeki sutyene bakıyordu. Arkadaşlarının, Mrs, Morales'e sulandıklarını sandı: —O karıya değmez, dedi. Onlara verdiğimiz ipek çoraplar yüzünden başımıza az mı dert açıldı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Evinin yandığından beri, komşusu ile aralarına giren soğukluğu ve bu işin böyle kolayca kapanmasından duyduğu hoşnutluğu da anlatamazdı ya. —Bir kenarda dursun, belki bir gün işimize yarar, diye ekledi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Akşam olup da ortalık kararınca hep birlikte içeri girip, sobayı yaktılar. Danny arkadaşlarını bağışladığını göstermek için, onları, sobanın başına çağırdı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu yeni hayata pek çabuk alıştılar. Pilon, —Ne yazık ki Mrs. Morales'in tavukları öldü, diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu durum, mutluluklarına engel değildi ki.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, —Gelecek hafta bir düzine daha alacak, diye müjdeledi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon bu habere sevinmişti: —Madam Soto'nunkiler hiç işe yaramıyordu, diye güldü. —Karıya, tavuklara azıcık kireç yedirmesini söyledim ama, aldırış etmiyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny'nin dostluk simgesi olarak ikram ettiği şarabın yarısını içmişlerdi. Danny, İyi arkadaşların olması ne güzel, diye mırıldandı. —Karşılıklı şarabını paylaşacak arkadaşı olmayan insanlar ne yapar acaba? Yalnızlıktan patlar herhalde.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ya da yemeğini, diye ekledi Pilon.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo, hala vicdan azabından kurtulamamıştı. Evin yanmasının bir nedeni olmalı, diye düşünüyordu. —Dünyada senin gibi arkadaş zor bulunur,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, dedi. Senin yaptığını kolay kolay kimse yapmaz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, arkadaşlarının iltifatları altında ezilmeden hepsini teker teker uyardı: —Benim yatağıma sulanmak yok, ha! dedi. —Oraya sokulmayın da ne halt ederseniz edin.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kimsenin konuya ilişkin söz söylememesine karşın dördü de bundan böyle, Danny'nin yanında kalacaklarını biliyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, rahat bir nefes aldı. Kiranın derdinden, borçlu olmanın yükünden kurtulmuştu. Artık kiracı değil, yalnızca bir konuktu. Neredeyse öteki evin yandığına şükredecekti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, —Bu evde hep birlikte mutlu yaşayacağız, dedi. —Akşam olunca ateşin başında toplanıp, bir iki kadeh de başka arkadaşların şerefine içeriz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonra Jesus Maria duyduğu şükranı belli etmek için bir teklifte bulundu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Daha doğrusu bunu içtikleri şarap, yedikleri bol yemek ve sıcak soba yaptırmıştı. Büyük bir iyilik yapılmıştı kendilerine. Onlar da buna karşılık vermeliydiler: Bundan sonra Danny'yi doyurmak da bizim görevimiz olacak. dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Dostumuzun bir gece bile, aç yatmasına razı olmayacağız.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon ile Pablo dehşet içinde birbirlerine baktılar. Ama iş işten geçmiş, söylenen söylenmişti. Artık dönülemezdi. Kaldı ki Jesus Maria bile, ettiği vaadin nelere mal olacağını, sözler ağzından çıktıktan sonra kavradı. Danny, bunu da unutamazdı ya.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon kendi kendine,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bu sözü tutmaya devam edersek sandık, diye mırıldandı. —Bu kira vermekten beter bir kölelik be... Sonra yüksek sesle. —Söz veriyoruz, Danny, dedi. Sıcak sobanın başında otururken hepsinin gözleri yaşardı, birbirlerine karşı duydukları sevgi ve bağlılık katlanılmaz derecedeydi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo, elinin tersiyle gözlerindeki yaşı kuruturken, Pilon'un biraz önce söylediği sözleri yineledi:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Evet, burada hep birlikte mutlu olacağız.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan'ı her gün yüzlerce kişi görür: kimi haline acır, kimi gülerdi. Koca kentte uzak yakın herhangi biriyle konuştuğu, arkadaşlık ettiği görülmediğinden, neyin nesi olduğunu kimse bilmez. Simsiyah, diken gibi bir sakalı olan iriyarı, dev gibi bir adamdır. Blucin pantolon ve aynı kumaştan mavi bir gömlek giyer, başında şapka olduğunu, gören olmamıştır. Kentte dolaşırken ayaklarına eski bir postal geçirir. Biriyle karşılaştığı zaman, Korsan'ın gözlerinde, vahşi hayvanların, insanların karşısında duyduğu korkuya benzer garip bir anlam belirir; bir yolunu bulsa kaçacakmış gibi, bir ürkeklik gelir üzerine. Onun, bu durumunu gören Paisanolar. Korsan'ın kafasının vücudu ile orantılı olarak büyümediğini söylerler. Her gün el arabasına doldurduğu odunları satana kadar sokak sokak dolaştığı ve ardından her zaman tam beş tane köpeğin geldiği görülür.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Enrique'nin kuyruğu, tüylü olduğu halde tıpkı bir tazıya benzer. Pajariton'un kahverengi kıvır kıvır tüyleri vardır doğrusunu isterseniz ona bakınca tüylerden başka şey göremezsiniz. Rudolph, sokaktan gelip geçenlerin dediği gibi, tam bir Amerikan köpeğidir. Fluff küçük bir fino; Senor Alec Thompson da biraz karışık bir airedale'dir. Takım halinde Korsan'ın ardından giderken her fırsatta ona karşı duydukları saygı ve sevgiyi göstermekten çekinmezler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bir an arabasını bırakıp, dinlenmek için yere çökecek olsa, hepsi birden kucağına oturmak, yüzünü yalamak için birbiriyle yarış ederler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan'ı, kimi zaman sabahları Alvarado Caddesinde dolaşırken görürler; kimileri de ona, ormanda odun keserken rastlar; bir kısmı yalnız onun odun sattığını bilir; kısacası Pilon'dan başka, koca kentte teker teker herkesin ne yaptığını bilen tek insandır.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, Yukarı Mahallede, yıkık bir evin bahçesindeki kümeste yatar kalkar. Kümes dururken gidip de evde oturmayı bir tür kibirlilik sayar. Köpekleri de yanında, ayaklarının dibinde, başının altında yatar, soğuk gecelerde kendisini ısıttıkları için Korsan bu durumdan çok hoşnuttur. Ayakları üşüyecek olsa, Senor Alec Thompson'un altına uzattı mı, tamamdır; bir anda sıcacık olur. Bu kümes, o kadar basık yapılmıştır ki, Korsan içeri girip çıkarken dizlerinin üstünde sürünecek zorunda kalır.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, sabahları gün doğmadan kalkar, sürüne sürüne dışarı çıkar; köpekleri de peşinden. Sonra hep birlikte Monterey'e, çıkmaz sokağa giderler. Beş altı lokantanın arka kapısı, bu sokağa açılır. Korsan, sırayla bu mis gibi kokan mutfaklara girer, elinde koca bir paket artık yiyecekle geri döner. Aşçılar da bunu niye yaptıklarını bilmezler ama, yine de ona her gün bir paket hazırlamayı unutmazlar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, lokantaların hepsini de dolaşıp kucağını yiyeceklerle doldurduktan sonra çevresinde dönüp dolaşan köpekleriyle birlikte, Munroe Caddesindeki arsalardan birine gider. Paketleri teker teker açarak, köpeklerini doyurur. Kendisi içinse, bir iki dilim ekmekle biraz et parçası ayırır, yiyeceklerin en iyi yerinden olmamasına özellikle dikkat eder.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Köpekler önüne çökmüşlerdir, ayaklarıyla toprağı kazarak, sabırsız hareketlerle yiyeceklerini beklerler. İşin tuhafı, kimse kimsenin önünden yiyeceğini kapmaya kalkışmaz. Monterey sokaklarında dolaşan bütün dört ayaklılarla kavga ettikleri halde, Korsan'ın köpeklerinin birbirleriyle hırlaştıkları görülmemiştir. Aralarındaki bu birlik ve bağlılık imrenilecek kadar güçlüdür.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Yemek, yenip bittiği zaman güneş doğmuştur. Korsan, yere uzanıp gökyüzünün yavaş yavaş ağarmasını seyreder. Daha aşağıda kereste yüklü gemiler yola çıkmışlardır bile. Çin Mahallesinden çevreye tatlı bir çan sesi yükselir. Kemiklerin üzerindeki son parçaları dişleyen köpekleri, çevresindedir.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, bir süre gözleri hareketsiz sabahın güzelliğini seyretmiyor da çevreyi dinliyormuş gibi, sessiz sedasız bekler. Kolunu uzatır, koca koca elleriyle köpeklerini okşar. Yarım saat kadar böyle dinledikten sonra, otların arasından el arabasını çıkarır, toprağı eşip baltasını alır, yavaş yavaş tepeyi tırmanmaya başlar. Ormanda dolaşarak kesilecek ölü bir ağaç arar. Odunları keser, arabasını doldurur, sonra bütün yüküne 25 kuruş verecek bir alıcı bulmak için kentin yolunu tutar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bütün bunları görüp anlamak, kolaydır ama, aldığı yirmi beşliği ne yaptığını kimse bilmez. Hiç harcadığı da görülmemiştir. Geceleri, köpeklerinin koruyuculuğunda ormana gider; yüzlerce yirmi beşliğinin yanına bir yenisini daha ekler. Oralarda bir yerde oldukça yüklü bir hazinesi gömülüdür.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon çevresindekilerin günlük yaşamının en ufak bir ayrıntısını bile gözden kaçırmayan, sanki karşısındakinin aklından geçenleri bile keşfeden bu zeki adam, mantıklı bir sistem içinde düşünerek sonunda Korsan'ın böyle bir hazinesi olması gerektiği sonucunu çıkarmıştı. Pilon'un düşünceleri şöyle bir sıra izliyordu: Korsan her gün bir yirmi beşlik kazanıyor. Öyleki iki onluk ve bir beşlik verseler, ne yapar yapar parasını bütünletir. Metelik harcadığını da görmedim. O halde bir yerde saklıyor olmalı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon bu definenin değerini kestirmeye çalıştı. Korsan yıllardır bu şekilde çalışıyordu. Haftada altı gün odun keser, pazarları da kiliseye giderdi. Elbiselerini evlerden, yiyeceklerini lokantalardaki artıklardan düzerdi. Başlangıçta Pilon, büyük sayı kurmuş, sonra yavaş yavaş azaltarak sonunda —Hiç olmazsa en aşağı yüz lirası vardır ya, diye kararını vermişti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, bunları uzun süreden beri düşünüyordu. Ama Korsan'ın gizli parasına, ancak Danny'ye verdikleri o, budalaca sözden sonra önem vermeye başlamıştı. Ciddi olarak harekete geçmeden önce bu ayrıntılar üzerinde düşündü. Korsan'a acıyordu: —Zavallı yarım adam, diyordu. Tanrı aklını yaratırken elisıkı davranmış. Biçare Korsan'cık, kendi kendini bile yönetemez. Baksana, yatıp kalktığı yer de pis bir kümesten başka bir şey değil. Karnını, köpekler için topladığı yiyeceklerle doyuruyor. Üstü başı yırtık. Zaten parasını da aklı olmadığından saklıyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İşte bu merhamet, üzerinden sonuca geçiverdi. Kendi aklı ile düşünüp beceremediği şeyleri öğretmek, ona yardım etmek, kötü mü olur? diye düşündü. —Vücudunu ısıtacak elbiseler, insan gibi karnını doyuracak yiyecekler alsak... Fakat bütün bu iyi niyetimi gerçekleştirecek para ne gezer bende. Pekâlâ, bu iyilikleri nasıl yapabilirim?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Adım adım avına yaklaşan bir kedi gibi, asıl amacına geliyordu. Son bir hamle daha yaptı: Aklıma geldi diye haykırdı. Çaresini buldum. Korsan'ın parası çok, yalnız onu, sarfedecek aklı yok. Benim de aklım var. O halde ben aklımı Korsan'a kiralar, onun emrine veririm. Hem de hiç cimrilik etmeden.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu, zavallı mecnuna gönlümden kopan bir dostluk armağanı olsun.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu, Pilon'un düzenlediği planların en mükemmeliydi. Eserini başkalarına da göstermek, beğenilmek arzusu geldi içinden. Önce Pablo'ya söylerim, diye düşündü. Ama acaba o, böyle bir şeye cesaret edebilir miydi? Acaba kendisi de onun gibi, para biriktiriyor olamaz mıydı? Sonunda Pilon, bu düşüncesini şimdilik başkalarına açmaktan vazgeçti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">En kötü, en kara şeylerin altında bile bembeyaz, kar gibi yerler vardır. Tuhaftır, melekler bile pek kolay aldatılıyor. Hele Pilon. Tanrı selamet versin en kötü işin bile, iyi yanını bulur, yapacağı işlere görünüşte hep bu yanını düşünerek başlardı. Şunu kabul etmek gerektir ki Pilon, ermişler seviyesine ulaştığını öne sürecek kadar kendine güvenen, açgözlü ve aptal bir insan değildi. Bütün yaptığı işlere karşılık, benzerleri arasındaki kardeşliğin bir belirtisi olan bir şişecik şarap verildi mi, dünyalar onun olurdu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Hemen o gece Korsan'ı köpekleriyle yattığı kümeste ziyarete gitti. Danny, Pablo ve Jesus Maria, sobanın başında oturmuş, konuşurlarken, Pilon'un kalkıp dışarı çıktığını görmüş, ağızlarını açıp da bir şey söylememişlerdi. Zira Pilon'un bir aşk ateşiyle kanının kaynamadığı ya da bir şarap kokusu almadığı zamanlar yerinden bile, kımıldamayacağını çok iyi bilirlerdi. Her iki sorun da kendilerini fazla ilgilendirmezdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İyice karanlık çökmüştü. Ama Pilon, konuşurlarken Korsan'ın yüzünde belirecek anlamı görebilmek için tedbirli davranmış, yanına bir mum almıştı. —Ayrıca elinde de fırıncı çırağı Susie Francisco'ya, Charlie Guzman'ı kafeslemek için, öğrettiği usule karşılık aldığı bir şekerli çörek vardı. Charlie motosikletle mektup dağıtan bir postacı, Susie de delikanlı. Bir gün kendisini motoru ile gezmeye çağırınca, başına giymek için şimdiden bir erkek kasketi alan bir divane idi. Pilon, belki Korsan şekerli çöreği sever diye düşünmüştü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Çok karanlık bir geceydi. Pilon tenha sokaklar, boş arsalar, yıkıntılar arasından geçerek ilerliyordu. Galvez'in bahçesinin önünden geçerken, o yabani buldok, hırlayarak yanına sokuldu. Güzel köpek, şeker hayvan diye övgüler sıralayarak köpeği yatıştırmaya çalıştı ama, kendisi de yalan söylediğinin farkındaydı. Neyse, ettiği iltifatlar köpeği etkilemiş olacak ki, azgın hayvan akıllı uslu geldiği yere döndü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonunda Korsan'ın oturduğu harabeye gelmişti. Asıl bundan sonra dikkatli bulunması gerekiyordu. Çünkü Korsan'ın köpekleri, birinin sahiplerine karşı kötü niyetler beslediğini hissedecek olsa, neler yapacağını pekala tahmin edebiliyordu. Kümese yaklaştı, içerden tuhaf hırıltılar geliyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Korsan! diye bağırdı. —Ben, dostun Pilon geldi. Seninle konuşmak istiyorum.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ses seda kesilmişti, cevap veren olmadı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hey, Korsan, be! Yabancı değil, Pilon'um ben.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kümesten homurtuya benzer bir ses geldi. Çek arabanı gece vakti. Uyuyorum. Köpekler de uyuyor. Geç oldu Pilon. Git sen de yat.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bende mum var. Karanlık evini aydınlatırız. Hem sana bir de şekerli çörek getirdim. İçeride bir hareket oldu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Gel öyleyse, dedi Korsan. —Ben köpeklere söylerim, korkma.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kümesin kapısından girerken Pilon, Korsan'ın köpekleri ile konuştuğunu, onlara, gelenin yabancı olmadığını, kendilerine hediye getirdiğini anlattığını işitiyordu. Pilon, içeri girince bir kibrit çakıp mumu yaktı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pis toprağın üstüne çöktüler. Köpekler de çevresini sarmıştı. Bir ara Enrique, hırladıysa da Korsan, onu, çabuk susturdu: —Bu ötekiler kadar akıllı değil, dedi. Gözleri neşeli bir çocuğunki gibi ışıl ışıldı. Güldüğü zaman ağzındaki bembeyaz dişler, mum ışığı altında parıl parıl yanıyordu. Pilon paketi uzatarak, —Buyur, sana şekerli çörek getirdim, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan paketi açıp içine baktı, sonra sevinerek, gülümsedi. Çöreği çıkarmış, köpeklere gösteriyordu. Onlar da yalana yalana sokulup ayağını, dizlerini yalamaya başladılar. Korsan çöreği yedi parçaya böldü, önce misafir olduğu için, bir parçasını Pilon'a verdi. Sonra, Al bakalım Enrique, Fluff, Serıoo Aloc Thompson, diye köpeklerin payını verdi. Kendi de payını yedikten sonra, boş ellerini köpeklere göstererek,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bitti artık, dedi. Köpekler seslerini çıkarmadan yine deminki gibi yere uzandılar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon yere oturmuş, mumu yere, önüne dikmişti. Korsan'ın meraklı bakışlarla kendisini incelediğinin farkındaydı. Bir süre sesini çıkarmadan, ev sahibinin kendi kendine sorular sormasına ses çıkarmayarak oturdu. Neden sonra, —Senin bu durumuna arkadaşların çok üzülüyor, diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, şaşkınlıktan aptallaşmıştı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Benim arkadaşlarım mı? Hangi arkadaşlarım?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, sesini biraz daha yumuşattı: Senin de, seni düşünen dostların var, dedi. Mağrur kibirli olduğun için ziyaretine gelemiyorlar. Senin böyle bir tavuk kümesinde oturduğunu, pılı pırtı içinde, köpeklerle bir sofrada yemek yediğini görürlerse, gururuna dokunacağını sanıyorlar. Ama bu hayatın seni hasta edeceğini bildiklerinden, çok üzülüyorlar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, bütün bunları büyük bir şaşkınlıkla dinlemişti. Kendi kendine bunları neye yormanın doğru olacağını düşünüyordu. Pilon, böyle söylüyorsa, şüphe edilecek bir yanı yoktu bunun. —Demek benim, bu kadar gerçek dostlarım varmış! diye mırıldandı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Benim haberim yoktu. Demek benim bu durumum dostlarımı telaşa düşürüyormuş. Bunları kırk yıl düşünsem tahmin edemezdim, Pilon. Haberim olsaydı onları üzer miydim? Heyecanla yutkundu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Görüyorsun ya, Pilon diye sürdürdü: Köpekler burasını pek seviyor. Onların hoşlandığı yer benim için de uygun. Bu halimin, dostlarımı üzdüğünü ne bileyim. Korsan'ın gözleri dolmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ne olursa olsun, dedi Pilon. Bu durumun arkadaşlarını üzüyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, gözlerini yere dikip salim kafa ile düşünmeye çalıştı. Fakat her zamanki gibi beyni işlemez olmuştu, bunun bir yararını göremedi. Umutsuzca, köpeklerine baktı, onlar çoktan uykuya dalmıştı; hem onlara neydi. Sonra</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'un gözlerinin içine bakarak, Peki, ne yapmam gerek, Pilon? diye sordu. Bana bir akıl ver. Bundan kolay ne vardı. Bu işin bu kadar kolay olması Pilon'u utandırıyordu. İlkin duraksadı, neredeyse söylemekten vazgeçiyordu ama, böyle bir şey yapacak olursa sonradan pişman olacağını düşündü. —Dostların da fakirdir, dedi. —Sana yardım etmeyi çok isterler ama, onlarda da metelik yok. Eğer birikmiş paran varsa, çıkar kendine yeni bir elbise al, başkalarının artığını yemekten vazgeç. Paralarını sakladığın yerden çıkar, Korsan.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon konuşurken dikkatle karşısındakinin yüzünü inceliyordu. Bir ara gözlerinde bir boşluk, bir kuşku fark etti. Artık Pilon, şu iki şeyden emin olmuştu: Birincisi Korsan'ın saklı parası vardı; ikincisi bu parayı ele geçirmek pek kolay olmayacaktı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Birinci gerçek, içini rahatlattı. İkinci sorun ise tam kendi hoşlandığı cinsten karışık, uğraştırıcı bir bulmaca, zor bir sorun olarak görünüyordu. Korsan, kendini toparlamıştı; gözlerinde kurnaz bir ışıkla, Ah, bende para ne gezer, diye içini çekti. —Fakat dostum, her gün sattığın odunlardan bir yirmi beşlik alıyorsun. Bu parayı harcadığını görmedim ki.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu sefer Korsan'ın aklı yardımına koştu: —O paraları zavallı bir yaşlı kadına veririm dedi. Bir yerde gizli param maram yok. Bu sözüyle, bu konuya açılan kapıyı, sert bir hareketle kapamış oluyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bak, yalan da söylüyor, diye düşündü Pilon. Bu sadaka düzenini aydınlatmak kolaydı. Mumunu aldı, sadece sana arkadaşlarının üzüntüsünü söylemeye gelmiştim, diye söylenerek ayağa kalktı. —Sen onlara yardım etmek istemezsen elimden ne gelir?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan'ın gözleri, eski dost ifadesini takınmıştı: —Onlara sağlığımın mükemmel olduğunu söyle dedi. —Dostlarımın arasıra ziyaretime gelmelerini isterim. Onlara kibirlilik etmem. Arasıra görüşmek hoşuma gider. Onlara bunları söylersin, değil mi, Pilon?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Söylerim, söylerim, hiç merak etme. Ama senin, onların üzüntüsünü azaltacak bir davranışta bulunmaman hoşlarına gitmeyecek.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, mumu söndürüp karanlığa daldı. Korsan'ın parasının nerde saklı olduğunu söylemeyeceğini biliyordu. Bu işi ancak kurnazlıkla, hırsızlama aydınlatmak zorunda kalacaktı. Ona iyilik yapmak için başka yol yoktu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Böylece Pilon, Korsan'ı gözetlemeye başladı. Odun kesmeye gittiği zaman ormana kadar peşinden gitti. Geceleri kümesin yakınlarında yatıp bekledi. Belki bir ipucu bulurum diye, oturup saatlerce havadan sudan söz ederek Korsan'la çene çaldı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama hepsi boşa gitti, saklı para konusunda tek söz öğrenemedi. Bu para ya kümeste ya da gece yarısı gittiği ormanda bir yerde saklıydı. Bu sonuçsuz mücadele, Pilon'un gücünü tüketmişti. Başkalarının yardımına ve görüşüne gereksinimi vardı. Bunu arkadaşlarından başka kimse yapamazdı. Danny'den, Pablo'dan, Jesus Maria'dan başka kim bu kadar kurnazlıkla gözetler, dalavereyi çakacak inceliği gösterebilir ki? Onlardan daha iyi kim Korsan'ı kandırır, faka bastırabilirdi ki?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon niyetini onlara da açtı. Fakat daha önce kendisini hazırladığı gibi, onları da hazırlaması gerekiyordu. Korsan'ın yoksulluğu, yalnızlığı derken sonuca kolayca ulaşıldı. Asıl niyetini söylediği zaman, arkadaşları iyi niyetle, yardım etmek isteğiyle dolup taşıyorlardı. Önerisini alkışlarla kabul ettiler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Yüzleri, yardım edebilmek sevinci ile pırıl pırıldı. Pablo, gizli paranın yüz liradan fazla olabileceğini söyledi. Sevinçleri geçince plan kurmaya başladılar. Pablo, İyice gözetlemeliyiz, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ben çok gözetledim, diye itiraz etti Pilon. Gece karanlıkta herif nasıl görüyorsa, bir türlü ardından yetişemiyordum. Sonra o köpeklerin de peşinden ayrıldığı yok ki. Bu iş sökmeyecek.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bütün ihtimalleri düşündün mü? diye sordu Danny.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hepsini.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonunda en doğru yolu bulan, o arkadaş canlısı, insancıl Jesus Maria oldu: —O tavuk kümesinde oturduğu sürece bir şey öğrenemeyiz, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Örneğin buraya çağırsak, bizimle beraber otursa. Ya iyiliklerimizin altından kalkmak için kendi kendine ortaya çıkarır, ya da biz ipucu buluruz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkadaşları bu öneriyi uzun boylu tartıştılar. Pablo: —Kimi kez lokantadan aldığı yiyecekler pek güzel yenir cinsten şeyler, diye söylendi. Geçen gün elinde bütün bir pirzola vardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon da, Belki iki yüz liraya yakın parası vardır, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Fakat Danny bu görüşe katılmadı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ya köpekleri? dedi. Köpekleri de birlikte getirirse.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Uslu köpekler, onlar. diye arkadaşını yatıştırmaya çalıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Korsan'ın sözünden dışarı çıkmazlar. Şu köşede bir yer gösterirsin. Buradan dışarı çıkmasınlar dedin mi, Korsan da onlara söyler, kimseye zararları dokunmaz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo, Geçen gün elinde yalnız bir kenarına kahve dökülmüş, koca bir pasta gördüm" diye atıldı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sorun çözülmüştü. Bütün ev halkı bir komite halinde toplanıp resmen Korsan'ın ziyaretine gitti. Hepsi birden o kümese dolduğu zaman, içerisi tıklım tıklım olmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, sevincini saklamaya çalışarak, Havalar kötüleşti, diye söze başladı. Belki inanmazsınız, Rudoiph'un boynunda güvercin yumurtası kadar şişmiş bir kene buldum. Sonra her ev sahibinin yaptığı gibi, evinin perişanlığından söz açtı: Çok dar, diye yakındı. Dostları ağırlayacak, rahat ettirecek bir yer değil ama, sıcak oluyor, hele köpeklerin çok hoşuna gidiyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonra Pilon konuşmaya başladı. Onun için duydukları üzüntünün arkadaşlarını öldürdüğünden söz açtı. Eğer kendileriyle birlikte oturmaya razı olursa belki teselli bulurlar, rahat bir uyku yüzü görürlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu büyük, çok büyük bir darbe olmuştu Korsan'a. Ne yapacağını bilemeden ellerine, köpeklerine baktı, fakat onlardan yarar yoktu. Sonra elinin tersiyle gözlerinde biriken sevinç belirtilerini sildi, koca sakalını sıvazladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ya köpeklerim? diye sordu. Onları da getirmeme razı mısınız? Siz de köpeklerimi seviyor musunuz?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon başını salladı: Onları da getirebilirsin, dedi. Onlar için de bir köşe ayırdık. Korsan'ın içi gururla dolmuştu, kendine daha fazla hakim olamayacağını anlıyordu. —Şimdi gidin, diye rica etti. Şimdi gidin de, yarın gelirim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkadaşları, içinden geçenleri çok iyi anlıyordu. Teker teker dışarı çıkıp onu yalnız başına bıraktılar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Jesus Maria, —Yanımızda çok mutlu olacak, diye mırıldandı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny. —Zavallı adam, diye acıdı. Böyle olduğunu bilseydim, saklı parası olmasa bile, çoktan evime çağırırdım.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Hepsinin içinde bir sevinç alevi tutuşmuştu. Yeni dostluğa çabuk alıştılar. Danny, oturdukları odanın bir köşesine tebeşirle bir çizgi çizmiş, köpeklerin evde oturacakları yeri belli etmişti. Korsan da geceleri köpeklerinin yanında yatıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ev beş erkek, beş köpekle epeyce kalabalıklaşmıştı: fakat Danny ile arkadaşları Korsan'ı yanlarına almakla, kendilerini gözetleyen melekleri hoşnut ettiklerini, eve gelerek olabilecek tehlikeleri de böylece önlediklerini, anlamakta gecikmediler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Her sabah Korsan, daha arkadaşları uykudayken kalkıp köpekleri peşinde lokantaları yoklamaya gidiyordu. Herkesin acıdığı, sevdiği bir insandı. Paketleri gün geçtikçe büyüyordu. Paisanolar getirdiği şeyleri kullanmaya: balıkları, yarım çörekleri, biraz bayat ekmekleri, yağları donmuş et parçalarını iştahla yemeye başladılar. Gerçekten yaşıyorlardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Hele bu hediyeleri kabul ederken takındıkları tavır yok mu, Korsan'ın yüreğini eritiyordu sanki. Getirdiği yemekleri yiyişlerini seyrederken gözlerinde Tanrısal bir ışık yanıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Akşamları, tembel tembel Yukarı Mahallede olup bitenlerden söz ederlerken, Korsan, gözüyle konuşanların ağızlarını izler, arasıra duyduğu şeyleri kendi kendine tekrarlardı. Köpekleri de her zaman yanında, dizinin dibinde önünde ardında hazırdı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Geceleri karanlıkta, yanına sokulan köpeklerin sıcaklığıyla ısınırken, bunların, kendi dostları olduğunu anımsardı. Bu insanlar, kendisine o derece derin bir sevgi besliyorlardı ki, kendi hayatı ile onları üzüntü içinde bırakmıştı. Bu, pek kolay kolay inanılmayacak, hayret verici bir gerçek olduğundan, Korsan, kendi kendine, sık sık tekrarlardı. El arabası şimdi Danny'nin bahçesinde duruyor, yine her gün düzenli olarak odun kesip satıyordu. Fakat akşamları arkadaşları konuşurken söylediklerini kaçırmadan bu tatlı arkadaşlığın seyrini kesintiye uğratırım korkusuyla, bazı akşamlar gizli hazinesine gidemiyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkadaşları ona karşı çok iyi davranıyordu. Hiçbir hareketini kaçırmadan, her şeyini kibar bir ilgi ile izliyorlardı. Arabasını sürükleye sürükleye ormana giderken her gün, biri, kendisiyle beraber geliyor, kendisi çalışırken o da bir kenara oturup çevreyi seyrediyordu. Sözün kısası, nereye gitse Danny, Pablo, Pilon ve Jesus Maria'dan biri kesinlikle yanında oluyordu. Geceleri dışarı çıkarken de onları, peşinde bir gölge gibi sürüklememek için çok dikkatli bulunması, sessiz hareket etmesi gerekiyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Böylece bir hafta Korsan'ın hiçbir hareketini kaçırmadılar. Ama bu sonuçsuz çalışma canlarını sıkıyordu. Hepsi de doğrudan doğruya harekete geçme zamanının geldiği, kanısındaydı. Sonunda bir akşam dönüp dolaşıp, sözü para saklama sorununa getirdiler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu işe önce Pilon başladı: Cimri mi cimri, nah, şuradan sıkıp, şuradan yalayan bir amcam vardı, dedi. Parasını ormana gömerdi. Bir seferinde bakar ki, paralar uçmuş. Herhalde biri görüp almış olacaktı. Zaten yaşlı bir herifti, parasını da kaybedince oynatıp kendini asmıştı. Pilon sözlerinin boşa gitmediğini, Korsan'ın yüzünün hafifçe bulutlandığını, görerek ferahladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bunu Danny de fark etmişti, Pilon susunca hemen o başladı: —Bizim Viejo, bana bu evleri bırakan büyük babam da parasını gömerdi. Pek bilmiyorum ama, zengin olduğunu söylerdi. Herhalde üç dört yüz lirası vardı. Viejo bir çukur kazmış, paralarını orada biriktirirmiş. Sonra çukurun üstünü çam yaprakları ile örtüp, kimsenin fark edemeyeceğini sanırmış. Ama bir gün bakmış ki, çukuru açmışlar, paraları alıp gitmişler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, bu söylenenleri kendi kendine tekrarlıyordu. Yüzünde dehşetli bir korku belirmişti. Parmaklarını Senor Alec Thompson'un tüyleri arasına daldırmış, oynayıp duruyordu. Odadakiler bir zaman için sözü değiştirip, Cornelia Ruiz'in aşk serüvenlerinden söz etmeye başladılar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Gece yarısı Korsan kimseyi uyandırmamaya çalışarak yanında köpekleri olduğu halde dışarı süzüldü. Pilon da onların ardından çıktı. Korsan, fevkalade alışkın adımlarla gecenin karanlığında ilerlemeye başladı. Pilon da arkalarından gidiyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Şöyle iki mil kadar yürümüşlerdi ki, dinlenmek için bir an durdu, bekledi, biraz ilerideki sesler kesilmiş, Korsan'ın izini kaybetmişti. Oraya buraya seğirtti, nafile, kimseyi bulamadı. Yorulmuş, üstü başı çalılara takılarak yırtık pırtık olmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İki saat kadar sonra eve döndüğü zaman, perişan bir haldeydi. Korsan, kendinden önce gelmiş, köpeklerinin arasında derin bir uykuya dalmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İçeri girince köpekler başını kaldırıp baktılar. Bu bakışlar Pilon'a, kendisiyle alay ederek gülüyorlarmış gibi geldi; okkalı bir küfür savurarak yatağına uzandı. Ertesi sabah bir konferans topladılar. Pilon,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Herifi izlemenin olanağı yok. diye önceki gecenin raporunu verdi. Birdenbire ortadan kayboluveriyor. Gözleri karanlıkta çok mu iyi görüyor, ne halt ediyorsa herif, hiçbir yere çarpmadan koşuyor. Köpek gibi mübarek.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo, Belki bir kişinin tek başına yapabileceği iş değil bu, diye karıştı söze. —Hep birlikte gidersek, içimizden biri izi kaybetmeyebilir.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Jesus Maria, —Bu gece yine saklanmış paralardan söz ederiz, dedi. —Yalnız, biraz daha korkunç şeyler anlatırız. Bir kadın bana bir şişe şarap verecek. Korsan'a içirirsek elimizden kolay kolay kaçamaz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Karar verilmişti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">O gece Jesus Maria, koca bir binlik dolusu şarap getirdi. Arkadaşları çevresini almış, tatlı tatlı konuşup, boşalan bardağını sık sık mis gibi şarapla doldururlarken, o akşam Korsan'dan daha mutlu insan var mıydı acaba? Böylesi mutlu, neşeli anlar Korsan'ın hayatında pek sayılıdır. Bu insanları teker teker bağrına basmak, onları ne kadar sevdiğini bağırmak istiyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama bu, onun, yapabileceği bir iş değildi, çünkü sarhoş olduğunu anlıyordu. Onlara karşı duyduğu sevgiyi göstermek için daha büyük, ne bileyim, önemli bir şey yapmak istiyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, —Dün akşam para gömmekten falan bahsediyorduk diye söze başladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bugün aklıma geldi, zeki, ateş gibi bir amcaoğlum vardı. Dünyada kimsenin bulamayacağı bir yere para saklayabilecek iki adam varsa biri de oydu. Parasını tutup bir yere gömdü. Belki tanırsınız, şu iskelede balıkçılardan balık dilenen pejmürde kılıklı serseri var ya, işte amcamın oğlu odur. Parasını gömdüğü yeri bulup açtılar da, işte o hale düştü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan'ın yüzünü yine bir endişe kaplamıştı. Hikâye hikâyeyi izledi: gizli paraların getirdiği kötülükler birbirinin ardından ortaya döküldü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonunda Danny, —En iyisi, paran varsa yanında taşır, arasıra sarf ederek arkadaşlarını da kollarsın, diyerek o gün için konuyu kapattı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Hepsi Korsan'ın yüzünde belirecek anlamı seyrediyordu. En dehşetli hikâyenin ortasında Korsan'ın gözlerindeki telaşın kaybolup yerini, tatlı bir gülümsemenin aldığını fark ettiler. Arasıra şarabından bir yudum çekip, neşe içinde anlatılanları dinliyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ötekilerin bütün umudu kırılmıştı. Bütün planları suya düşmüştü. İçlerinde tuhaf bir burulma hissettiler. Bütün yaptıkları fedakârlıklara, iyiliklere karşı bunu mu göreceklerdi. Korsan, kendisini mutlu etmek için giriştikleri mücadeleyi, kökünden yıkıp atmıştı. Şaraplarını bitirip; dertli, yataklarına uzandılar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Geceleri bile Pilon'un haberi olmadan geçen olaylar pek azdır. Bütün vücudu uyurken kulakları bir an bile çalışmasına ara vermez. Korsan'ın köpekleriyle birlikte dışarı çıktığını duyunca, bir iki dakika sonra hepsi ayaktaydı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dördü de Korsan'ın peşinden ormanın yolunu tuttular. Orman zifiri karanlıktı. Ağaçlara çarpıyor, dikenlerin üzerine düşüyor, buna karşın Korsan'ı gözden kaybetmiyorlardı. Önceki gece Pilon'un ulaştığı yere kadar gelince, önlerinden gelen sesler kesildi, sanki yer yarılmış da yerin dibine geçmişlerdi. Aramadık köşe, bucak bırakmadılar. Korsan da köpekleri de ellerinden kurtulmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonunda daha fazla aramaktan vazgeçip, yorgun argın eve döndüler. Eve geldiklerinde şafak sökmüş, güneş körfezin üstünde parlamaya başlamıştı. Monterey'deki evlerin bacası çoktan tütmüştü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, onları, kapının önünde karşıladı, neşe içindeydi. Yanından geçip oturma odasına girdiler. Masanın üstünde çadır bezinden büyücek bir torba vardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan da peşlerinden geldi: —Sana yalan söyledim, Pilon, diyordu. —Korkumdan sana param yok, dedim. O zaman sizin gibi dostlarım olduğunu bilmiyordum. Gömülü paraların kolay çalındığını anlatınca, korkum tazelendi. Dün akşam aklıma geldi, paramı arkadaşlarımın yanına getirirsem, kimse onların elinden alamaz diye düşündüm.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dört arkadaş dehşet içinde dinliyorlardı. Danny, —Paranı al götür ormana sakla dedi. —Bekçilik yapamayız.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Olmaz, dedi Korsan. —Saklarsam rahat edemeyeceğim. Ama dostlarımın yanında güven içinde olduğunu düşündükçe, hiçbir şeyden korkmam. İnanmazsınız ama, iki gecedir, birisi beni izliyor, belki paramı çalmak istiyordur.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu müthiş bir darbeydi. Pilon, kurnaz herifi atlatmaya çalıştı: —Paranı bize bırakmadan önce belki bir kısmını almak istersin. dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan başını salladı: Olmaz, diye karşı çıktı. —Hayır, öyle bir şey yapamam. Bunlar adak: San Francisco'ya altın bir şamdan almaya söz vermiştim. Eskiden bir köpeğim vardı, hastalandı; ben de, köpeğim iyi olursa, bir gün çalışıp, biriktireceğim parayla altın bir şamdan almayı adadım... Köpek iyileşti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, Bunlardan biri mi? diye sordu. —Hayır, daha sonra kamyon altında kaldı. Parayı aşırmak umutları kökünden yıkılmıştı. Danny ile Pablo ağır torbayı tutup öteki odaya, Danny'nin yatağının altına götürdüler. Arasıra paranın kendi yanlarında yastığın altında olduğunu hatırlamaktan bir çeşit zevk duyuyorlardı ama, yenilgi pek acı gelmişti. Artık yapılacak bir şey kalmamıştı. Ellerine geçen fırsatı, zamanında kullanamamışlardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, gözlerinde sevinç yaşlarıyla kendilerine bakıyordu. Sonunda dostlarına karşı, güvenini, sevgisini kanıtlamıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yıllardır o tavuk kümesinde pineklerken mutluluğun, yaşamanın ne olduğunu bilmiyordum, dedi. —Ama şimdi anlıyorum ki, oh dostlarım çok mutluyum!</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kanında biraz kahramanlık olsaydı Portagee orduda sefilce bir hayat sürmeye devam edecekti. Halbuki Koca Joe Portagee'nin Monterey Cezaevinde edindiği deneyimler, kendisini gereksiz bir yurtseverlik düşkünlüğünden kurtarmakla kalmadı. Aynı zamanda insanoğlunun günlerinin yarısı gezme, yarısı uyuma olarak nasıl iki eşit parçaya ayrılıyorsa, yaşamının da yarısının hapiste, yarısının dışarda geçmesi gerektiği konusundaki inançlarını artırdı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Böylece bütün savaş süresince, Joe Portagee'nin askerliğinin yarısından çoğu delikte geçti. Sivil hayatta, herkes sadece yaptığı işin cezasını görür; ama orduda buna yeni bir madde eklenir, yapmadığı işler için de ceza verirler adama. Joe Portagee bunu, bir türlü hesaplayamazdı. Silahını temizlemedi, zamanında tıraş olmadı, arasıra izinli çıktığı zamanlar bir daha geri dönmemek üzere gitti. Bütün bu ufak tefek kusurlarının yanında bir de kendisine verilen görev için, uzun uzun tartışmak gibi bir alışkanlığı vardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Askerliği genellikle kodeste geçiyor demiştik; iki yıllık hizmetinin, tam 18 ayında hapis yattı. Ama buradaki mahkûmluk şekli onu tatmin etmiyordu. Monterey Cezaevinde rahata, yanında konuşacak bir iki kişi bulunmasına alışmıştı. Oysa orduda adama iş gördürüyorlardı. Monterey'de bütün suçu edebe aykırı davranmaktı. Ordudaki suçları o kadar çeşitli, kendisini mahkûm ettikleri şeyler o kadar akıl almaz cinstendi ki, gözü çok yılmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Savaş bitince bütün alay terhis edildi. Koca Joe'nun daha altı aylık cezası vardı. Suçu da, Görev başında sarhoş olmak., Çavuşa boş bir gaz bidonu atmak. Künyesini gizlemek. izinsiz Binbaşının atını alıp gezmeye gitmek.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">O sırada ateşkes ilan edilmemiş olsaydı, Joe'yu çoktan kurşuna dizerlerdi ya, neyse. Öteki askerler gelip zaferin neşesini çıkardıktan çok sonra, Monterey'e döndü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, trenden indiği zaman sırtında bir asker kaputu, bir asker ceketi, ayağında da mavi bir serj pantolon vardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kentte içki yasağından başka bir şey değişmemiş, bu yasak da Torelli'yi etkilememişti. Doğru ona gitti, kaputuna karşılık, bir galon şarap alarak, arkadaşlarını aramaya çıktı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İyi arkadaşlarından hiçbirini o gece bulamadı ama, kentte adamı her an malum evlere götürmeye hazır ne idüğü belirsiz türedilerin bir hayli çoğalmış olduğunu anladı. Pek öyle ahlak düşkünü olmadığı için, Koca Joe, buna ses çıkarmadı; bu evlerden hoşlanmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Çok geçmeden şarabı tükendi; yenisini alacak parası da yoktu. Bunu anlayınca Joe'yu evden atmaya kalktılar: fakat ne diye gitsin, burada rahattı. Kendisini zorla çıkarmaya kalkınca, Joe var gücüyle karşı koydu: masaları, sandalyeleri kırdı, yarı çıplak kızları çığlıklar attırarak sokağa kaçırdı, sonra yaptıkları yetmiyormuş gibi, evi, ateşe vermeye kalktı. Koca Joe'yu kızdırmaya gelmezdi, alimallah; daha neler yapılmazdı ki...</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonunda araya polis girdi, Joe rahat bir nefes aldı, tekrar evine kavuşacaktı. Jürisiz, kısa bir duruşmadan sonra, bir aya hüküm giydi. Joe, deri ceketine bürünüp rahatça kerevetin üzerine uzandı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Otuz günün, en aşağı on gününü derin bir uyku ile geçirdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Portagee, Monterey Cezaevini pek severdi. Arkadaşları ile buluştuğu bir lokal gibiydi. Uzun süre kalacak olsa, arkadaşları birer ikişer gelir, birkaç gün birlikte gevezelik ederlerdi. Günler çabuk geçti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dışarı çıkmak zamanı gelince içine bir hüzündür çöktü. Ama geri dönmenin kendisi için ne kadar kolay olduğunu hatırlayınca teselli buldu. Canı tekrar o eve gitmek istiyordu ama, cebinde bir bardak şarap alacak kadar bile parası yoktu. Sokak sokak dolaşarak Pilon, Pablo ya da Danny gibi eski dostlarını aradı; birinden birine rastlamaya çalıştı. Polis, onların uzun süredir suç işlemediklerini söylemişti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Herhalde öldüler, diye düşündü Portagee. Düşünceli düşünceli Torelli'nin yolunu tuttu ama, Torelli, parası veya onun yerini tutacak bir şeyi olmayanlara pek yüz vermezdi. Koca Joe'ya yalnızca akıl öğretip, Danny'ye Viejo'sundan iki ev kaldığını, arkadaşlarının hep birlikte o evde oturduklarını söyledi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe'nun içi arkadaşlarının özlemiyle cayır cayır yanmaya başlamıştı. Akşam olur olmaz dostlarını bulmak için Yukarı Mahalleye tırmanmaya başladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ortalık alaca karanlıktı, biraz ilerisinde Pilon'un, önemli bir iş peşindeymiş gibi, acele acele yürüdüğünü fark etti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Pilon hey Pilon! diye bağırdı. Ben de seni görmeye geliyordum.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon biraz çekingendi: Merhaba, dedi. Nerelerdeydin be?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Askerde.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'un aklı başka şeylerdeydi: —Haydi eyvallah, işim var, ben gidiyorum, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ben de geleyim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon arkadaşını tepeden tırnağa süzdü: —Bugün ne gecesi olduğunu bilmiyor musun? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yo! Ne gecesiymiş?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—St. Andrews akşamı be.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Nasıl bilmezdi; bu gece hapiste olmayan bütün Paisanolar sokağa dökülür, sabaha kadar ormanda dolaşır dururdu. Bu gece bütün gizli hazineler, fosforlu ışın saçarak ortaya çıkardı. Ormanda da kimbilir ne hazineler gömülüydü. Monterey kurulalı iki yüz yıldan fazla olmuştu. Tanrı bilir yeraltında neler kalmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Çok duru bir geceydi. Pilon, arasıra yaptığı gibi, o tembellik kabuğundan sıyrılmış; enerjik, idealist bir adam kesilmişti. Bu gece büyük bir iyilik yapmaya karar vermişlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—İstersen sen de gel aman dedi, define bulacak olursak ben ne istersem yaparım, karışmaca yok. Yok, eğer işine gelmiyorsa, git kendi başına aran!</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, enerjisini istediği gibi kullanmayan bir adamdı. Ben de seninle geleyim, dedi. Benim defineyle falan işim yok.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ormana vardıkları zaman, gece, iyice bastırmıştı. Artık kuru çam yapraklarının üstünde yürüyorlardı. Havada hafif bir siş vardı; daha tepede soluk bir ay parlıyor, ortalığı şöyle böyle aydınlatıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Gerçek olarak bildiğimiz kesin çizgilerin hiçbiri görünmüyordu. Ağaç gövdeleri o kapkara sütunlar değil, birer yumuşak, maddesiz gölgeden ibaretti. Çalıların uçları, karanlık içinde garip bir ışıkla yanıyormuş gibiydi. Hayaletler, insanları akıllarına bile getirmeden serbest dolaşabilirlerdi; çünkü -bunu hissetmemek için çok aptal olmalı- gecenin kendisi perilerle dolu, en küçük noktasına kadar büyü taşıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon ile Joe Portagee arasıra çamların arasında dolaşan define arayıcılarına rastlıyorlardı. Başlar yere eğilmiş, gözler çevreyi tarayarak birbirlerini görmeden gelip geçiyorlardı. Bütün bu gölgelerin, gerçekten canlı insanlar olduğunu, kim söyleyebilirdi? İkisi de bunların bir kısmının St. Andrews gecesinde gömdükleri definelerin hala bıraktıkları gibi, durup durmadığını denetlemeye gelen servet sahiplerine ait olduğunu çok iyi biliyordu. Pilon, boynundaki muskasını dışarı, elbisesinin üstüne taktığı için hayaletlerden korkusu yok. Yanında yürüyen Koca Joe da parmaklarıyla kutsal işareti yapıp çaprazlamıştı. Kendilerini koruyacak tılsımları olduğu halde, yine de içlerinde bir korku vardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Böylece dolaşırken hafif bir rüzgâr çıktı, sisi sürüklemeye başladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Tepedeki ay, soluk renkli bir sulu boya damgası gibi kalmıştı. Rüzgarın önüne katıp sürüklediği sis, ormana için için kaynayan bir hareket getirmişti sanki; ağaçlar uzun korkunç hayaller, çalılar kapkara kediler gibi karanlıkta kayıp gidiyorlardı. Ağaçlar tutkuyla inliyor, eski efsaneleri, geleceğin nasipsiz ölümlerini hikâye ediyordu. Pilon ağaçların fısıltısını dinlemenin iyi olmadığını biliyordu. İleride olup bitecekleri bilmenin de yararı yoktu, hem bu sesler insanı günaha sokardı. Dikkatini ağaçların konuşmalarından başka şeye çevirmeye çalıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ormanda oraya buraya seğirtiyor, Koca Joe da sadık bir köpek gibi peşinden ayrılmıyordu. Yanlarından birbirleriyle selamlaşmadan, birbirlerini görmemezlikten gelerek rahatsız etmemeye çalışan, bir sürü define arayıcısı geliyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ta aşağıda sisin ilk çığlıkları başlamıştı: kayalar, üstünde parçalanıp batan gemilerin, boğulan insanların utancını örtmek ister gibi, sisin yoğun şalına bürünmüştü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Gece oldukça sıcak olduğu halde, Pilon'un tüyleri ürperiyor, üşüyordu. İçinden sessiz sessiz dua etmeye, Hail Hary'yi okumaya başladı. Selam bile vermeyen uzun boylu bir gölge, geçti yanlarından...</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon ile arkadaşı bir saate yakındır karanlığın içinde ölü ruhlar gibi dolaşıp duruyorlardı. Pilon birdenbire durdu. Joe'nun koluna sarıldı;</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Görüyor musun? diye fısıldadı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Nerede?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bak, tam karşımızda.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—E.. evet, gö.. görüyorum galiba.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'a altı yedi metre kadar ötelerinde yumuşak, bir tatlı mavi ışık parlıyormuş gibi geliyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Koca Joe, diye fısıldadı. —İki değnek bul çabuk. Ben gözlerimi başka yana çevirmek istemiyorum ne olur, ne olmaz, belki kaybederim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe değnek aramaya gitti. Pilon, avını kaçırmak istemeyen bir köpek gibi, dikkatle o mavi ışığı kolluyordu. Ağaçtan koparılan dalların çatırtısı geldi. Koca Joe'nun, dalların yapraklarını temizlediğini işitiyordu. Pilon, hala o soluk, Tanrısal ışığı seyrediyordu. O kadar soluktu ki; bazen kayboluyor, görünmez oluyordu. Böyle zamanlarda gerçekten ışığı görüp görmediğinden kuşku duyuyordu. Joe, değnekleri eline sıkıştırdığı zaman, gözlerini hala o noktadan ayırmamıştı. Elindeki değnekleri haç gibi tutarak, yavaş yavaş ilerledi. Yaklaştıkça ışık sönüyor gibiydi ama, ilk çıktığı yeri biliyordu; işte tam şu çam yapraklarının meydana getirdiği kümenin arkasındaydı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon haçı yere koydu: —Burada gömülü her şey benimdir; kötü ruhlar, siz uzaklaşın, diye söylenmeye başladı. —Gidin buradan, bu defineyi gömen adamların ruhu, uzaklaşın. İn nomen Patris et Filis et Spiritu sancti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonra değneklerden yaptığı haçı ışığı gördüğünü sandığı yere koydu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Sonunda aradığımızı bulduk dostum, diye bağırdı. Yıllardır ararım, kısmet bu geceymiş. —Ee, haydi kazalım. Pilon başını salladı: —Şimdi, bütün ruhlar serbest serbest dolaşırken mi? Burada daha fazla durmanın bile tehlikeli olduğu şu anda mı? Aptalsın be, Koca Joe! Sabaha kadar oturup bekleyeceğiz, yarın gece kazmaya başlarız. Yere kutsal işareti koyduğumuz için bu ışığı başka kimse göremez. Yarın artık tehlike de kalmaz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Çam yapraklarının üstüne oturup beklerken gece, daha korkunç görünüyordu, fakat yanıbaşlarındaki kutsal haçın verdiği güvenle, avunuyorlardı. Bu haç, önlerinde yanan bir ateş gibi içlerini ısıtıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sokağa ve çevrelerinde dolaşan kötü ruhlara arkalarını dönmüşlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, ayağa kalkıp çevresine büyükçe bir daire çizdi. Kendileri bu dairenin içinde kalmışlardı. —Büyük Tanrı'nın adına, bu çizgiden içeri tek bir kötü ruh bile girmesin! diye yalvardı. Tekrar yere çöktüler. İkisinin de içi ferahlamıştı. Oralarda dolaşan avare ruhların, ayak seslerini duyuyorlardı. Arasıra gelip geçerken çıkardıkları saydam ışık bile, görünmüyordu. Çünkü o civarı çeviren kutsal aşılmaz bir çizgi vardı. Bu dünyadan veya ötekinden nereden gelirse gelsin, hiçbir kötü ruhun yanlarına gelmesine olanak yoktu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe. —Bu para ile ne yapacaksın be? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, arkadaşının gözünün içine bakıyordu: —Sen hiç define aramadın Joe Portagee, çünkü bulsan bile ne yapacağını bilemezsin. Ben bu parayı kendime saklayamam, saklamayacağım da. Şayet öyle bir amaçla kazmaya başlayacak olsam, paralar her vuruşta biraz daha aşağıya kaçar, kırk yıl uğraşsam ele geçiremem. Hayır, benim amacım bu değil. Ben bu defineyi Danny için arıyorum. Pilon'un bütün iyilikseverliği başına vurmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe'ya, Danny'nin kendileri için yaptığı iyilikleri anlattı. Sonra, —Biz ona hiçbir şey yapmadık, diye devam etti. —Kira vermediğimiz gibi, üstelik bazen sarhoş olduğumuz zaman eşyalarını kırdığımız da oluyor. Kızdığımız zaman çocukla kavga edip küfrediyoruz, Jesus Maria, Korsan, ben, hep birlikte bu işi yapmaya karar verdik. Hepimiz ormanda define peşinde dolaşıyoruz. Ne bulursak Danny'nin olacak. Bilmezsin Joe, o kadar iyi, o kadar iyi yürekli ki... Biz de tersine kötüyüz. Ama büyükçe bir hazine bulup ona verirsek hoşuna gider. Kalbim temiz, içinde de kıskançlık olmadığından defineyi bulmak da bana kısmet oldu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Kendine bir şey ayırmayacak mısın be, Pilon? Bir şişe şarap parası da mı almayacaksın?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu akşam Pilon'un içinde kötü Pilon'dan bir zerre bile yoktu. —Hayır, dedi. —Bir meteliğine bile dokunmayacağım, hepsi Danny'nin olacak. Joe'nun umutları suya düşmüştü: Peki, saatlerce peşinde dolaştım, bana bir bardak şarap parası da yok mu? diye mırıldandı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon yumuşak bir sesle, —Danny parayı aldığı zaman diye açıkladı, —belki şarap da alır. Tabii define ona ait olduğu için böyle bir şeyi, ben öneremem. Ama nasıl olsa şarap alır. Sen de ona karşı iyi davranırsın, sana da hiç olmazsa bir iki bardak sunar.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, Danny'yi uzun zamandan beri tanıdığı için, içi rahat etti. Danny'nin biraz değil, şişelerle şarap almaktan kaçınmayacağını biliyordu. Gece yarısını geçmişti. Ay kaybolup, ormanı zifiri bir karanlıkla kucak kucağa bıraktı. Sisin çığlıkları gittikçe artıyordu. Bütün gece Pilon, tertemiz kaldı. Joe'ya biraz öğüt vermiş, ona telkinde bulunmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—İyi yürekli, açık elli olmak her zaman iyidir. demişti. Böyle yapmakla sadece öteki dünyadaki yerini sağlamlaştırmakla kalmaz, bu dünyada bile karşılığını bulursun. İnsan içinde ılık ılık bir şeyin yandığını, ruhunun tuhaf bir şeyle dolduğunu duyuyor. Sanki ruhunu, deve tüyü kadar yumuşak bir şeye sarmışlar gibi olur. Joe, Koca Joe Portagee, bilirsin ben her zaman iyi bir insan değilimdir, saklamıyorum.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe bunu, pek iyi bilirdi. —Çok kötülük ettim, günah işledim, diye devam etti Pilon. Böyle konuşmak hoşuna gidiyordu. —Hırsızlık ettim yalan söyledim, karı kızla çok düştüm kalktım hatta bu yüzden hapse bile girdim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe sırıtarak, —Ben de, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Sonuç? İçimde dosdoğru cehenneme gideceğime dair sarsılmaz bir inanç var.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama şimdi en büyük günahların bile, bağışlanabileceğini anlıyorum.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Gidip günah çıkartmadığım halde, içimde büyük bir değişiklik olduğunu,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Tanrı'nın inayetine eriştiğimi duyuyorum. Eğer sen de tövbe edersen, Joe körkütük sarhoş olmaktan, vara yoğa çıngar çıkarmaktan, Dora Williams'ın evindeki kötü karılardan vazgeçersen, sen de benim gibi olursun.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama Joe, çoktan uykuya dalmıştı. Hareket etmediği zamanlar pek uyanık oturamazdı zaten.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'un ruhunda başkaldıran erdem daha iyice biçimlenmediği için, uzun uzun anlatamıyordu. Ama yere çöküp, yavaş yavaş şafak sökerken definenin bulunduğu yeri seyre koyuldu. Karanlıkta çam dallarının yavaş yavaş şekillendiğini görüyordu. Rüzgar durmuştu. Kuru yaprakların üstünden sıçrayarak küçük, mavi bir tavşan geçti. Pilon'un gözleri ağırlaşmıştı, ama, mutluydu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ortalık ağarınca Koca Joe Portagee'nin ayağını dürttü: Kalk artık, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Eve gitmek zamanı geldi. Neredeyse güneş çıkacak. Pilon artık gereği kalmadığı için, yaptığı haçı bozmuştu. Çevresinde çizdiği daireyi de sildi: —Şimdi, dedi, —İşaret bırakmayacağız ama ağaçları, taşları da iyice öğrenip yeri kaybetmememiz gerek.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Neye şimdi kazmıyoruz?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Evet, Yukarı Mahallede kim var, kim yok duysun da yardımımıza gelsin, değil mi?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dikkatle çevreyi incelemeye koyuldular. —Bak, şurada sağda birbirine yakın üç, solda da iki ağaç var. Şurada bir çalı, bu yanda da büyük bir taş var. Sonra geçtikleri yerleri belleyerek yola düzüldüler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Eve vardıkları zaman, öteki arkadaşlarını, yorgun argın kendilerini beklerken buldular. —Bir şey buldunuz mu? diye sordular.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe'nun ağzını açmasına engel olmak için Piton, hemen bir hayır'ı yapıştırdı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Pablo da bir ışık gördüğünü sanmış ama, yanılmış. Korsan, bir kocakarı hayaletiyle karşılaşmış, hem de yanında bir köpek varmış.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan güldü: —Kocakarı bana, köpeğimin mutlu olduğunu söyledi, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon yanındakini göstererek, Bakın, Koca Joe Portagee askerden dönmüş, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Merhaba be Joe. Hoş geldin.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe bir koltuğa çökerek, —Güzel bir eviniz varmış be! diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, onun da kendileriyle birlikte oturacağını bildiğinden, —Bana bak, dedi. —Benim yatağıma yaklaştığını görmeyeceğim anladın mı? Sandalyeye çöküşü, ayak ayak üstüne atışı onun, sürekli olarak kalmaya geldiğini gösteriyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Korsan, dışarı çıkarak arabasını baltasını alıp ormanın yolunu tuttu. Öteki beş erkek, sisin ardından çıkan güneşin altına uzanmış, uyuklamaya başlamıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Uyandıkları zaman çoktan öğlen olmuştu. Ta aşağılarda uzanan denizi seyrederek isteksiz isteksiz gerindiler. Korsan'ın bıraktığı paketleri açıp, başına çöktüler. Yemekten sonra Koca Joe kalktı, sallana sallana kapıya doğru yürürken, —Sonra görüşürüz, diye elini sallayıp dışarı çıktı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, arkadaşının yukarıya ormana değil de aşağıya kente indiğini anlayıncaya dek, kuşkulu bakışlarla arkasından gözetledi. Dört arkadaş çardağın ılık tahtaları üzerine uzanmış, yarı kapalı gözlerle akşam oluşunu seyrediyorlardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe Portagea döndüğü zaman, ortalık kararmak üzereydi. Pilon, onu, kolundan tutup, kimsenin duyamayacağı bir köşeye çekti: —Mrs. Morafes'ten kazma, kürek alırız, dedi. —Kümesin yanında bir kürek, bir de kazma duruyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Hava iyice kararınca dışarı çıktılar. Pilon, —Joe'nun sevgilisini görmeye gidiyoruz, diye ötekileri atlattı. Mrs. Morales'in bahçesine atlayıp kazmayla küreği aldılar. Sonra Koca Joe yolun kenarındaki otlar arasından koca bir testi şarap çıkardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon öfkeyle, —Ulan yoksa defineyi mi sattın? diye bağırdı. —Hain... yalancı, köpoğlu köpek!</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe arkadaşını yatıştırmaya çalıştı: —Vallahi kimseye bir şey söylemedim, diye pekiştirdi. —Yahu bir define bulduk, Danny'ye vereceğiz, ondan para getirir, borcumu öderim, dedim. Yerini kimseye söylemedim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon yutmamıştı: —Onlar da sana inanıp veresiye şarap verdiler, değil mi?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Şey, diye kekeledi Joe, para karşılığında bir rehin bıraktım.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, şimşek gibi atılmış, arkadaşının boyazından yakalamıştı: —Ne biraktın? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ne kızıyorsun be Pilon? Küçük bir yorgan verdim. Yalnız ufacık bir yorgan.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon karşısındakini sarsmaya çalıştı ama, herif çok iri yarıydı, pek bir şey yapamadı. Ne yorganı? diye bağırdı. Kimden çaldın, söyle! Koca Joe kekeledi: —Danny'nin yorganlarından biri, canım. Onun iki yorganı var. Ben birini, küçüğünü aldım... Ufacık bir şey be. Canımı yakıyorsun, Pilon. Öteki yorgan daha büyük. Hem de defineyi bulunca gider, bıraktığım yerden alırız.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, sille tekme Joe yu dövmeye başlamıştı. Domuz diye bağırdı. Ah hırsız köpek,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">ya yorganı getirirsin ya da seni eşşek sudan gelene kadar döverim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe arkadaşını yatıştırmaya çalışıyordu: Hep Danny için çalışıyoruz ben diye söylendi. Danny, paralara konduktan sonra isterse yüz tane yeni, yorgan alabilir.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Çok gevezelik etme. Ya gider o yorganı getirirsin, ya da ben senin leşini sererim. Sonra testiyi kavradı, aklını başına toplayabilmek için, bir iki yudum içti. Testinin ağzını kapamış, Joe'ya bir yudum bile vermemişti: —Yaptığın hırsızlık için bütün gece kazma sallayacaksın, diye söylendi. —Hadi bakalım sırtlan şunları da peşimden gel.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe, terbiyeli bir köpek gibi, boyun eğdi. Pilon'un öfkesine karşı çıkmak kimin haddine düşmüş! Uzun süre definenin yerini aradılar. Neden sonra sıra ağaçları, taşı fark eden Pilon, —İşte diye gösterdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Yerdeki çam yaprağı yığınını bulmaları pek kolay olmadı. Sis yoktu, hava da duru olduğundan ayın soluk ışığı az çok aydınlık veriyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sıra kazmaya gelmişti. Pilon gömüyü çıkarmak için, yeni bir teori geliştirmişti: —Para bazen torbaların içindedir, diyordu. —Torbalar da çabuk çürür. Dikkat etmez, torbayı delersek, paraların bir kısmını döker kaybederiz. Sonra genişçe bir daire çizerek —Bunun çevresini kaz, çuvalları zedelemeden çıkarırız, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Sen kazmayacak mısın?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, birdenbire öfkelenerek, —Yorganı ben mi çaldım, be? diye haykırdı. —Beni evine alan dostumun eşyalarını mı, aşırıyorum yoksa, ha? —Öyle şey yok. Ben tek başıma kazamam.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, bir gece önce haç yapmak için kullandığı sopalardan birini yakaladı. Joe'ya doğru sallayarak, —Hırsız köpek! diye gürledi. —Dolandırıcı! Al şu kazmayı eline bakayım.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe'nun cesareti sönüvermişti, kazmayı almak için eğildi. Joe Portagee'nin aklı başında olup da biraz dayatsaydı böyle olmazdı ama, Pilon'dan korkusu ve elindeki hatırı sayılır çam dalı, kafasında düşünecek akıl bırakmamıştı ki.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, kazma kürek sallamaktan hiç hoşlanmazdı: Hele şimdi kazacağı yer de pek berbattı. Biraz geniş görüşü olan bir insan için bu, toprağı bir yerden alıp bir yere yığmak pek anlamsız bir davranıştır. Bütün yaşamın boyunca toprak kazacak olsan, eline ne geçer? Koca Joe'nun düşünceleri de bunun biraz daha basitiydi. Toprak kazmaktan hoşlanmıyordu. Askere savaşmak için gitmiş ama, herifler kazma sallamaktan başka bir iş yaptırmamışlardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama Pilon, yanıbaşına dikilmiş, bekliyordu. Hastayım, yoruldum, acıktım demek de yarar sağlamıyordu. Pilon, öyle kolay kolay yola gelmeyecek bir adamdı. Hem, yorgan çalma suçu da her an başına kakılıyordu. Homurdandığı, söylendiği, kabaran elini göstererek yalvardığı halde herifi yola getirememişti; illaki kazacaksın diyor, başka bir şey demiyordu,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Gece yarısı oldu, koca daire beş, on santim aşağı inmişti. Arasıra horoz sesleri geliyordu. Ay ağaçların arkasında kayboldu. Sonunda Pilon, tam definenin bulunduğu yeri kazmasını emretti. Koca Joe pek yorulmuştu. İş daha yavaş ilerliyordu. Bir ara kazma sert bir şeye çarptı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Vay canına be! diye bağırdı. —Pilon yakaladık galiba.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Buldukları şey, dört köşe büyücek bir nesneydi. Karanlıkta görmeden uzun süre kazmak gerekti. Pilon talimat veriyor, —Dikkat et. Bir yerini zedeleme! diyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İş bittiği zaman, ortalık ağarmıştı. Pilon, sevinerek ortaya çıkan nesneyi incelemeye koyuldu. Bu oldukça geniş, kare şeklinde bir beton parçasıydı. Üstünde sarı bir levha vardı. Pilon, heceleye heceleye yazıları sökmeye çalıştı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Amerika Hükümeti Arazi Tesbit Ekibi 1915 Rakım 600 ayak.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, umutları kırılarak yere çöktü. Dayanılmaz bir yenilgiydi bu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe, aptal aptal, —Para yok mu? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, cevap vermedi. Portagee beton kalıba bakıp pis pis düşünceye daldı. Bir süre sonra dertli dertli çevresine bakınıp duran Pilon'a dönerek, —Gel şu levhayı sökelim, belki birkaç kuruş eder, diye bir öneride bulundu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Johnny Pom —pom da böyle bir şey bulmuştu. Pom —pom da bulduğu levhayı satmaya kalktı da tam bir yıl delikte yattı. Bunlardan birini bozmanın cezası, bir yıl hapisle, tam iki bin liradır.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'un bütün düşüncesi bu tehlikeli yerden bir an önce uzaklaşmaktı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ayağa kalkıp, testiyi kavradı, yola koyuldu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe da ardından geliyordu:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Nereye gidiyorsun, be? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bilmiyorum.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sahile vardıkları zaman güneş, çoktan yükselmişti. Pilon burada da durmadı. Kıyı boyunca yürüyerek kentin bir hayli uzağındaki kumsala kadar uzandı. Kumların üzerine çöktü, güneş tatlı tatlı sırtını ısıtıyordu. Joe da yanına oturdu. Pilon'un bu halinden kendisi sorumluymuş gibi, bir his vardı içinde.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, testinin ağzını açıp uzun uzun içti. Küçük dertler, büyüklerin anası olduğu için testiyi Joe'ya uzattı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Neler ummuştuk, diye mırıldandı. Ne hayaller kurmuştuk. Danny'ye çuval çuval altın taşıyacağımı sanıyordum. Yüzünün alacağı şekli bile görür gibiydim. Hayret edecek, şaşıracak, uzun süre inanmayacaktı. Şarabı Joe'nun elinden alıp, biraz daha içti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hepsi gitti, hepsi bir düş gibi kaybolup gitti, diye acındı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Güneş iyice ısınmıştı. Bütün üzüntüsüne karşın Pilon, sorunun iyi yanını bulmakta gecikmedi. Koca Joe testiyi ağzına dayamış, payına düşenden fazlasını içmeye çalışıyordu. Pilon, elinden çekip aldığı testiyi kendi ağzına dayadı, lıkır lıkır içtikten sonra, Altını bulsaydık belki Danny'ye kötülük etmiş olurduk, diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bütün ömrünce yoksulluk ve parasızlık içinde yaşamış bir adamdır, kimbilir, belki zengin olunca oynatıverirdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, doğrularcasına başını salladı. Testideki şarap gittikçe azalıyordu. —Mutluluk paradan da iyidir, diye devam etti Pilon.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Danny'yi mutlu etmek istiyorsak, ona paradan başka, daha değerli şeyler vermeliyiz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe ayakkabılarını çıkarıyordu. Yine başını salladı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Sorun, onu, memnun, mutlu etmek olduktan sonra, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Çok domuzsun be, insanlarla yaşamaya bile layık değilsin sen. Elinden geldiği kadar ona hizmet etmeye çalışacağına, kalkıp çocuğun yorganını çalıyorsun.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Güneşin sıcaklığı uyuşukluk vermiş, uykularını getirmişti. Küçük dalgacıklar vurmaya başlamıştı, sahile. Pilon da ayakkaplarını çıkardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hadi şerefe! diye mırıldanarak şarabın son damlasını da bitirdiler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dalgalar, düzenli aralıklarla kıyıyı okşamaya devam ediyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, —Kötü adam değilsin, be, diye söylendi. Ama Koca Joe Portagee uyuyakalmıştı. Pilon da ceketini çıkarıp yüzüne örttü. Bir iki dakika sonra o da horluyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Güneş yukarıdaki çarkını çizdi, kıyıdaki sular yükselip alçaldı. Üstlerine martılar kondu, başıboş dolaşan köpekler yanlarına kadar sokulup kokladı. Kumsalda midye kabukları toplayan iki yaşlı kadın yerde horlayan iki arkadaşı görünce kalkarlar da kendilerine saldırırlar korkusu ile kaçmaya başladılar. Polisin böyle şeylere karışmaması engel olmaması utanılacak bir şeydi. Biri,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Kütük gibi sarhoştular, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Öteki dönüp arkasına bakarak,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Sarhoş köpekler, diye içini döktü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Güneş tepedeki çam ağaçlarının ardında kaybolurken Pilon uyandı. Dili damağı kupkuru olmuştu. Başı ağrıyor, kumun rutubetinden bütün vücudu sapır sapır dökülüyordu. Koca Joe, hala horluyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hey, Joe! diye bağırdı ama, duyan kim... Pilon dirseğinin üstünde doğrulup bir süre denizi seyretti. Azıcık şarap olsaydı da ağzımı ıslatsaydım, diye düşündü. Testiyi ağzına kaldırdı, bir damla bile akmadı. Sonra, belki uyurken bir mucize olmuştur diye ceplerini aradı, ne gezer. Cebindeki kırık çakıyı bir bardak şarapla değiştirmek istemiş, en az yirmi defa geri çevrilmişti. Çakıdan başka bir olta iğnesi, bir yumak ip ve nerenin olduğunu bilmediği 4 —5 anahtar vardı. Kısacası Torelli'nin iyi yanına rastlayıp, bir bardak şarapla değiştirilebilecek, işe yarar bir şey yoktu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, dikkatle Joe'yu süzmeye başladı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Zavallı adam, diye düşündü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">O da uyanınca aynı benim gibi içi cayır cayır yanacak. Biraz şarap getirsem ne kadar hoşuna gider. Bir iki defa Joe'yu dürtse de, herif hiç aldırış bile etmeden, öte yanına dönüp horlamasına devam etti. Pilon kalkıp, arkadaşının ceplerini aradı. Bütün kazancı teneke bir düğme, dört beş başsız kibrit çöpü ve bir tutam tütündü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkaüstü uzandı; bu da bir şeye yaramamıştı. Boğazı bir yudum şarap için cayır cayır yanarken burada kumların üstünde pineklemek zorundaydı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bir an, gözü, Joe Portagee'nin sert pantolonuna ilişti, elini uzatıp kumaşı yokladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hiç de kötü değilmiş, diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Arkadaşları çadır bezi giyerken, pis Portagee böyle güzel kumaşlar giymese kim küser. Sonra bu pantolonun, Joe'yu, ne kadar çirkin gösterdiğini düşündü. Hem ne kadar da dardı bu. Şimdiden iki düğmesi kopmuştu. Kısaydı da. —Vücuduna uygun biri giyse belki yakışır, diye düşündü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'un aklına Joe'nun Danny'ye yaptığı hareket geldi. Koruyucu, öç alıcı bir melek kesilmişti artık. Bu koca herif Danny'ye böyle bir şeyi yapmaya nasıl cesaret etmişti! —Uyansın da ben ona gösteririm, diye düşündü. Ama herif hırsızlık etti. Ona bir şeyi çalınan adamın, ne hale düştüğünü öğretmek daha iyi olmaz mı? Pilon, epey keyiflenmişti. Yapacağı bir hareketle hem Danny'nin öcünü alır, hem Joe'ya unutamayacağı bir ders verir, hem de şarap alabilirse ondan daha akıllı insan olur muydu şu dünyada? Kim ne diyebilirdi?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe'yu çevirdi, ayaklarından pantolonu çıkararak koltuğunun altına sıkıştırıp yola koyuldu. Torelli evde yoktu. Pilon'a kapıyı Madam Torelli açtı. Önce çekingen davranıyordu, sonra pantolonu açıp Madama gösterdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kadın başını salladı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, —Baksana, dedi. —Hep lekeleri, kirleri görüyorsun. Şu kumaşın güzelliğine bak. Bak, Senyora! İyice yıkayıp ütüledin mi, giydirirsin Sinyor Torelli'ye. O zaman kocanı seyret ne kadar sevinir bilsen. Bu kadarcık mutluluk bir galon şaraba değmez mi?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Baksana arkası erimiş.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon pantolonu ışığa tuttu: —Yok yahu, bir şeyi yok, diye karşı çıktı. —Kalınlığın verdiği rahatsızlığı kaybolmuş, o kadar. Yoksa çok güzel bir mal. —Hayır. —Senyora, kocana çok zalimlik ediyorsun. Onun mutluluğunu istemiyorsun. Onun, öteki kadınlarla düşüp kalktığını görürsem hiç şaşmam.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Onlar senin kadar kalpsiz değil... Hiç olmazsa yarım binlik ver.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sonunda al aşağı, ver yukarı çeyrek binliğe razı oldu. Pilon şişeyi alıp, bir solukta bitirdi. —Sırf zevk için pazarlık ediyorsun, dedi. —Hiç olmazsa yarım galon vermeliydin.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Madam Torelli, bir taş kadar sertti. Pilon, bundan başka, bir yudum bile alamadı. Mutfağın peykesine oturmuş, —Yahudi karı, ne olacak, diye söyleniyordu. —Koca pantolonu yok pahasına elimden aldı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, dertli dertli sahildeki arkadaşını düşünüyordu. Acaba ne yapıyordu ki? O haliyle kente gelmiye kalksa, içeri atarlardı. Bu kart karı, pantolonu ne yapacaktı? Pilon'un arkadaşının, güzelim pantolonunu bir yudum pis şaraba kapatıvermişti. İçinde yavaş yavaş bir öfke dalgası uyanıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Madam Torelli'ye, —Ben gidiyorum, diye bağırdı. Pantolonlar mutfağın duvarına asılıydı. Madam yüzüne bile bakmadan, —Güle güle, dedi. Yemek hazırlamak için kilere geçmişti. Pilon, yavaşça dışarı çıkarken yalnız duvardaki pantolonu almakla kalmamış, Danny'nin yorganını da beraber kaldırmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Doğruca sahile, Joe'yu bıraktığı yere, gitti. Kumların ortasında büyükçe bir ateş yanıyordu. Biraz daha yaklaşınca alevlerin önünde gölgeler fark etti. Ortalık oldukça kararmıştı; yavaş yavaş ateşe yaklaştı, kız izciler toplanmış e ğ leniyorlard ı .</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bir süre Koca Joe'yu göremedi. Sonra soğuktan ve korkudan dili tutulmuş, yarı yarıya kuma gömülü dostunu buldu. Pilon yanına gelip pantolonu uzattı: Al Joe, ağzını açma, tekrar ele geçirdiğine sevin, diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Joe'nun dişleri takırdıyordu: Pantolonumu kim çalmış, be Pilon? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Şu kızların yüzünden saatlerdir burada yatıyor, bir yere kımıldayamıyorum.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, Joe ile ateşin çevresinde oynaşan kızların arasında durup, arkadaşının giyinmesine yardım etti. Joe, bacaklarındaki kumları temizleyerek, pantolonu giydi. Sonra kolkola girip, ışıkları dizi dizi incileri andıran Monterey'e doğru ilerlemeye başladılar. Sahile çarpan hafif, yumuşak dalgaların sesi geliyordu. Gece soğuk, berrak ve kimsesiz insanlar için alınacak derslerle doluydu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, için için düşler kuruyor, Koca Joe da onun düşüncelerini sezmeye çalışıyordu. Pilon arkadaşına dönerek, —Bu sorun, bize, kadınlara inanmanın ne kadar aptalca bir hareket olduğunu öğretmelidir, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ne o? Yoksa benim pantolonu bir karı mı çaldı? Kimmiş söyle; söyle de canına okuyuvereyim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, Meraklanma, o cezasını çoktan buldu, dedi. —Hatta kendi kendini cezalandırmıştır diyebilirsin, aslında doğrusu da buydu ya. Senin pantolonunu almıştı, kazançlı olduğunu sanıyordu ama, şimdi elinde ne pantolon var, ne başka bir şey.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bütün bunlar Koca Joe'nun aklının almayacağı düşüncelerdi. Böyle anlaşılması güç şeyleri, anlamaya bile, kalkmamalıydı. Pilon'un istediği de buydu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe —Pantolonumu aldığın için sağol, diye homurdandı. Ama Pilon, öyle derin düşüncelere dalmıştı ki, teşekkürün ne değeri olurdu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Aldırma canım, dedi. —En önemli sorun, bu işten aldığımız derstir.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Sahilden içeri doğru sapıp, gaz şirketinin kulesinin yanından geçtiler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, Pilon'un yanında olduğuna seviniyordu. —Arkadaşlarını koruyan bir dost diye düşündü. —Onlar uykudayken bile, arkadaşlarının çıkarı için çalışıyor. Pilon'un bu iyiliğine karşılık vermeye söz verdi, kendi kendine.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dolorez Engracia Ramirez, Yukarı Mahallenin kenar sokaklarından birinde, kendi malı olan küçük bir evde oturuyordu. Monterey'deki zengin ailelerin yanında ev işleri yapardı. Pek güzel sayılmazdı ama, bu çekik gözlü Paisanonun davranışlarından öyle bir arzu, şehvet akar, sesinde erkekleri baştan çıkaran öyle bir kıvranış olurdu ki!... Gözleri baygın baygın bakar, yalnız etten zevk alan erkekleri, deli divane ederdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Kaba saba zamanlarında hiç çekilmezdi. İşve zamanlarında da tadına doyum olmazdı. Bu yüzden ona, Yukarı Mahallenin gülü, Yosma Ramirez derlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İçindeki kurtlar ayaklanıp da kapının önüne av beklemeye çıktığı zamanlar, onu, seyretmek ömürdür. Parmaklığın üstünden şöyle ileri doğru abanır! Sesine uykulu, uyuşuk bir anlam katar! O dolgun, kıvrak kalçaları bazen parmaklığa yapışır, bazen sahilden kaçan yaz dalgaları gibi geriler, sonra tekrar ileri oynayarak kıvranır durur! Ondan başka koca mahallede kimse —Ai, Amigo. A'onde vas? derken bütün heyecanı, zevki, isteği hep birden ifade edemezdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Gelişigüzel zamanlarda sesinin pek çatlak, yüzünün sert, katı, löp ve hareketlerinin çok bencil olduğu kuşku götürmezdi. Onun bütün hareketlerine, her şeyine çöken yumuşaklık, incelik ancak haftada bir iki gün, o da akşamları gelirdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Mahallenin Gülü, Danny'ye miras kaldığını işitince pek sevindi. Bütün Yukarı Mahalle kadınlarının yaptığı gibi, onun karısı olmayı kurdu. Akşamları parmaklığın üstüne abanır, delikanlının önünden geçip tuzağa düşmesini beklerdi. Ama bu tuzağa, uzun zaman birkaç yerli, evsiz barksız, partal kılıklı Paisanodan başka kimse düşmedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Yosma, hoşnut değildi. Oturduğu ev Danny'nin evinden daha yukarılarda, onun pek seyrek geçtiği bir sokaktaydı. Gidip peşinden de koşamazdı ya!</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Şunun şurasında bir kadındı; bütün davranışlarını, ahlak ve terbiye kurallarına uydurmak zorunda olan genç bir hanımefendiydi. Eğer bir gün Danny önünden geçer, iki eski dost gibi bir iki laf ederler; eğer incelik göstererek içeri bir bardak şarap içmeye gelir; onun tabiatı pek güçlü olur ve kendi kadınlığı da fazla karşı koyamazsa, ahlak ve terbiye kurallarını unutabilirdi tabii. Ama kapının önündeki ağını da boş bırakmayı düşünemezdi ya. Birkaç ay her akşam, boşuna bekledi durdu, yalnız mavi çadır bezinden tulum giymiş, birkaç hediye, geçiverdi eline.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama Yukarı Mahallede gelip geçecek yerler pek sınırlıydı. Danny'nin de ergeç bu sokaktan, Dolorez Engracia Ramirez'in kapısının önünden geçmesi kaçınılmazdı; sonunda geçti de.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Birbirlerini uzun zamandan beri tanırlardı; ama daha çok Yosma'nın yararına bir karşılaşma olmamıştı aralarında. Danny, o gün, su şirketine ait ucu anahtarlı büyük demirlerden birini bulmuştu. Memurlara göstermeden sıvışmış, Korsan'ın el arabasına taşıdığı ganimetini, beş liraya bir hurdacıya devretmiş, ucundaki anahtarı da Korsan'a armağan etmişti. Korsan, bu küçük armağandan pek memnun olmuştu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, şimdi Torelli'ye gitmek amacıyla, tepeden aşağıya inerken cebinde tam beş lirası vardı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Birden, Dolorez'in arı vızıltısını andıran istekli sesini, duydu: —Ai, Amigo, a'onde vas?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny başını çevirdi. Bütün düşünceleri altüst olmuştu. Nasılsın Yosmam?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İyi veya kötü olmuşum ne çıkar! Kimse gelip hatırımı sormuyor ki, diye karşılık verdi. Sesinde sahte bir hüzün vardı. Kalçalarını düzenli hareketlerle kıvırıyor, karşısındaki delikanlının kanını ateşlemeye çalışıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ne demek istiyorsun yani?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Hiç. Mesela dostum Danny, bir gün olsun başını uzatıp da hatırımı sordu mu?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—İşte geldim ya.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dolorez hafifçe kapıyı araladı: Öyleyse bu arkadaşlığın şerefine bir bardak şarap içmez misin? dedi. Danny'nin canına minnetti, hemen içeri süzüldü. Kız, —Ormanda ne arıyorsun? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny boş bulunup ağzından kaçırdı. Tepede olup bitenleri, nasıl beş lira sahibi olduğunu anlatıverdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Yosma, —Bendeki şarap iki yüksük doldurmaz, diye söylendi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Mutfağa oturup birer bardak şarap yuvarladılar. Biraz sonra Danny, kızın namusluluğundan, güzelliğinden dem vurmaya başladı. Hayret, kızın bütün halleri, vücudunun bütün organları güçlüce direniyordu. İçinde şehvet hırsı uyandı. Kızmıştı. Yalnız dışarı çıkarken kızın sesi geldi:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Belki bu akşam gelirsin, Danny, diyordu. Gözleri bulut bulut olmuş, istekle süzülerek, —Çevrede komşular olduğunu unutma, diye mırıldandı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, onun, ne demek istediğini anlamıştı. Pekiyi, gelirim, diye söz verdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Akşamüstü Danny, tekrar Torelli'ye gitmek için yürümeye başladı. İçinde başkaldıran kurt ölmüştü ama, ne de olsa etkisi kolay kolay kaybolmuyordu. —Yosmama bu akşam bir testi şarap götüreyim, diye düşündü.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Yolda Pablo'ya rastladı, elinde iki balonlu ciklet vardı. Birini Danny'ye uzattı. —Nereye gidiyorsun? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny ters ters, —Gevezeliğin sırası değil şimdi, diye söylendi. —Bu akşam bir kadın için, şarap: alacağım. İstersen sen de gel ama, bir bardaktan fazla alamazsın. Kadınlara şarap almaktan bıktım usandım. Ama her seferinde de hepsini arkadaşlarım içti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Böyle bir öneriyi nasıl geri çevirebilirdi. Pablo hemen razı oldu. Ona göre, Danny'nin ikram edeceği şarabın değil, arkadaşlığının değeri vardı. Doğru Toreili'ye gittiler. Ağzına kadar dolu bir testi şarap alıp, birer bardak içtiler. Danny dostlarına yalnızca bir bardak şarap ikram edebilmenin verdiği utançtan söz etti. Pablo'nun ısrarına dayanamayıp birer bardak daha yuvarladılar. Danny, —Kadınlar çok içmemeli, diye düşündü. Çabucak sapıtırlar; hem kadınlarda bulunması gereken bazı duyguları da yitirirler. Birkaç bardak daha çektiler. Danny başka bir şey daha alacağına göre yarım testi şarap pekala iyi bir ikram olurdu. Testinin yarısını hesapladılar; oraya kadar olan kısmı temizlemek uzun sürmedi. Sonra Danny testiyi yolun kenarındaki otların arasına sakladı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Haydi bakalım, Pablo, dedi. —Benimle gel, bir armağan alalım.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo, bu çağrının nedenini çok iyi biliyordu. Yarısı, yanında konuşacak bir arkadaş bulunmadığı, yarısı da Pablo'nun şarabı yürüteceği korkusuydu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ciddi ciddi, Montervy'e inen yokuşu tutup yola düzüldüler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Mr. Simon'un, —Mücevherat ve her türlü levazımat mağazası iki dostu kabul etmekle onurlanmıştı. Mağazanın adı, yaptığı işe, sattığı eşyalara pek güzel uyar. Saksafonlar, radyolar, tüfekler, çakılar, bıçaklar, balık oltaları, eski paralar, kısacası kullanılmış her türlü eşyayı burada bulabilirdiniz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Mr. Simon, Bir şey mi arzu ediyorsunuz? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Evet.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Mal sahibi bir sürü ad saymaya başladı. Bir ara Danny'nin alüminyum bir elektrik süpürgesine baktığını fark edince durdu. Süpürgenin torbası, üzeri sarı çizgili mavi bir kumaştandı. Uzun, pırıl pırıl bir kordonu vardı. Mr. Simon, süpürgeyi göstererek, bir süre hayran hayran baktı. Sonra da —Örneğin bir elektrik süpürgesi? diye söylendi:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Kaç para?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bu on dört liradır!</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny'nin cebinde, kaç para bulunduğunu hesaplamaya kalkışmayalım. Danny istiyordu ya, yeter. Kocaman, pırıl pırıl bir aletti bu. Yukarı Mahallede kimsenin, böyle bir süpürgesi yoktu... Bir an mahallelerinde elektrik bulunmadığını bile unuttu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Cebindeki iki lirayı tezgahın üstüne bırakarak, bu hareketinin, uyandıracağı tepkiyi bekledi. Kızgınlıkla bağırıp çağırma, yoksulluk, mahvetmek, bu bir dolandırıcılıktır, sahteciliktir, bizi aldatıyorsun, bu yalnız cilasına yetmez, ayrıca süslü bir torbası, uzun kordonu var, gibi sözlerden sonra her şey bitti. Biraz sonra Danny, elinde elektrik süpürgesi olduğu halde dükkandan çıkıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dolorez öğleden sonraları vakit geçirmek için, süpürgeyi çıkarır, arkadaşları seyrederken, ağzıyla motor taklidi yaparak ileri geri iter, eğlenirdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Dostum çok zehgin bir adam, diyordu. —Yakında mahalleye elektrik getirecek. Ondan sonra zır, zır, zır; evi dakikada temizleyiveririm.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkadaşları kıskanarak, —Ne yazık, şimdi makineni işletemiyorsun, ya da Benim süpürgem, ondan daha çabuk temizler gibi sözler ederlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Ama istedikleri kadar kıskansınlar, koskoca, pırıl pırıl elektrik süpürgesine zarar veremezlerdi ki...</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bu yüzden Dolorez, Yukarı Mahallenin en üst tabakasına yükselmişti. Adını unutanlar ondan söz ederken: Şu elektrik süpürgesi olan karı diyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bazen düşmanları evinin önünden geçerken, hemen süpürgesini yakalar, ağzıyla homurdanarak odanın içinde dolaşır dururdu. Her gün evi süpürdükten sonra aleti alır, ötekinden daha iyi temizlediğini düşünerek her yanda dolaştırırdı. Ama herkesin, her istediğini, hep birden sağlamasına olanak var mı!:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Dolorez'in bu hali birçok evlerde dirliksizlik, kıskançlık yaratmıştı. Elektrik süpürgesine sahip olmanın verdiği üstünlükle tavırları biraz daha ciddileşmiş, burnu biraz daha yukarı kalkmıştı. Konuşmasında şöyle cümlelere pek sık rastlanıyordu: —Elektrik süpürgemi gezdirirken bu sabah Ramon geçti... Benim elektrik süpürgemi gezdirmemden üç saat kadar sonra, Luis</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Meter elini kesmişti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Bütün bu övünme sırasında Danny'yi de ihmal etmiyordu. Onun yanında iken sesi gereğinden fazla tatlılaşıyor, rüzgârda sallanan çam ağaçları gibi, yumuşak hareket ediyordu. Danny de her akşamını onun yanında geçiriyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Önceleri arkadaşları, yokluğunun farkına varmadılar, çünkü böyle ufak tefek serüvenler her erkeğin başına gelebilirdi. Ama aradan haftalar geçip de dirliksiz bir hayatın Danny'nin yanaklarını soldurup canını sıkmaya başladığını anlayınca, Yosma Dolorez'in elektrik süpürgesine olan minnettarlığının, doğrudan doğruya Danny'nin bedeni ilişkilerinden ileri gelmediğini anladılar. Arkadaşlarının dikkatini bu kadar uzun süre sürdüren olaya hem içerlemiş, hem de kıskançlık duymuşlardı. Pilon, Pablo,</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Jesus Maria ve Korsan, onun yokluğunda bu sevgi yuvasında şanslarını denemeye yeltendiler. Ne var ki Yosma, iltifatlardan hoşnut kalmakla birlikte kendisini herkesin üstünde bir düzeye ulaştıran adama sözün tam anlamıyla sadık kalıyordu. Talihin ne dönek olduğunu bildiğinden, başkalarının gönül okşamalarını gelecek için saklıyor ama, şimdilik Danny'ye ayırdığı sevgisini kimse ile paylaşmaya yanaşmıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkadaşları bir şey yapamayacaklarını anlayınca o karıyı, daha doğrusu Danny'le olan ilişkisini yıkacak bir örgüt kurdular.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Belki Danny de için için Yosma'nın sevgisinden bıkmış, arkadaşlarının araya girmesini bekliyordu. Böyle bir değişiklik olacaksa, sorumluluğunu doğrudan doğruya kendi omuzlarına alamazdı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Öğleden sonra üçe doğru Pilon, Pablo ve Jesus Maria, arkalarında Koca Joe Portagee olduğu halde zorlu bir günün yorgunluğu ile döndüler. Bütün çabaları Pilon'un amansız mantığı, Pablo'nun sanatkarca beceriksizliği ve Jesus Maria Corcoran'ın incelik ve kibarlığı ile gülünç bir oyuna benzemişti.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca Joe, her zamanki gibi bir şey yapamamıştı. Ama şimdi, dört keskin avcı gibi zaferin öyle kolay elde edilir cinsten olmadığını, düşünerek seviniyorlardı. Ve Monterey'de zavallı şaşkın İtalyan yavaş yavaş dolandırıldığını anlıyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon'un elinde koca bir şişe şarap vardı. Neşe içinde, güle konuşa eve gelip, şişeyi masanın üstüne koydular.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, derin bir uykudan uyanmıştı; hafifçe gülümseyerek yataktan kalkıp bardakları çıkardı, şarap koydu. Arkadaşları uzun bir günün yorgunluğu ile birer sandalyeye yığılmışlardı. Aksama doğru, günün o en sessiz anlarında, bardaklarındakini yudumluyorlardı. Bu sıralarda Yukarı Mahallede hemen hemen herkes susup, elindeki işini bırakır, bütün gün sabahtan beri olup bitenlerin muhasebesini yapıyormuş gibi düşünerek, akşam için planlar kurar. Bir ikindi vakti tartışılacak ne vardır ki!</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon, Cornelia Ruiz bu sabah yeni bir aşık yakalamış, diye söze başladı.. —Kabak kafalı bir herif. Adı Kilpatrick'miş. Cornelia eski aşığının üç gecedir yanına uğramadığını söylüyordu, öyle şeylerden hoşlanmazmış.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Cornelia, maymun iştahlı bir karıdır, dedi Danny. Elektrik süpürgesinin üstünde kaya gibi sağlam temellere dayanan kendi serüvenini düşünüyordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pablo söze karıştı:</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Cornelia'nın babası kendinden de beterdi, ben dedi. —Herifin ağzından ömrünce doğru söz çıkmadı. Benden de bir gün ödünç bir lira almıştı. Cornelia'ya da söyledim ama, ben karışmam diyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—İkisi de aynı soydan. Anasına bak kızını al; kenarına bak bezini al, diye mırıldandı Pilon.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, bardakları bir daha doldurdu, şişe boşalmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">İnsanların sevdalısı Jesus Maria, tatlı tatlı söze karıştı: —Pilon, bugün Susie Francisco'yu gördüm, dedi. —Tavsiyen işine yaramış. Charlie Guzman ile birkaç sefer gezmeye gitmişler. Verdiğin aşk şarabını ilk içirdiği sefer herif, hasta olmuş ama, sonra çabuk etkilenmiş. Ne zaman istersen sana çörek verecekmiş.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Koca şişe pek çabuk boşalmıştı. Altısı da susuzluğu, keskin bir acı gibi, daha şimdiden duymaya başlamıştı. Pilon süzgün gözlerle arkadaşlarına baktı; onlar da ona karşılık verdiler. Şimdi başlayabilirlerdi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon boğazını temizleyerek, Danny, be! dedi. Koca mahalleyi kendine güldürmekten hala vazgeçmeyecek misin?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ne demek istiyorsun be? dedi Danny. Telaşlanmıştı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Söylediklerine göre karının birine elektrik süpürgesi almışsın. Makine de eve elektrik teli gelmeden çalışmazmış. Eve tel gerdirmek çok para tutarmış. Millet senin bu hediyene gülüp duruyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ama o karı, makineyi beğeniyor.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Beğenir a. Hem makinesi işlesin diye senin, evine elektrik telleri gerdireceğini söyleyip duruyormuş.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ne, öyle mi söylüyormuş?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Bana öyle dediler.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yalan, öyle bir şey yaptırırım demedim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yalan olduğunu bilmeseydim, milletin arkadaşım hakkında bu şekilde konuşmasına izin vermezdim, tabii.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Jesus Maria, —Peki, karı, o tellerden isterim derse ne yapacaksın? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yaptırmam derim.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon güldü: Ben de yanında olup seni görmek isterim, dedi. Bir karıya hayır demek kolay mıdır, be?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, arkadaşlarının kendisine karşı olduklarını hissediyordu. Umutsuzca, —Peki, ne yapayım? diye sordu.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Pilon işi, kendi gerçekçi görüşü ile incelemiş, çözüm yolunu çoktan bulmuştu: —O karının elektrik süpürgesi olmasaydı, evine tel de istemezdi, dedi.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Arkadaşları başlarını sallayarak doğruladılar. —O halde, diye ekledi. Yapılacak iş makineyi elinden almak.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">Danny, Bana vermez ki, diye dayattı.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Biz sana yardım ederiz. Makineyi ben kendim gider alırım, sen de karşılığında sevgiline bir testi şarap götürürün. Makineyi kimin aldığını, nereye gittiğini bile anlamaz.</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Ya komşuları görürse?</span></p>

  <p class="heading0"><span style="font-family:Bookman_avs_space_Old_avs_space_Style;font-weight:normal;font-style:normal;">—Yok yok. Hiç kendini üzme. Sen burada otur, ben gider süpürgeyi getiririm. Danny, rahat bir nefes aldı. Bu iş de iyi kalpli arkadaşları sayesinde çözümleniyordu.</span></p>
</body>
</html>
