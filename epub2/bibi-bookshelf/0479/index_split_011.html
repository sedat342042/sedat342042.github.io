<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - İhanet  - Krondor Serisi - Raymond E. Feist</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_5">KAÇIŞ</p>
	<p class="block_3"> </p>
	<p class="block_2">Tepenin yamacından bir çakıl taşı yuvarlandı.</p>
	<p class="block_3"> </p>
	<p class="block_2">Daha taşın yuvarlanması bitmeden, Gorath kılıcını eline aldı, "Owyn!" dedi.</p>
	<p class="block_3"> </p>
	<p class="block_2">Timonslu genç adam, kamp ateşine bakmaktan körleşmiş gözleriyle, bakışlarını gecenin içine çevirdi. Karanlığın içinden, Owyn'in anlayamadığı dilde bir ses duyuldu. Verilen emiri pekiştirircesine, Owyn'in ayaklarının dibindeki toprak zemine oklar saplandı.</p>
	<p class="block_3"> </p>
	<p class="block_2">"Karşı koyma. Etrafımız sarılmış," dedi Gorath.</p>
	<p class="block_3"> </p>
	<p class="block_2">Bir grup moredhel ve insan, ışığa doğru yaklaştılar. İçlerinden bir tanesi Gorath'a doğru yürüdü, bir an için gözlerinin içine baktı; ardından Gorath'ın yüzüne güçlü bir darbe indirdi. Owyn, moredhele baktı, onu daha önce gördüğünden emindi, ama nerede olduğunu kestiremiyordu.</p>
	<p class="block_3"> </p>
	<p class="block_2">Ardından moredhel, Owyn'e doğru ilerledi ve Kral'ın Lisanı'nda konuştu. "Bu yürüyen pislik yığınıyla bir olup, kardeşimi öldüren sen olmalısın." Aniden, yediği darbeyle acı, yüzünde patladı.</p>
	<p class="block_3"> </p>
	<p class="block_2">Darbenin şaşkınlığı ve şokuyla, Owyn yere uzandı. Bunun, Sarı Katır'da öldürmüş oldukları büyücü Nago'nun kardeşi olduğunu fark etti. İkisine birden bakmakta olan Narab, "Bu haini peşimden, buradan Sar-Sargoth'a doğru sürüklerken, kelleni bir mızrağın ucuna geçirmiş olmaktan mutluluk duyardım, insanoğlu, ama bu zevki Delekhan'a bırakacağım." Diğerlerine döndü ve "Onları ilaçla uyutup, bağlayın, atlarını da getirin!" dedi.</p>
	<p class="block_3"> </p>
	<p class="block_2">Owyn dik bir durumda sıkıca bağlandı ve dudaklarının arasından acı bir sıvı boca edildi. Bunu tükürmek istedi ve verdiği zahmet yüzünden, suratına sert bir yumruk yedi. Başı acımasız bir şekilde geri yaslanmış, karışım boğazından aşağı dökülürken, burnu kapatılmıştı. Yutmaya zorlandı. Karışımı yuttuktan kısa bir süre sonra, bacak ve kollarının kurşun gibi ağırlaşıp, zihninin bulandığını hissetti, gözleri de odaklanmakta zorluk çekiyordu. Ellerinin sıkıca arkasında bağlandığını, gözlerinin kapatıldığını fark etti. Ardından kaba eller tarafından sertçe, atının eyerine oturtuldu. Oturduğunda, ayakları üzengiye bağlandı ve at hareket ettirildi. Atlarını çekiştiren başka insanlar ve kara elfler çıktı ortaya ve Narab atlarına binmeleri için onlara emir verdi.</p>
	<p class="block_3"> </p>
	<p class="block_2">Kâbus dolu sürüş başlamıştı.</p>
	<p class="block_3"> </p>
	<p class="block_2">Atlar pek çok kere değiştirildi, Owyn bir süre dinlendiğini hatırladı -dakikalar mı, saatler mi sürdüğünü bilmiyordu- fakat zamanın geçtiğinin farkındaydı. İlaç ona, belirgin bir biçimde zihnini bulandırmak, bu şekilde sahip olduğu büyüyü elinden almak için verilmişti. Pek çok kereler, ilacın etkisinin geçmeye başladığının farkına varmış, fakat ona hemen yeniden ilaç verilmişti. Bir kez arka üstü eyerinden düşüp, bacaklarına bağlı iplere asılı kalarak, kendini tutsak edenlerin durmasına neden oldu. Daha fazla ip eklediler. Aç ve susuz olduğunun hayal meyal farkındaydı, ama bu ona uzak görünen bir rahatsızlıktı. Çoğunlukla gri bir sisin içinde hissediyordu kendini, sürekli olarak altındaki atın darbelerini hissediyordu. Ardından sert bir şekilde atın eyerinden aşağı indirilmiş, soğuk, nemli bir yere, sert taşların üzerine fırlatılmıştı. Bir süre orada yatarak geçti zaman, bilincini bir kazanıyor, bir kaybediyordu; ardından acı içinde kendine geldi. Yavaşça hareket etti, bacaklarına bağlanan ipler çözülmüştü, fakat elleri hâlâ arkasından bağlı, gözleri kapalıydı.</p>
	<p class="block_3"> </p>
	<p class="block_2">Owyn ayağa kalktı ve ağrıyan, uyuşmuş bacaklarını hareket ettirdi. Her iki bacağının iç kısımları da çürümüştü, düzgün bir şekilde oturamadan, uzun bir yol boyunca ata bindiğini anladı. Bilinci yerinde olsa dahi, at sürmenin acı verici olduğunun farkındaydı; en azından yedi sekiz gün sürmüştü yolculuk, hatırladığı kadarıyla pek çok kereler at değiştirmişti. Körleşmiş hisleriyle ve eyere bağlı olduğundan, hâlâ hayatta olması tanrıların merhametinden kaynaklanıyor olmalıydı.</p>
	<p class="block_3"> </p>
	<p class="block_2">Taşın üzerinde yankılanan ayak sesleri yaklaştı, bir hücre kapısının açılma sesi onları tutsak edenlerin geldiğini gösteriyordu. Birkaç el, Owyn'i hızla çekerek ayağa kaldırdı, acı içinde inlemekten kendini alamadı.</p>
	<p class="block_3"> </p>
	<p class="block_2">Gözlerindeki bağ çıkartıldı ve hücresinin dışından sızan hafif ışıltı Owyn'in gözlerini kırpıştırmasına yetti. Bileklerini bağlayan ipler, bir hançer tarafından kesildi ve kollarını hareket ettirdiğinde, omuzlarına bir acı saplandı. Acı yüzünden neredeyse düşecekti, fakat iki muhafız onu doğrulttu.</p>
	<p class="block_3"> </p>
	<p class="block_2">Narab, Owyn'in önüne gelip dikildi ve "Hâlâ vücudunda onu zararsız halde tutacak kadar ilaç olmalı," dedi. Döndü ve muhafızlar Owyn'i hücreden çıkardılar. Gorath yan taraftaki hücreden çıkartılıyordu, Owyn, onun daha iyi durumda olmadığını gördü, buna rağmen yürürken daha az rahatsız görünüyordu.</p>
	<p class="block_3"> </p>
	<p class="block_2">Tünel uzun ve karanlıktı, Owyn bulundukları yerin, toprağın epey altında olduğunu sezdi. Büyü hislerinin zayıflamasına karşın, bir zamanlar burada büyük bir gücün var olduğunu anlamıştı. İçinde bu mekânın çok eski ve korkutucu olduğuna dair bir his vardı, ilaçlarla zayıflatılmış hislerine karşın, dehşet içindeydi.</p>
	<p class="block_3"> </p>
	<p class="block_2">Bir dizi tünel boyunca yürütülerek, bir merdiven sahanlığına getirildiler, buradan yukarıya geniş merdivenler çıkıyordu. Merdivenlerden geniş bir koridora, buradan da kocaman bir odaya getirildiler, odanın ortasında o sırada boş olan devasa bir taht duruyordu. Sağında, üzerinde iri, güçlü görünümlü bir moredhelin oturduğu, daha ufak bir taht bulunuyordu. Bu ancak Delekhan olabilirdi. Narab, "Efendim, size bir hediyem var," dedi.</p>
	<p class="block_3"> </p>
	<p class="block_2">Muhafızlar, Owyn ve Gorath'ı öne ittiler, ikisi de Delekhan'ın ayaklarının dibine düştüler. "Bu da ne?" diye sordu Delekhan, kalkıp, Gorath'ın önünde dikilerek.</p>
	<p class="block_3"> </p>
	<p class="block_2">"Ardanienlerden Gorath! Onu yakaladım. İzin ver de kardeşimin ölümünün intikamını almak için kalbini ben sökeyim." "Kardeşin bir aptaldı!" diye bağırdı Delekhan. Owyn, önünde bir kule gibi dikilmekte olan kişiye baktı ve geniş bir yüzle karşılaştı, bir elfsoyluya göre yüz hatları fazlasıyla keskinlikten uzaktı. Yüzünde öfkeden bir maske vardı, Owyn'in bir kara elfin yüzünde görmeye alışmış olduğundan çok daha fazla duyguyu açığa vuruyordu. "Sen de öylesin," diye ekledi Delekhan. "Her şeyi berbat ettin, seni köpek!"</p>
	<p class="block_3"> </p>
	<p class="block_2">Owyn, bembeyaz bir yüzle, neredeyse şok ve öfkeyle titremekte olan Narab'a baktı. "Ama geriye... geriye bir hain getirdim! Ona işkence yapıp ağzından, diğer muhaliflerin adını alabiliriz- " dedi Narab.</p>
	<p class="block_3"> </p>
	<p class="block_2">Delekhan, "bir şey bildiğin yok!" diyerek muhafızlara döndü. "Şimdi bu ikisini hücrelerine geri götürün. Onları daha sonra sorgulayacağım." Narab'a, "Kellen, ince bir ipin ucunda. Bir daha haddini bilmez bir davranışta bulunursan, kellen kapıdaki mızraklardan birini süsleyecek!" dedi. Uzaklaşırken, "Şimdi yıkıl karşımdan, seni sersem; ben seni çağırana kadar da bana yaklaşmaya çalışma."</p>
	<p class="block_3"> </p>
	<p class="block_2">Moredhellerin yüz ifadeleri konusunda uzman olmamasına karşın, Owyn, Narab'ın yüzündeki öldürme arzusunu görebiliyordu. Ve bu, yerine dönen Delekhan'a yöneltilmişti. İki muhafız tarafından çekiştirilen Owyn, ayakları üzerinde doğrultularak, Sar-Sargoth'un derinliklerindeki zindanlara gitmeye zorlandı.</p>
	<p class="block_3"> </p>
	<p class="block_2">Onlara ne yemek ne de su getirilmişti, ölümlerine ancak saatler kaldığından, bu Owyn'e çok soyut bir düşünce olarak görünüyordu. Zaman yavaşça akıyordu ve Gorath sessizdi. Yorgunluğun esiri olan Owyn, konuşma arzusu duymuyordu. At sürmeyle geçen zaman, yemek ve uyku eksikliği, ilacın ve buz gibi taşların etkisi, dinlenme ihtiyacını gidermek isteği dışında bir şey yapmasını güç kılıyordu.</p>
	<p class="block_3"> </p>
	<p class="block_2">Zaman yavaş geçiyordu, daha önce zihninden kaçmakta olan hayal meyal düşüncelerle doluydu kafası, belki de bir süre için uyumuştu.</p>
	<p class="block_3"> </p>
	<p class="block_2">Ardından birden doğruldu. Büyü! Birinin yaptığı büyünün etkisiyle, canlanmış bir halde, hücresinin parmaklıklarına yaklaştı. Metalik bir klik sesi duyuldu ve parmaklıklar açıldı. "Gorath," dedi sert bir fısıltıyla. Gorath baktı ve Owyn'in serbest kaldığını gördüğünde gözleri irileşti. "Birisi büyü kullanarak bizi serbest bıraktı!" dedi Owyn, kapıdan çıkarken, yaralarını ve yorgunluğunu unutmuştu. Gorath kapısına baktı ve kendi kilidinin de açılmış olduğunu gördü. "Kim?" dedi merakla.</p>
	<p class="block_3"> </p>
	<p class="block_2">"Hiçbir fikrim yok," dedi Owyn. "Kuzeyden kaçmanı sağlayan kişi olabilir mi?"</p>
	<p class="block_3"> </p>
	<p class="block_2">"Bunu daha sonra konuşalım," dedi Gorath. "Kaybolduğumuzun farkına varılmadan, bu kaleden çıkmalıyız." Zindanın koridorlarında ilerlediler. Yukarı çıkan merdivenlere açılan büyük koridorda, kanı henüz yere dökülmüş ölü bir muhafız vardı. "Büyüyü her kim yaptıysa, buradan yapmış olmalı," diye fikir yürüttü Owyn.</p>
	<p class="block_3"> </p>
	<p class="block_2">"Orada," dedi Gorath, iki tutukludan çıkan eşyaların tepeleme konulduğu masayı işaret ederek. Gorath kılıcını kuşandı ve Owyn'e sopasını fırlattı. Owyn, "Herhalde altınlarımı bırakmamışlardır," dedi. Gorath, "Sanmam," dedi.</p>
	<p class="block_3"> </p>
	<p class="block_2">Owyn eğildi ve ölü muhafızı inceledi. Ufak bir keseyi alırken, "Bu işe yarar," dedi.</p>
	<p class="block_3"> </p>
	<p class="block_2">Merdivenlere ilerlerken, "Buradan çıkmanın bir yolunu biliyor musun?" diye sordu Owyn.</p>
	<p class="block_3"> </p>
	<p class="block_2">"Birden çok," diye yanıtladı Gorath. "Bu şehir, halkımdan on binlerce kişiyi barındırabilecek şekilde inşa edildi. Eğer Delekhan'ın merkezi saray alanında birkaç yüzden fazla adamı varsa, şaşarım. Daha da fazlası, buradaki kabilelerin çoğu birbirlerine yabancıdır, aynı zamanda pek çok hain insan da var, merkezi saray bölgesinden kurtulduğumuzda, dışarı çıkabilmek için her türlü hileye başvurabiliriz." Merdivenlerden yukarı çıktı. "Tabii ancak, bizim burada olmadığımızı fark ettiklerinde biz buradan uzaklaşmış olursak."</p>
	<p class="block_3"> </p>
	<p class="block_2">Gorath, Owyn'i önce birkaç merdivenden, ardından bir koridordan ve en son karanlık bir geçitten geçirdi. An be an, arkalarından verilecek tehlike işaretini bekliyorlardı, fakat hiçbir ses duyulmadı.</p>
	<p class="block_3"> </p>
	<p class="block_2">Birdenbire kendilerini yeryüzünde, hiçbir canlının bulunmadığı bir avluda buldular. Gorath'ın işaretiyle Owyn onu takip etti, korku ve umudun teşvikiyle, yaraları ve hâlâ içinde akan ilacın etkisine rağmen hareket ediyordu. Kar yağmaya başladığı sırada bir fundalık korusunda saklanıyorlardı. "Bu diyarlara bahar hiç uğrar mı?" diye sordu Owyn.</p>
	<p class="block_3"> </p>
	<p class="block_2">"Evet," dedi Gorath yavaşça. "Çok geç ve sıcak günlerimiz de sayılıdır. Ama evet, baharı görürüz." "Yabon'u soğuk bir yer olarak düşünürdüm," dedi Owyn. "Yurdun neye benziyor?" diye sordu Gorath.</p>
	<p class="block_3"> </p>
	<p class="block_2">"Timons mu? Çoğunlukla, sıcak." Owyn uzaklara baktı. "Hayli yağmur alır ve denizde fırtına vardır, ama yazın bayağı sıcaktır. Annem bahçeyle uğraşır, babam ise atlarla. Şu ana kadar, orayı ne kadar özlediğimi fark etmemiştim."</p>
	<p class="block_3"> </p>
	<p class="block_2">"Neden terk ettin?"</p>
	<p class="block_3"> </p>
	<p class="block_2">Owyn omuz silkti. "Çocukça bir budalalık. Babamın bir hizmetkârı vardı, bizimle bir süre yaşamış olan kuzeyden gelen Patrus adında bir büyücü. Bana ilk derslerimi verdi. Yıldızlimanı'nda eğitim aldıktan sonra, bir büyücü olarak fazla güçlü olmadığını, fakat çok akıllı olduğunu anladım. Bazı şeyleri anlardı. Sanırım benim de gerçekte aradığım buydu, dünyayı daha iyi anlayabilmek."</p>
	<p class="block_3"> </p>
	<p class="block_2">Gorath bir süre sessiz kaldı, en sonunda, "Sanırım, daha çoğumuz anlayış ve daha azımız güç peşinde olsak, hepimiz için bu daha iyi olurdu," dedi. Azalmakta olan ışığa bakarak, "Gel. Vakit geldi," dedi.</p>
	<p class="block_3"> </p>
	<p class="block_2">Kalenin çevresindeki bölgeden sıyrılmak için, karanlığın çökmesini bekliyorlardı. Moredhel savaşçıları, hain insanlar, yaya ve atlı askerler saatlerdir hareket halindeydi. İlk önce, kendileri için bir arama başlatıldığını düşündüler, fakat bir süre sonra tüm bu hareketin, iki kaçağı bulmak için yürütülen bir avdan öte bir şey olduğu belirgin bir hale geldi. Bu bir seferberlikti.</p>
	<p class="block_3"> </p>
	<p class="block_2">Gorath, onları kar kaplı küçük vadilerden, bir tepenin üstünden ve ardından şehrin güneyinde düz bir ovaya ulaştırdı. "Sar-Sargoth ovası," dedi Gorath. "Efsanelere göre burası Valheruların meclisinin toplandığı yerdir. Binicileri toplantı yaparken büyük ejderler burada büyük çemberler halinde dinlenirmiş."</p>
	<p class="block_3"> </p>
	<p class="block_2">Owyn, çadırlardan oluşan bir deniz ve bunun merkezinde önüne sancak dikilmiş bir saltanat çadırı gördü. Sancağın üzerinde kızıl bir alan üzerine çömelmiş beyaz bir leopar motifi vardı. "Kampın etrafından nasıl dolaşacağız?" "Etrafından dolaşmayacağız," dedi Gorath, onu kamp alanının ortasına doğru götürerek. "Burada dost bulamazsak bile, düşmanla karşılaşmayacağımızdan eminim."</p>
	<p class="block_3"> </p>
	<p class="block_2">Kampın içinde ilerlerlerken, pek çok moredhel savaşçısı Gorath ve Owyn'e baktılar. Gorath ve Owyn'in kendilerine yaklaşmalarına karşı kayıtsız duruyorlardı, gene de bir tanesi bulunduğu yerden kalktı ve önlerinden koştu. Büyük çadıra ulaştıklarında, çadırın sahibi kapıda onları karşılamak için bekliyordu.</p>
	<p class="block_3"> </p>
	<p class="block_2">"Selamlar, Ardanienli Gorath. Sar-Sargoth'un zindanları hoşuna gitmedi mi?" Konuşan, etkileyici bir moredhel kadınıydı.</p>
	<p class="block_3"> </p>
	<p class="block_2">Uzun boyluydu ve asil hatları vardı, koyu kızıl saçları arkada toplanmıştı. Zırhını, kabilesinin erkekleriyle aynı şekilde giymiş, üzerindeki savaş kıyafetine rağmen, güzelliği gene de Owyn'i etkilemişti. Yabancı ve değişik olması, onu daha az çekici kılmıyordu. İçeri girebileceklerini belirtmek için yana çekildi. Eliyle ateşin yanında bir yer gösterdi. "Yiyin, bir süre için dinlenin. Delekhan'ın şimdiye kadar sizi öldürmüş olacağını düşünüyordum. Kaçışınız ona az rahatsızlık vermeyecek." "Bu fikir hoşuna gitmiş görünüyor, Liallan."</p>
	<p class="block_3"> </p>
	<p class="block_2">"Kocamın yükselişi beni de etkiledi, Gorath," dedi, "ama evliliğimizin sevgiyle ilgisi yok. Bizimki güçlü kabilelerin evliliğiydi, klanların kontrolünü ele geçirmek ve birbirlerinin kanını dökmelerini engellemek için... Bir süreliğine. Başka nedeni yok."</p>
	<p class="block_3"> </p>
	<p class="block_2">"Bu saçmalığın nedeni bu mu, Liallan? Delekhan'ın çılgınca planlarına benden fazla inanmıyorsun, gene de açıkça ona destek oluyorsun. Gücü onun kabilesine denk bir kabileyi yönetiyorsun; meclisteki nüfuzun, Narab'ın tarafını tutanlardan sonra geliyor."</p>
	<p class="block_3"> </p>
	<p class="block_2">"Bizden çok uzun süre ayrı kaldın, Gorath. Kısa sürede pek çok şey değişti. Şu sıralarda Narab kendi klanını toparlayıp, Delekhan'a yüz çeviriyor." Gorath'ın yanına oturdu ve yavaşça kaynamakta olan bir çömleğin içinden ufak bir et parçası aldı. Bunu, baştan çıkartıcı bir biçimde, Gorath'ın dişlerinin arasına yerleştirdi, gene de Owyn, bunun açık bir davetten çok, bir gelenek olduğunu görebiliyordu. "Yeni efendimiz, Narab'dan memnun değil. Sanırım, senin yakalanmanla alakalı."</p>
	<p class="block_3"> </p>
	<p class="block_2">Gorath, bu törensel yemek sunumunu kabul edip, ardından Owyn'e bir kâse uzattı. Tabağın yanında duran bir somun ekmekten koca bir parça koparan Owyn, bir ağız dolusu yahniyi bununla toparladı. Gorath, "Kocan neden yakalanmamdan rahatsız olsun ki? Güneye kaçmamam için çok uğraştığı kesin."</p>
	<p class="block_3"> </p>
	<p class="block_2">Liallan arkasına yaslandı. Bir süreliğine Gorath'a baktı ve ardından, "Sen onurlu bir savaşçısın Gorath ve cesaretinden şüphe edilemez, klanına gösterdiğin ilgiden de, ama zaman zaman çok saf oluyorsun."</p>
	<p class="block_3"> </p>
	<p class="block_2">Gorath, her an alınabilecek bir şekilde baktı ve kısık gözlerle kadını inceledi. "Sözlerin hakarete yaklaşıyor."</p>
	<p class="block_3"> </p>
	<p class="block_2">"Böyle algılama. Bu şüphe dolu günlerde, açıklığın ve dürüstlüğün ferahlatıcı." Kadın uzanıp, göğüs zırhının tokalarını açarak, zırhını çıkardı. Owyn, kadının zırhın altına sade, kolsuz bir tunik giymiş olduğunu gördü. Uzun bir boynu ve narin kolları vardı, buna karşın kesinlikle kırılgan bir görünümü yoktu. Hareketleri hızını, kolları ve boynundaki kaslar ise gücünü belli ediyordu. Hangi ırkın standartlarına göre olursa olsun, tehlikeli bir kadındı. "Ne söylemeye çalışıyorsun, Liallan?"</p>
	<p class="block_3"> </p>
	<p class="block_2">"Bir rol için seçilmiş olduğunu. Bu bölgedeki en ideal klan şefiydin." "Kaçmama izin mi verildi?"</p>
	<p class="block_3"> </p>
	<p class="block_2">Liallan, "Aylar önce Sar-Sargoth'tan kaçmanı kim ayarladı sanıyorsun?" dedi. Bir süre sonra devam etti, "Bunu yapan bendim. Tıpkı, Obhkar'ın ailesi Gökyüzünün Gölü yakınlarındaki dağlara kaçarken, Delekhan'ın askerlerini yanlış yönlendirip, karlı ovalara göndermiş olduğum gibi. Eledhellerden ve Taş Dağı'ndaki cücelerden uzak durabilselerdi, Yeşil Yürek'e güvenle geri gelebilirlerdi." "Neden?" diye sordu Gorath.</p>
	<p class="block_3"> </p>
	<p class="block_2">"Delekhan'ı meşgul tutmak için," dedi Liallan. "Onun gibi benim de kendi takvimim var. Krallık'a saldırısını bir süre ertelemek işime geliyor. Narab'la olan ilişkileri konusundaki aptallığı bana bir ay daha kazandıracak. Narab'ın kellesi, Sar-Sargoth kapısında bir mızrağın ucuna geçirildiğinde, bu Delekhan'ın ayrılıkçı klan liderlerine gücünü gösterip, onları, emirlerine uymaları konusunda ikna etmesi için bir ay kaybettirecek. Delekhan baharın erken vakitlerinde bir harekât istiyor; ben yılın daha ileri vakitlerini tercih ediyorum." Owyn, "Kaçmamıza siz mi yardım ettiniz?" diye sordu.</p>
	<p class="block_3"> </p>
	<p class="block_2">"Bu sefer mi? Hayır," dedi Liallan. "Bunu yapmam bana kazanç sağlamaz. Ne yaptıysanız, kendi başınıza başardınız." Owyn, "Hayır, kafesi bir başkası açtı," dedi.</p>
	<p class="block_3"> </p>
	<p class="block_2">"O halde Narab olabilir. Bu tarz bir kırgınlığı ondan beklerim. Eğer, seni yakaladığı için Delekhan onu tehdit ediyorsa, neden seni bırakmasın ki?"</p>
	<p class="block_3"> </p>
	<p class="block_2">"Bize yeniden yardım edecek misin?" diye sordu Gorath.</p>
	<p class="block_3"> </p>
	<p class="block_2">"Bu tür bir çabayı, Kuzeyelleri'nin geleceği için bir yatırım olarak görüyorum, Gorath. Seni öldürmek ya da kocama teslim etmek bana bir şey kazandırmaz. Seni bırakmak bana çok az şeye malolur, ama gelecekte işime yarayabilirsin. Kuzeyelleri'nde ajanlarım var, bazılarına sizin güneye yolculuğunuz sırasında yardım etmeleri için haber yollayacağım."</p>
	<p class="block_3"> </p>
	<p class="block_2">Gorath, "Kader izin verirse, yardım için elimden geleni yapacağım," dedi.</p>
	<p class="block_3"> </p>
	<p class="block_2">Düzgün beyaz dişlerini ortaya çıkararak gülümsedi. "Bir süre dinlenin, daha sonra size at sağlarım. Batıya yönelin ve yollardan uzak durun. Alınacak en iyi yol, Sar-Isbandia'nın güneyindeki, insanların İnik Boşluğu olarak adlandırdıkları yerdir. Ama Harlik köyünden uzak durun, çünkü Moraeulf kampını orda kurdu ve seni gayet iyi tanıyor." Gerindi, Owyn bir kez daha hem kadının güzelliği hem de kediyi andıran zarafetinden dolayı afallamıştı. "Şimdi dinlenin, çünkü sabah şehrin dışı fazlasıyla hareketli olacak. Narab'ın klanı, onun çağrısına cevap veriyor ve hiç şüphesiz ki, Delekhan Altılar'ın öfkesini onun üzerine yöneltecek.</p>
	<p class="block_3"> </p>
	<p class="block_2">Kısa sürede bitecektir." "Bu altı büyücü kim?" diye sordu Gorath.</p>
	<p class="block_3"> </p>
	<p class="block_2">Liallan'ın sesi, sanki birisi dinliyor olabilirmiş gibi, fısıltıya yakın bir hal aldı. "Danışmanlık yapıyorlar ve daha fazlasını da. Delekhan ile birlikte, gecenin içine daha fazla entrika örüyorlar. Onları pek az kişi görüyor ve kimse onların gerçekten kim olduklarını bilmiyor. Delekhan'a senin kabileni ortadan kaldırmasını öğütleyen onlardı." "Ama neden?" diye sordu Gorath. "Kerhen hizmet etmemize karşın, Delekhan'ın düşmanları arasında sayılmazdık." "Çünkü sen küçüktün ve kabilen uzun zamandır ilgisiz duruyordu. Baban öldüğünde, halkını alıp soğuk kuzey dağlarına çekildiniz. Akıllıcaydı; ama sizi şüpheli duruma düşürdü. İntikamını aldın, senden beklenen de buydu, ama öldürdüklerin arasında Delekhan'la kan bağı olanlar vardı. Hareketlerini görmezden gelemezdi, dikkatli bir inceleme altındaydı ve güçlü müttefikler kazanma isteği onu harekete geçiriyordu. Kısaca, sert bir düşman kazandın, kabilenin yok edilmesi ise, etkili bir dersti. Tıpkı Narab'ın ölümünün olacağı gibi."</p>
	<p class="block_3"> </p>
	<p class="block_2">"Bunun emrini Altılar mı verdi?"</p>
	<p class="block_3"> </p>
	<p class="block_2">Liallan omuz silkti. "Bilmiyorum, ama kocam son aylarda Narab ve Nago üzerinde uçuşan şüpheler konusunda uyarılmadıysa, buna şaşırmam. Nago'yu öldürmeniz Delekhan'ın işine yaradı. Biri hayattayken, kardeşlerden birinin üzerine gitmeye çekiniyordu. İkisi bir olduğunda topraklarımızın en büyük büyücüleriydiler, klanları ise asla göz ardı edilebilecek türden değildi."</p>
	<p class="block_3"> </p>
	<p class="block_2">Gorath bir süre, sessizce yemeğini yedi, ardından, "Altılar nereden geldi?" diye sordu.</p>
	<p class="block_3"> </p>
	<p class="block_2">"Kimse bilmiyor. Kimse onların hangi ırktan olduğunu da bilmiyor. Irkımızınkilerden çok daha güçlü birer Efsunörücü onlar. Bazıları onların, yeniden aramıza karışmış Pantathialılar olduğundan şüpheleniyor." "Murmandamus," dedi Gorath hafif bir sesle.</p>
	<p class="block_3"> </p>
	<p class="block_2">"Evet," dedi Liallan. "İşaretli Kişi'ye hizmet edenler gibi."</p>
	<p class="block_3"> </p>
	<p class="block_2">"Sar-Sargoth'ta mı kalıyorlar?"</p>
	<p class="block_3"> </p>
	<p class="block_2">"Delekhan'a danışmanlık yaptıklarında. Şu an, oğlu Moraeulf’un yanında, Harlik'teler. Klanından geride kalan kaçakları arıyorlar, özgürlüğünü kazanıp, Yeşil Yürek'e, güneye gitmeye çalışanları."</p>
	<p class="block_3"> </p>
	<p class="block_2">Gorath, "O halde Prens Arutha'ya uyarımı ulaştırmak için daha ciddi nedenlerim var. Eğer ellerimi Delekhan'ın gırtlağına dolayamazsam, onu devirecek olana yardım edeceğim." "Dikkatli hareket et," dedi Liallan.</p>
	<p class="block_3"> </p>
	<p class="block_2">Owyn'e, sanki Liallan endişesinde gerçekten içtenmiş gibi geldi.</p>
	<p class="block_3"> </p>
	<p class="block_2">"Belki de tüm planlarımızın sonucunu alacağız. Eğer Kar Leoparı bayrağımı Sar-Sargoth'un duvarlarına dikebilirsem</p>
	<p class="block_3"> </p>
	<p class="block_2">Gorath, sen ve Ardanienlerden geriye kalanların, halkının arasına dönüşü sevinçle karşılanacaktır."</p>
	<p class="block_3"> </p>
	<p class="block_2">Gorath'ın ifadesi temkinliydi. "Sen de en az Delekhan kadar korkulacak birisin, Liallan."</p>
	<p class="block_3"> </p>
	<p class="block_2">Gülümsedi, bir kez daha tehlikeli görünüyordu. "Sadece bana ve kabileme zarar vermek isteyenler için, Gorath. Eğer o gün gelirse, kuzey dağlarına barışla git." Ayağa kalktı ve "Dinlenin. Güneş doğmadan atlarınızın hazır olmasını sağlayacağım," dedi. Kapıya ulaştığında, başını çevirdi ve "İyi saklan ve hızlı hareket et, Gorath. Delekhan devrilmeden karşıma çıkarsan, kelleni ona bir barış hediyesi olarak sunmak durumunda kalabilirim," dedi. "Anlıyorum, Liallan. Kader tarafından ezilmiş birine, cömertçe davrandım" Kadın odayı terk etti ve Gorath, "O haklı, Owyn. Dinlenmeliyiz," dedi.</p>
	<p class="block_3"> </p>
	<p class="block_2">Owyn ateşin yanına uzandı, dolu midesinden dolayı memnun ve günlerdir zihnini bulandıran ilaçların etkisinden kurtulmaktan dolayı mutluydu. Gene de Gorath onu sarsarak, "Zaman geldi," dediğinde ona yalnızca kısacık bir an geçmiş gibi geldi.</p>
	<p class="block_3"> </p>
	<p class="block_2">Ayağa kalktı ve kalın kürklü moredhel pelerinine sarınırken, sertleşmiş, ağrıyan kaslarını emirlerine itaat etmeye zorladı. Muhafızlar, Liallan'ın konuklarının kim olduğunu merak ediyorlarsa bile, bir şey demeyerek, iki yabancı atlarıyla uzaklaşırken bir kenara çekilip durdular.</p>
	<p class="block_3"> </p>
	<p class="block_2">Yıkık dökük bir binaydı, fakat önünde bağlı bir düzine at vardı. "İçeride bir şeyler yiyebiliriz," dedi Gorath.</p>
	<p class="block_3"> </p>
	<p class="block_2">Owyn'in aldığı kesenin içinde birkaç madeni para, Krallık parası, Queg ve hatta bir Kesh gümüşlüğü ile birlikte bazı değerli taşlar da vardı. Atlarından indiler, Owyn, "Bu yer de nedir?" dedi.</p>
	<p class="block_3"> </p>
	<p class="block_2">"Siz buna bir han derdiniz. Kuzeye insanlarınız tarafından getirilmiş âdetlerden biri. Halkım asla bunlardan birini yapmamıştır, ama faydalarını takdir etmeye başladık."</p>
	<p class="block_3"> </p>
	<p class="block_2">İçeriye girdiklerinde karşılarına çıkan karanlık ufak odanın içinde, yirmi kadar moredhel ve insan oturuyordu. Aslında fıçıların üzerine yerleştirilmiş kalaslardan oluşan bar, binanın duvarları boyunca uzanıyordu. Gorath, iki adamı yana iterek, "Bira ve yiyecek bir şeyler," dedi.</p>
	<p class="block_3"> </p>
	<p class="block_2">İnsan ırkından olan bar sahibi bir tabak peynir ve ekmek çıkardı, etrafın kalitesiz görünümüne karşın, yemek şaşırtıcı derecede iyiydi. Karınlarını doyurdular, Owyn, ortama karışmak konusunda Gorath'ın içgüdülerine güveniyordu.</p>
	<p class="block_3"> </p>
	<p class="block_2">"Neredeyiz?" diye fısıldadı.</p>
	<p class="block_3"> </p>
	<p class="block_2">"Sar-Isbandia şehrinin yakınlarında. Halkınızın Armengar dediği yer. Bu bölge boyunca pek çok kasaba ve köy vardır.</p>
	<p class="block_3"> </p>
	<p class="block_2">Güneyde ise bol ticaret yapılır."</p>
	<p class="block_3"> </p>
	<p class="block_2">Owyn, "Krallık'ta yaşayanlarımızın çoğunluğu, Dünyanın Dişleri’nin halklarımızı birbirinden ayırdığını düşünür." "Savaş için bir bariyerdir belki, ama girişimciler, ticaret yapmanın bir yolunu bulurlar. Buranın güneyinde, dağlardan geçmek için düzinelerce yol vardır."</p>
	<p class="block_3"> </p>
	<p class="block_2">Arkasından alçak sesle biri konuştu. "Ve hepsi de iyi korunuyor, Gorath."</p>
	<p class="block_3"> </p>
	<p class="block_2">Gorath arkasını döndü, eli kılıcının kabzasındaydı. "Kılıcını çek ve öl," dedi diğer moredhel. "Peynirini ye ve yaşa."</p>
	<p class="block_3"> </p>
	<p class="block_2">Gorath gülümsemedi, fakat yüzü rahatladı. "Görüyorum ki, kelleni vücudunda tutmayı başarmışsın, Irmelyn." "Bu konuda Delekhan'a teşekkür borçlu değilim," dedi diğer moredhel. Köşedeki ufak bir masaya oturmaları için bir işaret yaptı. Owyn peyniri ve birayı alıp, onu takip etti.</p>
	<p class="block_3"> </p>
	<p class="block_2">Kalabalık odada otururlarken, Irmelyn denilen moredhel, "Tüm bunlar bittiğinde Delekhan nehirleri, idrara çevirecek, tavuklar ise toz toprak olacak. İçebildiğin sürece iç, düşmanım," dedi.</p>
	<p class="block_3"> </p>
	<p class="block_2">"Neden buradasın, Irmelyn? Bana Obkhar'ın kabilesinin kaçtığı söylendi."</p>
	<p class="block_3"> </p>
	<p class="block_2">"Çoğu kaçtı, ama birkaçımız, şefimizi kurtarma umuduyla buradayız.</p>
	<p class="block_3"> </p>
	<p class="block_2">Sesini bir fısıltıya çeviren Gorath sordu, "Yaşıyor mu?"</p>
	<p class="block_3"> </p>
	<p class="block_2">Irmelyn evet anlamında başını salladı. "Yaşıyor ve yakınlarda. Yıkık şehrin altındaki nafta madenlerinde esir tutuluyor."</p>
	<p class="block_3"> </p>
	<p class="block_2">"Tutsak mı?" Gorath şaşkın bir biçimde bakmıştı. "Neden ölü değil?"</p>
	<p class="block_3"> </p>
	<p class="block_2">"Çünkü Delekhan, onun madenlerde bir köle olarak çalıştığını bilmiyor. Onun, Liallan'ın Kar Leoparları'ndan Okabun adında bir adam olduğunu sanıyorlar."</p>
	<p class="block_3"> </p>
	<p class="block_2">Gorath, "O halde onu kurtarmak için bu yakınlardasınız."</p>
	<p class="block_3"> </p>
	<p class="block_2">Irmelyn başıyla onayladı. "Öyle. Yardıma ihtiyacımız var. Bize bu yardımı sağlamaya ne dersin?" "Neyin karşılığında?"</p>
	<p class="block_3"> </p>
	<p class="block_2">"Güneye bir yol. Dediğim gibi tüm geçitler sıkı gözetim altında, ama ben oradan geçmenin yolunu biliyorum." "Ne yapmamız gerekiyor?" diye sordu Gorath.</p>
	<p class="block_3"> </p>
	<p class="block_2">"Dışarı gel."</p>
	<p class="block_3"> </p>
	<p class="block_2">Kalktılar ve sıcak sayılabilecek hanı terk ettiler. Dışarı çıktıklarında, Irmelyn, "Madenlerden dışarı ulaşımı sağlayan, muhafızlar tarafından tutulmamış bir yol bulduk," dedi.</p>
	<p class="block_3"> </p>
	<p class="block_2">"O halde neden Obkhar dışarı çıkmıyor?" diye sordu Owyn.</p>
	<p class="block_3"> </p>
	<p class="block_2">Irmelyn öfkeli bir sesle, "Sesini duymak istersem küçük köpek, seni tekmelerim," dedi.</p>
	<p class="block_3"> </p>
	<p class="block_2">Gorath, "O halde bana söyle, neden Obkhar dışarı çıkmıyor?"</p>
	<p class="block_3"> </p>
	<p class="block_2">"Tünellerdeki gaz yüzünden. Şehri ateşe verdikten sonra insanlar şehri terk ettiğinde, eski kaleye ait pek çok tünel yıkıldı. Bir tanesi hariç, ama ufak bir tünel ve oradaki gaz birikintisi, en ufak bir kıvılcımda patlayabilir. Ve gazlar oradan geçmek isteyen herkesi, etkileyecektir." "Ama bir planınız mı var?" dedi Gorath.</p>
	<p class="block_3"> </p>
	<p class="block_2">"Eskiden insanlar tarafından kullanılmış maskeler bulduk, kemik ve ejderha ciğerlerinin zarlarından yapılmışlar. Havanın geçmesine izin veriyor, fakat zehirli gazları engelliyor."</p>
	<p class="block_3"> </p>
	<p class="block_2">"O halde birinin içeri girip, Obkhar'a bir maske götürmesi gerek," dedi Owyn.</p>
	<p class="block_3"> </p>
	<p class="block_2">Uzun boylu moredhel, genç insana bir bakış fırlattı fakat, "Evet, birinin Obkhar'a bir maske götürüp, onunla beraber kaçması lazım."</p>
	<p class="block_3"> </p>
	<p class="block_2">"Neden biz?" diye sordu Gorath. "Neden senin klanından biri değil?"</p>
	<p class="block_3"> </p>
	<p class="block_2">"Kuzeyelleri'nde pek azımız kaldı ve Moraeulf’un askerleri hepimizi tanıyor. Diğer yandan sen, ismen tanınıyor da olsan, sima olarak tanınmıyorsun. Ardanienler uzun süre ayrı yaşadı, istediğin herhangi bir klandan olduğunu iddia edebilirsin, kim aksini iddia edebilir?" "Ne önerirsin?" diye sordu Gorath.</p>
	<p class="block_3"> </p>
	<p class="block_2">"Köle tüccarına git, adı Venutrier olan bir insan. Kendisinin Kral Şehri'nden geldiğini söylüyor, ama ben onun Queg'den geldiğini biliyorum. Ona, bu çocuğu satmak istediğini söyle." "Ne?" dedi Owyn, karşı çıkmaya hazırlanarak. Gorath elini kaldırdı, "Devam et."</p>
	<p class="block_3"> </p>
	<p class="block_2">"Venutrier, karşılaştığın en rüşvetçi insanlardan biridir. Büyük ihtimalle de seni yakalamak isteyecektir. İzin ver. "Muhafızlarından ikisi, uyarılmış olacak, madenlere eşyalarınızla inmenize izin verecekler ve onları sizin için saklayacaklar. Aşağıya götürüldüğünüzde, eşyalarınızla size ulaşacaklar ve sizi gözetlemeyecekler. Obkhar, o katta, büyük galerinin batısında bir yerde olmalı. Bundan daha fazlasını söyleyemem. Eğer onu dışarı çıkartmayı kabul ederseniz, sen ve yoldaşının güvenli biçimde güneye geçmenize yardımcı oluruz."</p>
	<p class="block_3"> </p>
	<p class="block_2">Gorath, "Evet ya da hayır demeden önce, söyle bana, Cullich'ten haber aldınız mı?" dedi.</p>
	<p class="block_3"> </p>
	<p class="block_2">Irmelyn, "Evet, buradan uzak sayılmaz. Burasıyla, Karne denen bir köyün arasında bir kulübede. Güneye giderken, yolda onu görebiliriz, eğer dileğin buysa."</p>
	<p class="block_3"> </p>
	<p class="block_2">Gorath bir an sessizce durdu, ardından, "Öyle. Bu işi yapacağız," dedi.</p>
	<p class="block_3"> </p>
	<p class="block_2">Irmelyn, "O halde maden girişine yürüyün. Sizi durduracaklar. Muhafızlara Venutrier ile görüşmek istediğinizi söyleyin. Atlarınızı ve silahlarınızı alıp, Obkhar'ın bildiği bir yerde sizinle buluşacağım," dedi.</p>
	<p class="block_3"> </p>
	<p class="block_2">"Bize söylemeye ne dersin?" diye sordu Owyn.</p>
	<p class="block_3"> </p>
	<p class="block_2">"Eğer Obkhar'ı kurtarmazsanız, anlaşmanın size ait kısmını yerine getirmemiş olacaksınız, insanoğlu. Yardımımız olmadan bakalım durumunuz ne kadar iyi olacak."</p>
	<p class="block_3"> </p>
	<p class="block_2">Gorath, "Gidelim Owyn. Yürüyecek uzun bir yolumuz var," dedi.</p>
	<p class="block_3"> </p>
	<p class="block_2">Arkasına bakmadan, insanı uzaklaştırıp, madenlere doğru yola koyuldu.</p>
	<p class="block_3"> </p>
	<p class="block_2">Venutrier iri bir adamdı, şişman göbeği beline geçirdiği iri kemerle, güçlükle zapt ediliyordu. Owyn'e baktı ve "Bunu nerede yakaladın?" dedi.</p>
	<p class="block_3"> </p>
	<p class="block_2">"Yakalamadım," dedi Gorath. "Krallık'tan gelen kaçak bir mutfak faresi, dövüşerek altınını kazanabileceğini düşünmüş. Neyse, zar oyununda kötüydü ve kumar borcunu da ödeyemediği anlaşıldı."</p>
	<p class="block_3"> </p>
	<p class="block_2">"Biraz çelimsiz," dedi köle tüccarı. "Benimle gel." Gorath'ın takip edip etmediğine bakmadan, maden girişine girdi. Madene girdiklerinde, Venutrier sordu, "Sen kimsin, savaşçı?"</p>
	<p class="block_3"> </p>
	<p class="block_2">"Ben... Balakharlı Gorath'ım, Yeşil Yürek'ten."</p>
	<p class="block_3"> </p>
	<p class="block_2">"Buralardan değil misin?" dedi Venutrier. "İyi. Senin gibi iri-yarı biri işimize yarayabilir."</p>
	<p class="block_3"> </p>
	<p class="block_2">Muhafızlar mızraklarını indirdi, Gorath ve Owyn'in etrafı aniden çevrilmişti. "Buralardan olsaydın, dostum, madenlerime kimsenin, yanında bir müttefiki olmadan gelmeyeceğini bilirdin. Lord Delekhan, istila için imkânsız görünen bir miktarda neft yağı siparişi verdi ve benim işçilere ihtiyacım var. Onları aşağı götürün."</p>
	<p class="block_3"> </p>
	<p class="block_2">Gorath ve Owyn muhafızlar tarafından, apar topar aşağıya madenin ikinci katına götürüldüler, tıpkı Irmelyn'in öngördüğü gibi. Ardından ise büyük boş bir mağaraya götürüldüler.</p>
	<p class="block_3"> </p>
	<p class="block_2">Diğeri uzaklaşırken, muhafızlardan biri oyalandı ve "Burada kalın," diye fısıldadı.</p>
	<p class="block_3"> </p>
	<p class="block_2">Bir süre yalnız kaldılar, karanlığı sadece, şeffaf bir zarla örtülmüş, akıllıca yapılmış bir fenerden gelen cılız bir ışık kesiyordu. "Burada çok fazla meşale görmeyi beklemiyorum," diye yorumda bulundu Owyn.</p>
	<p class="block_3"> </p>
	<p class="block_2">"Eğer tünellerde, neft gazı varsa, haklı olacağını düşünüyorum."</p>
	<p class="block_3"> </p>
	<p class="block_2">Kısa süre sonra bir muhafız, Owyn ve Gorath'tan almış oldukları eşyalarla döndü. Yanında ayrı olarak bir üçüncü çıkın vardı. "İşte. Bu tünelden ilerleyin. Batıya döneceksiniz. Arkadaşınızı bulun ve aşağı, suyun sesinin geldiği yere inin.</p>
	<p class="block_3"> </p>
	<p class="block_2">Dışarı yüzerek çıkmalısınız."</p>
	<p class="block_3"> </p>
	<p class="block_2">Muhafız gözden kayboldu ve Gorath yeni çıkını aldı. İçinde üç tane garip görünümlü alet duruyordu, görünüşe göre burun ve ağıza takmaya yarıyordu. Eşyalarının geride kalanlarını toparlayıp, ayrıldılar.</p>
	<p class="block_3"> </p>
	<p class="block_2">Batıya giden tünel yokuş aşağı iniyordu ve Gorath aniden durdu. "Ne oldu?" diye sordu Owyn.</p>
	<p class="block_3"> </p>
	<p class="block_2">"Eski Sar-Isbandia şehrinin altında olmalıyız." Owyn ne diyeceğini bilmiyordu.</p>
	<p class="block_3"> </p>
	<p class="block_2">Gorath yürümeye devam etti. En sonunda büyük bir galeriye geldiler, burada yapılan işlerin sesleri duyulabiliyordu. Tek bir muhafız, yavaş hareketlerle büyük galeriden geçerek, zavallıların topraktan çıkarak yüzeyde köpüren yoğun yağı doldurdukları kovaları kaldırmalarını gözlüyordu.</p>
	<p class="block_3"> </p>
	<p class="block_2">Owyn'in gözleri yaşardı ve "Eğer durum bundan daha kötü hale geliyorsa, neden maske taktıklarını anlayabiliyorum," dedi. Gorath, "Halkımdan saçı tepesinden aşağı dökülen birini arıyoruz, yüzünde alnından yanağına uzanan bir yarası var," dedi.</p>
	<p class="block_3"> </p>
	<p class="block_2">Muhafız, dönüş bitiminde en uzak noktaya geldiğinde, ana galeriden süzülerek, başka bir tünele girdiler. Çalışanlar, onlara bakmıyordu bile, kendi sefaletleri içinde azimle çalışıyorlardı. Obkhar'ı göremeyen Gorath, "Batıya doğru ilerleyelim," dedi.</p>
	<p class="block_3"> </p>
	<p class="block_2">Başka bir galeriye açılan uzun bir koridorun içine girip, ilerlediler, bunun içinde ufak bir moredhel grubu çalışıyordu. Owyn etrafına baktı ve "Hiç muhafız görmüyorum," dedi.</p>
	<p class="block_3"> </p>
	<p class="block_2">Gözyaşlarını silen Gorath, "Sanırım, tünelin sonunda havanın daha temiz olduğu yerlerde duruyorlardır. Bu tutuklular nereye kaçabilir ki?" dedi.</p>
	<p class="block_3"> </p>
	<p class="block_2">"Hiçbir yere," diye bir ses geldi arkalarından. Geriye döndüklerinde, karşılarına iri, t zayıf ve tıpkı Gorath'ın tarif ettiği gibi bir yaraya sahip bir moredhel çıktı.</p>
	<p class="block_3"> </p>
	<p class="block_2">"Obkhar!"</p>
	<p class="block_3"> </p>
	<p class="block_2">Gorath'ı tepeden tırnağa süzen Obkhar, "İlk başta bu gazın tüm duyularımı yok ettiğini sandım, ama görüyorum ki, bu doğru değil. Burada ne işin var? Kellenin, Sar-Sargoth'un dışında bir kazığa geçirildiğini duymuştum."</p>
	<p class="block_3"> </p>
	<p class="block_2">Gorath, kollarını göğsünün üzerinde kavuşturdu. "Kuzeyelleri'nde kalan herkes Delekhan'ın iradesinin önünde kendi isteğiyle eğilmiyor. Ve her karşı gelen de ölmüyor. Kaçma konusunda yardım aldım, şimdi senin de aldığın gibi. Ben sağ kalabileyim diye başkaları öldü." "Ödeyecek büyük bir borcun var."</p>
	<p class="block_3"> </p>
	<p class="block_2">"Bu yüzden Delekhan'ın saltanatını bitirmek daha da önemli ya Obkhar! Bana ve halkıma olan kan borcunu ödeyecek."</p>
	<p class="block_3"> </p>
	<p class="block_2">"Kardeşlerimin pek çoğu şu sırada Yeşil Yürek'te savaşıyor, fakat eğer sen bayrağını Delekhan'a karşı kaldırırsan, Gorath, davana yardımcı olmak için geliriz."</p>
	<p class="block_3"> </p>
	<p class="block_2">Gorath gülümsedi, "Yani sonunda, yüzündeki o yaradan dolayı beni affediyor musun?"</p>
	<p class="block_3"> </p>
	<p class="block_2">Obkhar gülerek yanıtladı, "Asla. Bunun için hâlâ seni öldürmeye niyetliyim, ama şu anda müttefik olmalıyız."</p>
	<p class="block_3"> </p>
	<p class="block_2">Owyn maskeleri ortaya çıkardı. "Bu gazlarla dolu tünel nerede?"</p>
	<p class="block_3"> </p>
	<p class="block_2">"Bu yoldan," dedi Obkhar, onları yan taraftaki tünellerden birine yönlendirerek.</p>
	<p class="block_3"> </p>
	<p class="block_2">Gazların neredeyse onları boğacak yoğunluğa ulaştığı bir yere geldiler, Obkhar, "Maskeleri takın. Gözlerinizin yaşarmasına engel olamaz, ama nefes alabilirsiniz. Gidecek uzun bir yolumuz, sonunda da yüzeceğimiz buz gibi bir su var. Dışarı giden tünelin yarısı su altında ve Isbandi Nehri'nin bir koluna ulaşıyor."</p>
	<p class="block_3"> </p>
	<p class="block_2">Maskeleri taktılar, Owyn gerçekten de işe yaradıklarını görünce şaşırdı. Gaz gözünü yakıyordu, ama hızla gözünü kırpıştırarak görebiliyordu. Kendini ve yol arkadaşlarını büyü ile aydınlattığında Obkhar neredeyse kalp krizi geçirecekti. Yaşlı moredhel şefi, "Bir an için bir ateş yaktığını ve hepimizin kavrulacağım sandım," dedi.</p>
	<p class="block_3"> </p>
	<p class="block_2">Suyun altında kalmış tünele vardılar ve diz boyuna gelen buz gibi suya girdiler. Yürüdükçe su daha da derinleşiyordu ve çok geçmeden göğüs hizasına ulaştı. Obkhar bir işaret verdi ve kafasını suyun içine soktu. Owyn ve Gorath da aynısını yaptı. Bir çekim hissettiler ve birdenbire kendilerini bir yeraltı kaynağında ilerler buldular.</p>
	<p class="block_3"> </p>
	<p class="block_2">Owyn bacaklarını hızla çırparak onları takip etti ve yukarı çıktığında başı taşa çarptı. İçinde bulunduğu panikle boğuşarak, bir miktar uzaklaştı. Başı en sonunda suyun üzerine çıkmıştı. Obkhar, "Artık maskelerinizi çıkartabilirsiniz," dedi.</p>
	<p class="block_3"> </p>
	<p class="block_2">"İyi," diye karşılık verdi Owyn. "Çünkü benimki suyun altında çıktı."</p>
	<p class="block_3"> </p>
	<p class="block_2">Gorath'ın dudaklarının arasından kahkahaya benzer bir ses duyuldu. Obkhar, "Yüzeceğimiz bir milden az bir yol kaldı," dedi.</p>
	<p class="block_3"> </p>
	<p class="block_2">Yüzmeye koyuldular, Owyn ıslak kıyafetlerinin onu dibe çekeceğinden korkuyordu, ama kendinde devam etme gücünü buldu. Birdenbire tepesinde yıldızları gördü ve dışarı çıktıklarını anladı. Nehrin kısa bir mesafe aşağısında meşaleler yanıyordu, o yöne yüzdüklerinde kendilerini çağıran sesleri duydular.</p>
	<p class="block_3"> </p>
	<p class="block_2">"Benim, Irmelyn."</p>
	<p class="block_3"> </p>
	<p class="block_2">Sudan çıkmalarına yardım edildi, ateşin yanına götürüldüler ve elbiseleri kurumaya bırakılırken onlara giymeleri için kalın cüppeler verildi. "Alarm verildi mi?" diye sordu Obkhar.</p>
	<p class="block_3"> </p>
	<p class="block_2">"Şu ana kadar hayır," dedi Owyn'in tanımadığı bir moredhel. "Rüşvet yedirdiğimiz muhafızlar konuşmayacaktır. Uzun bir süre orada olmadığın fark edilmeyebilir. Madenlerde pek çok kişi ölür ve cesetleri fark edilmez bile." Gorath, "Peki ya Cullich?" diye sordu.</p>
	<p class="block_3"> </p>
	<p class="block_2">Obkhar, "Hâlâ hayatta mı?" dedi.</p>
	<p class="block_3"> </p>
	<p class="block_2">Irmelyn, "Evet ve yakınlarda yaşıyor," diye yanıtladı.</p>
	<p class="block_3"> </p>
	<p class="block_2">"Güneye giderken onu görebileceğim söylendi," dedi Gorath.</p>
	<p class="block_3"> </p>
	<p class="block_2">Obkhar Irmelyn'e baktığında, başıyla onayladığını gördü.</p>
	<p class="block_3"> </p>
	<p class="block_2">"Söz, sözdür," dedi şef. "Şimdi, kabilemden benimle geçitlerden geçecek olanlarla ayrılmalıyım. Irmelyn sizi Cullich'e ve oradan sonra dağların ötesine götürür."</p>
	<p class="block_3"> </p>
	<p class="block_2">"Harlik'ten uzak durun," dedi Irmelyn. "Moraeulf ve Altılar orada."</p>
	<p class="block_3"> </p>
	<p class="block_2">"Olur," dedi Obkhar, kum kıyafetlerini giydiğinde. "Gorath, kendine iyi bak. Benden başka kimsenin canını almasına izin verme."</p>
	<p class="block_3"> </p>
	<p class="block_2">"Hayatta kal ki," diye karşılık verdi Gorath, "kafanı bir gün kesebileyim." Gittiklerinde Owyn, "Birbirinizden neredeyse hoşlanıyor gibisiniz," dedi.</p>
	<p class="block_3"> </p>
	<p class="block_2">Gorath, Irmelyn'in kendisine verdiği bir parça kum eti yedi ve "Tabii ki. Dostlar sana ihanet edebilir, ama eski bir düşmanla, konumunu her zaman bilirsin," dedi. Owyn, "Bunu hiç bu şekilde düşünmemiştim," dedi.</p>
	<p class="block_3"> </p>
	<p class="block_2">Irmelyn, "Garip bir ırk, değil mi?" diye yorumda bulundu.</p>
	<p class="block_3"> </p>
	<p class="block_2">"Hem de çok," diye onayladı Gorath.</p>
	<p class="block_3"> </p>
	<p class="block_2">Döküntü tahta parçalarından dört duvar ve samandan çatısıyla kulübe çok ilkel bir görünümdeydi. Taş bir bacadan ince bir duman sızıyordu, içerde birinin yaşadığına dair tek işaret buydu. "Orada mı?" diye sordu Gorath.</p>
	<p class="block_3"> </p>
	<p class="block_2">Irmelyn başıyla onayladı. "Evet."</p>
	<p class="block_3"> </p>
	<p class="block_2">Gorath atından indi, Owyn de öyle. Irmelyn, "Delekhan arada bir onu gözletiyor. Ben burada kalsam iyi olur. Çağırırsam hemen gelin," dedi.</p>
	<p class="block_3"> </p>
	<p class="block_2">Gorath başım olur anlamında sallayıp, kapıyı açtı.</p>
	<p class="block_3"> </p>
	<p class="block_2">Eğer içeride bekleyen kadın bu beklenmeyen karşılaşmadan dolayı şaşırmışsa bile bunu çok iyi gizlemişti. Yalnızca ateşin yanı başında oturduğu köşesinden başını kaldırdı ve "İçeri gir ve kapıyı ört," dedi. "En sıcak selamın bu mu, Cullich? Kocan geri döndü." Owyn'in ağzı açık kalmıştı.</p>
	<p class="block_3"> </p>
	<p class="block_2">Kadın kıvrak ve güçlü hareketlerle yerinden kalktı, elbisesi eski püskü, saçları da kirli ve matlaşmış olmasına karşın, Owyn bu kadınla Liallan arasındaki benzerlikten dolayı afallamıştı. Bu kadının saçlarının kuzguni, Liallan'ınkinin ise kızıl olduğu; Liallan'ın narin ve esnek görünüşü karşısında Cullich'in dolgun ve geniş kalçalı, yüz kemiklerinin ise geniş olması gerçeğine karşın, çökük yanaklı Kar Leoparı Klanı lideri ile ortak yönleri vardı. Her iki kadının da etrafında bir güç halesi vardı.</p>
	<p class="block_3"> </p>
	<p class="block_2">"Kocam mı?" dedi kadın alaycı bir ses tonuyla, mavi gözlerini Gorath'ın üzerine kilitleyerek. "Bu nasıl oluyor? Klan lideri? Hangi hakla? Bir ordunun efendisi mi? Artık değil. Bir zamanlar o unvanlara ve rütbeye kurnazlık ve cesaret, zeka ve kudretle sahip olmuştun. Çevrende Ardanien klanı bir ejder gibi uyuyor, uyanıp karşısına çıkanları ezmek için, senin ağzından çıkacak sözü bekliyorlardı. O ejder şimdi nerde?"</p>
	<p class="block_3"> </p>
	<p class="block_2">"Gitti, kuzeye dağıldı, Dünyanın Dişleri'nde, saklanıyor."</p>
	<p class="block_3"> </p>
	<p class="block_2">"O halde kendine artık klan şefi ve koca deme, Gorath. O hakları, Sethanon'dan kaçma emrini verip, verdiğim aklı reddettiğinde kaybettin."</p>
	<p class="block_3"> </p>
	<p class="block_2">"Aklı mı, yaşlı cadı? Cinayet ve çılgınlığı salık veriyordun. Murmandamus'un atıp tutmalarında olduğu gibi, bir fetih mi hayal ediyorsun? Armengar ve Sethanon'da halkımızın yok edilmesinden hiç mi bir şey öğrenmedin? Yol boyunca iki evladın devrildiğini gördüm. Bir tanesi bizim, oğlumuzdu." "Ne yapmamı isterdin, yaşlı adam?" diye sordu kadın.</p>
	<p class="block_3"> </p>
	<p class="block_2">"Bu çılgınlığı durdurmaya çalışıyorum. Bana yardım edecek misin?"</p>
	<p class="block_3"> </p>
	<p class="block_2">"Nasıl, ölüp de başımın Sar-Sargoth'un dışında bir mızrağın ucuna takılmasına izin vererek mi?" "Delekhan durdurulmalı."</p>
	<p class="block_3"> </p>
	<p class="block_2">"Neden? Halkımız için hangi kaderi seçeceksin, Gorath? Başlarımızı bir kez daha toprağa mı gömdüreceksin? Bir zamanlar Valherulara yaptığımız gibi şimdi de bu Eledhel Kraliçesine mi hizmet edelim? Biz özgür bir halkız! Yoksa Dönüşün seni çekiştirdiğini mi hissediyorsun?"</p>
	<p class="block_3"> </p>
	<p class="block_2">"Hayır!" dedi Gorath, öfkeden çakmak çakmak gözlerle. "Ama bazı şeyler duydum, bazı şeyler öğrendim." Owyn'i işaret etti, "Tüm insanlar düşmanımız değil."</p>
	<p class="block_3"> </p>
	<p class="block_2">"Hayır," dedi Cullich. "Bize altın için hizmet edecek olanlar da var."</p>
	<p class="block_3"> </p>
	<p class="block_2">"Hayır, demek istediğim bizlerle barış içinde komşu olarak yaşayacaklar da var."</p>
	<p class="block_3"> </p>
	<p class="block_2">"Barış mı?" dedi kadın, bunu komik bulduğunu belirten bir şekilde gülerek. "Ne zaman moredheller barıştan söz etti ki?</p>
	<p class="block_3"> </p>
	<p class="block_2">Elvandar'a dönenlerden biri gibi geliyor konuşman. Bir zamanlar boğaları azdıranlar artık dizginlenmiş birer öküz, Kraliçe'ye hizmet ediyorlar, birer köleden daha iyi değiller."</p>
	<p class="block_3"> </p>
	<p class="block_2">"Öyle değil, eşim," dedi Gorath. "Glamredheller, Eledhellerle birleştiler, birer köle olarak değil, birer kardeş olarak kabul edildiler."</p>
	<p class="block_3"> </p>
	<p class="block_2">"Deliler!" dedi moredhel kadın. "Bunun doğru olduğuna inanıyorsan, o halde git. Buna katlanabilirim. Benim evim burası ve zamanla yeteneklerimi ve bilgimi kullanacak birini bulabilirim, savaşçı birini ve ona nasıl yükseleceğini, gücü nasıl elde edip elinde tutacağını gösteririm. Başka oğullarım olacak, hayatta kalacak oğullar."</p>
	<p class="block_3"> </p>
	<p class="block_2">Gorath iç çekti. "Cevabının bu olmasından korkuyordum."</p>
	<p class="block_3"> </p>
	<p class="block_2">"O halde neden buraya geldin? Herhalde aramızda çoktan ölmüş olan aşkı yeniden alevlendirmek için değil." "Hayır... yardımına ihtiyacım var. Kısa bir süre için. Daha sonra hayatından çekip gideceğim, şu ya da bu şekilde." "Artık ölü olan aşkımızın hatırına, seni dinleyeceğim," dedi, Gorath'ın itirafı karşısında açıkça şaşırarak.</p>
	<p class="block_3"> </p>
	<p class="block_2">"Delekhan'ın güçleri şimdi nerede?"</p>
	<p class="block_3"> </p>
	<p class="block_2">Cullich, buzlanmış pencereden baktı. "Krallık sınırında kümelenmiş durumdalar. Krieda, Dargelas ve Oeirdu Klanlarının bayrakları, Raglam yakınlarında yedekte bekliyor. Liallan ve Narab'ın güçlerinin yakında harekete geçeceğini duyuyorum."</p>
	<p class="block_3"> </p>
	<p class="block_2">Gorath gülümsedi. "Narab kendi efendisine karşı geldi, kuduz bir kurt gibi."</p>
	<p class="block_3"> </p>
	<p class="block_2">"Yine de, sınır boyunca geçişi zorlaştıracak ordular var."</p>
	<p class="block_3"> </p>
	<p class="block_2">"Bir yolumuz var," dedi Gorath.</p>
	<p class="block_3"> </p>
	<p class="block_2">"O halde benden ne istiyorsun?"</p>
	<p class="block_3"> </p>
	<p class="block_2">"Bazı şeyler biliyorsun, cadı. Altılar hakkında ne biliyorsun?"</p>
	<p class="block_3"> </p>
	<p class="block_2">"Onları bir keresinde küremle görmeye çalışmıştım ve bu zahmetlerimin karşılığında, bir gün boyunca kendimden geçtim. Tek bildiğim benim anlayabileceğimden daha üstün yetenekleri olduğu. Delekhan'ın elini attığı şeyler içinde, belki de bu en tehlikelisi. Onları kontrol ettiğini düşünüyor; bense bundan şüpheliyim." Evin dışından, Irmelyn seslendi. "Gitmemiz gerekiyor!"</p>
	<p class="block_3"> </p>
	<p class="block_2">"Gidin," dedi cadı. "Sanırım bir daha birbirimizi görmeyeceğiz ve buna üzülüyor değilim. Aramızda çok acı yaşandı.</p>
	<p class="block_3"> </p>
	<p class="block_2">Bunlar bir kan ve koca olarak son sözlerimiz olacak. O kapıdan geçtiğinde, evliliğimiz sona erecek. Ama şunu bil ki:</p>
	<p class="block_3"> </p>
	<p class="block_2">Sana, hayatta seni bekleyen şeyler konusunda iyilikler diliyorum."</p>
	<p class="block_3"> </p>
	<p class="block_2">"Ben de," dedi Gorath, üzüntüyle. "İyi ol, karım."</p>
	<p class="block_3"> </p>
	<p class="block_2">"Sen de öyle, kocam."</p>
	<p class="block_3"> </p>
	<p class="block_2">Gorath kulübeyi terk etti, kapı kapandığında ve evliliğini sona erdirdiğinde, bir an tereddüt etti, ardından o ve Owyn atlarına binip yola koyuldular.</p>
	<p class="block_3"> </p>
	<p class="block_2">Irmelyn atlarını sürdükleri sırada bağırıyordu: "Güneş batmadan geçide varmalıyız, yoksa gittiğimiz yolu gözleyenlerin yenileri gelmiş olacak."</p>
	<p class="block_3"> </p>
	<p class="block_2">Düşüncelerinin içinde kaybolan Gorath, bir şey demedi, Owyn ise şansı yaver giderse Krallık'ı bir kez daha görebileceğini düşünüyordu.</p>
	<p class="block_4" id="calibre_pb_11"> </p>
</body></html>
