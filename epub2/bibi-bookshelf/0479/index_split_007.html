<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - İhanet  - Krondor Serisi - Raymond E. Feist</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_5">CİNAYETLER</p>
	<p class="block_3"> </p>
	<p class="block_2">Han kalabalıktı.</p>
	<p class="block_3"> </p>
	<p class="block_2">Lysle Riggers, James, Gorath ve Owyn'i, adını konumundan alan ve anayoldan uzunca bir yürüyüşün sonunda şehrin tam kenarında yer alan bir meyhane olan, Yolkenarı'na götürdü. Fakat, işçiler, silahlı dövüşçüler ve salonlarda eşyalarını yerleştiren uğursuz tiplerin rağbet ettiği bir yere benziyordu.</p>
	<p class="block_3"> </p>
	<p class="block_2">James ve yol arkadaşları ahırda çalışan çocuğa atlarını bırakıp, talimatlar verdikten sonra, Lysle'ı içeri kadar takip ettiler.</p>
	<p class="block_3"> </p>
	<p class="block_2">Lysle onları köşedeki bir masaya götürdü. Oturmalarını işaret edip, hancıya elini salladığında, adam siparişleri almak için aceleyle yaklaştı. James hepsi için bira ve yemek siparişi verdi, hancı ise bir ona bir Riggers'a hızla baktı, fakat bir şey söylemeden mutfağa geri döndü.</p>
	<p class="block_3"> </p>
	<p class="block_2">Riggers, "Peki o halde, size bir hikâye borçluyum," dedi.</p>
	<p class="block_3"> </p>
	<p class="block_2">"Uzun bir hikâye, öyle söyledin," dedi Gorath.</p>
	<p class="block_3"> </p>
	<p class="block_2">Riggers, "Ve anlatacağım da, ama bir sorum var. Bu kadar tesadüfi bir şekilde beni kurtarmanızı sağlayan nedir?" Bir süre James'i süzdü, ardından, "Eğer bu tamamen bir rastlantıysa, o halde kaderin garip bir mizah anlayışı var, dostum," dedi.</p>
	<p class="block_3"> </p>
	<p class="block_2">James, "Bir anlamda şans sayılır, gene de Malac Geçidi'nde adını duymuştum, birkaç kişi benim sen olduğumu sanıyordu. Seni nasıl kurtardığımıza gelince, bu tamamen rastlantıydı, fakat aslında biz, tam senin içinde olduğun türden bir belanın arayışı içindeydik," dedi.</p>
	<p class="block_3"> </p>
	<p class="block_2">"Bana saldıranları tanıdınız," dedi Riggers, sesini alçaltarak. "Görünen o ki, ortalama bir paralı askerden daha fazlasını biliyorsunuz." Kafasını Gorath'a doğru oynattı. "Son zamanlarda onun ırkı buralarda, her geçen gün sayısı artan bir şekilde görünüyor, fakat insanlarla sık sık açıkta dolandıkları söylenemez. Bu da bana, sizin, hikâye mi anlatmaya başlamadan önce, daha ayrıntılı bir şekilde tanımam gereken kişiler olduğunuzu düşündürüyor."</p>
	<p class="block_3"> </p>
	<p class="block_2">James sırıttı. Riggers da sırıtmasına aynı şekilde karşılık verdiğinde diğerleri bir kez daha benzerlik karşısında şaşkınlığa düştüler. Owyn, "Eğer sizler kardeş değilseniz, o halde tanrıların garip fikirleri olsa gerek," dedi.</p>
	<p class="block_3"> </p>
	<p class="block_2">"Aynen öyle," dedi Riggers, "diğer özellikleri bir yana."</p>
	<p class="block_3"> </p>
	<p class="block_2">James, "Sana şu kadarını söyleyebilirim. Şu anda senin ölümünü istemek için hiçbir nedeni olmayan kişiler için çalışıyorum, Riggers. Dilersen onlara böyle bir neden sağlamayalım. Onlar, aynı zamanda, seni öldürecek olan kişilerle de karşıt durumdalar."</p>
	<p class="block_3"> </p>
	<p class="block_2">"Ve düşmanımın düşmanı dostumdur, "dedi Riggers, alıntı yaparak.</p>
	<p class="block_3"> </p>
	<p class="block_2">"Bir yere kadar," dedi James. "Şu anda birbirimize yardım etmek için nedenlerimizin olmasını, hiç olmamasına yeğlerim."</p>
	<p class="block_3"> </p>
	<p class="block_2">Riggers bir dakika kadar sessiz kaldı, ardından gelen yemek ona, bir dilim peyniri alıp sıcak ekmeğin üzerine koyarken, biraz daha oyalanma fırsatı verdi. Bira gelip de, bir yudum aldıktan sonra, "Biraz daha dikkatli olmama izin verin, ben de size anlatabileceklerimi anlatayım," dedi.</p>
	<p class="block_3"> </p>
	<p class="block_2">"Krondor'da, iyice yerleşmiş ve iyi bağlantıları olan bazı çıkar gruplarını temsil ediyorum. Tüm Krallık genelinde, Kesh ile Acı Deniz ve Natal'e kadar ticaret ilişkileri bulunuyor. Son zamanlarda yeni bir rakip tarafından zarara uğratılmaya başladılar, bu kişi kurulmuş düzeni ortadan kaldırıp yeni bir ticaret imparatorluğu kurmaya çalışıyor."</p>
	<p class="block_3"> </p>
	<p class="block_2">James bunu bir süre düşündü, ardından, "İşverenlerinin ya da yeni rakibinizin ismini vermeye ne dersin?" dedi. Lysle'ın gülümsemesi hâlâ yüzündeydi, fakat gözlerinde neşe kalmamıştı. "İlk soruna cevabım hayır, ama ikincisi gizemli bir kişilik. Bazıları ona 'Sürüngen' adını veriyor."</p>
	<p class="block_3"> </p>
	<p class="block_2">James öne doğru eğildi ve yalnızca masadakilerin duyabileceği kısık bir sesle konuştu. "Ben Prensin Sarayı'ndan, Derebeyi James, yani Kral adına çalışıyorum. Fakat aynı zamanda, bir süreliğine Eliuzun Jimmy olarak tanındım, bu yüzden kimden bahsettiğini biliyorum. 'Anne'nin evinde bir parti var,"' dedi.</p>
	<p class="block_3"> </p>
	<p class="block_2">'"Ve vakit çok güzel geçecek,'" diye sözü tamamladı Riggers. "Sen Eliuzun Jimmy misin? Buna asla inanmazdım." Arkasına yaslandı. "Krondor'u fazla ziyaret etmem. Benim... işverenim burada, doğuda kalmamı tercih ediyor. Ama yükselişin hakkındaki söylentiler uzak yerlere kadar ulaştı."</p>
	<p class="block_3"> </p>
	<p class="block_2">"Belki de sandığından daha da fazla ortak yönümüz olabilir," dedi James. Krondor kanalizasyonlarındaki sahte Geceşahinleri'ni ve birisinin Prens'i bu sahte Geceşahinleri'ni bulmak için Şakacılar'a saldırmak konusunda nasıl incelikle yönettiği hakkındaki şüphelerini anlattı.</p>
	<p class="block_3"> </p>
	<p class="block_2">"Bu bana Sürüngen'in işiymiş gibi geliyor," dedi Lysle. " Tacı, Şakacılar'ın tepesine salmaktan ve arkasına yaslanıp seyretmekten mutluluk duyar. Eğer Şakacılar bir şekilde ayakta kalabildiyse, ona karşı çıkamayacak kadar güçsüz olacaklardır; yok edilirlerse de harekete geçip onların yerine oturacaktır."</p>
	<p class="block_3"> </p>
	<p class="block_2">"Arutha Krondor'da olduğu müddetçe bunun gerçekleşmesi zor görünüyor," dedi James. " Böylesine bariz bir hileye düşmeyecek kadar ustadır. Esas meselemiz kafanı omuzlarının üzerinden ayırmak isteyen bu hakiki Geceşahinleri'nin varlığı…"</p>
	<p class="block_3"> </p>
	<p class="block_2">"Nedenini sormayacağım bile," dedi Lysle. "Bunun Krallık'ın iyiliği için olduğunu varsayıyorum."</p>
	<p class="block_3"> </p>
	<p class="block_2">"On yıl önce Prens Arutha'ya yapılan pek çok suikastte parmakları vardı. Bunlar, eğer o ilk gruptan geriye kalanlar ise ya da birisi onların ünlerini üzerine almaya çalışıyorsa, her iki şekilde de başa belalar. Bize onlar hakkında ne söyleyebilirsin?"</p>
	<p class="block_3"> </p>
	<p class="block_2">Lysle, arkasına yaslandı. "Sabaha Tannerus'a doğru yola çıkacağım -en son orayı ziyaret ettiğinde, neredeyse dövülerek öldürülmek üzere olduğun meseleyi çözümlemek için- o yüzden bildiklerimi söyleyeyim. Görünüşe göre bu Sürüngen'in basamak olarak kullandığı iki yer var. Duyduğuma göre Durbin'deki limanda süregelen suçların büyük kısmı onun kontrolünde ve Silden'deki yerel halkı da yerinden etmiş durumda. Şakacılar hiçbir zaman Krondor'un dışında güçlü değillerdi, ama her zaman Acı Deniz boyunca işleyen ilişkileri, Silden'de ise nüfuzları vardı. Son zamanlarda Acı Deniz limanlarında süregelen sorunlar Şakacılar'ın işini sekteye uğrattı ve Şakacılarla Silden'de dost olanlar ortadan kayboldu. Ama kazan asıl kuzeyde kaynamak üzere; Romney'de büyük bir karışıklık var ve etraftan toparladığım kadarıyla, bu Geceşahinleri meselesi oradan yürütülüyor."</p>
	<p class="block_3"> </p>
	<p class="block_2">"Oradaki bazı sorunlardan bahsedildiğini duyduk." "Nehirçekicileri Loncası mı?" diye sordu Lysle.</p>
	<p class="block_3"> </p>
	<p class="block_2">James başıyla onayladı.</p>
	<p class="block_3"> </p>
	<p class="block_2">"O, Sürüngen," diye devam etti Lysle. "Limanlardan başlayarak, kargonun bir şehre girip çıkmasını zorlaştırıp, hem tüccarları, hem de yerel hırsızları zora sokuyor. Bir süre sonra, insanlar mallarını sokmak için koruma parası ödüyorlar. İnsanlar bir kez eline düştüler mi, peşlerini asla bırakmaz. Nehir çekicilerinin başındaki adam Damon Reeves'tir ve dürüst bir adamdır, ancak yakınlarındaki biri kulağına bir şeyler fısıldayıp duruyor."</p>
	<p class="block_3"> </p>
	<p class="block_2">James, "Bu Sürüngen'in, yeniden örgütlenen Geceşahinleri'nin arkasında olduğunu mu düşünüyorsun?" diye sordu. "Ne düşüneceğimi bilmiyorum. Ortalıkta cirit atıp başına bela olmam onu bıktırmış ve bu yüzden başıma ödül koymuş olabilir. Ya da onların arkasında olabilir. Ya da başkaları, tamamen farklı nedenlerle ölmemi istiyor olabilir. Ben de zamanında birkaç düşman edindim." Lysle bunu söylerken sırıttı.</p>
	<p class="block_3"> </p>
	<p class="block_2">"Hiç şüphem yok," dedi Gorath, ifadesiz bir ses tonuyla.</p>
	<p class="block_3"> </p>
	<p class="block_2">"Nereden başlamalıyız?" diye sordu James.</p>
	<p class="block_3"> </p>
	<p class="block_2">"Michael Waylander adında bir adamla başlayın. Görünüşe göre her zaman bu sorunların ortasında. Hırdavatçılardan Ar-le Çelikruhlu ise, Nehirçekicilerin karşısında yer alan grubu yönetiyor. En azından iki taraf da Waylander ile konuşacaktır. Söylentiye göre bazı karanlık meselelerin içindeymiş; öyle çok önemli meseleler değil, fakat onu tehlikeli biri yapmak için yeterli."</p>
	<p class="block_3"> </p>
	<p class="block_2">"Bunun dışında bir şey?"</p>
	<p class="block_3"> </p>
	<p class="block_2">"Sizinle paylaşmayı düşündüğüm başka bir şey yok, fakat aynı zamanda sizden saklamamın, çabalarınızı güçleştireceği bir şey de yok."</p>
	<p class="block_3"> </p>
	<p class="block_2">"Pekâlâ," dedi James, "bu, seninle karşılaşmadan önce bildiklerimizden daha fazla. Eğer yarın Tannerus'a gidiyorsan, seni nerede bulacağımızı öğreniriz."</p>
	<p class="block_3"> </p>
	<p class="block_2">Lysle, James'e sırıtarak baktığında, James kendini bir aynaya bakarmış gibi hissetti. Lysle, kendisinden iki üç yaş daha büyük olmasına karşın, benzerlik korkutucuydu. "Şimdi gittiğim yer bu. Siz beni aramaya geldiğinizde kim bilir ben nerede olacağım."</p>
	<p class="block_3"> </p>
	<p class="block_2">James, bilmiş bir ifadeyle bakışlarını onun üzerinde kilitledi ve "İnan bana, dostum. Artık seni tanıdığıma göre, gözüm hep üzerinde olacak. Gene karşılaşacağız, bundan şüphen olmasın," dedi.</p>
	<p class="block_3"> </p>
	<p class="block_2">Lysle yemeğini bitirip, izin isteyerek üçünü yalnız bıraktı. "Bir oda bulmaya çalışacağım," dedi James. Ayarlamaları yaptı ve üçü de odalarına çekildiler.</p>
	<p class="block_3"> </p>
	<p class="block_2">Sabah olduğunda, ahırın olduğu yere geldiklerinde karşılarında şaşkın bir seyis çocuk buldular. "Atlar mı, efendim?</p>
	<p class="block_3"> </p>
	<p class="block_2">Ama dün gece birini aldınız ve diğer ikisini efendime sattınız."</p>
	<p class="block_3"> </p>
	<p class="block_2">James yüzünü döndü ve görüş menzilinin çok ötesinde Tannerus'un bulunduğu batıya giden yola baktı. Sessizce, bir gün Lysle Riggers'ı bulacağına yemin etti. Ve eğer o dakikaya kadar James'in aklında akraba olabileceklerine dair bir şüphe varsa, o anda tamamen silinmişti. Birdenbire gülmeye başlayan James, "Sanırım yeni atlar almamız gerekecek, evlat. Bize satacak neyin var?" diye sordu.</p>
	<p class="block_3"> </p>
	<p class="block_2">Owyn ve Gorath, James'in bu garip davranışı karşısında birbirlerine meraklı bakışlarla baktılar, fakat ikisi de James ahırın sahibini bekleyip de, üç at satın almak için pazarlık ederken, tek laf etmediler.</p>
	<p class="block_3"> </p>
	<p class="block_7">Silahlı adamlar, Romney'e giden yolu tutmuştu; üç atlıyı da durdurdular. "Bu da ne demek oluyor?" diye sordu James. Adamlardan biri çoğunlukla tahıl çuvalları ve kasalardan oluşan bariyerlerin ardından çıktı ve "Şu anda Romney'e yabancıları sokmuyoruz," dedi.</p>
	<p class="block_8"> </p>
	<p class="block_2">James, "Kral adına buradayım ve Krondor Prensi'nin yetkisini taşıyorum," diye karşılık verdi.</p>
	<p class="block_3"> </p>
	<p class="block_2">"Krondor Prensi, öyle mi?" dedi adam, bir yandan eldivenli eliyle çenesini kaşırken. Güçlü kollarının üzerinde kıvrılmış gömlek kolları, geniş ensesi ve göğsü, güneşten yanmış yüzüyle bir rıhtım işçisini andırıyordu. Elinde nehir gemilerinden aktarılan ağır kasaları açmaya yarayan, kullanmaya istekli göründüğü demir bir çubuk vardı. "Doğrusu Prens uzak bir yolda; burası Batı Âlemi bile sayılmaz, bu yüzden bunun bizi ilgilendirmesi için bir neden göremiyorum." "Burada kim yetkili?" dedi James, atından atladı ve dizginlerini Owyn'e verdi.</p>
	<p class="block_3"> </p>
	<p class="block_2">"Aslında, normalde Nehirçekicilerinin şehri ele geçirmesini engellemekle meşgul olan Michael Waylander, ama şu sırada şehirde bazı işlerle ilgileniyor, dolayısıyla beni yetkili olarak bıraktı."</p>
	<p class="block_3"> </p>
	<p class="block_2">"Ve senin adın...?"</p>
	<p class="block_3"> </p>
	<p class="block_2">"Adım Kari Widger," dedi adam.</p>
	<p class="block_3"> </p>
	<p class="block_2">Adam daha hareket etmeye fırsat bulamadan, James ona doğru dönüp, karnına olabildiğince sert bir darbe indirdi. Adam, yüksek bir "oof" sesiyle yere yıkıldığındaysa James dizini Widger'ın yere yaklaşan yüzüne geçirdi. Kari bir tuğla gibi yere yıkıldı. </p>
	<p class="block_3"> </p>
	<p class="block_2">Özellikle yere düşmüş olan rıhtım işçisinin üstüne çıkan James, "İçinizden biri şehre gidip, Michael Waylander'ı buraya getirebilir mi? Ona Karl'ın aciz durumda kaldığını ve burada yetkili kimsenin olmadığını söyleyin. Tabii eğer," dedi ve kılıcını çekerek ekledi, "içinizden biri buraya gelip de bizi Romney'e sokmamak konusunda yetki sahibi olduğunu iddia etmeyecekse."</p>
	<p class="block_3"> </p>
	<p class="block_2">Barikatın arkasındaki iki adam aralarında tartıştılar ve biri Romney'i, Kral Yolu'ndan ayıran ufak köprüye doğru koşmaya başladı. Geride kalanların hiçbiri barikatı aşıp da James'e karşı koymaya istekli değildi, fakat James, bir düzine kadar silahlı adamın arasından sıyrılamayacağını biliyordu. Owyn atından indi ve dizginleri James'e geri verdi. "Bu cesurcaydı."</p>
	<p class="block_3"> </p>
	<p class="block_2">Jimmy kısık bir sesle, "Ve biraz da aptalcaydı. O ayaklı ağaç gövdesine tüm gücümle vurdum. Neredeyse elimi kırıyordum ve bu yalnızca karnıydı. Kafasına vurmaya çalışmadığımdan dolayı memnunum, muhtemelen tüm parmaklarımı kırardım. Dizim deli gibi zonkluyor," dedi.</p>
	<p class="block_3"> </p>
	<p class="block_2">Michael Waylander'ın gelmesi fazla uzun sürmedi. Uzun boylu sarışın bir adamdı, akşamüstü güneşi altında rengi kızıla çalan kısa sakallan vardı. "Burada neler oluyor?" diye sordu.</p>
	<p class="block_3"> </p>
	<p class="block_2">"Aynı şeyi sana sorabilirim," dedi James. "Krondor Prensi'nin yetkisini taşıyorum ve Kral adına buradayım. Ne cesaretle yolumu kesersiniz?" "Romney Kontu'nun yetkisi doğrultusunda hareket ediyoruz. Son zamanlarda pek çok sorun yaşadık; neredeyse bir lonca savaşının eşiğindeyiz."</p>
	<p class="block_3"> </p>
	<p class="block_2">"Lonca savaşı mı?" diye sordu James, sanki daha önce bunun hakkında bir şey duymamış gibi.</p>
	<p class="block_3"> </p>
	<p class="block_2">"Lanet olası Nehirçekicileri yerleşik olan her türlü anlaşmayı ihlal ederek fiyatları yükseltip, nehir boyunca tüm işi kapatacakları konusunda tehditler yağdırıyorlar. Ben, diğer loncaların ittifakını temsil ediyorum -camcılar, ip örücüler, marangozlar, demir işçileri ve pek çok yerel tüccar- ve ödemeyi reddettik."</p>
	<p class="block_3"> </p>
	<p class="block_2">James, "Bunu senin için özetleyeyim. Siz, kendi kargonuzu şehre sokup çıkarmak için ayarlamalar yaptınız, bunun üzerine de Nehirçekicileri malları nehre boşaltıp, tekneleri batırmaya başladılar."</p>
	<p class="block_3"> </p>
	<p class="block_2">"Daha da fazlası var," dedi Waylander. "Üç hafta kadar önce iki çırağı öldürdüler ve yaklaşık yarım düzine tekneyi ateşe verdiler."</p>
	<p class="block_3"> </p>
	<p class="block_2">James, "Peki, ama bunlar yerel meseleler. Biz Taç adına bir görevdeyiz, daha fazla gecikmeye tahammülümüz yok." "Yetki belgelerinizi göreyim," dedi Waylander.</p>
	<p class="block_3"> </p>
	<p class="block_2">James tereddüt etti. Bu Waylander denilen adam ne bir asil, ne de bir Krallık görevlisiydi. Haklar dahilinde hiçbir yasal yetkisi yoktu ve James onu memnun etmek zorunda değildi. Fakat pratik bazı hesaplamalar ve bir düzine kadar silahlı adamın varlığı, onu, elini tuniğine sokup, her asilin James'e Krallık için yaptığı görevde yardımcı olmasını emreden yetki belgesi ile yolculuk belgesini çıkarmaya zorladı.</p>
	<p class="block_3"> </p>
	<p class="block_2">"Dikkati elden bırakamayız. Nehirçekicileri silahlı adamlar kiralıyorlar ve şehir bir askeri kampa döndü. Hâlihazırda şehrin içinde olanlar konusunda bir şey yapamayız, fakat daha fazlasının girmesine engel olabiliriz." Yetki belgelerini geri verdi.</p>
	<p class="block_3"> </p>
	<p class="block_2">"Peki ya Kont?" diye sordu Owyn. "Barışı sağlamıyor mu?"</p>
	<p class="block_3"> </p>
	<p class="block_2">"Burada bir garnizona sahip değiliz, evlat," dedi Waylander ve ses tonu James'e, onun bundan hoşlandığını hissettirdi. "Burada Krallık'ın tam merkezindeyiz ve çoğunlukla yaşanan sorunlar sarhoşların limanlardaki kavgaları ya da birkaç haydutun kuzey tepelerinden inip yoldaki birine saldırmasından ibarettir. Şehirde bir asayiş örgütümüz var, fakat bu tartışmada ikiye bölünmüş durumdalar. Nehirçekiciler bu bölgedeki en önemli loncadır, fakat diğer loncalar birleştiğinde daha güçlüdür. Aralarında büyük fark yok ve Romney'de fazla sayıda tarafsız gurup bulunmuyor. Kont Richard, sırf yerli halktan olmamam nedeniyle, buradan yarım günlük mesafede yer alan bir köy olan Sloop'tan gelmemi istedi; her iki tarafta da pek çok dostum var ve bazı zamanlar beni dinlerler. Fakat Nehirçekicileri çizgiyi aştılar, buna başka türlü bakmanın imkânı yok."</p>
	<p class="block_3"> </p>
	<p class="block_2">James belgelerini tuniğinin içine soktu ve "Sanırım onların bu konuda diyecekleri farklıdır. Ama bu beni ilgilendirmez. Kont'u görmem gerek," dedi.</p>
	<p class="block_3"> </p>
	<p class="block_2">Waylander tam söze başlayacakken nal sesleri James'in o yöne bakmasına yol açtı. Bir gurup atlı, sakin bir hızla yol boyunca yaklaşıyordu, kuyruğun başında bulunan bayrak Kraliyet Kargıcıları'nı işaret ediyordu.</p>
	<p class="block_3"> </p>
	<p class="block_2">Liderleri yaklaştı, duruş için elini kaldırdı ve "Bu da ne demek oluyor, şimdi? Yolu açın," dedi.</p>
	<p class="block_3"> </p>
	<p class="block_2">James başıyla bir işaret yaptı. Waylander emir verdi ve adamları tahıl çuvallarını ve kasaları yoldan çekmeye başladılar.</p>
	<p class="block_3"> </p>
	<p class="block_2">James, subayın yanına geldi, bir süre sonra subay, "Sen neye bakıyorsun?" dedi.</p>
	<p class="block_3"> </p>
	<p class="block_2">James sırıttı, "Gyldenholtlu Walter? Demek en sonunda Baldwin seni güneye gönderdi." Eskiden Yüksekşato'daki garnizonda yüzbaşı olan adam, </p>
	<p class="block_3"> </p>
	<p class="block_2">"Seni tanıyor muyum?" diye sordu.</p>
	<p class="block_3"> </p>
	<p class="block_2">James güldü, "Yüksekşato'da karşılaşmıştık. • Adım James, Krondor Prensi'nin sarayında toprak beyiyim." "Ah, evet," dedi eski yüzbaşı. "Şimdi seni hatırladım."</p>
	<p class="block_3"> </p>
	<p class="block_2">James sırıtmaktan kendini alamıyordu. Yüzbaşı ile ilk tanıştığında, Guy'ın en sadık müttefiklerinden birinin subayı olduğundan, Guy du Bas-Tyra'nın gözden düşmesinin kurbanlarındandı, bu yüzden seneler boyunca sınır baronlarının emrinde zorlu görevlerde bulunmuştu. Walter'ın bel ölçüsüne bakıp, "Görünen o ki, barış zamanı seni iyi etkilemiş," dedi.</p>
	<p class="block_3"> </p>
	<p class="block_2">"Seni buraya getiren nedir, toprak beyi?" diye sordu yüzbaşı, bu dostça sohbeti duymamış gibi.</p>
	<p class="block_3"> </p>
	<p class="block_2">"Prens, bazı işler için bizi görevlendirdi. Buraya düzeni geri getirmesi için Guy'un gönderdiği grup siz misiniz?" "Biziz," dedi Walter. "Birkaç gün önce burada olacaktık, ama güneyde bir sorunla karşılaştık. Siyah kıyafetler içinde veletler bu yöne gelmemize karşı çıktılar. Bizi neşeli bir takibe şevkettiler, hepsi kaçmadan birkaçını öldürmeyi başardık."</p>
	<p class="block_3"> </p>
	<p class="block_2">James, Owyn ile Gorath'a baktı. "Bunlar açıkta konuşulmaması gereken meseleler, yüzbaşı. Kont ile konuşmam gerek.</p>
	<p class="block_3"> </p>
	<p class="block_2">Sanırım siz de öyle."</p>
	<p class="block_3"> </p>
	<p class="block_2">"Öyle," dedi yüzbaşı, adamlarına, artık barikatın kaldırılmış olduğu yoldan geçmeleri için işaret verdi. "Atlarınızı bizimle sürün, toprak beyi. Sizi kaba adamlara karşı koruruz." James'e gülümsedi.</p>
	<p class="block_3"> </p>
	<p class="block_2">James gülerek atına binip, yol arkadaşlarına kuyruğun sonuna katılmalarını işaret etti. Grubun içerisinde elli kargılı adam vardı; bu ciddi bir sorunu engelleyecek ve her iki tarafı da ani ve sert bir hareket yapmaktan caydıracak bir sayıydı, en azından James böyle umuyordu.</p>
	<p class="block_2"> </p>
	<p class="block_2">Waylander, "Biz, kargıcılar gelene kadar bu köprüyü tutacaktık, toprak beyi. Kont'a benim ve adamlarımın Sloop'a, evimize döndüğümüzü söyleyin," dedi.</p>
	<p class="block_3"> </p>
	<p class="block_2">James, adamın isteğini onayladı ve köprüden geçtiler.</p>
	<p class="block_3"> </p>
	<p class="block_2">Romney, doğuda büyük bir ticaret merkeziydi. Şehir, batı standartlarına göre muazzam sayılacak kadar büyüktü, fakat burada Krallık'ın doğu yarısında, Krondor şehrinin yarısı kadar olan boyutuyla, orta ebatta bir yerdi. Elde bulunan elli kargıcıyla, Kont asayiş örgütlerini yeniden düzenleyebilir ve tartışma içindeki iki tarafın savaş istememesi durumunda düzeni yeniden sağlayabilirdi.</p>
	<p class="block_3"> </p>
	<p class="block_2">Şehirdeki gerginlik gözle görünür ölçüdeydi. İçeri girmeleriyle, meraklı gözler pencerelerden bakıp sokakları boşaltarak askerlerin geçmesine izin verdiler. Gorath, "Havadaki korku çok fazla," dedi.</p>
	<p class="block_3"> </p>
	<p class="block_2">"İsyanlar çıktığında halk endişeleniyor," dedi James. "Bir taraf tutmasan bile, vahşet seni alıp zarar vereceği bir yola sürükleyebilir. Pek çok kişi lonca isyanları sırasında bir taraf tutmadıklarını anlatmaya çalışırken hayatını kaybetti." Bir köşeyi döndüklerinde kendilerini büyük bölümünün kocaman bir çeşme tarafından kaplandığı şehir meydanında buldular. Garip bir şey James'in dikkatini çekmişti. "Etrafta tek bir şahin eğiticisi ya da satıcı bile yok." Owyn başıyla onayladı. "Buraya, Cavel Kalesi'ndeki amcamı ziyaret etmek için daha önceden gelmiştim ve ana meydanda her zaman için tüccarlar vardı."</p>
	<p class="block_3"> </p>
	<p class="block_2">Gorath, "Belki de bahsetmiş olduğunuz vahşetin içinde savrulup gitmekten korkuyorlardır," dedi.</p>
	<p class="block_3"> </p>
	<p class="block_2">James başını evet anlamında salladı. Meydanın kuzey kenarını büyük bir han işgal etmişti; kapısında asılı levhada, yeşil bir otlak üzerinde duran siyah bir kuzu resmi vardı. "Burada konuşlanacağız," diye bildirdi Gyldenholtlu Walter. Kargıcılar atlarından indiler ve James, Yüksekşatolu eski kavgacı yüzbaşı hakkında ne düşünürse düşünsün, birliği bir beceriklilik timsaliydi. Yüzbaşı, yoldan geçenlerden birini, elinin bir hareketiyle yanına çağırdı ve "Romney Kontu'nun nerede olduğunu biliyor musun?" diye sordu.</p>
	<p class="block_3"> </p>
	<p class="block_2">Adam, "Oradaki evde konaklıyor, efendim," diye yanıtladı. Meydanın karşısındaki bir evi işaret etti.</p>
	<p class="block_3"> </p>
	<p class="block_2">Dizginlerini, emrindekilerden birine emanet eden Walter, atından indi ve "Toprak Beyi James, haydi, lord hazretlerine görünelim," dedi.</p>
	<p class="block_3"> </p>
	<p class="block_2">Atından inen James, Owyn'e, "Bize bir oda bul, ama farklı bir handa olsun. Eğer elli kadar Kraliyet Kargıcısı ile birlikte olmazsak, etrafı daha rahat kolaçan edebiliriz," dedi.</p>
	<p class="block_3"> </p>
	<p class="block_2">Owyn, "Tam yerini biliyorum. Bir keresinde burada babamla kalmıştım," dedi. Eliyle işaret etti. "O yolu geçince Cheam Nehri üzerinde başka bir köprü vardır, tam öte tarafta ise, üzerinde yeşil bir kedi işareti olan bir han göreceksiniz.</p>
	<p class="block_3"> </p>
	<p class="block_2">Seni orada bekleyeceğiz."</p>
	<p class="block_3"> </p>
	<p class="block_2">James döndü ve amaçlı bir şekilde hızlı adımlarla evin kapısına doğru yürüyen Walter'ı takip etti. Tam kapıyı vuracakken, kapı açıldı ve bir hizmetkâr, "İçeri girin, efendiler," dedi.</p>
	<p class="block_3"> </p>
	<p class="block_2">Adam, üzerinde stilize edilmiş bir nehir, üzerinden atlayan bir balık ve tepesinde bir yıldızın bulunduğu, Kont'un armasının işlenmiş olduğu kısa bir kale pelerini giymişti. Hizmetkâr onları, evin arkasında ufak bir salona götürdü.</p>
	<p class="block_3"> </p>
	<p class="block_2">Kont Richard, gençlik dolu bir adamdı, fakat giydiği zırh ve kılıca karşın, bir asilden çok bir tüccara benziyordu. James, birer yönetici oldukları kadar aynı zamanda dövüşmeyi de bilen asillerin arasında yetişmişti ve bu kılıcı süs olsun diye taşıyan asillere alışmak zaman gerektiriyordu. Kont'un sesi şaşırtıcı derecede derin ve güçlüydü. "Hoşgeldiniz, beyler. En sonunda Lordumuz Bas-Tyra ricamıza karşılık verdi." James, öncelikle Walter'ın konuşmasına izin verdi. "Vakit kaybetmeden geldik, efendim."</p>
	<p class="block_3"> </p>
	<p class="block_2">"Yanınızda kaç adam getirdiniz?"</p>
	<p class="block_3"> </p>
	<p class="block_2">"Elli Kraliyet Kargıcısından oluşan tam bir birlik."</p>
	<p class="block_3"> </p>
	<p class="block_2">Kont endişeli görünüyordu. "Umarım bu yeterlidir. Bu anlaşmazlığı, zor kullanmadan halletmeyi dilerim." Walter, James'e baktı ve omuz silkti. Kont bu bakışmayı fark etti ve "Sizde kimsiniz?" diye sordu.</p>
	<p class="block_3"> </p>
	<p class="block_2">"James, Prens Arutha'nın toprak beylerinden," dedi, yolculuk ve yardım isteme yetkilerini gösteren belgeyi çıkartarak. İkinci belge Kont'u artan bir sıkıntıya sokmuştu. "Ne gibi bir yardım?"</p>
	<p class="block_3"> </p>
	<p class="block_2">"Şu an için, bilgi, efendim. Bu bölgede Kara Yol Kardeşliği'nin aktivitelerini artırdığı ve Geceşahinleri'nin muhtemel dönüşü hakkında söylentiler duyduk."</p>
	<p class="block_3"> </p>
	<p class="block_2">"Muhtemel mi?" diye sordu Kont, rengi giderek değişiyordu. "Hiç kimse, Taç'a gönderdiğim raporları okumuyor mu? Tabii ki muhtemel! Nehirçekiciler adına Demirişçilerinin iki üyesini öldürdüler, bununla kalmayıp Nehirçekicilerinin de iki üyesini öldürdüler; kim ödeme yaparsa onlar için öldürüyorlar. Baron Cavell'in, peşlerinde olduklarından dolayı, Cavell köyünde saklandığını duyuyorum! Her odada bulunan muhafızlarla, ufak bir konutta ikamet ediyor." Cavell hakkında bir şeyler James'e tanıdık gelmişti, fakat ne olduğunu çıkartamıyordu. James, "Peki, o halde, efendim, yol arkadaşlarım ve ben birkaç gün daha bu civarlarda bulunup, soruşturma yapacağız. Ziyaretimizin resmi olduğunu başkaları bilmezse, daha memnun oluruz. Eğer birisi sorarsa, başka bir yere giderken, Prens'in selamlarını iletmek için uğradık." Walter'a baktı.</p>
	<p class="block_3"> </p>
	<p class="block_2">"Buna güvenilirlilik katmak için Yeşil Kedi Hanı'nda kalacağım, yüzbaşı."</p>
	<p class="block_3"> </p>
	<p class="block_2">Gyldenholtlu Walter, bu sanki kendisi için bir önem taşımıyormuş gibi omuz silkti. "Efendim, emrinizde olacağız. Sabaha asayiş şefinizle konuşmam ve bir devriye oluşturmam gerekecek. Buradaki halk, bizimkilerden birkaçının atlarını sürerek etrafta dolaştığını gördüğünde, işler durulacaktır."</p>
	<p class="block_3"> </p>
	<p class="block_2">James ve Yüzbaşı, Kont'un huzurundan ayrılmak için izin istediler. Kapının dışında Walter, "Eh, toprak beyi, pek yakında burada işleri yoluna koyacağız," dedi.</p>
	<p class="block_3"> </p>
	<p class="block_2">Havadaki gerginliği bir kez daha hisseden James, "Umarım bunu yaparsınız, yüzbaşı. Gerçekten bunu yapmanızı diliyorum," dedi.</p>
	<p class="block_3"> </p>
	<p class="block_2">Birbirlerinden ayrıldılar ve atına binen James, şehrin Owyn'in göstermiş olduğu yönüne doğru atını sürdü. Bir yandan da şehri inceliyordu.</p>
	<p class="block_3"> </p>
	<p class="block_2">Romney, her üç nehrin de kesiştiği noktaların ortasındaydı. Rom Nehri, Dünyanın Dişleri'nden, sınır baronluklarının en eskilerinden biri olan Kuzeygözcüsü'nün yakınlarından dökülmeye başlıyordu. Romney'de. Cheam Nehri güneydoğuya çatallanıyor, Rom ise güneybatıya akmaya devam ediyor, sahile yaklaşırken tekrar güneydoğuya dönüyordu. James karşısına çıkan, Cheam Nehri'nin üzerinde kavislenen köprünün önünde durakladı. Bir şey içini kemiriyordu, tam olarak oturtamadığı, ama bir şekilde önemli olduğunu bildiği bir şey. Aklına bir şeyin gelip gelmeyeceğini görmek için bekledi, ardından, zamanı geldiğinde bunun kendiliğinden olacağına karar verdi.</p>
	<p class="block_3"> </p>
	<p class="block_7">James köprüyü geçti ve şehrin bu tarafının diğerinden daha gergin olduğuna karar verdi. Halk hızla hareket ediyor, gözleri ise herhangi bir yerden gelebilecek bir saldırıya karşı dikkatle dolanıyordu ve hiçbir yerde alışılmış şahincilerden eser yoktu.</p>
	<p class="block_8"> </p>
	<p class="block_2">Yeşil Kedi Hanı'na varıp ahırın arka kısmına doğru ilerlediğinde, Gorath ve Owyn'i kendini bekler buldu. "Neden yemek yemek için içerde değilsiniz?" diye sordu James, atından inerken.</p>
	<p class="block_3"> </p>
	<p class="block_2">Korkmuş görünen bir seyis, "Beyim, efendim hizmet etmek konusunda isteksiz... dostunuza," dedi. Eliyle Gorath'ı gösteriyordu.</p>
	<p class="block_3"> </p>
	<p class="block_2">Homurdanarak, "Ona tam anlamıyla dost diyemem," dedi James, dizginlerini çocuğa atarak, hanın arka kapısına hızlı adımlarla yürüdü. Owyn ve Gorath bir an için tereddütte kaldılar, ardından onu izlediler.</p>
	<p class="block_3"> </p>
	<p class="block_2">James, içeride, iri bir adam gördü, geçkince yaşına rağmen omuzları hâlâ geniş, kalın belinin altında kendini belli eden kasları olan adam, ahırdan içeri kimin girdiğini görmek için döndü. Etli parmaklarını Gorath'a uzatarak, "Sen! Sana, türünden hiç kimseyi hanımda istemediğimi söylemiştim," dedi.</p>
	<p class="block_3"> </p>
	<p class="block_2">James hızla hareket ederek hancı ile Gorath'ın arasına girdi. "Peki bu tür de nedir acaba?" diye sordu.</p>
	<p class="block_3"> </p>
	<p class="block_2">Adam James'i tartarcasına süzdü ve durakladı. Bu genç adam oldukça ufak tefekti, fakat tavırlarındaki bir şey hancının durmasına neden olmuştu. "Kara elfler! On beş yıl sınırda görev yaptım ve onları tanıyacak kadar çok soydaşını öldürdüm. Onlar da yeterli sayıda yoldaşımı öldürdüler. Hem sen kimsin de bana bunu soruyorsun?" James, "Ben, Derebeyi James'im, Krondor'daki Prens Arutha'nın toprak beylerinden. O benim yol arkadaşım ve Taç adına bir görevdeyiz," dedi.</p>
	<p class="block_3"> </p>
	<p class="block_2">"Ben de Banapis Kraliçesi'yim," diye karşılık verdi hancı.</p>
	<p class="block_3"> </p>
	<p class="block_2">James bir yandan tuniğine elini sokup, belgeleri çıkartırken, sırıtıyordu. "Pekâlâ, Aşk ve Güzelliğin ihtişamlı kraliçesi, bunları okuyunuz, aksi takdirde bana kefil olması için Kont Richard'ı çağırmak zorunda kalırım ve hep birlikte, şehrin içinde bulunduğu şu durumda buraya çekiştirilmekten ne kadar memnuniyet duyacağını görürüz."</p>
	<p class="block_3"> </p>
	<p class="block_2">Yaşlı adam, yavaşça, dudaklarını kıpırdatarak okudu. James, ona yardımcı olmayı teklif etmedi. Bir süre sonra belgeleri geri verdi. "Kahretsin, sen, Prens'in bir nevi yüksek rütbeli görevlisisin, değil mi?"</p>
	<p class="block_3"> </p>
	<p class="block_2">James omuz silkti. "Bu senin gibi eski bir askerin anlamasını kolaylaştıracaksa, eğer orduda olsaydım, bir Şövalye-Teğmen olurdum. Şimdi üçümüz için yeterince büyük bir oda istiyorum, ayrıca bira ve yemek."</p>
	<p class="block_3"> </p>
	<p class="block_2">Adam, Gorath'a karanlık bir bakış fırlatıp, tekrar James'e döndü. "Buradan gelin... efendim." Onları bara getirdi ve arkasına geçti. Büyük demir bir anahtar çıkardı ve "Merdivenlerden yukarı, en arkada sağdaki oda," dedi. James anahtarı aldığında, adamın gözlerinde bir ışık belirdi. "Gecesi altı altın krallık parası."</p>
	<p class="block_3"> </p>
	<p class="block_2">"Altı mı?" dedi James. "Seni soyguncu!"</p>
	<p class="block_3"> </p>
	<p class="block_2">"Adam başına iki. Ya kabul edersiniz ya da gidersiniz."</p>
	<p class="block_3"> </p>
	<p class="block_2">Elli kargıcının civardaki hanlarda pek çok odayı kapatacağını bilen James, "Peki, kabul," dedi.</p>
	<p class="block_3"> </p>
	<p class="block_2">"Ödeme peşin."</p>
	<p class="block_3"> </p>
	<p class="block_2">James, on iki madeni parayı saydı ve "İki gece. Daha uzun kalacaksak, ödemeyi ertesi gün yaparız," dedi.</p>
	<p class="block_3"> </p>
	<p class="block_2">Adam paraları toparladı. "Ve bu yemek ya da birayı kapsamıyor," dedi.</p>
	<p class="block_3"> </p>
	<p class="block_2">"Bundan emindim," dedi James. Owyn ve Gorath'a dönerek, "Eşyalarımızı toparlayalım, sonra yemek yeriz," dedi. Atlarından yol çantalarını aldılar, seyisin işini bildiğinden emin olduktan sonra, yukarı çıktılar. Tam James'in beklediği gibi, ahırın arkasında üst kattaki oda hanın en az aranılan odasıydı. Bunu mesele etmemeye karar verdi.</p>
	<p class="block_3"> </p>
	<p class="block_2">Aşağıda, içerde pek fazla bir kalabalık olmamasına karşın, servisin yavaşlığına tahammül etmek zorunda kaldılar, en sonunda yemek geldiğinde, James, burayı işleten yaşlı askeri ne zaman bir kancada sallandıracağına karar vermek üzereydi. Yemeğin iyi hazırlanmış ve kaliteli olması, James'i memnun etmişti.</p>
	<p class="block_3"> </p>
	<p class="block_2">Yemeklerini yerlerken, bir yandan da aralarında durumu tartışıyorlardı. James bildiği pek az şeyi onlarla paylaşmıştı, Owyn, "Peki, Geceşahinleri, Nehirçekiciler için mi yoksa Demirişçileri için mi çalışıyorlar?" dedi.</p>
	<p class="block_3"> </p>
	<p class="block_2">"Hiçbiri," diye yanıt verdi Gorath. "Burada, Krallık'ta oluşan karışıklık ve uyumsuzluk, Delekhan'ın müttefikleri." "Gorath'ın haklı olduğuna inanıyorum. Geceşahinleri'nin bu Sürüngenle, Delekhan'la ya da ikisi ile de birlik olup olmadığını bilmiyorum; belki de bizimle hiçbir alakası olmayan bir çatışmanın içine girdik, ama her iki durumda da kargaşa Delekhan'ın çıkarma olacaktır. Bu da demek oluyor ki, bunu sona erdirmek için yardım etmeliyiz," dedi James.</p>
	<p class="block_3"> </p>
	<p class="block_2">"Nasıl?" diye sordu Owyn.</p>
	<p class="block_3"> </p>
	<p class="block_2">"Tüm bunların nasıl başladığını öğrenmeye çalışıp, iki tarafın birbirleriyle konuşması için bir yol bulalım. Eğer Kont bu karışıklığa aracı olursa, belki de şehirde asayişe benzer bir şey sağlayabiliriz. Bu Kargıcılar, kaynayan kazanın kapağını ancak bir yere kadar tutabilirler; er ya da geç biri kılıcını çekecek ya da birisinin kafasını kıracak ve bu da tüm şehri etkileyen bir ayaklanmayı başlatacak." Sesini daha da alçalttı. "Ve eğer şehrin asayiş örgütünün büyük bir kısmı şu ya da bu taraftaysa, elli kargıcı bile bunu durdurmaya yetmez."</p>
	<p class="block_3"> </p>
	<p class="block_2">Owyn başıyla onayladı. "Ne yapmamızı istiyorsun?"</p>
	<p class="block_3"> </p>
	<p class="block_2">Gorath'a işaret ederek, "Yarın sabah ilk ışıkla, şehrin dışını gözlemeni istiyorum. Neye bakacağını biliyorsun," dedi.</p>
	<p class="block_3"> </p>
	<p class="block_2">Owyn'e dönerek, "Romney' in önemli ailelerinden birilerini tanıyor musun?" diye sordu.</p>
	<p class="block_3"> </p>
	<p class="block_2">"Pek sayılmaz," dedi Owyn, "ama babam bir baron olduğundan ve etrafa dağıtabileceğim pek çok isim olduğundan, bu civarlardan birinden çay ya da akşam yemeği için davet alabilirim." James, "İyi. Ben de etrafı kolaçan edeceğim," dedi. "Nerede?" diye sordu Owyn.</p>
	<p class="block_3"> </p>
	<p class="block_2">James sırıttı. "Şehrin akıllı adamların gitmeye çekindikleri bölümünde."</p>
	<p class="block_3"> </p>
	<p class="block_2">Owyn başıyla onayladı. "Ya başka?"</p>
	<p class="block_3"> </p>
	<p class="block_2">"Buranın kuzeyinde yaşayan Baron Cavell diye birini biliyor musun?" diye sordu James.</p>
	<p class="block_3"> </p>
	<p class="block_2">Owyn ağzındaki lokmayı bitirdi. "Cavelli Corvallis mi? Tanımam gerekir. Amcamdır. Daha doğrusu annemin amcası, fakat ondan yalnızca birkaç yaş büyüktür. Neden?"</p>
	<p class="block_3"> </p>
	<p class="block_2">"Romneyli Richard, Geceşahinleri'nin peşinde olduğunu söylüyor."</p>
	<p class="block_3"> </p>
	<p class="block_2">Owyn, "Bu beni şaşırtmadı. Corvallis Amca her zaman sinirli ve affetmeyen bir mizaca sahiptir. Bu onun düşman edinmesini kolaylaştırır. Gene de birinin onun ölmesini isteyeceğini düşünemiyorum," dedi. James omuz silkti. "Kont Richard'ın Cavell Baronu'nun dediklerine dayanarak söylediği şey bu." Gorath, "Onun ölmesini isteselerdi, ölürdü," dedi.</p>
	<p class="block_3"> </p>
	<p class="block_2">James, "Richard'a bakılırsa, amcan Corvallis, Cavell köyünde içinde muhafızların dolu olduğu bir evin bir odasında saklanıyormuş," dedi.</p>
	<p class="block_3"> </p>
	<p class="block_2">Owyn başıyla onayladı. "Eski kale, bir yıl önce esrarengiz bir yangınla kül olmuştu. Aile o zamandan beri köyün en güzel evinde yaşıyor, eski kaleyi onarmaktan bahsediyorlar, fakat şu anda, hâlâ terk edilmiş durumda." James, "Geceşahinleri'ni burada bulamazsak, amcanla konuşmak zorunda kalabiliriz," dedi.</p>
	<p class="block_3"> </p>
	<p class="block_2">"Onları bulmakta fazla güçlük çıktığını görmedim," dedi Gorath.</p>
	<p class="block_3"> </p>
	<p class="block_2">James onaylarcasına başını salladı. "Fazlasıyla doğru." Yemeklerini bitirdiler ve gecelerine son verdiler.</p>
	<p class="block_3"> </p>
	<p class="block_2">Ertesi sabah bağırtının nedenini henüz tam olarak anlayamamış olmasına karşın, James, yatağından fırlamış, çizmelerini ve pantolonunu eline almıştı. Aynı şekilde Gorath da uyanmış, kılıcına uzanmaktaydı, Gorath'ın yanındaki şiltede yatan Owyn kıpırdandı ve "Ne?" diye sordu.</p>
	<p class="block_3"> </p>
	<p class="block_2">"Seslere bakılırsa bir isyan başladı," dedi Gorath.</p>
	<p class="block_3"> </p>
	<p class="block_2">James sesleri dinledi ve "Hayır, bu başka bir şey," dedi.</p>
	<p class="block_3"> </p>
	<p class="block_2">Giyinmesini tamamladı ve holdeki merdivenlerden hızla aşağıya indi." Binanın ön tarafına ulaştıklarında, artık içeriden, dışarıdan gelen sesleri duyabiliyorlardı. Hancı, hanının kapısı karşıtlığa aracı olursa, belki de şehirde asayişe benzer bir şey sağlayabiliriz. Bu Kargıcılar, kaynayan kazanın kapağını ancak bir yere kadar tutabilirler; er ya da geç biri kılıcını çekecek ya da birisinin kafasını kıracak ve bu da tüm şehri etkileyen bir ayaklanmayı başlatacak." Sesini daha da alçaktı. "Ve eğer şehrin asayiş örgütünün büyük bir kısmı şu ya da bu taraftaysa, elli kargıcı bile bunu durdurmaya yetmez."</p>
	<p class="block_3"> </p>
	<p class="block_2">"Cinayet mi?" diye sordu Owyn, merdivenlerden inerken. "Kim?"</p>
	<p class="block_3"> </p>
	<p class="block_2">"Bilmiyorum," dedi hancı. "Ama Kara Kuzu Hanı'nda olduğunu söylüyorlar."</p>
	<p class="block_3"> </p>
	<p class="block_2">Kelimeler daha havada kaybolmadan James kapıdan dışarı çıkmıştı, ardından Owyn ve Gorath da çıktılar. Ahıra gidip atını eyerlemekle vakit kaybetmek yerine sokaklarda koşturan, köprüden geçip şehrin ana meydanına doğru akın eden kalabalığı izledi.</p>
	<p class="block_3"> </p>
	<p class="block_2">Meydana ulaştıklarında, halktan kalabalık bir grubun, ellerinde mızrak taşıyan, kol bantlı birkaç adam tarafından, geçişlerinin engellendiğini gördü. Görünürde Kraliyet Kargıcılarının hiçbirinden eser yoktu. James, kalabalığın içinden sıyrılmak için etrafındakileri iteklemek zorunda kalmıştı, nihayet en öne ulaştığında, elinde mızrak tutan bir adam yolunu kesti. James, mızrağı bir kenara iterek, "Taç adına görevliyim!" diye bağırdı.</p>
	<p class="block_3"> </p>
	<p class="block_2">Görünen o ki adam buna hazırlıklı değildi ve bir an tereddüt ettikten sonra James, Gorath ve Owyn'in geçmesine izin verdi. Fakat, Romney Kontu Richard meydanın karşısından çeşmeye doğru yaklaşırken, diğerlerinin geçişini engellemeyi başardı. James'i gördü ve "Toprak Beyi!" diye onu çağırdı.</p>
	<p class="block_3"> </p>
	<p class="block_2">James, onun beklediği yere doğru yürüdü ve "Lordum? Sorun nedir?" diye sordu.</p>
	<p class="block_3"> </p>
	<p class="block_2">Kont öfkesinden konuşamaz bir durumda, Kara Kuzu Hanı'nın açık kapısını gösterdi ve "Bak!" dedi.</p>
	<p class="block_3"> </p>
	<p class="block_2">James hızla kapıya gitti.</p>
	<p class="block_3"> </p>
	<p class="block_2">Salona girdiğinde, gözleri boş ve sabit bakan, yerlerde ya da masalarda uzanmış Krallık Kargıcılarını gördü. Ölü olduklarını anlamak için ne bir şifacıya ne de bir rahibe ihtiyacı yoktu. Bir saat kadar önce kahvaltı için geldiğinde cesetleri bulan korku içindeki seyis çocuğa baktı, ve "Hepsi mi?" diye sordu.</p>
	<p class="block_3"> </p>
	<p class="block_2">Çocuk öylesine korkmuştu ki, güçlükle konuşuyordu. "Efendim," diyerek başını evet anlamında salladı. "Subayları, yukarıda odasında, çavuş ve diğerlerinden bazıları da odalarında. Geri kalanları burada ölmüşler." Gorath masaya yaklaştı ve bir bira kupasını eline aldı. Kokladı. "Zehir," dedi, "ya da ben bir goblinim. Kokusunu alabilirsin."</p>
	<p class="block_3"> </p>
	<p class="block_2">James kupayı aldı ve kokladı, moredhelin koku alma duyusunun kendisininkinden daha gelişmiş olduğuna karar verdi, çünkü sıcak biradan başka bir koku almıyordu. Kupanın içinde siyaha çalan bir tortu fark etti. Ufak bir miktarını parmağıyla çıkardı, ardından dilinin ucuna sürdü. Tükürüp, "Haklı olabilirsin, bu biranın içinde zehir olabilir, ama kokusunu aldığın şey katranotu," dedi.</p>
	<p class="block_3"> </p>
	<p class="block_2">"Katranotu mu?" diye sordu Owyn, daha önce birçok ceset görmüş olmasına karşın, solgun görünüyordu.</p>
	<p class="block_3"> </p>
	<p class="block_2">James, kupayı masaya koyarken başıyla onayladı. "Krallık'ın en köhne hanlarında yapılan bir hile. Büyük miktarlarda katranotu tehlikeli bir maddedir, ama ufak miktarda alındığında susatır. Bunu kötü birayla karıştırırsan, müşteriler sanki cücelerin kış birasıymışçasına içerler." "Öldürebilir mi?" diye sordu Owyn.</p>
	<p class="block_3"> </p>
	<p class="block_2">"Hayır, ama bunu yapabilecek pek çok tatsız zehir vardır," diye yanıtladı James. </p>
	<p class="block_3"> </p>
	<p class="block_2">Çocuğa döndü ve "Adın ne?" diye sordu.</p>
	<p class="block_3"> </p>
	<p class="block_2">"Jason," diye cevapladı çocuk, korku içinde. "Bana ne yapacaklar?" diye sordu ardından.</p>
	<p class="block_3"> </p>
	<p class="block_2">"Hiçbir şey, neden?"</p>
	<p class="block_3"> </p>
	<p class="block_2">"Bu adamlara ben hizmet ettim, efendim. Efendim bana her zaman misafirlere hizmet etmemizin, sorumluluğumuz olduğunu söylemiştir."</p>
	<p class="block_3"> </p>
	<p class="block_2">James, "Belki de, ama biranın zehirli olduğunu bilemezdin, değil mi?" dedi.</p>
	<p class="block_3"> </p>
	<p class="block_2">"Hayır, ama bir şeylerin garip olduğunu biliyordum ve hiçbir şey söylemedim."</p>
	<p class="block_3"> </p>
	<p class="block_2">James fazlasıyla meraklanmıştı. "Garip olan neydi?"</p>
	<p class="block_3"> </p>
	<p class="block_2">"Birayla gelen adamlar. Biramızı, Sloop'taki Ters Dönmüş Fıçı İşareti'nden alırız. Araba sürücülerini tanırım. Bu kez, yabancı adamlardı."</p>
	<p class="block_3"> </p>
	<p class="block_2">James, çocuğu omuzlarından tuttu ve gözlerinin içine baktı. "Bu adamlar hakkında söyleyebileceğin bir şeyler var mı?</p>
	<p class="block_3"> </p>
	<p class="block_2">Herhangi özel bir şey?"</p>
	<p class="block_3"> </p>
	<p class="block_2">Jason bir süre tavana baktı, sanki bir şeyleri hatırlamaya çalışıyordu. "Koyu renkteydiler, Keshli olabilirler ve garip konuşuyorlardı. Ve endişeli görünüyorlardı, ama hiçbir şey söylemediler. Bir tanesi, ortağına bir fıçı uzatmak için eğildiğinde boynunda bir madalyon gördüm." "Neye benziyordu?" diye sordu James.</p>
	<p class="block_3"> </p>
	<p class="block_2">"Üzerinde bir kuş figürü vardı."</p>
	<p class="block_3"> </p>
	<p class="block_2">James, Gorath ve Owyn'e baktı. "Peki başka?" diye sordu James.</p>
	<p class="block_3"> </p>
	<p class="block_2">"Onları gördüğümü unutmamı söylediler," diye yanıtladı Jason. "Ve garip kokuyorlardı, sanki buraya gelen Sildonlu denizciler gibi, hani kanvasın ve çiçeklerin üzerine güneş geldiğinde kokar ya."</p>
	<p class="block_3"> </p>
	<p class="block_2">James dışarı çıktığında, Gorath ve Owyn odayı araştırmaya başladılar. Kont Richard'ı, James hana girdiğinde durduğu yerden hiç ayrılmamış buldular. Cinayetlerin verdiği sarsıntı, Kont'u hareketsiz hale getirmişti. James, daha önce bunun kan dökülmesine alışkın olmayanların başına geldiğini görmüştü. Hızla Kont'a yaklaştı ve "Lordum, düşünceniz nedir?" diye sordu. James'i anlamakta zorluk çekermişçesine gözlerini kırpan Richard, "Düşüncem mi?" diye tekrarladı.</p>
	<p class="block_3"> </p>
	<p class="block_2">James kalabalığı işaret etti ve "Onlara bir şey söylemelisiniz. İşler eskiden olduğundan daha çirkin bir hale gelmeden onları dağıtmalısınız. Ardından cesetlerle ilgilenilmeli," dedi.</p>
	<p class="block_3"> </p>
	<p class="block_2">"Evet," dedi Kont Richard. "Öyle." Çeşmeye çıktı ve herkesin kendisini görebileceği bir yerde durdu. "Romney Halkı," diye bağırdı ve kelimeler ağzından döküldükçe, James, halka hitabın Kont'un sıklıkla yaptığı bir şey olduğunu anladı, işin tanıdık olması düşüncelerini yerine getirmişti.</p>
	<p class="block_3"> </p>
	<p class="block_2">"Evlerinize gidin!" diye emretti Kont. "Sakin olun. Karanlık bir cinayet gerçekleşti ve sorumlular yakalanıp, cezalandırılacaktır." Aşağı atladı ve asayiş görevlilerinden birini eliyle yanına çağırdı. "Beş dakika içinde burada hem Nehirçekiciler'den hem de Demirişçileri'nden birini görmek istiyorum."</p>
	<p class="block_3"> </p>
	<p class="block_2">"Lanet olsun!" dedi Kont, James'e. "Cheam'dan daha fazla birlik istemeliyim. Kara Guy, Kral'ın kendi askerlerinin ellisinin birden şehrimde ölmesinden memnun olmayacaktır."</p>
	<p class="block_3"> </p>
	<p class="block_2">"Kral da öyle," diye yorumda bulundu James. Kral Lyam'dan bahsedildiğinde Kont'un yüzünün karardığını gören James, "Dostlarım ve ben elimizden gelen her şeyi yapacağız," dedi. "Şu anda yapabileceğiniz en iyi şey, toprak beyi, bunun arkasındaki kişileri bulmak olacaktır."</p>
	<p class="block_3"> </p>
	<p class="block_2">"Biliyorum zaten," dedi James. Onlara katranotunu ve Silden'den gelmiş gibi görünen iki adamı anlattı.</p>
	<p class="block_3"> </p>
	<p class="block_2">"Geceşahinleri!" diye fısıldadı Kont, alanı terk eden kalabalıktan herhangi biri tarafından duyulmamak için. "Lanet olsun! Neredeyse bu işin arkasındaki ismin Damon Reeves ya da Arle Çelikruhlu olmasını dileyeceğim." "Neden onlar?" diye sordu James.</p>
	<p class="block_3"> </p>
	<p class="block_2">"Çünkü o şekilde ikisinden birini bir sebep göstererek astırabilir ve iki problemi yarı bedeliyle çözebilirdim. Reeves,</p>
	<p class="block_3"> </p>
	<p class="block_2">Nehirçekicilerini, Arle Çelikruhlu ise Demirişçileri Loncası'nı yönetiyor. Bu çekişmenin tam merkezindeler." Yaklaşmakta olan iki adamı işaret etti. Karşısına geldiklerinde, "Her ikiniz de kendi hiziplerinize, artık Romney'deki şiddete tahammülüm kalmadığını söyleyin. Bu çekişmenin her iki tarafının davranışlarından, Nehirçekiciler ile Demirişçileri'nin idarecilerini sorumlu Tutuyorum. Şiddet devam ederse, ikisini de, şehir kapılarında yan yana sallandıracağım. Onlara bu haberi hemen iletin!" dedi Kont.</p>
	<p class="block_3"> </p>
	<p class="block_2">Demirişçileri'nin üyesi olan ilk adam, "Fakat Arle Çelikruhlu, Sloop'ta," dedi.</p>
	<p class="block_3"> </p>
	<p class="block_2">"O halde haberi Sloop'a götür," diye tembihledi Kont.</p>
	<p class="block_3"> </p>
	<p class="block_2">James, "Lordum, bunu ben yaparım," dedi. Her iki adam da, bu iki savaşan gurubun liderlerine haberi taşıyan kişinin kim olduğunu sorarcasına bakıştılar.</p>
	<p class="block_3"> </p>
	<p class="block_2">Kont, "Eğer şehrimde başka sorunlar olursa, Arle ve Damon'un hayatlarının tehlikeye gireceği haberini yayın," dedi. İki adam eğildiler ve hızla uzaklaştılar.</p>
	<p class="block_3"> </p>
	<p class="block_2">"Bu tehdidi gerçekleştirebilir misiniz, lordum?" diye sordu James, iki adam da duyuş mesafesinden uzaklaştığında.</p>
	<p class="block_3"> </p>
	<p class="block_2">"Muhtemelen hayır, fakat bu, yeni askeri birlik gelene kadar onları bir şey yapamayacak kadar sarsabilir." James'e baktı. "Neden Sloop'a gitmeyi seçtin?"</p>
	<p class="block_3"> </p>
	<p class="block_2">"Çünkü orası zehirli biranın geldiği yer ve oradan sonra Silden'e doğru yola çıkmamız gerektiğini düşünüyorum." "O halde Çelikruhlu ve Michael Waylander'a, her iki adamın da, Reeves ve çeşitli hiziplerin diğer yerel liderleriyle birlikte üç gün içinde burada olmasını beklediğimi söyle, eğer içlerinden biri ortaya çıkmazsa, onun bu karanlık cinayette parmağı olduğunu düşüneceğimi de. Ölüm emrini bizzat vereceğim. Eğer hepsi de gelirse, onları bir odaya kapatıp, bu anlaşmazlıklar konusunda bir çözüme varılıncaya kadar dışarı çıkmalarını engelleyeceğim. Yere işeyecek ya da açlıktan ölecek olmaları umurumda değil, bu işe bir son verene kadar, hiçbiri bir daha güneşi göremeyecek." Kontun kararlılığından emin olan James, "Ben ve arkadaşlarım bir saat içinde yola çıkacağız, lordum," dedi. Eğildi ve iki işçinin Jason'a cesetleri taşıyıp, şehirden yakılmaları için alınacağı arabaya yüklemesine yardımcı olduğu Kara Kuzu'ya döndü. Owyn, el sallayarak James'i çağırdı.</p>
	<p class="block_3"> </p>
	<p class="block_2">"İlginç bir şeyler var mı?"</p>
	<p class="block_3"> </p>
	<p class="block_2">"Yalnızca bu," dedi Owyn. Elinde iki nesne tutuyordu. Biri iri bir örümcek görünümünde, küçük gümüş bir broştu. "Bu da nedir?" diye sordu James. "Arkasını çevir," dedi Gorath.</p>
	<p class="block_3"> </p>
	<p class="block_2">James ona denileni yaptı ve tam ortasından başlayarak aşağı inen iri bir oluk gördü. İçine sıkıca yerleştirilmiş sakız gibi bir madde görülüyordu. James aleti burnuna götürüp kokladı. "Gümüşdiken!" dedi.</p>
	<p class="block_3"> </p>
	<p class="block_2">"Emin misin?" diye sordu Owyn.</p>
	<p class="block_3"> </p>
	<p class="block_2">"Bu kokuyu nerede olsa tanırdım, bana güven," diye yanıtladı James.</p>
	<p class="block_3"> </p>
	<p class="block_2">"Bu bir suikastçi aleti," dedi Gorath. "Bir hançerin kenarını bu oluğa sürersin ve ölümcül bir darbe indirmesen dahi, kurban birkaç saat içinde ölür."</p>
	<p class="block_3"> </p>
	<p class="block_2">"Başka ne buldunuz?" diye sordu James.</p>
	<p class="block_3"> </p>
	<p class="block_2">Owyn her iki ucunda da birer camın yerleştirilmiş olduğu pirinç bir tüpü uzattı. "Bir dürbün mü?" diye sordu James. "Baksana," dedi Owyn.</p>
	<p class="block_3"> </p>
	<p class="block_2">James bunu yaptı ve bakış açısı değişti. Camın içinden geçen renkler değişmeye başladı, yoldaşlarının ve binanın duvarlarının üzerinde değişen desenler görmeye başladı. Gözünden çekerek, "Bu nedir?" diye sordu.</p>
	<p class="block_3"> </p>
	<p class="block_2">Owyn, "Büyülü. İncelemem gerek, ama sanırım normal şartlarda göremeyeceğin şeyleri, mesela büyü ile saklanmış nesneleri görmeni sağlıyor," dedi.</p>
	<p class="block_3"> </p>
	<p class="block_2">James her iki alete de baktı. Daha iyi ipuçlarına sahip olmayı dilerdi, ama başlangıç olarak bu ikisiyle yetinmek zorundaydı.</p>
	<p class="block_4" id="calibre_pb_7"> </p>
</body></html>
