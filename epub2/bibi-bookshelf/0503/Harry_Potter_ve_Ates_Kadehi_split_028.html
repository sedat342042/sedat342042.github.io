<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Ateş Kadehi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos835401" class="calibre1"><span class="calibre2">
</span></p><p class="calibre7"><span class="calibre4"><span class="bold">YİRMİ  ÜÇÜNCÜ  BÖLÜM: NOEL  BALOSU</span></span></p><p class="calibre8">Dördüncü sınıflara tatil için verilen ödevler çok ağırdı, ama sömestr sonunda Harry'nin canı hiç mi hiç çalışmak istemiyordu. Noel'den bir önceki haftayı diğerleriyle birlikte eğlenebildiğince eğlenerek geçirdi. Gryffindor Kulesi neredeyse sömestrde olduğu kadar kalabalıktı. Sakinleri her zamankinden daha gürültücü oldukları için de sanki biraz küçülmüş gibi görünüyordu. Fred ve George, Kanarya Kremaları'yla büyük başarı kazanmışlardı, tatilin ilk iki gününde dört bir yanda insanlar tüy çıkarıp durdular. Ancak çok geçmeden bütün Gryffindor'lar başka birinin onlara ikram ettiği yiyeceğe, ya ortasında gizlenmiş bir Kanarya Kreması varsa diye büyük bir şüpheyle yaklaşmayı öğrendiler. George da Harry'ye bir sır vererek, Fred'le ikisinin şimdi başka bir şey üzerinde çalıştıklarını söyledi. Harry ileride Fred ile George'dan tek bir cips bile almamayı aklının bir köşesine yazdı. Dudley'yi ve Dolma-Dil Şekerlemesi'ni henüz unutmamıştı.</p><p class="calibre9">Artık şatoya ve onu çevreleyen araziye lapa lapa kar yağıyordu. Açık mavi Beauxbatons arabası Hagrid'in zencefilli çöreğe benzeyen kulübesinin yanında kocaman, soğuk, donmuş bir balkabağına benziyordu. Durmstrang gemisinin lomboz delikleri buzla kaplanmıştı, direk halattaları dondan beyazlanmıştı. Mutfaktaki ev cinleri besleyici, iç ısıtan yahniler ve lezzetli pudinglerle, kendilerini aşmışlardı. Şikâyet edecek bir şey bulabilen tek kişi Fleur Delacour'du.</p><p class="calibre9">Bir akşam onun arkasından Büyük Salon'dan çıkarlarken (Ron, Fleur onu görmesin diye Harry'nin ardına sinmişti), onun aksi aksi, "Çok ağğır, bütün bu 'Ogwarts yemekle'i," dediğini duydular. "Resmi cüppenin içine sığğmayacağım!"</p><p class="calibre9">Fleur Giriş Salonu'na geçince, Hermione patladı: "Ayy, ne trajedi! Kendini bir şey sanıyor gerçekten, değil mi?"</p><p class="calibre9">Ron, "Hermione - baloya kiminle gidiyorsun?" dedi.</p><p class="calibre9">Ona bu soruyu ikide bir soruyor, gafil avlayıp cevap alırım diye umuyordu. Oysa Hermione sadece kaşlarını çatmakla yetindi ve, "Söylemiyorum," dedi, "benimle alay edersiniz."</p><p class="calibre9">"Şaka ediyorsun, Weasley," dedi Malfoy arkalarından. "Bana birisinin bunu baloya davet ettiğini söylemiyorsun ya? Kazma dişli Bulanık'ı?"</p><p class="calibre9">Harry ve Ron anında geri döndüler. Hermione ise Malfoy'un omzu üzerinden birine el sallayarak, yüksek sesle, "Merhaba, Profesör Moody!" dedi.</p><p class="calibre9">Malfoy bembeyaz oldu, geriye doğru zıpladı, çılgın gibi etrafta Moody'yi aramaya koyuldu. Oysa Moody hâlâ öğretmenler masasındaydı. Yahnisini bitiriyordu.</p><p class="calibre9">Hermione iğneli iğneli, "Seni işkilli, küçük dağ gelinciği," dedi Malfoy'a. O, Harry ve Ron neşeyle gülerek mermer merdiveni çıktılar.</p><p class="calibre9">Yan yan ona bakan Ron, birden kaşlarını çatarak, "Hermione," dedi, "dişlerin..."</p><p class="calibre9">"N'olmuş dişlerime?"</p><p class="calibre9">"Yani, farklılar... Şimdi baktım da..."</p><p class="calibre9">"Elbette farklılar - ömür boyu Malfoy'un bana verdiği o köpek dişleriyle mi dolaşacağım sandın?"</p><p class="calibre9">"Hayır, yani demek istiyorum ki, o sana büyü yapmadan önce de böyle değillerdi... Hepsi şey... düzgün ve - ve normal boyda."</p><p class="calibre9">Hermione birden muzip muzip güldü. Harry de durumu fark etti: Bu, hatırladığından çok daha farklı bir gülümsemeydi.</p><p class="calibre9">"Eh... Onları küçültmek için Madam Pomfrey'ye gittiğimde, bir ayna tuttu ve normal boylarına geldikleri zaman ona haber vermemi istedi. Ben de... bıraktım, biraz devam etsin." Gülümsemesi bütün yüzüne yayıldı. "Annemle babamın hiç hoşuna gitmeyecek Ne zamandır onları küçültmeme izin versinler diye razı etmeye çalışıyorum, onlar da tellerini takmaya devam et diyorlar. İkisi de dişçi, biliyorsunuz, dişlerle sihrin - bakın! Pigwidgeon dönmüş!"</p><p class="calibre9">Ron'un minik baykuşu, bacağına bağlı bir parşömen rulosuyla, buz tutmuş tırabzanların tepesinde deli gibi cıvıldıyordu. Yanından geçenler onu işaret ediyor ve güIüyorlardı. Üçüncü sınıftan bir grup kız da durup, "Ah, şu küçümen baykuşa bakın! Ne şeker, değil mi?" dediler.</p><p class="calibre9">Ron, "Aptal, küçük, tüylü rezil!" diye tısladı. Merdivenden yukarı koşup Pigwidgeon'ı yakaladı. "Mektup adresteki kişiye getirilir! Yolda durup gösteriş yapılmaz!"</p><p class="calibre9">Pigwidgeon keyifli keyifli öttü, başı Ron'un yumruğunun içinden çıkmıştı. Üçüncü sınıftan kızlar şok geçirmiş görünüyorlardı.</p><p class="calibre9">"Çekilin buradan!" diye tersledi Ron onları. Bir yandan da Pigwidgeon'ı tutan elini havada sallıyordu, Pigwidgeon ise havada süzülürken daha da keyifle ötüyordu. Üçüncü sınıftaki kızlar duyguları incinmiş halde kaçışırlarken, "İşte - al şunu, Harry," dedi Ron alçak sesle. Sirius'un cevabını Pigwidgeon'ın bacağından çekip aldı. Harry mektubu cebine koydu ve üçü onu okumak için telaşla Gryffindor Kulesi'ne döndüler.</p><p class="calibre9">Ortak Salon'daki herkes tatil enerjisini atmakla meşguldü, kimsenin başkasını gözleyecek hali yoktu. Harry, Ron ve Hermione herkesten uzağa, yavaş yavaş karla dolan karanlık bir pencerenin yanına oturdular. Harry yüksek sesle okudu:</p><p class="calibre8"><span class="calibre12"><span class="italic">Sevgili Harry,</span></span></p><p class="calibre16"><span class="calibre12"><span class="italic">Boynuzkuyruk'un yanından geçişin için tebrikler. O kadehe adını her kim koyduysa, herhalde şu anda kendini pek mutlu hissetmiyordur! Ben sana bir Conjunctivitis laneti önerecektim, çünkü bir ejderhanın gözleri onun en zayıf noktasıdır -</span></span></p><p class="calibre8">"Krum bunu yaptı işte!" diye fısıldadı Hermione.</p><p class="calibre8"><span class="calibre12"><span class="italic">- ama senin yöntemin daha iyiydi, çok etkilendim.</span></span></p><p class="calibre9"><span class="calibre12"><span class="italic">Ama sakın rehavete kapılma, Harry. Sadece birinci görevi yerine getirdin. Seni Turnuva'ya sokanlar eğer sana zarar vermek istiyorlarsa, daha ellerine çok fırsat geçecek. Gözlerini açık tut -özellikle sözünü ettiğimiz kişi civardayken- ve bütün dikkatini beladan uzak durmak üzerinde yoğunlaştır.</span></span></p><p class="calibre9"><span class="calibre12"><span class="italic">Teması kesme, sıradışı olan her şeyi hâlâ öğrenmek istiyorum.</span></span></p><p class="calibre16"><span class="calibre12"><span class="italic">Sirius</span></span></p><p class="calibre8">Harry mektubu tekrar cüppesinin içine sokarken, "Moody'den farkı yok," dedi yavaşça. " '<span class="italic">Sürekli tetikte ol!</span>' Sanki gözlerim kapalı, duvarlara çarpa çarpa dolaşıyorum sanırsın..."</p><p class="calibre9">"Ama haklı, Harry," dedi Hermione. "Önünde hâlâ iki görev var. O yumurtaya gerçekten bakmalısın, yani, ne anlama geldiğini anlamak için uğraşmalısın..."</p><p class="calibre9">Ron, "Yapma, Hermione, dünya kadar vakti var!" diye cevabı yapıştırdı. "Satranç oynamak ister misin, Harry?"</p><p class="calibre9">"Evet, tamam," dedi Harry. Sonra Hermione'nin yüzündeki ifadeyi görünce, ekledi: "Hadi ama, çevrede bunca gürültü varken nasıl konsantre olabilirim? Bunların şamatasından yumurtayı duymam bile."</p><p class="calibre9">Hermione, "Eh, duymazsın herhalde," diye içini çekti. O da oyunlarını izlemeye oturdu. Oyun, Ron'un, iki pervasızca cesur piyonu ve çok vahşi bir fili içeren heyecanlı bir şah-matıyla sona erdi.</p><p class="calibre9">Harry, Noel sabahı birden uyandı. Nasıl olup da bilinç dünyasına bu kadar çabuk döndüğünü merak ederek gözlerini açtı ve karanlıkta ona bakan çok büyük, yuvarlak, yeşil gözlü bir şey gördü. Gözler öyle yakınındaydı ki, sanki burun buruna gibiydiler.</p><p class="calibre9">Harry, "Dobby!" diye haykırdı. Cinden kaçmak için öyle hızla geriye atıldı ki, az daha yataktan düşüyordu. "Yapma şöyle!"</p><p class="calibre9">"Dobby çok üzgün, efendim!" diye cikledi Dobby endişeyle. Uzun parmakları ağzında, geriye doğru zıpladı. "Dobby sadece Harry Potter'a '<span class="italic">Mutlu Noeller</span>' demek istedi, ona armağan getirmek istedi, efendim! Harry Potter, Dobby'ye, bazen gelip onu görebileceğini söylemişti, efendim!"</p><p class="calibre9">"Tamam," dedi Harry, hâlâ normalden hızlı soluk alıyordu, ama kalp atışları normale dönmüştü. "Sen - sen bir dahaki sefere beni dürtükle falan, yeter, öyle üzerime eğilme..."</p><p class="calibre9">Harry dört direkli yatağının perdelerini çekti, komodinden gözlüğünü aldı ve taktı. Çığlığı Ron, Seamus, Dean ve Neville'i de uyandırmıştı. Hepsi, gözler mahmur, saçlar karmakarışık, kendi perdelerindeki aralıktan dışarıyı gözetliyorlardı.</p><p class="calibre9">Seamus uykulu uykulu, "Biri sana saldırıyor mu, Harry?" diye sordu.</p><p class="calibre9">Harry, "Hayır, sadece Dobby," diye mırıldandı.</p><p class="calibre9">"Uyumana bak sen."</p><p class="calibre9">"Ahha, armağanlar!" dedi Seamus. Yatağının ayakucundaki koca yığını görmüştü. Ron, Dean ve Neville de, nasıl olsa uyandıklarına göre, bir an önce armağan paketlerini açabileceklerini düşündüler. Harry yeniden Dobby'ye döndü. Dobby şimdi Harry'nin yatağının yanında tedirgin tedirgin duruyor, onu huzursuz ettiği için hâlâ üzgün görünüyordu. Çay peçetesinin üstüne bir Noel süsü bağlanmıştı.</p><p class="calibre9">Çekinerek, "Dobby, Harry Potter'a armağanını verebilir mi?" diye sordu.</p><p class="calibre9">"Elbette verebilirsin," dedi Harry. "Şey... benim de senin için bir armağanım var."</p><p class="calibre9">Yalandı bu; Dobby'ye hiçbir şey almamıştı, ama çabucak sandığını açıp pek yamru yumru, katlanmış bir çift çorap çıkardı. Bunlar en eski ve en berbat çoraplarıydı, hardal rengiydiler, bir vakitler Vernon Enişte'ye aittiler. Pek yamru yumru olmalarının nedeniyse, Harry'nin onları bir yıldan uzun süredir Sinsioskop'unu korumak için kılıf olarak kullanmasıydı. Sinsioskop'u çıkardı ve çorapları Dobby'ye verdi. "Kusura bakma, paket yapmayı unutmuşum..."</p><p class="calibre9">Ama Dobby son derece sevinmişti.</p><p class="calibre9">"Çoraplar Dobby'nin en çok, en çok sevdiği giysi, efendim!" dedi, birbirinden farklı çoraplarını çıkarıp Vernon Enişte'ninkileri giyerken. "Şimdi yedi çorabım var, efendim... Ama efendim..." dedi, gözleri faltaşı gibi açılarak. İyice çektiği çoraplar şimdi şortunun dibine kadar uzanıyordu. "Dükkânda bir yanlışlık yapmışlar, Harry Potter, size aynı çoraptan iki tane vermişler!"</p><p class="calibre9">Ron şimdi ambalaj kağıdıyla kaplı olan kendi yatağından uzanıp sırıtarak, "Ay, ama Harry, nasıl fark etmezsin!" dedi. "Bak ne diyeceğim, Dobby -işte- şu ikisini de al, istediğin gibi karıştırırsın. İşte, kazağın da burada."</p><p class="calibre9">Dobby'ye az önce açtığı paketten çıkan menekşe rengi bir çift çorabı ve Mrs. Weasley'nin gönderdiği el örgüsü kazağı attı.</p><p class="calibre9">Dobby hayli etkilenmiş görünüyordu. "Efendi çok iyi kalpli!" diye ciyakladı, gözlerine yeniden yaşlar dolmuştu. Ron'a yerlere kadar eğilerek selam verdi. "Dobby biliyor, efendi büyük bir büyücü olmalı, çünkü Harry Potter'ın en iyi arkadaşı, ama Dobby bilmiyordu ki bu kadar cömert ruhlu, asil, bencillikten uzak -"</p><p class="calibre9">Ron, "Sadece çorap, canım," dedi. Kulakları hafiften kızarmıştı, ama yine de pek memnun görünüyordu. "Vay canına, Harry -" o anda Harry'nin hediyesini açmıştı: Bir Chudley Cannon şapkası. "Süper!" Hemen başına geçirdi, şapka saçının rengiyle korkunç bir tezat oluşturdu.</p><p class="calibre9">Dobby de şimdi Harry'ye ufak bir paket uzatıyordu. İçinden ne çıksa beğenirsiniz? Çorap.</p><p class="calibre9">Cin sevinçle, "Dobby onları kendi yapıyor, efendim!" dedi. "Yünü kendi ücretiyle alıyor, efendim!"</p><p class="calibre9">Sol çorap parlak bir kırmızıydı, üzerinde süpürge desenleri vardı. Sağ çorap ise Snitch desenli ve yeşildi.</p><p class="calibre9">Harry, "Bunlar... bunlar gerçekten de... teşekkürler,</p><p class="calibre9">“Dobby," dedi ve çorapları giyerek Dobby'nin gözlerinin yine yaşarmasına yol açtı.</p><p class="calibre9">"Dobby artık gitmeli, efendim," dedi Dobby, "mutfakta Noel yemeği yapmaya başladık bile!" Sonra da yatakhaneden telaşla çıkıp gitti, yanlarından geçerken Ron'a ve diğerlerine el salladı.</p><p class="calibre9">Harry'nin diğer armağanları Dobby'nin birbirinden farklı çoraplarından çok daha tatmin ediciydi -elbette, tek bir kâğıt mendille kendi kötü armağan rekorlarını bile kıran Dursley'lerinki hariç- Harry onların Dolma-Dil Şekerlemesi olayını hâlâ unutmadıklarını tahmin etti. Hermione, Harry'ye “İngiltere ve İrlanda'nın Quidditch Takımları" adlı bir kitap, Ron ise tombul bir paket Tezekbombası vermişti; Sirius'tan, her kilidi açacak ve her düğümü çözecek parçaları olan çok kullanışlı bir çakı gelmişti; Hagrid'den ise Harry'nin en çok sevdiklerini içeren muazzam bir tatlı kutusu: Bertie Botts'un Bin Bir Çeşit Fasulye Şekerlemesi, Çikolatalı Kurbağalar, Droobles En İyi Balonlu Sakız ve Fışırdayan Vızvızlar. Tabii Mrs. Weasley'nin her zamanki paketi de vardı: Yeni bir kazak (yeşildi, üzerinde bir ejderha resmi vardı - Harry, Charlie'nin ona Boynuzkuyruk'u anlattığını düşündü) ve bol miktarda ev yapımı kıymalı börek.</p><p class="calibre9">Harry ve Ron Ortak Salon'da Hermione ile buluştular ve kahvaltıya birlikte indiler. Sabahın çoğunu, herkesin armağanlarının keyfini çıkardığı Gryffindor Kulesi'nde geçirdiler. Sonra da nefis bir öğle yemeği için Büyük Salon'a döndüler. Yemekte en az yüz tane hindi ile Noel pudingi ve yığın yığın Cribbages Büyücü Krakerleri vardı.</p><p class="calibre9">Öğleden sonra dışarı çıktılar; yerde, Durmstrang ve Beauxbatons öğrencilerinin şatoya çıkarken açtıkları derin izler dışında el değmemiş bir kar örtüsü vardı. Hermione, Harry ile Weasley'lerin kartopu savaşına katılacağına, onları izlemeyi tercih etti. Saat beşte de, baloya hazırlanmak için yukarı çıkacağını söyledi.</p><p class="calibre9">"Ne, üç saate mi ihtiyacın var?" dedi Ron, inanamayan gözlerle ona bakarak. Dikkatinin dağılmasının bedelini, George'un attığı kocaman bir kartopunun başının yanına, hızla vurmasıyla ödedi. "Kiminle gidiyorsun?" diye haykırdı Hermione'nin ardından, ama o el sallamakla yetindi, şatoya çıkan merdiveni tırmanarak gözden kayboldu.</p><p class="calibre9">Baloya bir de şölen dahil olduğu için, bugün Noel çayı yoktu. Bu yüzden saat yedide, doğru dürüst nişan almak zorlaşınca, diğerleri de kartopu savaşlarını bırakıp grup halinde Ortak Salon'a gittiler. Şişman Hanım alt kattan arkadaşı Violet ile birlikte çerçevesinde oturuyordu. İkisinin de kafası iyiydi, tablonun alt tarafını boş çikolata likörü şişeleri doldurmuştu.</p><p class="calibre9">Ona parolayı söyledikleri zaman, "Seri kaşıkları, işte böyle!" diye kıkırdadı ve içeri girsinler diye öne savruldu.</p><p class="calibre9">Harry, Ron, Seamus, Dean ve Neville yatakhanede resmi cüppelerini giydiler. Hepsi de hayli rahatsız görünüyordu, hele Ron. Yüzünde yılgın bir bakışla köşedeki uzun aynada kendini gözden geçirdi. Onun cüppesinin daha çok kız giysisine benzediği gerçeğini inkâr etmek imkânsızdı. Onu daha erkekçe gösterme yolunda umutsuz bir çabayla, yakasıyla kol ağızlarına bir Koparma Büyüsü uyguladı. İşe de yaradı, hiç değilse şimdi dantelleri kalmamıştı. Ama pek de temiz iş yapmış sayılmazdı. Hepsi birlikte aşağı inerlerken, yakayla kol ağızlarının yerleri moral bozacak şekilde iplik iplik görünüyordu hâlâ.</p><p class="calibre9">Dean, "Sizin ikinizin yılın en güzel kızlarını nasıl kaptığınızı anlamış değilim," diye mırıldandı Dean.</p><p class="calibre9">Ron kasvetle, "Hayvansı çekicilik," dedi, bir yandan da kol ağızlarından çıkmış iplikleri çekiştiriyordu.</p><p class="calibre9">Ortak Salon tuhaf görünüyordu, her zamanki simsiyah cüppe denizinin yerini şimdi farklı renklerde giyinmiş insanlar almıştı. Parvati merdivenin altında Harry'yi bekliyordu. Gerçekten de pek güzeldi, çarpıcı pembe bir resmi cüppesi vardı. Uzun, siyah saçları altınla örülmüştü, bileklerinde altın bilezikler parıldıyordu. Onun kikirdemediğini görünce Harry'nin içi rahatladı.</p><p class="calibre9">Sıkıntılı sıkıntılı, "Sen -şey- güzel görünüyorsun," dedi.</p><p class="calibre9">"Teşekkürler," dedi Parvati. Ron'a dönerek, "Padma seninle Giriş Salonu'nda buluşacak," diye ekledi.</p><p class="calibre9">"Tamam," dedi Ron, çevresine bakarak. "Hermione nerede?"</p><p class="calibre9">Parvati omuzlarını silkti. "Öyleyse aşağı inelim mi, Harry?"</p><p class="calibre9">"Peki," dedi Harry, bir yandan da keşke Ortak Salon'da kalabilsem diye düşünüyordu. Fred portre deliğinden çıkarken yanından geçti, Harry'ye göz kırptı.</p><p class="calibre9">Giriş Salonu, çevrede dolanıp saat sekizde Büyülü Salon'un kapılarının açılmasını bekleyen öğrencilerle ağzına kadar doluydu. Başka binalardan partnerlerle buluşacak olanlar kalabalığın içinden yol açarak birbirlerini bulmaya çalışıyorlardı. Parvati kızkardeşi Padma'yı buldu ve Harry ile Ron'un yanına getirdi.</p><p class="calibre9">Parlak turkuazdan giysisi içinde Parvati kadar güzel görünen Padma, "Selam," dedi. Ama Ron'un partneri olmasından pek memnun kalmışa benzemiyordu. Onu baştan aşağı süzerken, kara gözleri Ron'un resmi cüppesinin yıpranmış yakasıyla kol ağızlarına takıldı.</p><p class="calibre9">"Selam," dedi Ron, ona bakmayıp çevresindeki kalabalığı süzerek. "Yo, hayır..."</p><p class="calibre9">Harry'nin arkasına saklanmak için dizlerini biraz büktü, çünkü gümüş grisi satenden resmi cüppesiyle çok çarpıcı görünen ve Ravenclaw Quidditch Kaptanı Roger Davies'in eşlik ettiği Fleur Delacour geçiyordu. Onlar gözden kaybolunca, Ron yeniden doğruldu ve kalabalığın başları üzerinden çevreye baktı.</p><p class="calibre9">"İyi ama nerede bu Hermione?" dedi tekrar.</p><p class="calibre9">Bir grup Slytherin zindandaki ortak salonlarının merdiveninden çıkıp geldi. Malfoy öndeydi; yüksek yakalı, siyah kadifeden bir resmi cüppe giymişti. Harry'nin fikrine göre, papaza benzemişti. Pansy Parkinson, açık pembe, bol fırfırlı resmi cüppesiyle, Malfoy'un kolunu sıkı sıkı tutuyordu. Crabbe de, Goyle da yeşil giymişti; yosun bağlamış kayalara benziyorlardı ve Harry ikisinin de baloya davet edecek birini bulamadığını memnuniyetle gördü.</p><p class="calibre9">Meşe ön kapılar açıldı, Durmstrang öğrencileri Profesör Karkaroff'la birlikte içeri girerken herkes dönüp onlara baktı. Grubun en önünde, yanında Harry'nin tanımadığı mavi cüppeli, güzel bir kızla, Krum vardı. Harry onların başlarının üstünden, şatonun hemen önündeki bir bölüm çimenin peri ışıklarıyla dolu bir tür doğal mağaraya dönüştürülmüş olduğunu gördü - yani yüzlerce canlı perinin bir kısmı oraya sihirle konmuş gül fidanlarına oturmuştu, bir kısmı da Noel Baba ile rengeyiklerine ait olduğu anlaşılan heykeller üzerinde kanat çırpıyordu.</p><p class="calibre9">Derken Profesör McGonagall'ın sesi, "Şampiyonlar buraya, lütfen!" dedi.</p><p class="calibre9">Parvati gülümseyerek bileziklerini düzeltti. O ve Harry, Ron ile Padma'ya "Biraz sonra görüşürüz" diyerek öne doğru yürüdüler. Sohbete dalmış kalabalık ayrılıp onlara yol açtı. Kırmızı ekoseden bir resmi cüppe giymiş, şapkasının kenarına da hayli çirkin bir devedikeni çelenk düzenlemesi yapmış olan Profesör McGonagall, onlara, herkes içeri girerken kapıların bir yanında beklemelerini söyledi. Diğer öğrenciler yerlerine oturduktan sonra, sıra halinde Büyük Salon'a gireceklerdi. Fleur Delacour ve Roger Davies kapılara en yakın yeri tutmuşlardı. Davies baloya Fleur'le gelecek kadar talihli olmasına öyle şaşırmış görünüyordu ki, gözlerini ondan alamıyordu. Cedric ve Cho da Harry'nin çok yakınındaydılar. Harry onlarla konuşmak zorunda kalmamak için bakışlarını kaçırdı. Gözleri Krum'un yanındaki kıza takıldı. Ağzı açık kaldı.</p><p class="calibre9">Bu kız, Hermione'ydi.</p><p class="calibre9">Ama Hermione'ye hiç benzemiyordu. Saçına bir şeyler yapmıştı; artık gür değil, düz ve parlaktı. Üstelik de onu başının arkasında büküp şık bir şekilde toplamıştı. Sırtında uçuşan, Cezayir menekşesi renginde bir resmi cüppe vardı. Duruşu da değişmişti sanki - ama belki de çoğu kez sırtında taşıdığı yirmi kadar kitap olmadığı için. Gülümsüyordu da -evet, hayli tedirgin bir şekilde- ama ön dişlerinin boyunun küçüldüğü şimdi her zamankinden daha belliydi. Harry daha önce bunu nasıl olup da fark etmediğini anlayamadı.</p><p class="calibre9">"Merhaba, Harry!" dedi Hermione. "Merhaba, Parvati!"</p><p class="calibre9">Parvati hiç de iltifatkâr olmayan bir inanmazlık ifadesiyle Hermione'ye bakakalmıştı. Üstelik bir tek o da değil; Büyük Salon'un kapıları açılınca, Krum'un kütüphanedeki hayran tayfası yanlarından azametle yürüyüp geçerken, Hermione'ye en derin nefretleriyle dolu bakışlar yolladılar. Pansy Parkinson, Malfoy'la birlikte onun yanından geçerken ağzı açık bakakaldı. Hatta Malfoy bile ona edecek hakaret bulamadı. Buna karşılık Ron, yüzüne bile bakmadan Hermione'nin yanından geçip gitti.</p><p class="calibre9">Salonda herkes yerine oturunca, Profesör McGonagall şampiyonlara ve partnerlerine çift sıra olmalarını ve kendisini izlemelerini söyledi. Öyle yaptılar. Onlar içeri girip de salonun başındaki, jürinin oturduğu büyük, yuvarlak masaya doğru yürürlerken, Büyük Salon'daki herkes alkışladı.</p><p class="calibre9">Salonun duvarları pırıl pırıl parıldayan gümüş buz saçaklarıyla tamamen örtülüydü, yıldızlı siyah tavan yüzlerce ökseotu ve sarmaşık çelengiyle boydan boya kaplıydı. Bina masaları ortadan kalkmıştı, onların yerini yüz tane kadar daha küçük, fenerle aydınlanmış masa almıştı, hepsi on ikişer kişi alıyordu.</p><p class="calibre9">Harry tökezlememek için tüm dikkatini topladı. Parvati hayatından memnun görünüyordu; herkese gülücükler dağıtıyordu. Harry'yi öyle hızla sürüklüyordu ki, Harry kendisini, ritmini Parvati'nin ayarladığı bir gösteri köpeği gibi hissetti. Salonun başındaki masaya yaklaşırken, Ron ve Padma gözüne çarptı. Ron kısık gözlerle Hermione'nin geçişini izliyordu. Padma somurtuyordu.</p><p class="calibre9">Şampiyonlar baştaki masaya yaklaşırlarken, Dumbledore mutlu mutlu gülümsedi. Oysa Krum ve Hermione'nin yaklaşmasını izleyen Karkaroff'un yüzünde Ron'unkini çok andıran bir ifade vardı. Bu akşam büyük sarı yıldızlı, parlak mor bir cüppe giymiş olan Ludo Bagman bir öğrenci coşkusuyla alkışlıyordu; her zamanki siyah saten üniformasını çıkarıp, dökümlü bir eflatun ipek tuvalet giymiş olan Madam Maxime ise kibarca ellerini çırpıyordu. Harry birden Mr. Crouch'un orada olmadığını fark etti. Masadaki beşinci sandalyede Percy Weasley oturuyordu.</p><p class="calibre9">Şampiyonlar ve partnerleri masaya varınca, Percy yanındaki boş sandalyeyi çekip anlamlı anlamlı Harry'ye baktı. Harry onun ne demek istediğini anlayıp, yepyeni, denizci mavisi bir resmi cüppe giymiş olan Percy'nin yanına oturdu. Percy'nin yüzünde son derece kendini beğenmiş bir ifade vardı.</p><p class="calibre9">Daha Harry'nin bir şey sormasına fırsat kalmadan, Percy, "Terfi ettim," dedi. Sesinin tonuna bakarsanız, sanki Evrenin Tek Hâkimi seçilmiş sanırdınız. "Artık Mr. Crouch'un kişisel yardımcısıyım ve burada onu temsil ediyorum."</p><p class="calibre9">"O niye gelmedi?" diye sordu Harry. Akşam yemeği boyunca kazan dipleri hakkında bir konferans dinlemeye hiç de hevesli değildi.</p><p class="calibre9">"Korkarım Mr. Crouch iyi değil, hiç iyi değil. Dünya Kupası'ndan sonra bir türlü kendine gelemedi. Bunda şaşacak bir şey yok - aşırı çalışma. Eskisi kadar genç değil - ama tabii hâlâ oldukça zeki, beyni eskisi kadar iyi çalışıyor. Ama Dünya Kupası bütün Bakanlık için bir fiyaskoydu. Mr. Crouch da o ev cini yüzünden, adı Blinky'miydi neydi, muazzam bir kişisel şok geçirdi. Tabii hemen ardından ona yol verdi ama - işte, dediğim gibi, yaşı ilerliyor, bakıma ihtiyacı var ve sanırım cin gittikten sonra evde yaşadığı konforda da belirgin bir düşüş oldu. Sonra Turnuva'yı düzenlememiz gerekti, Kupa'dan sonraki dönemle uğraşmak zorunda kaldık - Skeeter denen o iğrenç kadın da çevrede vızır vızır dolanıp duruyordu - hayır, zavallı adam fazlasıyla hak ettiği, sakin bir Noel geçiriyor. Ben sadece, görevini üstlenecek güvenilir birini bulduğu için memnunum, o kadar."</p><p class="calibre9">Mr. Crouch, Percy'ye artık "Weatherby" demekten vazgeçti mi diye sormak için Harry'nin içi gidiyordu ama, içindeki bu isteğe karşı koydu.</p><p class="calibre9">Pırıl pırıl altın tabaklarda henüz yiyecek yoktu, ama hepsinin önünde küçük menüler duruyordu. Harry kendininkini kararsızlık içinde eline alıp çevresine bakındı - meydanda garson görünmüyordu. Ancak Dumbledore dikkatle kendi menüsünü inceledi ve sonra tabağına bakıp tane tane konuşarak, "Domuz pirzolası!" dedi.</p><p class="calibre9">Ve domuz pirzolaları göründü. Masadakiler durumu anlayıp kendi tabaklarına sipariş verdiler. Harry bu yeni ve daha karmaşık yemek yeme yöntemi hakkında neler hissettiğini görmek için Hermione'ye baktı -ne de olsa bu durum ev cinlerinin fazla mesai yapmaları anlamına geliyordu- ama Hermione bu seferlik E. R. İ. T.'i düşünmüyor gibiydi. Viktor Krum'la koyu bir sohbete dalmıştı, ne yediğinin de farkında bile değildi.</p><p class="calibre9">Harry daha önce Krum'u hiç konuşurken duymadığını ancak şimdi fark etti. Ama şimdi pekâlâ konuşuyordu, hatta konuşmaya hevesli görünüyordu.</p><p class="calibre9">"İşte bizim de birr şatomuz var, bu kaddarr büyük de'il, konforlu da de'il sanırım," diyordu Hermione'ye. "Sadece dörrt katı varr ve atej yalnız sihir için yakılır. Ha, arrazimiz buradan büyük - ama kıj geldi mi çok az ıjık alır, onun için keyif almayız. Yazın ise herr gün uçarız, göller ve da'lar üzerinde -"</p><p class="calibre9">"Aman ha, Viktor!" dedi Karkaroff, soğuk gözlerine ulaşmayan bir kahkahayla. "Sakın sırlarımızı ele verme, yoksa cazip arkadaşın bizi tam olarak nerede bulacağını anlar!"</p><p class="calibre9">Dumbledore gülümsedi, gözleri parıldadı. "Igor, bütün bu gizlilik... hani insan neredeyse ziyaretçi istemiyorsunuz sanacak."</p><p class="calibre9">"Eh, Dumbledore," dedi Karkaroff, sararmakta olan dişlerini sonuna kadar göstererek, "hepimiz kendi özel mülklerimizi koruruz, değil mi? Bize emanet edilen irfan yuvalarımızı kıskançlıkla muhafaza etmez miyiz? Ve okulumuzun sırlarını sadece biz biliyoruz, biz koruyoruz diye gurur duymaya hakkımız yok mu?"</p><p class="calibre9">Dumbledore dostça bir edayla, "Yo, ben asla Hogwarts'ın bütün sırlarını bildiğim hayaline kapılmam, Igor," dedi. "Örneğin, daha bu sabah banyoya giderken yanlış bir dönüş yaptım ve kendimi daha önce hiç görmediğim, nefis orantıları olan bir odada buldum. İçinde gerçekten hayli görkemli bir lazımlık koleksiyonu vardı. Sonra daha yakından incelemek için tekrar gittiğimde, odanın yerinde yeller estiğini keşfettim. Ama gözümü hep açık tutacağım. Belki oraya sadece sabahları beş buçukta giriliyordur. Ya da hilâlde ortaya çıkıyordur - ya da arayanın idrar kesesi tamamen dolu olduğunda."</p><p class="calibre9">Harry güldüğünü göstermemek için gulaş tabağının üzerine kapandı. Percy kaşlarını çattı, ama Harry, Dumbledore'un kendisine belli belirsiz göz kırptığına yemin edebilirdi.</p><p class="calibre9">Bu arada Fleur Delacour da Roger Davies'e Hogwarts dekorasyonu konusundaki eleştirilerini aktarıyordu.</p><p class="calibre9">Büyük Salon'un pırıldayan duvarlarına bakarak, önemsemez bir edayla, "Bu bi' şey değil," dedi. "Bizim Beauxbatons sa'ayında Noel'de yemek salonunda hep busdan heykelle' olur. E'imezler, tabiy... Koca, elmas heykelle' gibidi'ler, pı'ıl pı'ıl pa'larlar. Ve yemek de müüteşemdir. Ve orman pe'isi korolar va'dır, yemek ye'ken bise serenat yapa'lar. Duva'larda bu çi'kin zırhlar hiç yoktur ve Beauxbatons'a bir ho'tlak gi'se eğer, bööyle dışa'ı atılır." Elini sabırsızlıkla masaya vurdu.</p><p class="calibre9">Roger Davies onun konuşmasını, gözlerinde sersemlemiş bir bakışla izliyordu, çatalı da bir türlü ağzını bulamıyordu. Gözlerini dikmiş, Fleur'e bakıyordu. Harry onun Fleur'ün söylediği tek kelimeyi bile anlamadığı izlenimine kapıldı.</p><p class="calibre9">Davies hemen, "Tamamen haklısın," dedi. Elini tıpkı Fleur gibi masaya vurdu. "Böyle. Evet."</p><p class="calibre9">Harry, salona baktı. Hagrid diğer öğretmen masalarından birinde oturuyordu. Yine o korkunç, kıllı, kahverengi takımını giymişti ve baştaki masaya bakıyordu. Harry onun usulca elini salladığını gördü, başını çevirince de, Madam Maxime'in, opalleri mum ışığında parıldayarak bu selama karşılık verdiğini fark etti.</p><p class="calibre9">Hermione şimdi Krum'a adını doğru dürüst söylemeyi öğretiyordu. Krum ona ısrarla, "Hörmi-ovn" diyordu.</p><p class="calibre9">Hermione ağır ağır ve tane tane, "Hor - may - o - nii," dedi.</p><p class="calibre9">"Hörm - ovn - nini."</p><p class="calibre9">"Yaklaştın." Harry'nin baktığını gören Hermione, ona sırıttı.</p><p class="calibre9">Yemekler yenip bitince, Dumbledore ayağa kalktı ve öğrencilerden de aynı şeyi yapmalarını istedi. Asasının bir hareketiyle bütün masalar bir anda duvar diplerine çekildi, zemin boşaldı. Sonra da sağ duvar boyunca yükseltilmiş bir platform yarattı. Üzerinde bir davul seti, birkaç gitar, bir lavta, bir çello ve birkaç gayda duruyordu.</p><p class="calibre9">Acayip Kızkardeşler fevkalade coşkulu alkışlarla sahneye çıktı. Hepsi fazlasıyla saçlıydı, sanatsal biçimde yırtılıp parçalanmış siyah cüppeler giymişlerdi. Çalgılarını aldılar, onları büyük bir ilgiyle izlediği için başına gelecekleri unutan Harry, birden bütün diğer masalardaki fenerlerin söndüğünü ve öteki şampiyonlarla partnerlerinin ayağa kalktıklarını fark etti.</p><p class="calibre9">"Gelsene!" diye tısladı Parvati. "Dans etmemiz gerekiyor!"</p><p class="calibre9">Harry ayağa kalkarken resmi cüppesine takıldı. Acayip Kızkardeşler ağır, yaslı bir hava tutturmuştu. Harry apaydınlık dans pistine yürürken, kimseyle göz göze gelmemeye özen gösterdi (Seamus ve Dean'in ona el sallayıp kıs kıs güldüklerini görebiliyordu); bir an sonra da Parvati ellerini yakalamış, birini beline koymuştu, ötekini de kendi elinde sıkı sıkı tutuyordu.</p><p class="calibre9">Harry olduğu yerde yavaş yavaş dönerek (Parvati onu idare ediyordu), daha da beter olabilirdi, diye düşündü. Bakışlarını onları izleyen insanların başları üstünde sabit tutuyordu. Zaten az sonra da çoğu dans pistine geldi, şampiyonlar ilgi odağı olmaktan çıktı. Neville ve Ginny yakınlarında dans ediyorlardı - Harry, Neville sık sık ayağına bastıkça Ginny'nin yüzünü buruşturduğunu görebiliyordu. Dumbledore ise Madam Maxime'le vals yapıyordu. Onun yanında öyle cüce gibi kalmıştı ki, sivri uçlu şapkasının tepesi ancak kadının çenesini gıdıklıyordu. Ama Madam Maxime bu cüssede bir kadına göre çok zarif hareket ediyordu. Deli-Göz Moody, Profesör Sinistra ile pek hantal bir dans tutturmuştu. Profesör Sinistra tedirgin bir halde onun tahta bacağına çarpmamaya çalışıyordu.</p><p class="calibre9">Moody yanlarından geçerken, sihirli gözünü Harry'nin resmi cüppesinin içine dikip, "Güzel çoraplar, Potter," dedi.</p><p class="calibre9">"Ya - evet, onları benim için ev cini Dobby ördü," dedi Harry sırıtarak.</p><p class="calibre9">Moody takırdayarak uzaklaşırken, Parvati, "Öyle ürpertici ki!" diye fısıldadı. "Bence o göze izin verilmemeli."</p><p class="calibre9">Harry gaydanın son titreşen notasını duyunca rahat bir soluk aldı. Acayip Kızkardeşler çalmayı bıraktı, Salon bir kez daha alkışla çınladı. Harry hemen Parvati'den ayrıldı. "Oturalım mı?"</p><p class="calibre9">"Ah -ama- bu gerçekten çok iyi!" dedi Parvati, Acayip Kızkardeşler çok daha hızlı tempolu, yeni bir şarkıya başlarken.</p><p class="calibre9">Harry, "Hayır, benim hiç hoşuma gitmiyor," diye yalan söyledi ve onu dans pistinden uzaklaştırdı. Fred ve Angelina'nın yanından geçtiler. O ikisi öyle deli dolu dans ediyorlardı ki, çevrelerindeki insanlar sakatlık korkusuyla geriye çekiliyordu. Harry ve Parvati, Ron ve Padma'nin oturduğu masaya vardılar.</p><p class="calibre9">Harry yerine oturup bir şişe kaymakbirası açarken, "Nasıl gidiyor?" diye sordu Ron'a.</p><p class="calibre9">Ron cevap vermedi. Yakınlarda dans eden Hermione ve Krum'a gözlerinden ateş saçarak bakıyordu. Padma kollarını kavuşturmuş, bacak bacak üstüne atmıştı. Bir ayağıyla müziğe tempo tutuyordu. Arada bir, onu tamamen ihmal eden Ron'a küskün bir bakış atıyordu. Parvati, Harry'nin öbür yanına oturdu, o da kollarını kavuşturup bacak bacak üstüne attı. Birkaç dakika sonra Beauxbatons'dan bir çocuk onu dansa kaldırdı.</p><p class="calibre9">"Bir sakıncası yok, değil mi, Harry?" diye sordu Parvati.</p><p class="calibre9">O anda Cho ve Cedric'i izlemekte olan Harry, "Ne?" dedi.</p><p class="calibre9">Parvati, "Yok bir şey," dedi ters ters, sonra da Beauxbatons'lu çocukla gitti. Şarkı bitince de geri dönmedi.</p><p class="calibre9">Hermione gelip Parvati'nin boş sandalyesine oturdu. Dans etmekten yüzü biraz pembeleşmişti.</p><p class="calibre9">"Selam," dedi Harry. Ron hiçbir şey söylemedi.</p><p class="calibre9">Hermione eliyle kendini yelpazeleyerek, "Sıcak, değil mi?" diye sordu. "Viktor içki almaya gitti."</p><p class="calibre9">Ron ona utandırmak ister gibi baktı.</p><p class="calibre9">"Viktor mu?" dedi. "Senden ona Vicky demeni istemedi mi daha?"</p><p class="calibre9">Hermione hayretle ona baktı.</p><p class="calibre9">"Senin nen var?" dedi.</p><p class="calibre9">"Eğer arılamıyorsan," dedi Ron iğneli iğneli, "sana ben söyleyecek değilim."</p><p class="calibre9">Hermione önce ona, sonra Harry'ye baktı. Harry omuz silkti. "Ron, ne -?" diye söze başladı Hermione.</p><p class="calibre9">"O, Durmstrang'dan!" dedi Ron öfkeyle. "Harry'nin rakibi! Hogwarts'ın rakibi! Sen - sen -" Ron besbelli Hermione'nin suçunu tanımlamak için yeterince kuvvetli kelimeler anyordu, "düşmanla dostça ilişkiler içindesin, yaptığın bu!"</p><p class="calibre9">Hermione'nin ağzı açık kaldı.</p><p class="calibre9">"Salaklık etme!" dedi bir an sonra. "Düşman, ha! Aşkolsun - onun geldiğini görünce heyecandan eli ayağına dolanan kimdi? İmzasını isteyen kimdi? Kimin yatakhanesinde onun küçük bir modeli var?"</p><p class="calibre9">Ron bunu duymazdan gelmeyi tercih etti. "Herhalde ikiniz de kütüphanedeyken seni baloya çağırmıştır, ha?"</p><p class="calibre9">"Evet, öyle yaptı," dedi Hermione. Yanaklarındaki pembe lekeler daha da pembeleşmişti. "N'olmuş yani?"</p><p class="calibre9">"Ne oldu - onu da erite sokmaya mı çalıştın?"</p><p class="calibre9">"Hayır, çalışmadım! Eğer gerçekten bilmek istiyorsan, dedi ki - dedi ki, kütüphaneye her gün benimle konuşmak için geliyormuş, ama bir türlü cesaretini toplayamıyormuş!"</p><p class="calibre9">Hermione bunu çabucak söyledi ve öyle kızardı ki, yüzü Parvati'nin cüppesiyle aynı renk oldu.</p><p class="calibre9">Ron kızgınlıkla, "E tabii öyle diyecek," dedi.</p><p class="calibre9">"Ne demekmiş bu?"</p><p class="calibre9">"Çok belli değil mi? O, Karkaroff'un öğrencisi, değil mi? Senin kimlerle takıldığını biliyor... Sadece Harry'ye yaklaşmaya çalışıyor - onun hakkında içerden bilgi almak istiyor - ya da uğursuz büyüler yapacak kadar yakınına gelmek -"</p><p class="calibre9">Hermione sanki Ron onu tokatlamış gibi baktı. Konuştuğunda sesi titriyordu. "Belki bilmek istersin, bana Harry hakkında tek bir şey sormadı, tek bir -"</p><p class="calibre9">Ron jet hızıyla kulvar değiştirdi. "Belki de yumurtasının ne demek olduğunu anlamasına yardım edersin diye umut ediyor! Herhalde o samimi, küçük kütüphane seanslarında kafa kafaya veriyordunuz -"</p><p class="calibre9">Hermione, öfkeden kanı beynine sıçramış halde, "Ben ona yumurtayı çözmesi için asla yardım etmezdim!" dedi. "Asla. Bunu nasıl söylersin - ben Turnuva'yı Harry'nin kazanmasını istiyorum. Harry bunu biliyor, değil mi, Harry?"</p><p class="calibre9">"Bunu tuhaf bir şekilde gösteriyorsun," diye pis pis güldü Ron.</p><p class="calibre9">Hermione hararetle, "Bütün bu turnuvanın amacı, yabancı büyücüleri tanıyıp onlarla dost olmak!" dedi.</p><p class="calibre9">"Hayır, değil!" diye haykırdı Ron. "Amacı, kazanmak!"</p><p class="calibre9">İnsanlar gözlerini dikip onlara bakmaya başlamışlardı.</p><p class="calibre9">"Ron," dedi Harry usulca, "Hermione'nin Krum'la gelmesinin bence hiçbir sakıncası -"</p><p class="calibre9">Ama Ron ona da aldırmadı.</p><p class="calibre9">"Niye gidip Vicky'yi bulmuyorsun, nerede olduğunu merak edecek," dedi.</p><p class="calibre9">"Ona Vicky deme!" Hermione fırlayıp ayağa kalktı, dans pistini fırtına gibi geçti, kalabalığın arasında gözden kayboldu.</p><p class="calibre9">Ron yüzünde kızgınlık ve memnuniyet karışımı bir ifadeyle onun gidişini izledi.</p><p class="calibre9">Padma ona, "Beni dansa kaldıracak mısın sen?" diye sordu.</p><p class="calibre9">Hâlâ gözlerinden ateşler saçarak Hermione'nin ardından bakan Ron, "Hayır," dedi.</p><p class="calibre9">"İyi," diye tersledi onu Padma, sonra da gidip Parvati ile Beauxbatons'lu çocuğa katıldı. Çocuk arkadaşlarından birinin yanlarına gelmesini öyle çabuk sağladı ki, Harry onun bir Çağırma Büyüsü kullandığına yemin edebilirdi.</p><p class="calibre9">Bir ses, "Hörm-ovn-nini nerdde?" diye sordu.</p><p class="calibre9">İki kaymakbirası kapmış olan Krum o sırada masalarına gelmişti.</p><p class="calibre9">Başını kaldırıp ona bakan Ron, "Hiçbir fikrim yok," dedi inatçı inatçı. "Onu kaybettin, ha?"</p><p class="calibre9">Krum yeniden somurtmuştu.</p><p class="calibre9">"E, onu görrürsen, de ki içkiller bende," dedi ve kamburunu çıkararak uzaklaştı.</p><p class="calibre9">"Viktor Krum'la ahbap oldun, öyle mi, Ron?"</p><p class="calibre9">Percy bir anda yanlarında bitmişti, ellerini ovuşturuyor ve pek azametli görünüyordu. "Mükemmel! Bütün mesele bu işte, anlarsın ya - Uluslararası Sihirsel İşbirliği!"</p><p class="calibre9">Harry, Padma'nın boş sandalyesine Percy'nin oturmasından hiç hoşnut kalmadı. Baştaki masa şimdi boşalmıştı; Profesör Dumbledore, Profesör Sprout'la dans ediyordu, Ludo Bagman da Profesör McGonaga'la; Madam Maxime ile Hagrid ise dans pistinde vals yaparlarken öğrencilerin arasından kendilerine geniş bir yol açıyorlardı. Karkaroff ortalarda yoktu. Bir sonraki şarkı da bitince, herkes yine alkışladı. Harry, Ludo Bagman'in Profesör McGonagall'ın elini öptüğünü ve kalabalığa karıştığını gördü. Tam o anda Fred'le George onun yanına yanaştılar.</p><p class="calibre9">"Üst kademe Bakanlık üyelerini sinirlendirerek ne yaptıklarını sanıyorlar?" diye tısladı Percy. Fred ve George'u şüpheyle süzüyordu. "Saygı diye bir şey yok..."</p><p class="calibre9">Ancak Ludo Bagman, Fred ve George'u çabucak başından attı ve Harry'yi görünce el sallayarak masalarına geldi.</p><p class="calibre9">"Umarım kardeşlerim sizi rahatsız etmiyorlardı, Mr. Bagman?" dedi Percy hemen.</p><p class="calibre9">"Ne? Yok canım, ilgisi yok!" dedi Bagman. "Hayır, bana o sahte asaları hakkında bir şeyler daha anlattılar. Pazarlama konusunda tavsiye verir miyim diye merak ediyorlarmış. Onları Zonko'nun Şaka Dükkânı'ndaki bazı tanıdıklarımla temasa geçirmeye söz verdim..."</p><p class="calibre9">Percy bundan hiç memnun kalmadı. Harry onun eve gider gitmez Mrs. Weasley'ye koşup olanları anlatacağı konusunda bahse girebilirdi. İcatlarını halka satmak istediklerine göre, Fred ve George'un planları daha da ciddi bir hal almıştı besbelli.</p><p class="calibre9">Bagman, Harry'ye bir şey sormak için ağzını açtı, ama Percy onun dikkatini çeldi. "Turnuva nasıl gidiyor sizce, Mr. Bagman? Bizim dairemiz durumdan hayli memnun - Ateş Kadehi pürüzü" -Harry'ye bir baktı- "biraz talihsizlikti tabii, ama o andan beri her şey yolunda gidiyor, değil mi?"</p><p class="calibre9">"Ya, evet," dedi Bagman neşeyle. "Çok eğlenceli. İhtiyar Barty ne yapıyor? Gelememesi ne yazık."</p><p class="calibre9">Percy kendini beğenmiş bir tavırla, "Ah, eminim ki Mr. Crouch kısa sürede ayağa kalkar," dedi, "ama bu arada ben işleri üstlenmeye hazırım, hem de tam anlamıyla. Sadece balolara gitmek değil tabii -" havai bir edayla güldü - "yo, hayır, onun yokluğunda birikmiş her şeyle ilgilenmek zorunda kaldım. Ali Beşir'in bir parti uçan halıyı ülkeye kaçak olarak sokmaya çalışırken yakalandığını duymuşsunuzdur herhalde. Bir de, Uluslararası Düello Yasağı'nı imzalasınlar diye Transilvanyalılar'ı ikna etmeye çalışıyoruz. Yeni yılda onların Sihirsel İşbirliği Daire Başkanları'yla bir toplantım var -"</p><p class="calibre9">Ron, Harry'ye, "Hadi çıkıp yürüyelim," diye mırıldandı, "Percy'den uzaklaşalım..."</p><p class="calibre9">Harry ve Ron içki almak istedikleri bahanesiyle masayı terk edip, dans pistinin yanından geçerek Giriş Salonu'na süzüldüler. Ön kapılar açıktı, onlar ön merdivenden inerken, gül bahçesindeki titreşen peri ışıkları göz kırpıp ışıldıyordu. Aşağıda kendilerini çalılar, dolambaçlı, dekoratif patikalar ve büyük, taş heykellerle çevrilmiş buldular. Harry bir su şıpırtısı duydu, fıskiyeye benziyordu. İnsanlar orada burada oyma banklara oturmuşlardı. O ve Ron gül fidanlarının içinden geçen dolambaçlı patikalardan birinde yürümeye koyuldular, ama henüz biraz girmişlerdi ki, tanıdık ve nahoş bir ses duydular.</p><p class="calibre9">"... telaşlanacak ne var anlamıyorum, Igor."</p><p class="calibre9">"Severus, bunlar olmuyormuş gibi davranamazsın!" Karkaroff'un sesi endişeli ve kısıktı, sanki duyulmak istemiyormuş gibi. "Birkaç aydır gitgide daha açık bir hale geliyor. Ben ciddi olarak kaygılanıyorum, bunu inkâr edemem -"</p><p class="calibre9">"Kaç öyleyse," dedi Snape'in sesi, ters ters. "Kaç - ben senin yerine mazeret beyan ederim. Ama ben Hogwarts'ta kalıyorum."</p><p class="calibre9">Snape ve Karkaroff köşeden çıktılar. Snape asasını çıkarmış, onunla gül fidanlarını parçalıyordu, yüzünde çok huysuz bir ifade vardı. Fidanların çoğundan sayıklamalar geliyordu ve aralarından karanlık siluetler fırlıyordu.</p><p class="calibre9">"Hufflepuff'tan on puan, Fawcett!" diye hırladı Snape, bir kız koşarak yanından geçerken. Kızın arkasından koşan oğlana da, "Ve Ravenclaw'dan da on puan, Stebbins!" dedi. "Ya siz ikiniz ne yapıyorsunuz?"; dedi, ileride yürüyen Harry ve Ron'u görünce. Harry, Karkaroff'un onları orada görünce biraz bozulduğunu fark etti. Karkaroff'un eli sinirli bir şekilde keçi sakalına gitti, sakalı parmağına dolayıp bükmeye koyuldu.</p><p class="calibre9">Ron kısaca, "Yürüyoruz" dedi Snape'e. "Yasaya aykırı değil herhalde."</p><p class="calibre9">"Yürümeye devam edin!" dive hırladı Snape. Sonra da kara pelerini arkasında dalgalanarak, sürtünürcesine yanlarından geçti. Karkaroff onun peşi sıra koşturdu. Harry ve Ron patikada yürümeye devam ettiler.</p><p class="calibre9">Ron, "Karkaroff niye kaygılanmış öyle?" diye mırıldandı.</p><p class="calibre9">Harry ağır ağır, "Ve Snape'le ikisi ne vakittir birbirlerine adlarıyla hitap ediyorlar?" dedi.</p><p class="calibre9">Şimdi büyük, taştan bir rengeyiğine varmışlardı, onun üstünden yüksek bir fıskiyenin ışıldayan sularını görebiliyorlardı. Taş bankta, mehtapta suyu izleyen iki muazzam kişinin siluetleri göze çarpıyordu. Ve sonra Harry, Hagrid'in sesini duydu.</p><p class="calibre9">"Seni gördüğüm anda anladım," diyordu, tuhaf bir şekilde kısık bir sesle.</p><p class="calibre9">Harry ve Ron donakaldılar. Durum paldır küldür yanlarına gitmeye hiç de uygun gibi görünmüyordu... Harry çevreye, gerideki patikaya baktı ve Fleur Delacour ile Roger Davies'in yakındaki bir gül fidanıyla yarı gizlenmiş halde ayakta durduklarını gördü. Ron'un omzuna dokunup başıyla onları işaret etti. Onlar farkına varmadan kolayca oradan sıvışabileceklerini ima ediyordu (Fleur ve Davies, Harry'ye çok meşgul görünmüşlerdi), ama Fleur'ü görünce gözleri dehşetle açılan Ron şiddetle başını salladı, sonra da Harry'yi rengeyiğinin arkasına, gölgelerin iyice içine doğru çekti.</p><p class="calibre9">Madam Maxime, alçak sesinde bir mırlama tınısıyla, "Neyi anladın, 'Agrid?" diye sordu.</p><p class="calibre9">Harry kesinlikle bunları dinlemek istemiyordu.</p><p class="calibre9">Hagrid'in böyle bir durumda söylediklerinin duyulmasından nefret edeceğini biliyordu (kendisi olsa, kesinlikle ederdi) - mümkün olsa parmaklarını kulaklarına tıkar ve yüksek sesle bir şarkı mırıldanırdı, ama buna imkân yoktu. Bunun yerine, taştan rengeyiğinin sırtında sürünen bir böcekle ilgilenmeye çalıştı, ama ne yazık ki böcek Hagrid'in o anda söylediklerini duymamasını sağlayacak kadar ilginç değildi.</p><p class="calibre9">"Anladım işte... benim gibi olduğunu anladım... Annen miydi, baban mı?"</p><p class="calibre9">"Ben - ben ne demek istediğini anlamıyo'um, 'Ag-rid..."</p><p class="calibre9">Hagrid usulca, "Benim annemdi," dedi. "İngiltere'de en sona kalanlardan biriydi. Tabii, çok hatırlamıyorum onu... Gitti, anlıyorsun ya? Ben üç yaşında falanken. Pek anaç biri değildi. Eh... doğalarında yok, ha? Ona ne oldu, bilmiyorum... Ölmüş de olabilir..."</p><p class="calibre9">Madam Maxime bir şey demedi. Ve Harry onca gayretine rağmen gözlerini böcekten ayırdı, rengeyiğinin boynuzlarının üstünden bakarak dinlemeye koyuldu... Daha önce Hagrid'in çocukluğundan söz ettiğini hiç duymamıştı.</p><p class="calibre9">"O gidince babamın kalbi kırıldı. Küçücük bir adamdı, babam. Daha ben altı yaşındayken, ne zaman tepemi attırsa onu yakaladığım gibi konsolun üstüne koyuverirdim. Onu güldürürdüm..." Hagrid'in sesi çatlak çatlak oldu. Madam Maxime kıpırdamadan dinliyor, görünürde gümüşi fıskiyeye bakıyordu. "Beni babam büyüttü... ama ben okula başlayınca öldü, tabii.”</p><p class="calibre9">“Ondan sonra kendi başımın çaresine baktım işte. Bak, Dumbledore'un da çok yardımı oldu. Bana çok iyi davrandı, o..."</p><p class="calibre9">Hagrid koca bir benekli, ipek mendil çıkarıp gürültüyle burnunu sildi. "İşte... neyse... benden konuştuğumuz yeter. Ya sen? Seninki hangi taraftandı?"</p><p class="calibre9">Ama Madam Maxime birden ayağa kalktı.</p><p class="calibre9">"Hava soğudu," dedi - ama hava ne kadar soğusa da, onun sesi kadar soğuk olamazdı. "Sanırım içeri gireceğim."</p><p class="calibre9">"Ne?" dedi Hagrid afallamış halde. "Hayır, gitme! Ben - ben daha önce başka birine hiç rastlamamıştım!"</p><p class="calibre9">Madam Maxime buz gibi bir ses tonuyla, "Başşka ne, tam ola'ak?" dedi.</p><p class="calibre9">Harry, Hagrid'e en iyisinin cevap vermemek olduğunu söyleyebilirdi. Orada, gölgede durup dişlerini sıktı ve hiç umut olmadığı halde onun cevap vermemesini diledi - faydası olmadı tabii.</p><p class="calibre9">"Başka bir yarı-dev, tabii!" dedi Hagrid.</p><p class="calibre9">Madam Maxime, "Ne cü'et!" diye haykırdı. Sesi sakin gecede bir sis borusu gibi patladı. Harry arkalarından, Fleur ve Roger'ın gizlendikleri gül fidanının oradan bir düşme sesi duydu. "Hayatımda kimse bana böyle haka'et etmedi! Ya'ı-dev, ha! Moi? Benim - benim kemikle'im iri!"</p><p class="calibre9">Öfkeyle uzaklaşıp gitti. O, çalıları kızgınlıkla iki yana itip geçerken, ardından rengârenk, koca peri kümeleri havalandı. Hagrid hâlâ bankta oturuyor, onun arkasından bakıyordu. Hava, yüzünün ifadesini çıkaramayacakları kadar karanlıktı. Sonra, bir dakika kadar geçince, ayağa kalktı, yürüyüp gitti. Ama şatoya dönmedi, kendi kulübesi yönünde karanlık araziye daldı.</p><p class="calibre9">"Hadi," dedi Harry, çok usulca Ron'a. "Gidelim..."</p><p class="calibre9">Ama Ron yerinden kıpırdamadı.</p><p class="calibre9">Harry ona bakarak, "Ne var?" diye sordu.</p><p class="calibre9">Ron, Harry'ye baktı, yüzünde gerçekten çok ciddi bir ifade vardı.</p><p class="calibre9">"Sen biliyor muydun?" diye fısıldadı. "Hagrid'in yarı-dev olduğunu?"</p><p class="calibre9">"Hayır," dedi Harry, omuz silkerek. "N'olmuş?"</p><p class="calibre9">Ron'un ona bakışından, bir kez daha büyücüler dünyası konusundaki cehaletini gösterdiğini anladı hemen. Dursley'ler tarafından yetiştirildiği için, büyücülerin olduğu gibi kabul ettikleri birçok şey Harry'ye şaşırtıcı bir açıklama gibi gelebiliyordu. Gerçi bu sürprizler okuldaki her yılla birlikte daha da azalmıştı, ama şimdi çoğu büyücünün, arkadaşlarının annesinin dev olduğunu öğrenince "N'olmuş?" demeyeceklerini anlıyordu.</p><p class="calibre9">"İçeride açıklarım," dedi Ron alçak sesle. "Hadi..."</p><p class="calibre9">Fleur ve Roger Davies yok olmuşlardı, belki de daha özel bir çalı kümesine girmişlerdi. Harry ve Ron, Büyük Salon'a döndüler. Parvati ve Padma şimdi uzaktaki bir masada Beauxbatons'dan bir sürü oğlanla birlikte oturuyorlardı. Hermione de yine Krum'la dans ediyordu. Harry ve Ron dans pistinden çok uzakta bir masaya oturdular.</p><p class="calibre9">Harry, "Ee?" diye sordu Ron'a, "Devlerin nesi varmış?"</p><p class="calibre9">"Eh, işte, onlar... onlar..." Ron kelime bulmak için çırpındı, "hoş değiller işte," dedi sonunda acemice.</p><p class="calibre9">"Kime ne?" dedi Harry. "Hagrid'in bir şeyi yok!"</p><p class="calibre9">"Olmadığını biliyorum ama... Vay canına, onun için saklıyormuş," dedi Ron, başını sallayarak. "Ben de hep çocukken falan kötü bir Devleştirme Büyüsü'nün önüne çıktı sanıyordum. Sözünü etmek istemedi..."</p><p class="calibre9">"Ee, annesi devse ne olacak?" diye sordu Harry.</p><p class="calibre9">"Eh... onu tanıyanlar aldırmaz, çünkü tehlikeli olmadığını bilirler," dedi Ron yavaşça. "Ama... Harry, kötüdür onlar, devler yani. Hagrid'in dediği gibi, doğalarında var, ifritlerden farksızdırlar... öldürmeyi severler işte, herkes bilir bunu. Gerçi İngiltere'de onlardan hiç kalmadı ya."</p><p class="calibre9">"N'oldu onlara?"</p><p class="calibre9">"Eh, zaten ölüp gidiyorlardı, sonra da Seherbazlar bir sürüsünü öldürdü. Ama İngiltere dışında devler varmış diyorlar... Daha çok dağlarda saklanırlar..."</p><p class="calibre9">Harry, yüzünde çok karanlık bir ifadeyle jüri masasında tek başına oturan Madam Maxime'e bakarak, "Maxime kimi kandırdığını sanıyor, bilmem," dedi. "Eğer Hagrid yarı-devse, o da kesinlikle öyle. İri kemikmiş... Kemikleri ondan iri olan tek şey dinozordur."</p><p class="calibre9">Harry ve Ron balonun geri kalanını kendi köşelerinde oturup devler hakkında konuşarak geçirdiler. İkisinin de canı dans etmek istemiyordu. Harry, Cho'yla Cedric'e fazla bakmamaya çalıştı; yoksa içinden bir şeyleri tekmelemek yolunda kuvvetli bir arzu yükseliyordu.</p><p class="calibre9">Gece yarısı Acayip Kızkardeşler çalmayı bırakınca, herkes onları son bir kez gürültüyle alkışladı ve yavaş yavaş Giriş Salonu'na doğru gitmeye koyuldu. Birçok kişi keşke balo daha uzun sürseydl diyordu, ama Harry yatmaya gideceği için son derece memnundu. Ona göre, akşam pek eğlenceli geçmemişti.</p><p class="calibre9">Harry ve Ron dışarıda, Giriş Salonu'nda, Krum, Durmstrang gemisine dönmeden önce Hermione'nin ona iyi geceler dilediğini gördüler. Hermione, Ron'a buz gibi bir bakış attı ve konuşmadan onun yanından geçip mermer merdivenden yukarı çıktı. Harry ve Ron onu izlediler ama, Harry merdivenin yarısına gelmişken, birinin ona seslendiğini duydu.</p><p class="calibre9">"Hey-Harry!"</p><p class="calibre9">Seslenen Cedric Diggory'di. Harry aşağıdaki Giriş Salonu'nda Cho'nun onu beklediğini gördü.</p><p class="calibre9">"Evet?" dedi Harry soğuk soğuk, Cedric merdivenden yukarı, ona doğru koşarken.</p><p class="calibre9">Cedric, sanki söyleyeceği her neyse, onu Ron'un önünde söylemek istemez gibiydi. Aksi bir tavır takınan Ron omuzlarını silkti ve merdivenden yukarı çıkmaya devam etti.</p><p class="calibre9">"Dinle..." Ron gözden kaybolurken Cedric sesini alçalttı. "Bana ejderhaları söylediğin için sana borcum var. Altın yumurta var ya? Seninki de açınca bağınyor mu?”</p><p class="calibre9">"Evet," dedi Harry.</p><p class="calibre9">"Şey... banyo yap, tamam mı?"</p><p class="calibre9">"Ne?"</p><p class="calibre9">"Banyo yap ve -ee- yumurtayı da yanına al ve -ee- sıcak suya sok biraz. Sanırım faydası olacak... güven bana."</p><p class="calibre9">Harry ona bakakaldı.</p><p class="calibre9">"Bak ne diyeceğim," dedi Cedric. "Sınıf Başkanları'nın Banyosu'nu kullan. Beşinci kattaki Bozum Olmuş Boris heykelinin soluna doğru dördüncü kapı. Parolası '<span class="italic">Çam Ferahlığı</span>'. Gitmem gerek... iyi geceler demek istiyorum -"</p><p class="calibre9">Harry'ye sınttı ve telaşla merdivenden aşağı, Cho'nun yanına indi.</p><p class="calibre9">Harry tek başına Gryffindor Kulesi'ne yürüdü. Çok tuhaf bir tavsiyeydi bu. Çığlık atan bir yumurtanın ne dediğini anlamasına bir banyonun ne yararı olacaktı ki? Cedric onunla kafa mı buluyordu? Harry'nin kendini aptal yerine koymasını mı istiyordu? Cho ikisini mukayese edip Cedric'i daha çok beğensin diye?</p><p class="calibre9">Şişman Hanım'la arkadaşı Vi portre deliğinin üstündeki tabloda kestiriyorlardı. Harry onlar uyanana kadar "Peri ışıkları!" diye feryat etmek zorunda kaldı, uyanınca da çok kızdılar. Harry Ortak Salon'a tırmandığında, Ron ve Hermione'nin fena halde kapıştığını gördü. Birbirlerinden üç metre uzakta durmuşlar, ikisinin de yüzü kıpkırmızı, böğürerek kavga ediyorlardı.</p><p class="calibre9">"Eh, madem hoşuna gitmiyor, çözümün ne olduğunu biliyorsun, değil mi?" diye haykırdı Hermione. Saçının şık topuzu dağılmaya başlamıştı, yüzü öfkeyle kasılmıştı.</p><p class="calibre9">"Ya, öyle mi?" diye feryat etti Ron. "Neymiş peki?"</p><p class="calibre9">"Bir daha balo olduğunda, beni başkası çağırmadan sen çağır. Son çare gözüyle bakma!"</p><p class="calibre9">Hermione hızla dönüp kızların yatakhanesine çıkan merdiveni fırtına gibi tırmanırken, Ron sudan çıkmış bir süs balığı gibi ağzını sessizce açıp kapadı. Sonra da dönüp Harry'ye baktı.</p><p class="calibre9">Başına yıldırım düşmüş gibi, "Eh," dedi tükürürcesine, "eh -bu da gösteriyor ki- meselenin özünü atlıyor-"</p><p class="calibre9">Harry hiçbir şey söylemedi. Ron'la barıştığı için öyle memnundu ki, düşündüklerini dile getirmek istemiyordu - ama nedense Hermione'nin meselenin özünü Ron'dan çok daha iyi anladığı fikrindeydi.</p><div class="mbppagebreak" id="calibre_pb_50"></div>
</body></html>
