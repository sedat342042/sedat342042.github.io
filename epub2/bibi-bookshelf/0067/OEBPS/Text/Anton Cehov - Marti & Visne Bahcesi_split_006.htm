<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>DÜNYA KLASİKLERİ DİZİSİ: 21 MARTI c VİŞNE BAHÇESİ Yayına hazırlayan : Egemen Berköz Dizgi : Yenigün Haber Ajansı Basın ve Yay</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <span class="calibre5"><br class="calibre6" id="calibre_pb_5" /></span>

    <p class="MsoNormal"><span class="calibre7"><span>&nbsp;</span></span></p>

    <p class="calibre1"><b class="calibre2"><span class="calibre7">VİŞNE BAHÇESİ (Oyun, 4 perde)</span></b></p>

    <p class="calibre1"><b class="calibre2"><span class="calibre7">KİŞİLER</span></b></p>

    <p class="calibre9"><span class="calibre7">Lubov Andreyevna Ranevskaya (Çiftlik sahibi kadın) Anya (Ranevskaya'nın kız evlatlığı, 24 yaşında)</span></p>

    <p class="calibre8"><span class="calibre7">V arya (Ranevskaya'nın kız evlatlığı, 24 yaşında)</span></p>

    <p class="calibre9"><span class="calibre7">Leonİd Andreyevİç Gayev (Ranevskaya'nın erkek kardeşi) Yermolay AlekseyevİÇ Lopahİn (Tüccar)</span></p>

    <p class="calibre8"><span class="calibre7">Pyotr Sergeyevİç Trofİmov (Yüksek okul öğrencisi)</span></p>

    <p class="calibre8"><span class="calibre7">Borİs Borİsoviç Sİmeonov-PİŞçİk (Çiftlik sahibi)</span></p>

    <p class="calibre8"><span class="calibre7">Şarlotta İvanovna (Mürebbiye)</span></p>

    <p class="calibre8"><span class="calibre7">Semyon Panteleyeviç Yepİhodov (Sayman)</span></p>

    <p class="calibre8"><span class="calibre7">DunyaŞa (Hizmetçi kız)</span></p>

    <p class="calibre8"><span class="calibre7">Fİrs (Uşak, 87 yaşında bir yaşlı adam)</span></p>

    <p class="calibre8"><span class="calibre7">YaŞa (Genç uşak)</span></p>

    <p class="calibre9"><span class="calibre7">Yoldan Geçen İstasyon Şefi Posta Memuru Konuklar Hizmetçiler</span></p>

    <p class="calibre8"><span class="calibre7">Olay, L.A. Ranevskaya'nın çiftliğinde geçer.</span></p>

    <p class="calibre8"><span class="calibre7">BİRİNCİ PERDE</span></p>

    <p class="calibre8"><span class="calibre7">Çocukların yatak odası olarak kullanılmış olduğu için hâlâ bu adı taşıyan bir oda. Birkaç kapı vardır. Bunlardan biri Anya'nın odasına açılır. Şafaktan az önce. Güneş doğmak üzeredir. Mayıs. Vişne ağaçları çiçek açmaya başlamıştır. Fakat dışarıda hava soğuktur, bahçede sabah ayazı vardır. Odanın pencereleri kapalıdır.</span></p>

    <p class="calibre8"><span class="calibre7">Dunyaşa elinde mum, Lopahin bir kitapla girerler.</span></p>

    <p class="calibre8"><span class="calibre7">LOPAHİN - Tren geldi, çok şükür. Saat kaç?</span></p>

    <p class="calibre8"><span class="calibre7">DUNYAŞA - Nerdeyse iki. (Mumu üfleyerek söndürür.) Hava aydınlandı sayılır.</span></p>

    <p class="calibre8"><span class="calibre7">LOPAHİN - Ne kadar gecikti tren? <span>En azından iki saat.</span> (Esneyip gerinir.) Ben de az aptallardan değilim ha! Buraya treni istasyonda karşılamak için geldim, sonra da uyuya kalmışım... Oturduğum yerde... Hay Allah! Bari sen uyandırsaydın beni.</span></p>

    <p class="calibre8"><span class="calibre7">DUNYAŞA - Gittiniz sandım. (Kulak kabartır.) İşte, galiba geliyorlar.</span></p>

    <p class="calibre8"><span class="calibre7">LOPAHİN (Kulak kabartır.) - Yok... Bagajları almak, şu bu derken... (Bir susuştan sonra) Lubov Andreyevna beş yıl kaldı yurtdışında. Bilmiyorum şimdi nasıldır... <span>İyi bir insan.</span> Yumuşak, sade. On beş yaşında bir oğlandım, rahmetli babam -o sırada köyde bakkallık yapıyordu- yüzüme yumruğuyla vurmuş, burnumdan kan boşanmıştı... Neden bilmem, birlikte çiftliğin avlusundaydık bu sırada; babam sarhoştu. Lubov Andreyevna, şimdi anımsayabildiğimce çok gençti, incecikti; beni bu odaya, musluğun başına getirmiş, ''Ağlama köylücük'' demişti; ''evleninceye kadar geçer...'' (Bir susuştan sonra) Köylücük... Babam köylüydü evet... Benimse şimdi beyaz bir yeleğim, kahverengi potinlerim var... Gelgelelim, altın palan da vursan eşek yine eşektir... Zenginim şimdi, bol param var, ama biraz düşünürsen köylü köylüdür... (Kitabın sayfalarını çevirir.) Şimdi bu kitabı okuyordum ya, aklıma hiçbir şey girmedi. Okurken uyuya kalmışım. (Susarlar.)</span></p>

    <p class="calibre9"><span class="calibre7">DUNYAŞA - Köpekler de sabaha kadar uyumadılar; efendilerinin geleceğini sezinlediler demek. LOPAHİN - Dunyaşa, neyin var senin?</span></p>

    <p class="calibre8"><span class="calibre7">DUNYAŞA - Elim ayağım titriyor. Kendimi tutmasam bayılacağım...</span></p>

    <p class="calibre8"><span class="calibre7">LOPAHİN - Pek çıtkırıldım olmuşsun. Giyimin küçük hanım giyimi. Saçın başın desen, öyle. Olmaz. İnsan kendini bilmeli. <span>(</span>Yepihodov bir çiçek demetiyle girer. Ceket giymiştir. İyice parlatılmış çizmeleri her adım atışta şiddetle gıcırdamaktadır.<span>)</span></span></p>

    <p class="calibre8"><span class="calibre7">(İçeri girdiği an elindeki demeti düşürür.)</span></p>

    <p class="calibre8"><span class="calibre7">YEPİHODOV (çiçekleri yerden alırken) - Bahçıvan gönderdi, oturma odasına konulacakmış. (Çiçekleri Dunyaşa'ya verir.)</span></p>

    <p class="calibre8"><span class="calibre7">LOPAHİN - Bir bardak şıra getirsene bana.</span></p>

    <p class="calibre8"><span class="calibre7">DUNYAŞA - Başüstüne. (Çıkar.)</span></p>

    <p class="calibre8"><span class="calibre7">YEPİHODOV - Sabah ayazı, eksi üç, ama vişnelik baştan aşağı çiçeğe kesmiş. Şu bizim iklimi beğenmiyorum. (İçini çeker.) Beğenmiyorum, hayır. Bir kerecik de yüzümüze gülse ya. Ha, Yermolay Alekseyeviç, izninizle ekleyeyim, şu çizmeleri alalı üç gün oldu, bir gıcırtı bir gıcırtı, deme gitsin. Neyle yağlamalı dersiniz?</span></p>

    <p class="calibre8"><span class="calibre7">LOPAHİN - Yeter. Kafa şişirdin.</span></p>

    <p class="calibre8"><span class="calibre7">YEPİHODOV - Her gün yeni bir musibet geliyor başıma. Ama umurumda değil artık, aldırmıyorum, gülümsüyorum bile. (Dunyaşa girer, Lopahin'e şırayı verir.)</span></p>

    <p class="calibre8"><span class="calibre7">(Devamla) Ben gideyim. (Çarpıp masayı devirir.) Alın işte... <span>(Bir çeşit zafer kazanmışçasına.)</span> Görüyor musunuz, yani ifademi bağışlamanızı rica ederim, şu duruma bakın... Harika bir durum<span>!..</span> (Çıkar.)</span></p>

    <p class="calibre8"><span class="calibre7">DUNYAŞA - Biliyor musunuz Yermolay Alekseyeviç, niye gizleyeyim sizden; Yepihodov evlenme önerisinde bulundu bana.</span></p>

    <p class="calibre8"><span class="calibre7">LOPAHİN - Ya!</span></p>

    <p class="calibre8"><span class="calibre7">DUNYAŞA - Bilmem ki ne yapmalı... Yumuşak huylu bir insan, ama bazı kere konuşmaya başladı mı, hiçbir şey anlamıyorsun... Güzel şeyler, duygulu şeyler, ama anlaşılmıyor. Sanki hoşlanıyorum gibi ondan. Beni çılgınca seviyor. <span>Bahtsız bir insan.</span> Her gün bir musibet geliyor başına. Burada takılmak için ona ne diyorlar biliyor musunuz? <span>Yirmi iki musibet.</span></span></p>

    <p class="calibre8"><span class="calibre7">LOPAHİN (Kulak kabartır) - İşte sanırım geliyorlar.</span></p>

    <p class="calibre8"><span class="calibre7">DUNYAŞA - Geliyorlar! Ne oluyor bana... Her yanım buz kesti.</span></p>

    <p class="calibre8"><span class="calibre7">LOPAHİN - Evet, geliyorlar gerçekten. Karşılayalım gidip. Beni tanıyacak mı acaba? Beş yıl oldu görüşmeyeli.</span></p>

    <p class="calibre8"><span class="calibre7">DUNYAŞA (Heyecan içinde) - Şimdi bayılacağım... Ah, bayılıyorum.</span></p>

    <p class="calibre8"><span><span class="calibre7">(</span></span><span class="calibre7">Eve iki yaylı arabanın yanaştığı işitilir. Lopahin ve Dunyaşa hızla çıkarlar. Sahne boş kalır. Yandaki odalarda bir gürültü başlar. Lubov Andreyevna'yı istasyonda karşılamaya gitmiş olan Firs, bir sopaya dayanarak sahneden hızlı hızlı geçer. Üstünde eski moda bir uşak üniforması, başında silindir şapka vardır. Bir şeyler homurdanmaktadır ya, tek sözcüğü anlaşılmaz. Sahnede gürültü gitgide artar. Bir ses: ''Buradan geçelim...'' Lubov Andreyevna, Anya, zincirinden tuttuğu küçük bir köpekle Şarlotta İvanovna, yol giysileri içinde; Varya sırtında palto ve başında bir atkıyla; Gayev, Simeonov-Pişçik, Lopahin, bir bohça ve şemsiyeyle Dunyaşa, çeşitli eşyalarla hizmetçiler girerler. Hepsi odadan geçerler.<span>)</span></span></p>

    <p class="calibre8"><span class="calibre7">ANYA - Buradan geçelim. Anne, bu odayı anımsıyor musun?</span></p>

    <p class="calibre8"><span class="calibre7">L. ANDREYEVNA (Sevinçli gözyaşları içinde) - Çocuk odası!</span></p>

    <p class="calibre8"><span class="calibre7">VARYA - Öyle soğuk ki, ellerim dondu. (L. Andreyevna'ya) Odalarınız bıraktığınız gibi anneciğim, biri beyaz, öteki menekşe renginde.</span></p>

    <p class="calibre8"><span class="calibre7">L. ANDREYEVNA - Çocuk odası, sevgili odam benim... Küçük bir kızken burada uyurdum... (Ağlar) Şimdi de küçük bir kız gibiyim sanki... (Kardeşini, Varya'yı, sonra yeniden kardeşini öper) Varya da hep aynı, eskisi gibi, rahibeye benziyor. Dunyaşa'yı da tanıdım... (Dunyaşa'yı öper)</span></p>

    <p class="calibre8"><span class="calibre7">GAYEV - Tren iki saat gecikti. Ne biçim iş? Ne biçim düzen?</span></p>

    <p class="calibre8"><span class="calibre7">ŞARLOTTA (Pişçik'e) - Köpeğim fındık da yer.</span></p>

    <p class="calibre8"><span class="calibre7">PİŞÇİK (şaşkın) - Tasavvur edebiliyor musunuz?</span></p>

    <p class="calibre8"><span class="calibre7">(Anya ve Dunyaşa dışında hepsi çıkarlar.)</span></p>

    <p class="calibre8"><span class="calibre7">DUNYAŞA - Gözlerimiz yollarda kaldı... (Anya'nın paltosunu, şapkasını çıkarmasına yardım eder.) ANYA - Yolda dört gece uyumadım... Şimdi de dondum.</span></p>

    <p class="calibre8"><span class="calibre7">DUNYAŞA - Gittiğinizde büyük perhiz günleriydi, kar yağıyordu, ayaz vardı. Şimdi öyle mi ya? Canım benim! (Gülerek öper Anya'yı.) Gözlerimiz yollarda kaldı, canım benim, biriciğim... Size hemen söylemekten kendimi alamayacağım, bir dakika beklemeye bile sabrım yok...</span></p>

    <p class="calibre8"><span class="calibre7">ANYA (tembel) - Ne var yine?</span></p>

    <p class="calibre8"><span class="calibre7">DUNYAŞA - Sayman Yepihodov var ya, Paskalyadan hemen sonra evlenme önerisinde bulundu bana.</span></p>

    <p class="calibre8"><span class="calibre7">ANYA - Aklın fikrin hep bu işte. (Saçlarını düzelterek) bütün firketeleri yitirmişim... (Çok yorgundur, sendelemektedir.)</span></p>

    <p class="calibre8"><span class="calibre7">DUNYAŞA - Ne düşüneceğimi bilemiyorum artık. Beni öyle seviyor, öyle seviyor ki!</span></p>

    <p class="calibre8"><span class="calibre7">ANYA (odasının kapısına sevecenlikle bakarak) - Odam, pencerelerim, sanki hiç ayrılmamış gibiyim onlardan. Evimdeyim! Yarın sabah kalkıp bahçeye koşacağım... Ah bir uyuyabilsem! Tüm yol boyunca uyumadım, içimi bir tedirginlik kemirdi durdu.</span></p>

    <p class="calibre8"><span class="calibre7">DUNYAŞA - Geçen gün Pyotr Sergeyeviç geldiler.</span></p>

    <p class="calibre8"><span class="calibre7">ANYA (sevinçle) - Petya!</span></p>

    <p class="calibre8"><span class="calibre7">DUNYAŞA - Hamamda uyuyorlar şimdi, orda yatıp kalkıyorlar. Bize rahatsızlık vermek, yük olmak istemiyorlarmış. (Cep saatine bakar) Kendilerini uyandırmak gerekirdi ya, Varvara Mihaylovna istemedi. Onu uyandırma dedi.</span></p>

    <p class="calibre8"><span class="calibre7">(Belinde bir anahtar demetiyle Varya girer.)</span></p>

    <p class="calibre8"><span class="calibre7">VARYA - Dunyaşa, tez kahve yetiştir<span>..</span> Annem kahve istiyor.</span></p>

    <p class="calibre8"><span class="calibre7">DUNYAŞA - Hemen. (Çıkar.)</span></p>

    <p class="calibre8"><span class="calibre7">VARYA - Eh, T anrıya şükürler olsun, geldiniz. Evdesin yine.</span></p>

    <p class="calibre8"><span class="calibre7">(Anya'yı okşayarak) Canımın içi geldi! Güzeller güzeli geldi!</span></p>

    <p class="calibre8"><span class="calibre7">ANYA - Çok sıkıntı çektim.</span></p>

    <p class="calibre8"><span class="calibre7">VARYA - T ahmin ediyorum!</span></p>

    <p class="calibre8"><span class="calibre7">ANYA - Yola çıktığımda paskalyanın son haftasıydı, çok soğuk vardı o sırada. Şarlotta yol boyunca hokkabazlık yaptı, çenesi de durmak bilmedi. Sanki ne diye taktın kuyruğuma onu...</span></p>

    <p class="calibre8"><span class="calibre7">VARYA - Tek başına gidemezdin ki yavrucuğum. On yedi yaşında!</span></p>

    <p class="calibre8"><span class="calibre7">ANYA - Paris'e vardık. Orası da soğuk, kar yağıyor. Fransızcam berbat. Annem beşinci katta bir yerde oturuyor. Gittiğimde konukları vardı. Birtakım Fransız kadınlar, elinde kitapla yaşlı bir katolik papaz. Leş gibi sigara dumanı sinmiş, sıkıntılı bir oda. Anneme birden öyle acıdım, öyle acıdım ki, boynuna sarıldım, bırakmadım bir türlü... Annem de sonra okşadı durdu beni, ağladı...</span></p>

    <p class="calibre8"><span class="calibre7">VARYA (gözyaşları içinde) - Yeter, yeter...</span></p>

    <p class="calibre8"><span class="calibre7">ANYA - Mentone'daki yazlığını zaten satmış, hiçbir şeyi kalmamış, hiçbir şeyi. Bende tek kuruş yok: Paris'e dar darına ulaşmıştık. Ve annem anlayamıyordu bunu. İstasyon lokantalarında yemeğe oturuyoruz, en pahalı yemekleri ısmarlıyor. <span>Garsonlara da birer ruble bahşiş.</span> Şarlotta da aşağı kalmadı ondan. Yâşa dersen, öylesine okkalı porsiyonlar istiyordu ki kendine, korkunç! Yâşa annemin uşağı, onu da getirdik.</span></p>

    <p class="calibre8"><span class="calibre7">VARYA - Gördüm alçağı.</span></p>

    <p class="calibre8"><span class="calibre7">ANYA - Ee, nasıl oldu? Borç taksitlerini ödeyebildin mi?</span></p>

    <p class="calibre8"><span class="calibre7">VARYA - Ne gezer.</span></p>

    <p class="calibre8"><span class="calibre7">ANYA - Tanrım, Tanrım...</span></p>

    <p class="calibre8"><span class="calibre7">VARYA - Çiftlik ağustosta satılığa çıkarılıyor...</span></p>

    <p class="calibre8"><span class="calibre7">ANYA - Tanrım...</span></p>

    <p class="calibre8"><span class="calibre7">LOPAHİN (kapıdan içeri başını uzatarak meler) - Me-ee-ee...</span></p>

    <p class="calibre8"><span class="calibre7">(Geri çekilir.)</span></p>

    <p class="calibre8"><span class="calibre7">VARYA (ağlamaklı.) - Suratına şunu bir indirsem... (Yumruğunu sıkar.)</span></p>

    <p class="calibre8"><span class="calibre7">ANYA (Varya'yı kucaklar; sevecen.) - Varya, sana evlenme önerisinde bulundu mu? (Varya başını olumsuz anlamda sallar.) Seviyor seni ama... Ne diye birbirinize açılmıyorsunuz? Ne bekliyorsunuz?</span></p>

    <p class="calibre8"><span class="calibre7">VARYA - Bana kalırsa bir şey çıkmayacak bu işten. Onun yığınla işi var, benimle uğraşmaya vakti yok... Zaten umursamıyor da beni... Tanrı iyiliğini versin ya, onu karşımda görmek ağır geliyor bana. Herkes düğünümüzden söz ediyor; kutlayan kutlayana, fol yok yumurta yok <span>oysa,</span> her şey bir düş gibi... <span>(Bir başka ses tonuyla.)</span> Yeni bir broş almışsın, arı, öyle değil mi?</span></p>

    <p class="calibre8"><span class="calibre7">ANYA (kederli) - Annem satın aldı. (Odasına gider; bu kez sevinçle, bir çocuk gibi konuşur.) Paris'te balona da bindim!</span></p>

    <p class="calibre8"><span class="calibre7">VARYA -Canımın içi geldi! Güzeller güzeli geldi!</span></p>

    <p class="calibre8"><span class="calibre7">(Dunyaşa cezveyle dönmüş, kahveyi hazırlamaktadır.)</span></p>

    <p class="calibre8"><span class="calibre7">VARYA (kapının yanında durarak, devamla.) - Bütün gün, cancağızım, ev işleriyle uğraşırken, bir yandan da düş kuruyorum. Seni bir zengin kocaya versek benim de içim rahat ederdi. Bir manastıra girerdim. Sonra Kiev'e... Moskova'ya filan giderdim... Kutsal yerleri gezerdim durmadan... Ne güzel olurdu!</span></p>

    <p class="calibre8"><span class="calibre7">ANYA - Bahçede kuşlar ötüşüyor. Saat kaç?</span></p>

    <p class="calibre8"><span class="calibre7">VARYA - Üç olmalı. Uyumalısın artık cancağızım. (Anya'nın odasına girer.) Ne güzel olurdu!</span></p>

    <p class="calibre8"><span class="calibre7">(Yâşa bir battaniye ve yol çantasıyla girer.)</span></p>

    <p class="calibre8"><span class="calibre7">YÂŞA (Sahne boyunca yürür; çok nazik.) - Buradan geçebilir miyim efendim?</span></p>

    <p class="calibre8"><span class="calibre7">DUNYAŞA - Sizi neredeyse tanıyamıyordum Yaşa... Yurtdışında ne kadar da değişmişsiniz.</span></p>

    <p class="calibre8"><span class="calibre7">YÂŞA - Hımmm... Ya siz kimsiniz?</span></p>

    <p class="calibre8"><span class="calibre7">DUNYAŞA - Siz buradan gittiğinizde ben şu kadarcıktım. (Eliyle yerden yukarıya doğru bir işaret yapar.) Dunyaşa, Fedor Kozoyedov'un kızı. Anımsayamadınız!</span></p>

    <p class="calibre8"><span class="calibre7">YÂŞA - Hımmm... Fıstık! <span>(</span>Çevreye bakınır, kızı kucaklar, DünYâşa bir çığlık atar, elindeki tabağı düşürür. Yâşa hızla çıkar.<span>)</span></span></p>

    <p class="calibre8"><span class="calibre7">VARYA (Kapıda, hoşnutsuz bir sesle.) - Ne oluyor orada?</span></p>

    <p class="calibre8"><span class="calibre7">DUNYAŞA (Ağlamaklı.) - Tabağı kırdım.</span></p>

    <p class="calibre8"><span class="calibre7">VARYA - U ğurdur.</span></p>

    <p class="calibre8"><span class="calibre7">ANYA (Odasından çıkarak.) - Anneme haber vermeli. Petya burada.</span></p>

    <p class="calibre8"><span class="calibre7">VARYA - Hizmetçilere onu uyandırmamalarını söyledim.</span></p>

    <p class="calibre8"><span class="calibre7">ANYA (Düşünceli.) - Babam öleli altı yıl oldu. Ondan bir ay sonra da kardeşim Grişa boğuldu ırmakta. Yedi yaşında, güzelim oğlancık. Annem dayanamadı tüm bunlara. Alıp gitti başını, gitti, arkasına bakmadan... (Titrer.) Nasıl da anlıyorum onu! Bir bilse, nasıl da anlıyorum! <span>(Bir susuştan sonra.)</span> Petya Trofimov, Grişa'nın öğretmeniydi, anneme acısını anımsatacak şimdi...</span></p>

    <p class="calibre8"><span class="calibre7">(Sırtında bir ceket ve beyaz bir yelekle Firs girer.)</span></p>

    <p class="calibre8"><span class="calibre7">FİRS (Cezveye bakar, kaygılı.) - Hanımefendi kahvaltılarını burada yapacaklar... (Beyaz eldivenlerini giyer.) Kahve hazır mı? (Dunyaşa'ya sertçe.) Hey! Hani bunun kreması?</span></p>

    <p class="calibre8"><span class="calibre7">DUNYAŞA - Hay Allah! (Hızla çıkar.)</span></p>

    <p class="calibre8"><span class="calibre7">FİRS (Kahve cezvesinin yanında telaşlı hareketler yapar.) - Beceriksiz... (Mırıldanır) Paris'ten geldiler... Beyefendi de bir zamanlar Paris'e gitmişti... Faytonla... (Güler.)</span></p>

    <p class="calibre8"><span class="calibre7">VARYA - Firs, ne oluyor?</span></p>

    <p class="calibre8"><span class="calibre7">FİRS - Daha ne olsun? (Sevinçli.) Hanımım geldi! Bu günü de gördüm! Artık ölsem de gam yemem... (Sevinçten ağlar.)</span></p>

    <p class="calibre8"><span><span class="calibre7">(</span></span><span class="calibre7">L. Andreyevna, Lopahin Gayev, Simeon-Pişçik girerler. Simeon-Pişçik'in üzerinde ince çuhadan bir cepken ve şalvar vardır. Gayev girerken, kolları ve bedeniyle bilardo oynuyormuşçasına hareketler yapar.<span>)</span></span></p>

    <p class="calibre8"><span class="calibre7">L. ANDREYEVNA - Nasıl deniyordu<span>?..</span> Söylesene... Sarı top köşeye! Ortada bir çiftleme!</span></p>

    <p class="calibre8"><span class="calibre7">GAYEV - Köşeden bir kesme! Bir zamanlar seninle bu odada yatardık kardeşim, şimdi elli birinci yaşımı sürmekteyim, ne kadar tuhaf bir şey bu...</span></p>

    <p class="calibre8"><span class="calibre7">LOPAHİN - Evet, zaman geçip gidiyor.</span></p>

    <p class="calibre8"><span class="calibre7">GAYEV - Kim?</span></p>

    <p class="calibre8"><span class="calibre7">LOPAHİN - Zaman diyorum, geçip gidiyor.</span></p>

    <p class="calibre8"><span class="calibre7">GAYEV - Burası da tefarik otu kokuyor...</span></p>

    <p class="calibre8"><span class="calibre7">ANYA - Ben yatmaya gidiyorum, iyi geceler anne. (Annesini öper.)</span></p>

    <p class="calibre8"><span class="calibre7">L. ANDREYEVNA - Bir tanem benim, yavrum. (Anya'nın elini öper.) Eve döndüğüne seviniyor musun? Ben hâlâ inanamıyorum.</span></p>

    <p class="calibre8"><span class="calibre7">ANYA - Hoşçakal dayı.</span></p>

    <p class="calibre8"><span class="calibre7">GAYEV - (Anya'nın yüzünü ve elini öper.) - Tanrı seni korusun. Ne kadar da annesine benziyor! (Kızkardeşine) Luba, onun yaşındayken tıpkı böyleydin.</span></p>

    <p class="calibre8"><span class="calibre7">(Anya, Lopahin ve Pişçik'le el sıkışır, çıkar ve arkasından kapıyı kapatır.)</span></p>

    <p class="calibre8"><span class="calibre7">L. ANDREYEVNA - Çok yoruldu.</span></p>

    <p class="calibre8"><span class="calibre7">PİŞÇİK - Yol çok uzun olmalı.</span></p>

    <p class="calibre8"><span class="calibre7">VARYA (Lopahin'e ve Pişçik'e.) - Eh, baylar? Saat üç, konuk gideceği zamanı da bilmeli.</span></p>

    <p class="calibre8"><span class="calibre7">L. ANDREYEVNA (Güler.) - Hep aynısın Varya. (Kucaklayıp öper onu.) Kahvemi içeyim, hep birden kalkarız. (Firs, L. Andreyevna'nın ayağının altına bir yastık koyar.) Teşekkür ederim cancağızım. Kahveye alıştım... Gece gündüz içiyorum. Sağolasın ihtiyarcık. (Firs'i öper.)</span></p>

    <p class="calibre8"><span class="calibre7">VARYA - Gidip bakayım, bütün eşyaları getirdiler mi? (Çıkar.)</span></p>

    <p class="calibre9"><span class="calibre7">L. ANDREYEVNA - Bu oturan ben miyim? (Güler.) Sıçramak, kollarımı sallamak geliyor içimden. (Yüzünü elleriyle kapar.) Ya bütün bu gördüklerim düşse! Tanrı bilir ya, seviyorum yurdumu, içten seviyorum. Kompartımanın penceresinden dışarı bakıyordum, ağlıyordum hep... (Gözyaşları içinde.) Şu kahvemi içeyim. Çok teşekkür Firs, teşekkürler ihtiyarcığım. Çok sevinçliyim, hâlâ yaşadığına... FİRS - Dün değil, önceki gün...</span></p>

    <p class="calibre8"><span class="calibre7">GAYEV - Kulağı iyi işitmiyor.</span></p>

    <p class="calibre8"><span class="calibre7">LOPAHİN - Benimse sabahın saat beşinde Harkov'a gitmem gerekli. Ne can sıkıcı bir iş! Oysa size bakmak, sizinle konuşmak isterdim... Her zamanki gibi olağanüstü güzelsiniz.</span></p>

    <p class="calibre8"><span class="calibre7">PİŞÇİK (Derin derin iç geçirerek.) - Hatta daha da güzelleşmiş... Üstünde Paris giysileri... İnsanın fikri şaşıyor...</span></p>

    <p class="calibre8"><span class="calibre7">LOPAHİN - Kardeşiniz, işte şu Leonid Andreyiç, benim için, odunun tekidir, köy ağasıdır der. Banaysa vız gelir, tırıs gider bunlar. Varsın dilediğini söylesin o. Benim istediğim tek şey, sizin bana eskisi gibi inanmanız, insanı allak bullak eden o dokunaklı gözlerinizin eskiden olduğu gibi bana bakmalarıdır. Allah büyüktür! Babam, sizin babanızla dedenizin kölesiydi. Ama siz bir zamanlar benim için öyle çok şeyler yaptınız ki, onların dışında kalan her şeyi unuttum. Sizi en yakınımda bir insan gibi, hatta daha da çok seviyorum...</span></p>

    <p class="calibre8"><span class="calibre7">L. ANDREYEVNA - Yerimde oturamıyorum, elimde değil... (Sıçrayıp kalkar, şiddetli bir heyecan içinde yürür.) Bu mutluluğu kaldıramayacağım... <span>gülün</span> üstüme, aptalın tekiyim ben... Ah, dolapçığım benim... (Dolabı öper.) Masacığım benim...</span></p>

    <p class="calibre8"><span class="calibre7">GAYEV - Dadı öldü, sen yokken.</span></p>

    <p class="calibre9"><span class="calibre7">L. ANDREYEVNA (Oturur, kahvesini içer.) - Biliyorum, toprağı bol olsun. Yazdılardı bana. GAYEV - Anastasi de öldü. Petruşka Kosoy ise ayrıldı bizden, şimdi kentte, karakolda çalışıyor. <span>(</span>Cebinden bir akide şekeri kutusu çıkarır. Ağzına atıp emer.<span>)</span></span></p>

    <p class="calibre8"><span class="calibre7">PİŞÇİK - Kızım Daşenka, size selam söyledi...</span></p>

    <p class="calibre8"><span class="calibre7">LOPAHİN - Size çok hoş, çok sevindirici bir şey bildirmek istiyorum. (Saatine bakar.) Gitme vaktim de geldi. <span>ama</span> haydi bir iki sözle anlatıvereyim. Biliyorsunuz, borçlarınızın karşılığında vişne bahçesi satışa çıkarıldı; Ağustosun yirmi ikisinde açık arttırma var. Ama siz hiç kaygılanmayın cancağızım, gönül rahatlığıyla uyuyun, çünkü bir çıkış yolu var... Şimdi tasarımı söyleyeceğim size. Dikkatinizi rica ederim. Çiftliğiniz kentten yirmi verst uzaklıkta bulunuyor ve şimdi de yakından demiryolu geçmede. Ve eğer vişne bahçesiyle ırmak arasındaki topraklarınız, üzerlerinde yazlık evler yapılmak üzere parsellenir de bu iş için kiraya verilirse, yılda en azından yirmibeş bin ruble gelirin olur.</span></p>

    <p class="calibre8"><span class="calibre7">GAYEV - Özür dilerim, çok saçma!</span></p>

    <p class="calibre8"><span class="calibre7">L. ANDREYEVNA - Sizi tam olarak anlayamıyorum Yermolay Alekseyiç?</span></p>

    <p class="calibre8"><span class="calibre7">LOPAHİN - Yazlıkçılardan dönüm başına en azından yirmi beş ruble alırsınız. Ve hemen şimdi başlayın bu işe, size istediğiniz yemini edeyim; güze kadar elinizde kıymık kadar boş arazi kalmaz, hepsini alırlar. Uzun sözün kısası, kutlarım sizi, kurtuldunuz. <span>Arazinin bulunduğu yöre bir harika.</span> Irmak yüzmeye elverişli derinlikte. Fakat kuşkusuz toprağın düzenlenmesi, temizlenmesi gerekiyor... Sözgelimi, bütün eski yapıları, artık hiçbir işe yaramayacak şu evi yıkmak, yaşlı vişne bahçesini de kesip ortadan kaldırmak gerekecek...</span></p>

    <p class="calibre8"><span class="calibre7">L. ANDREYEVNA - Kesip ortadan kaldırmak mı? İki gözüm, bağışlayın, ama sizin hiçbir şeyden anladığınız yok. Eğer tüm bu ilin sınırları içinde ilgiye değer, hatta seçkin bir şey varsa, o da bizim vişne bahçemizdir.</span></p>

    <p class="calibre8"><span class="calibre7">LOPAHİN - Bahçenizin seçkin olan tek yanı genişliğidir, başka bir şey değil. Vişne dediğiniz iki yılda bir yetişir, onu da ne yapacaksınız, kimsenin satın aldığı yok.</span></p>

    <p class="calibre8"><span class="calibre7">GAYEV - Ansiklopedik Sözlük'te bu bahçenin sözü ediliyor.</span></p>

    <p class="calibre8"><span class="calibre7">LOPAHİN (Saatine bakarak.) - Eğer bir şeyler düşünmez, bir şeyler yapmazsak, yirmi iki Ağustos'ta vişne bahçesi de, tüm çiftlik de açık arttırmayla satılacak. Karar sizin! Başka bir çıkış yolu yok, yemin ederim. <span>Yok</span> başka bir çıkış yolu!</span></p>

    <p class="calibre8"><span class="calibre7">FİRS - Eski zamanlarda, bundan kırk elli yıl önce, vişneyi kurutur, suda yumuşatır, salamuraya yatırır, reçel kaynatırlardı; kimi zaman da...</span></p>

    <p class="calibre8"><span class="calibre7">GAYEV - Kapa çeneni Firs!</span></p>

    <p class="calibre8"><span class="calibre7">FİRS - Kimi zaman da kurutulmuş vişneyi arabalarla Moskova'ya, Harkova'ya götürürlerde. Para vardı bu işte! Vişne kurusu da bir yumuşak, bir sulu, bir tatlı, bir kokulu olurdu ki o zamanlar. Yapmanın yolunu yordamını bilirlerdi...</span></p>

    <p class="calibre8"><span class="calibre7">L. ANDREYEVNA - Ne oldu şimdi bu yol yordama?</span></p>

    <p class="calibre8"><span class="calibre7">FİRS - Unutuldu. Kimse anımsamıyor.</span></p>

    <p class="calibre8"><span class="calibre7">PİŞÇİK (L. Andreyevna'ya.) - Paris'te ne var ne yok? Nasıl oralar? Kurbağa yediniz mi?</span></p>

    <p class="calibre8"><span class="calibre7">L. ANDREYEVNA - Timsah yedim.</span></p>

    <p class="calibre8"><span><span class="calibre7">PİŞÇİK - Tasavvur edebiliyor musunuz!</span></span></p>

    <p class="calibre8"><span class="calibre7">LOPAHİN - Şimdiye kadar köylerde efendilerle köylüler olurdu. Şimdi bir de yazlıkçılar çıktı. En küçüklerine varana kadar bütün kentlerin çevresi bu yazlıkçılarla doldu. Hatta yazlıkçı sayısının yirmi yıl sonra olağanüstü artacağı söylenebilir. Şimdi balkonlarında oturup çay içmekle yetiniyorlar ya, gün gelecek, o bir dönümlük topraklarında çiftliklerle de uğraşacaklardır; o zaman da vişne bahçeniz, mutlu, zengin, görkemli bir yaşam kazanacak!</span></p>

    <p class="calibre8"><span class="calibre7">GAYEV (Kızar.) - Ne saçmalık!</span></p>

    <p class="calibre8"><span class="calibre7">(V arya ve Yâşa girerler.)</span></p>

    <p class="calibre8"><span class="calibre7">VARYA - Anneciğim, iki telgraf var size. (Anahtarlardan seçip ayırdığı biriyle eski dolabı şangırtıyla açar.) İşte, burada.</span></p>

    <p class="calibre8"><span class="calibre7">L. ANDREYEVNA - Paris'ten. (Telgrafları okumadan yırtar.) Paris işi sona erdi...</span></p>

    <p class="calibre8"><span class="calibre7">GAYEV - Luba, biliyor musun bu dolap kaç yaşındadır? Geçen hafta alttaki çekmeceyi açmıştım; baktım birtakım rakamlar işlenmiş kızgın demirle. Tam yüz yıl önce yapılmış bu dolap. Nasıl? Ha? Diyorum, jübilesi bile yapılabilirdi. Cansız bir cisim, evet, ama ne de olsa bir kitap dolabıdır.</span></p>

    <p class="calibre8"><span class="calibre7">PİŞÇİK (Şaşkınlık içinde.) - Yüz yıl... Tasavvur edebiliyor musunuz?</span></p>

    <p class="calibre8"><span class="calibre7">GAYEV - Evet... Çok değerli bir şeydir. (Dolaba dokunarak.) Değerli, çok saygın dolap! Yüz yılı aşkın bir süredir iyiliğin ve adaletin parlak ülkülerine hizmet eden varlığın önünde saygıyla eğiliyorum. Senin verimli bir çalışmaya o eşsiz çağrın, soyumuzun tüm kuşakları boyunca (gözyaşları içinde) zihin açıklığını, iyi bir geleceğe olan inancı destekledi; bizleri yüz yıl boyunca iyilik ve toplumsal bilinç ülküleriyle besleyip eğittin.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">LOPAHİN - Evet...</span></p>

    <p class="calibre8"><span class="calibre7">L. ANDREYEVNA - Hep aynısın Lenya.</span></p>

    <p class="calibre8"><span class="calibre7">GAYEV (Biraz bozulmuş.) - Toptan sektirip sağ köşeye! Ortadan bir kesme!</span></p>

    <p class="calibre8"><span class="calibre7">LOPAHİN (Saate bakar.) - Eh, ben gitmeliyim artık.</span></p>

    <p class="calibre8"><span class="calibre7">YÂŞA (L. Andreyevna'ya ilaç verir.) - Haplarınızı belki şimdi alırsınız...</span></p>

    <p class="calibre8"><span class="calibre7">PİŞÇİK - Cancağızım, ilaç denen şeyi almaya hiç gerek yoktur. Çünkü ondan ne yarar ne zarar gelir... Verin bakayım şunları bana... <span>sultanım</span>. (Hapları alır, avucuna boşaltır, üstlerine üfler, ağzına koyar ve bir yudum suyla yutar hepsini.) İşte!</span></p>

    <p class="calibre8"><span class="calibre7">L. ANDREYEVNA (Korku içinde.) - Aklınızı mı kaçırdınız!</span></p>

    <p class="calibre8"><span class="calibre7">PİŞÇİK - Yo, yuttum hepsini.</span></p>

    <p class="calibre8"><span class="calibre7">LOPAHİN - Ne işkembe!</span></p>

    <p class="calibre8"><span class="calibre7">(Hepsi güler.)</span></p>

    <p class="calibre8"><span class="calibre7">FİRS - Paskalyada bizdelerdi, yarım kova <span>hıyar</span> turşusu yediler... (Homurdanır.)</span></p>

    <p class="calibre8"><span class="calibre7">L. ANDREYEVNA - Neden söz ediyor?</span></p>

    <p class="calibre8"><span class="calibre7">VARYA - Üç yıldan beridir homurdanıp duruyor böyle. Alıştık artık.</span></p>

    <p class="calibre8"><span class="calibre7">YÂŞA - Yaşlılık...</span></p>

    <p class="calibre8"><span class="calibre7">(Şarlotta İvanovna, bir deri bir kemik, üstünde beyaz bir giysi, adamakıllı sıkılmış kemerinde bir tek gözlükle sahneden geçer.)</span></p>

    <p class="calibre9"><span class="calibre7">LOPAHİN - Bağışlayın Şarlotta İvanovna, sizin hatırınızı sormadım henüz. (Elini öpmek ister.) ŞARLOTTA (Elini çekerek.) - Şimdi elimi öpmenize izin verirsem, arkadan dirseğimi, onun arkasından da omzumu istersiniz...</span></p>

    <p class="calibre8"><span class="calibre7">LOPAHİN - Bugün işim rast gitmiyor. (Hepsi gülerler.) Şarlotta İvanovna, bir numara yapın hadi!</span></p>

    <p class="calibre8"><span class="calibre7">L. ANDREYEVNA - Şarlotta hadi bir numara yapın da görelim!</span></p>

    <p class="calibre8"><span class="calibre7">ŞARLOTTA - Olmaz, şimdi uyumak istiyorum. (Çıkar.)</span></p>

    <p class="calibre8"><span class="calibre7">LOPAHİN - Üç hafta sonra görüşmek üzere (L. Andreyevna'nın elini öper.) Şimdilik hoşça kalın. Artık gitmeliyim. (Gayev'e.) Allahaısmarladık. (Pişçik'le öpüşür.) Allahaısmarladık. (Varya'nın, sonra Firs ve Yâşa'nın ellerini sıkar.) Canım gitmek istemiyor. (L. Andreyevna'ya.) Eğer yazlık işini düşünür de dediğim yönde bir karara varırsanız bildirin bana, size elli bin ruble borç veririm. İyi düşünün.</span></p>

    <p class="calibre8"><span class="calibre7">VARYA (Sert.) - Gidecekseniz gidin artık canım!</span></p>

    <p class="calibre8"><span class="calibre7">LOPAHİN - Gidiyorum, gidiyorum... (Çıkar.)</span></p>

    <p class="calibre8"><span class="calibre7">GAYEV - Odun. Fakat özür dilerim... Varya evlenecek onunla... Varya'nın yavuklusudur.</span></p>

    <p class="calibre8"><span class="calibre7">VARYA - Saçmalamayın dayı.</span></p>

    <p class="calibre8"><span class="calibre7">L. ANDREYEVNA - Ne var bunda Varya? Çok sevindim böyle bir şeye. Yermolay Alekseyeviç iyi bir insan.</span></p>

    <p class="calibre8"><span class="calibre7">PİŞÇİK - Doğrusunu söylemek gerekirse, çok saygıdeğer bir kişi... Benim Daşenka da... <span>diyor</span> ki... <span>bir</span> sürü şey söylüyor. (Bir ara horlar, fakat hemen uyanır.) Saygıdeğer hanımefendi, bana iki yüz kırk ruble borç vermenizi çok rica ediyorum... Yarın ipotek faizi ödeyeceğim...</span></p>

    <p class="calibre8"><span class="calibre7">VARYA (Korkmuş.) - <span>Yok</span> paramız, yok!</span></p>

    <p class="calibre8"><span class="calibre7">L. ANDREYEVNA - Gerçekten tek kuruşum yok.</span></p>

    <p class="calibre8"><span class="calibre7">PİŞÇİK - Bulunur, bulunur. (Güler.) Ümidimi hiçbir zaman yitirmem. Her şey bitti, mahvoldum artık diye düşündüğüm bir sırada, demiryolu benim topraklardan geçmez mi! Tabii para ödediler bana bunun için. Bir de bakmışsın yarın öbür gün bir şeyler daha oluverir... Daşenka iki yüz bin papel kazanacak... <span>piyango</span> bileti var.</span></p>

    <p class="calibre8"><span class="calibre7">L. ANDREYEVNA - Kahvemi bitirdim, şimdi dinlenmeye çekilebilirim.</span></p>

    <p class="calibre8"><span class="calibre7">FİRS (Gayev'in üstünü fırçalar; öğüt verircesine söylenir,) - Yine yanlış pantolon giymişsiniz. Sizinle ne yapacağım bilmem ki!</span></p>

    <p class="calibre9"><span class="calibre7">VARYA (Sessiz,) - Anya uyuyor. (Usulca pencereyi açar.) Güneş doğdu artık, hava ılındı. Anneciğim, şu ağaçların güzelliğine bakın. Ne harika! <span>Tanrım, ne güzel hava.</span> Sığırcıklar ötüşüyor! GAYEV (Öteki pencereyi açar.) - Bahçe baştan aşağı beyaza kesmiş. Unutmadın ya Luda? Bu uzun yol, uzatılmış bir kemer gibi, öylece dümdüz uzar gider. Ay ışığıyla aydınlanmış gecelerde pırıl pırıldır. Anımsıyor musun? Unutmadın ya?</span></p>

    <p class="calibre8"><span class="calibre7">L. ANDREYEVNA (Pencereden bahçeye bakar.) - Ah, çocukluğum benim, o lekesiz yıllar! Bu odada uyur, buradan bahçeye bakardım, her sabah mutluluk da uyanırdı benimle. Bu bahçe o zamanlar da böyleydi tıpkı, hiçbir şey değişmemiş. (Sevinçle güler.) Beyaz, tüm beyaz! Oh, bahçem benim! Üzücü karanlık güzden, soğuk kıştan sonra gençsin yine, mutlulukla dolusun! Göğün melekleri bırakıp gitmediler seni... Ah göğsümün üzerinden, omuzlarımdan şu ağır taşı bir kaldırabilsem, geçmişi unutabilsem!</span></p>

    <p class="calibre8"><span class="calibre7">GAYEV - Evet, şimdi bu bahçe borcun karşılanması için satılacak, ne kadar tuhaf...</span></p>

    <p class="calibre8"><span class="calibre7">L. ANDREYEVNA - Bakın, bakın, rahmetli annemiz dolaşıyor bahçede... <span>beyaz</span> giysileriyle! (Sevinçle güler.) İşte, o...</span></p>

    <p class="calibre8"><span class="calibre7">GAYEV - Nerede?</span></p>

    <p class="calibre8"><span class="calibre7">VARYA - T anrı sizi esirgesin anneciğim.</span></p>

    <p class="calibre8"><span class="calibre7">L. ANDREYEVNA - Yok kimse, bana öyle gelmiş. Sağda, yolun kameriyeye dönen kıvrımında beyaz bir ağaç kadın gibi eğilmiş...</span></p>

    <p class="calibre8"><span class="calibre7">(Sırtında aşınmış bir öğrenci üniformasıyla Trofimov girer, gözlüklüdür.)</span></p>

    <p class="calibre9"><span class="calibre7">L. ANDREYEVNA (Devamla.) - Ne harika bir bahçe bu! Beyaz çiçek yığınları, mavi gök... TROFİMOV - Lubov Andreyevna!</span></p>

    <p class="calibre8"><span class="calibre7">(L. Andreyevna ona bakar.)</span></p>

    <p class="calibre8"><span class="calibre7">(Trofimov, devamla.) Sizi selamlayacak, hemen çıkıp gideceğim. (L. Andreyevna'nın elini coşkuyla öper.) Sabaha kadar beklemem emredilmişti ama sabrım yetmedi...</span></p>

    <p class="calibre8"><span class="calibre7">(L. Andreyevna tanıyamadan bakmaktadır.)</span></p>

    <p class="calibre8"><span class="calibre7">VARYA (Gözyaşları içinde.) - Petya T rofimov bu.</span></p>

    <p class="calibre8"><span class="calibre7">TROFİMOV - Petya Trofimov. Grişanızın eski öğretmeni... Tanınmayacak kadar değiştim gerçekten?</span></p>

    <p class="calibre8"><span class="calibre7">(L. Andreyevna onu kucaklar ve sessizce ağlar.)</span></p>

    <p class="calibre8"><span class="calibre7">GAYEV (Üzgün.)- Yeter Luba, yeter.</span></p>

    <p class="calibre8"><span class="calibre7">VARYA (Ağlar.) - Sabaha kadar beklemenizi söylemiştim sizePetya.</span></p>

    <p class="calibre8"><span class="calibre7">L. ANDREYEVNA - Grişam benim... Oğulcuğum... Grişa... <span>oğlum</span>...</span></p>

    <p class="calibre8"><span class="calibre7">VARYA - Elden ne gelir anneciğim. T anrı öyle istedi.</span></p>

    <p class="calibre8"><span class="calibre7">TROFİMOV (Yumuşak, ağlamaklı.) - Yeter, yeter...</span></p>

    <p class="calibre8"><span class="calibre7">L. ANDREYEVNA (Sessizce ağlar.) - Oğulcuğum öldü, boğuldu... Ne için? Ne için dostum? (Sessiz.) Anya uyuyor orada, bense bağıra bağıra konuşuyorum. Gürültü yapıyorum... Size ne oldu Petya? Ne diye kötülediniz böyle? Ne diye yaşlandınız?</span></p>

    <p class="calibre8"><span class="calibre7">TROFİMOV - Trende bir köylü karısı, sünepe beyefendi dedi bana.</span></p>

    <p class="calibre8"><span class="calibre7">L. ANDREYEVNA - O zamanlar çocuktunuz, sevimli bir öğrenciydiniz, şimdi saçlarınız dökülmüş, gözlükler... Herhalde öğrenci değilsiniz artık? (Kapıya gider.)</span></p>

    <p class="calibre8"><span class="calibre7">TROFİMOV - Sanırım sonsuza kadar öğrenci kalacağım ben...</span></p>

    <p class="calibre8"><span class="calibre7">L. ANDREYEVNA (kardeşini öper, sonra Varya'yı) - Haydi gidip yatalım... Sen de yaşlanmışsın Leonid.</span></p>

    <p class="calibre8"><span class="calibre7">PİŞÇİK (onun ardı sıra giderek) - Demek uyuyacağız şimdi... Oh, damla hastalığım nüksetti yine. Ben sizde kalayım... Lubov Andreyevna, ruhum; yarın sabah da iki yüz kırk rublecik bulabilsek...</span></p>

    <p class="calibre8"><span class="calibre7">GAYEV - Hep eski terane...</span></p>

    <p class="calibre8"><span class="calibre7">PİŞÇİK - İki yüz kırk ruble... İpotek faizlerini ödeyeceğim...</span></p>

    <p class="calibre8"><span class="calibre7">L. ANDREYEVNA - Para yok bende cancağızım...</span></p>

    <p class="calibre8"><span class="calibre7">PİŞÇİK - Vallahi iade edeceğim iki gözüm... Çok bir şey değil ki...</span></p>

    <p class="calibre8"><span class="calibre7">L. ANDREYEVNA - Peki, peki, Leonid versin... Sen ver Leonid.</span></p>

    <p class="calibre8"><span class="calibre7">GAYEV - Veririm, avucunu yalasın.</span></p>

    <p class="calibre8"><span class="calibre7">L. ANDREYEVNA - Ver, ne yapalım... İhtiyacı varmış... İade edecekmiş.</span></p>

    <p class="calibre8"><span><span class="calibre7">(</span></span><span class="calibre7">L. Andreyevna, Trofimov, Pişçik ve Firs çıkarlar. Gayev, Varya ve Yâşa kalır.<span>)</span></span></p>

    <p class="calibre8"><span class="calibre7">GAYEV - Kızkardeşim har vurup harman savurmak alışkanlığını bırakmamış hâlâ. (Yâşa'ya.) Biraz ötede dur aslanım, leş gibi tütün kokuyorsun.</span></p>

    <p class="calibre8"><span class="calibre7">YÂŞA (Alaycı.) - Siz de, Leonid Andreyiç, nasıldıysanız öylece kalmışsınız.</span></p>

    <p class="calibre8"><span class="calibre7">GAYEV - Ne? (Varya'ya.) Ne dedi bu?</span></p>

    <p class="calibre8"><span class="calibre7">VARYA (Yâşa'ya.) - Annen köyden gelmiş, dünden beri uşaklar bölmesinde bekliyor seni, görüşmek istiyor...</span></p>

    <p class="calibre8"><span class="calibre7">YÂŞA - Allah selamet versin!</span></p>

    <p class="calibre8"><span class="calibre7">VARYA - Seni utanmaz seni!</span></p>

    <p class="calibre8"><span class="calibre7">YÂŞA - Bana çok gereği vardı sanki. Yarın da gelebilirdi. (Çıkar.)</span></p>

    <p class="calibre8"><span class="calibre7">VARYA - Anneciğim hep eskisi gibi. En ufak bir değişiklik yok. Ona kalsa elimizde avucumuzda ne varsa, ona buna dağıtır.</span></p>

    <p class="calibre8"><span class="calibre7">GAYEV - Öyle... <span>(Bir susuştan sonra.)</span> Eğer bir hastalığa karşı çok fazla tedavi çaresi öneriliyorsa, bu hastalığın tedavisi yok demektir. Düşünüyorum, kafamı çatlatıyorum, bir sürü çare geliyor aklıma, bir sürü. Ama bu, doğru dürüst tek bir çare yok demektir. Birinden mirasa konmak, Anyamızı çok zengin biriyle evlendirmek, Yaroslavl'a gidip yaşlı kontes teyzede şansımızı denemek, bunların hepsi de pek güzel olurdu. Teyze çok zengindir.</span></p>

    <p class="calibre8"><span class="calibre7">VARYA (Ağlar.) - Tanrı yardımcınız olsun...</span></p>

    <p class="calibre8"><span class="calibre7">GAYEV - Bırak şimdi zırlamayı. Teyze çok zengin ama bizi sevmiyor. Kızkardeşim önce soylu olmayan birine, bir dava vekiline vardı. (Anya kapıda görünür.) Soylu olmayan birine vardı ve daha sonra da pek erdemlice davrandı denemez. Çok iyi, çok tatlı bir insan, çok seviyorum, ama yumuşatıcı nedenler ne olursa olsun, yine de kusurlu olduğunu kabul etmemiz gerek. Zaten en ufak bir davranışında bile hissediliyor bu.</span></p>

    <p class="calibre8"><span class="calibre7">VARYA (Fısıltıyla.) - Anya kapıda.</span></p>

    <p class="calibre8"><span class="calibre7">GAYEV - Kim? Şaşılacak şey, sağ gözüme bir şeyler oldu... İyi göremiyorum. Perşembe günü bölge mahkemesindeydim de. (Anya girer.)</span></p>

    <p class="calibre8"><span class="calibre7">VARYA - Ne diye uyumuyorsun Anya?</span></p>

    <p class="calibre8"><span class="calibre7">ANYA - Uyuyamıyorum. Uyku tutmuyor.</span></p>

    <p class="calibre8"><span class="calibre7">GAYEV - Miniciğim benim. (Anya'nın yüzünü ellerini öper.) Çocuğum... (Gözyaşları içinde.) Sen benim yeğenim değil meleğimsin, her şeyimsin benim. İnan bana, inan...</span></p>

    <p class="calibre8"><span class="calibre7">ANYA - Sana inanıyorum dayı. Herkes seviyor, sayıyor seni... <span>Fakat,</span> dayıcığım, susman gerekiyor, susman. Annem için az önce neydi o söylediğin ablama? Ne diye söyledin bunu?</span></p>

    <p class="calibre8"><span class="calibre7">GAYEV - Haklısın, haklısın... (Anya'nın eliyle kendi yüzünü kapar.) <span>Gerçekten korkunç bir şey bu.</span> Tanrım! Tanrı beni kurtarsın! Bugün de dolabın önünde bir söylev çektim<span>!..</span> Ne aptallık! Daha söylevi bitirdiğim anda anlamıştım aptallık yaptığımı.</span></p>

    <p class="calibre8"><span class="calibre7">VARYA - Doğru dayıcığım, sussanız daha iyi olur. Susun, hepsi bu.</span></p>

    <p class="calibre8"><span class="calibre7">ANYA - Susarsan kendin de rahat edeceksin.</span></p>

    <p class="calibre8"><span class="calibre7">GAYEV - Susacağım. (Anya'nın ve Varya'nın ellerini öper.) Susacağım. Sadece işten söz edeceğim. Perşembe günü bölge mahkemesindeydim, birkaç arkadaşla konuştum, söylediklerinden anladığıma göre, faiz ödeyerek, bono karşılığında bankadan borç para alınabiliyor.</span></p>

    <p class="calibre8"><span class="calibre7">VARYA - T anrı yardımcınız olsun!</span></p>

    <p class="calibre8"><span class="calibre7">GAYEV - Salı günü gidip yine konuşacağım. (Varya'ya) Zırlamayı kes. (Anya'ya.) Annen Lopahin'le konuşacak; Lopahin ona olmaz demez<span>..</span> Sen de dinlenir dinlenmez, Yaroslavl'a, kontes ninene gideceksin. Böylece üç koldan birden hareket edersek bu işi çözümleriz. Faizleri öderiz, kuşkum yok bundan... (Ağzına bir akide şekeri atar.) Şerefim üzerine, istediğiniz her şey üzerine yemin ederim ki çiftlik satılmayacak! (Coşkun.) Mutluluğum üzerine yemin ederim! İşte sana elimi uzatıyorum, eğer engellemezsem bu açık artırmayı, alçak adam, şerefsiz adam de bana! Tüm varlığım üzerine yemin ederim!</span></p>

    <p class="calibre8"><span class="calibre7">ANYA (Yeniden yatışmıştır, mutludur.) - Ne kadar iyisin dayı, ne kadar akıllısın! (Kucaklar.) İçim rahatladı! Yatıştım! Mutluyum!</span></p>

    <p class="calibre8"><span class="calibre7">FİRS (Sitemle.) - Leonid Andreyiç, hiç mi Tanrı korkusu yok sizde. Ne zaman uyuyacaksınız? GAYEV - Hemen, hemen. Sen git Firs. Ben artık kendim soyunurum. Eh, çocuklar, haydi bye-bye... Ayrıntıları yarın konuşuruz. Şimdi gidip yatın siz de. (Anya'yı ve Varya'yı öper.) Seksenli yılların adamıyım ben... Geçmiş yıllarla övünecek değilim <span>ama,</span> yine de kendime güven duymam için yaşamda başımdan çok şey geçtiğini söyleyebilirim. Köylülerin beni sevmeleri boşuna değil. Köylüyü tanımak gerek! Onunla hangi...</span></p>

    <p class="calibre8"><span class="calibre7">ANYA - Dayı. Başladın yine...</span></p>

    <p class="calibre8"><span class="calibre7">V ARYA - Dayıcığım, susun.</span></p>

    <p class="calibre8"><span class="calibre7">FİRS (Sert.) - Leonid Andreyiç!</span></p>

    <p class="calibre8"><span class="calibre7">GAYEV - Gidiyorum, gidiyorum... Köşelerden çiftleyerek ortaya! Beyaz topa bir vuruş... <span>(</span>Çıkar. Ardı sıra Firs de tıpış tıpış yürür.<span>)</span></span></p>

    <p class="calibre8"><span class="calibre7">ANYA - İçim rahatladı şimdi. Yaroslavl'a gitmek istemiyorum, ninemi sevmiyorum, ama yine de rahatladım. Teşekkürler sana dayı. (Oturur.)</span></p>

    <p class="calibre8"><span class="calibre7">VARYA - Uyumalı artık. Gidiyorum ben. Burada sen yokken tatsızlıklar oldu. <span>eski</span> uşak odasında, biliyorsun, yaşlı uşaklar oturur sadece. Yefimuşka, Polya, Yevstigney, bir de Karp. Birtakım dolandırıcıları da yanlarında geceletmeye başladılar, sesimi çıkarmadım. Bir de söylenti çıkarmışlar. Sözde, eli sıkılıktan, yaşlı uşaklara yiyecek olarak nohuttan başka bir şey vermiyor muşum. <span>Görüyor musun...</span> Bütün bu laflar da Yevstigney'in başının altından çıkıyor... Peki, dedim... Madem öyle, görürsün sen<span>..</span> Çağırdım Yevstigney'i... (Esner.) Geldi... Yevstigney dedim, bana nasıl yaparsın bunu, sersem... (Anya'ya bakar) Aneçka!</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Uyudu... (Anya'nın koluna girer.) Yatağa gidelim haydi... Gidelim! (Götürür.) Canımın içi uyudu! Gidelim... (Çıkarlar.)</span></p>

    <p class="calibre8"><span><span class="calibre7">(</span></span><span class="calibre7">Bahçenin arkalarından bir yerden bir çobanın çaldığı kavalın sesi gelmektedir. Trofimov sahneden geçer; V arya'yla Anya'yı görünce durur.<span>)</span></span></p>

    <p class="calibre8"><span class="calibre7">VARYA - Şşşş... Uyuyor... <span>uyuyor</span>... Gidelim canımın içi.</span></p>

    <p class="calibre8"><span class="calibre7">ANYA (usulca, yarı uykuda) - Nasıl yorulmuşum... Hep çanlar, çanlar... Dayı, sevgili dayıcığım... Annem... Dayım...</span></p>

    <p class="calibre8"><span class="calibre7">VARYA - Gidelim yavrucuğum, gidelim... (Anya'nın odasına girerler.)</span></p>

    <p class="calibre8"><span class="calibre7">TROFİMOV (Sevecen.) - Güneşim benim! İlkbaharım!</span></p>

    <p class="calibre8"><span class="calibre7">PERDE</span></p>

    <p class="calibre8"><span class="calibre7">İKİNCİ PERDE</span></p>

    <p class="calibre8"><span class="calibre7">Kırsal alan. Yana kaykılmış, çoktan terk edilmiş bir manastır. Yanında bir kuyu; bir zamanlar mezar taşı oldukları anlaşılan büyük taşlar, eski bir tahta sıra. Gayevlerin çiftliğine giden yol görünür. Yanda, biraz uzakta, yukarı doğru uzanan kavakların gölgeli görüntüsü; vişne bahçesi oradan başlamaktadır. Uzakta birbiri ardı sıra telgraf <span>direkleri;</span> ve çok çok uzakta, ufuk çizgisinde, büyük kentin ancak çok iyi ve açık havalarda görülebilen belli belirsiz silueti. Güneş batmak üzeredir. Şarlotta, Yâşa ve Dunyaşa tahta sırada oturmaktadırlar. Yepihodov yanlarında durmakta, gitar çalmaktadır. Hepsi düşünceye dalmıştır. Başında eski bir kasket olan Şarlotta omzundan tüfeğini çıkarır, Kemerinin tokasını düzeltir.</span></p>

    <p class="calibre8"><span class="calibre7">ŞARLOTTA (Düşünceli.) - İyi ki kimlik kartım yok da, kaç yaşında olduğumu bilmiyorum, hep gençmişim gibi geliyor bana. Küçük bir kız olduğum sırada babamla annem panayırlara gider, çok güzel numaralar yaparlardı. Ben de ölüm saltosu atar, çeşit çeşit numaracıklar yapardım. Babacığımla anneciğim öldükten sonra bir Alman hanımefendi beni alıp okuttu. Böylece yetiştim, sonra da mürebbiye oldum. Fakat nereliyim, kimim, bilmiyorum... (Cebinden bir <span>hıyar</span> çıkarıp yemeye başlar.) Hiçbir şey bilmiyorum.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Canım öyle konuşmak istiyor ki. <span>ama</span> kiminle konuşacaksın... Kimsen yok.</span></p>

    <p class="calibre8"><span class="calibre7">YEPİHODOV (Gitarla çalıp söyler.) - ''Bana ne dünya telaşından, bana ne dosttan düşmandan...'' Mandolin çalması ne güzel oluyor.</span></p>

    <p class="calibre8"><span class="calibre7">DUNYAŞA - Mandolin değil o, gitar. (Küçük bir el aynasına bakarak pudralanır.)</span></p>

    <p class="calibre8"><span class="calibre7">YEPİHODOV - Bir aşk çılgını için bu bir mandolindir... (Mırıldanır.) ''Karşılıklı aşkın ateşiyle ısınırdı yürek...''</span></p>

    <p class="calibre8"><span class="calibre7">(Yâşa türküye katılır.)</span></p>

    <p class="calibre8"><span class="calibre7">ŞARLOTTA - Ne korkunç türkü söylüyor bu insanlar... Uy... Çakallar gibi...</span></p>

    <p class="calibre8"><span class="calibre7">DUNYAŞA (Yâşa'ya.) - Yine de yurt dışında olmak ne mutluluk, değil mi?</span></p>

    <p class="calibre8"><span class="calibre7">YÂŞA - Evet, kuşkusuz. <span>Düşüncenizi kabul etmemem olanaksız. (</span>Esner. Sonra bir sigara tüttürür.<span>)</span> YEPİHODOV - Anlaşılır bir şey. Yurt dışında artık herşey çoktandır tam kıvamında.</span></p>

    <p class="calibre8"><span class="calibre7">YÂŞA - Çok açık.</span></p>

    <p class="calibre8"><span class="calibre7">YEPİHODOV - Ben gelişmiş bir insanımdır, çeşitli kitaplar okurum, hepsi de ilginçtirler, fakat şu dört yön dedikleri şeyi bir türlü anlayamıyorum. Sonra, doğrusu ya, yaşamak ya da kendini vurmak, benim için fark etmez, fakat yine de yanımda bir revolver taşıyorum. Bakın... (Tabanca gösterir.) ŞARLOTTA - <span>Hıyarı</span> yiyip bitirdim. Şimdi gidiyorum. (Tüfeği yine omzuna takar.) Yepihodov, çok akıllı ve çok korkunç bir adamsın; kadınların seni çılgınca sevmesi gerek. Brr! (Uzaklaşırken) Ne kadar akıllı olurlarsa olsunlar yine de aptal bunlar... Konuşabileceğim kimse yok... Hep yalnızım, yalnız, hiç kimsem yok... Kimim ben, neden varım, belli değil... (Hızlı hızlı uzaklaşır.)</span></p>

    <p class="calibre8"><span class="calibre7">YEPİHODOV - Doğrusu ya, başka konulara değinmeden, kendimi anlatacak olursam, yazgımın bana karşı çok acımasız olduğunu söylemem gerekiyor, kasırganın küçük bir tekneyle oynaması gibi oynuyor benimle; hadi yanıldığımı varsayalım, öyleyse neden bu sabah uyandığımda, sözün gelişi, baktım, göğsümün üstünde korkunç iri bir örümcek duruyor... İşte böyle. (İki eliyle gösterir.) Sonra bir bardak şıra içeyim desem, bakıyorum, yüksek derecede sevimsiz bir şey var içinde, tahtakurusu cinsinden...</span></p>

    <p class="calibre8"><span class="calibre7">(Bir sesizlik.)</span></p>

    <p class="calibre8"><span class="calibre7">Buckle'dan bir şey okudunuz mu?</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Sizi bir çift sözle rahatsız etmek istiyorum. Avdotya Fedorovna.</span></p>

    <p class="calibre8"><span class="calibre7">DUNYAŞA - Söyleyin.</span></p>

    <p class="calibre8"><span class="calibre7">YEPİHODOV - Sizinle başbaşa olmak isterdim... (İçini çeker.)</span></p>

    <p class="calibre8"><span class="calibre7">DUNYAŞA (Utanıp sıkılarak.) - Pekâlâ... Ancak önce bana harmaniyemi getirin... Dolabın yanında duruyor... Burası biraz serinledi de.</span></p>

    <p class="calibre8"><span class="calibre7">YEPİHODOV - Başüstüne... Hemen getireyim... Şimdi biliyorum artık revolverimle ne yapacağımı... (Gitarı alır, çala çala uzaklaşır.)</span></p>

    <p class="calibre8"><span class="calibre7">YÂŞA - Yirmi iki musibet... Sersemin teki, doğrusunu söylemek gerekirse... (Esner.)</span></p>

    <p class="calibre8"><span class="calibre7">DUNYAŞA - İnşallah kendini vurmaz.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Sinirli, kaygılı biri olup çıktım, her şey beni kaygılandırıyor. Bey evine hizmete alındığımda küçük bir kızdım. Artık köy yaşamına alışkanlığı yitirdim. Bakın ellerime, hanımefendi elleri gibi akça pakça oldular. Soylular gibi öyle nazlı, öyle çıtkırıldım oldum ki, her şeyden korkuyorum... Korkunç bir şey bu... Yaşa, beni aldatacak olursanız, sinirlerim ne olur bilemiyorum...</span></p>

    <p class="calibre8"><span class="calibre7">YÂŞA (Kızı öper.) - Fıstığım! Kuşkusuz her genç kız kendini bilmelidir, kötü davranışlı kızlardan hiç haz etmem.</span></p>

    <p class="calibre8"><span class="calibre7">DUNYAŞA - Sizi korkunç sevdim, çok kültürlüsünüz, her şeyin değerini verebilirsiniz.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">YÂŞA (Esner.) - Eve-et... Bence, eğer bir genç kız birini seviyorsa, ahlaksızlık yapıyor demektir...</span></p>

    <p class="calibre9"><span class="calibre7">(Bir sessizlik.)</span></p>

    <p class="calibre9"><span class="calibre7">Açık havada sigara içmek pek hoş oluyor... (Kulak kabartır.) Gelen var... Efendilerimiz geliyor... (Dunyaşa tutkuyla kucaklar onu.) Doğru eve gidin, ırmakta yüzmekten dönüyormuş gibi, bu yoldan gidin. Karşılaşırsanız sizinle buluştuğumuzu sanacaklar. Bunu istemem.</span></p>

    <p class="calibre9"><span class="calibre7">DUNYAŞA (Usulca öksürür.) - Sigara dumanından başıma ağrı girdi... (Gider.)</span></p>

    <p class="calibre9"><span><span class="calibre7">(</span></span><span class="calibre7">Yâşa yalnızdır. Manastırın yanına oturur. L. Andreyevna, Gayev, Lopahin girerler.<span>)</span></span></p>

    <p class="calibre8"><span class="calibre7">LOPAHİN - Kesin olarak karar vermek gerek, zaman bizi beklemiyor. Soru çok basit aslında. Toprağı yazlık evler yapımı için kiraya vermek istiyor musunuz, istemiyor musunuz? <span>Yanıtı da tek sözcük: Evet ya da hayır.</span> T ek bir sözcük!</span></p>

    <p class="calibre9"><span class="calibre7">L. ANDREYEVNA - Bu iğrenç puroları kim içmiş burada<span>?..</span> (Oturur.)</span></p>

    <p class="calibre9"><span class="calibre7">GAYEV - Demiryolu döşendi, her şey çok kolaylaştı. (Oturur.)Kente gittik, yemeğimizi yedik, döndük. <span>Hepsi bir gün içinde.</span> Şimdi eve gidip bir parti bilardo çekeyim... Sarı top ortaya!</span></p>

    <p class="calibre9"><span class="calibre7">L. ANDREYEVNA - Yeterince vaktin var.</span></p>

    <p class="calibre9"><span class="calibre7">LOPAHİN - Tek bir sözcük sadece! (Yalvarırca.)Ama yanıt verin bana.</span></p>

    <p class="calibre9"><span class="calibre7">GAYEV (Esner.) - Ne dediniz?</span></p>

    <p class="calibre8"><span class="calibre7">L. ANDREYEVNA (Para çantasına bakar.) - Dün çok param vardı, bugün çok az. Zavallı Varyacığım, fazla masraf olmasın diye süt çorbasıyla doyuruyor herkesi. Mutfaktaki ihtiyarlara da nohuttan başka bir şey vermiyor. Bense anlamsızca har vurup harman savuruyorum. (Para çantasını düşürür, altın paralar saçılır.) Eh, döküldüler işte... (Kederlenmiştir.)</span></p>

    <p class="calibre9"><span class="calibre7">YÂŞA - İzninizle hemen toplayayım efendim. (Paraları toplar.)</span></p>

    <p class="calibre8"><span class="calibre7">L. ANDREYEVNA - Teşekkür ederim. Yaşa. Ne diye yemek yemeye gittim sanki... Berbat bir müzikli restoran, masa örtüleri sabun kokuyor... Ne diye bu kadar çok içiyorsun Lenya? Ne diye bu kadar çok yiyorsun? Ne diye bu kadar çok konuşuyorsun? Bugün restoranda yine çok konuştun ve hepsi de yersizdi. Yetmişli yıllar üstüne, dekadanlar üstüne... Kime bu laflar? Garsonlara dekadanlardan söz etmek<span>!..</span></span></p>

    <p class="calibre9"><span class="calibre7">LOPAHİN - Evet.</span></p>

    <p class="calibre9"><span class="calibre7">GAYEV (Elini sallar.) - Ben iflah olmam, bu açık... (Yâşa'ya, sinirli.) Nedir bu, ne diye durmadan göz önünde dolaşıp duruyorsun...</span></p>

    <p class="calibre9"><span class="calibre7">YÂŞA (Güler.) - Sesinizi duyduğumda gülmemi tutamıyorum...</span></p>

    <p class="calibre9"><span class="calibre7">GAYEV (Kızkardeşine.) - Ya ben, ya o...</span></p>

    <p class="calibre9"><span class="calibre7">L. ANDREYEVNA - Gidin buradan Yâşa, çekilin karşımdan.</span></p>

    <p class="calibre9"><span class="calibre7">YÂŞA (L. Andreyevna'ya para kesesini verir.) - Hemen gidiyorum. <span>(Gülmesini zor tutarak.)</span> Hemen... (Çıkar.)</span></p>

    <p class="calibre9"><span class="calibre7">LOPAHİN - Yurtluğunuzu zenginlerden Deriganov satın almaya hazırlanıyor. Açık artırmaya kendisi gelecekmiş diyorlar...</span></p>

    <p class="calibre9"><span class="calibre7">L. ANDREYEVNA - Siz bunu nereden duydunuz?</span></p>

    <p class="calibre9"><span class="calibre7">LOPAHİN - Kentte konuşuyorlar.</span></p>

    <p class="calibre9"><span class="calibre7">GAYEV - Yaroslavl'daki teyze para göndereceğine söz verdi ya, ne zaman ve ne kadar belli değil... LOPAHİN - Hiçbir fikriniz yok mu? Yüz bin, iki yüz bin?</span></p>

    <p class="calibre9"><span class="calibre7">L. ANDREYEVNA - Yok canım... On on beş bin gönderse ona da şükür.</span></p>

    <p class="calibre8"><span class="calibre7">LOPAHİN - Kusura bakmayın <span>ama,</span> sizin kadar aklı havada, sizin kadar işten anlamaz, sizin kadar tuhaf insanlara rastlamadım daha. Size, kendi anadilinizde çiftliğinizin satılması söyleniyor ve siz bunu anlamıyorsunuz.</span></p>

    <p class="calibre9"><span class="calibre7">L. ANDREYEVNA - Ne yapalım peki? Akıl verin, ne yapalım?</span></p>

    <p class="calibre8"><span class="calibre7">LOPAHİN - Size durmadan bunu anlatıyorum ya. Her gün aynı şeyi söylemekten dilimde tüy bitti. Vişne bahçesini de, çiftlik arazisini de yazlık evler yapımı için kiraya vermelisiniz ve bunu hemen, bir an önce yapmak zorundasınız -çünkü açık artırma günü gelip çattı!- Anlayın artık, anlayın bunu! Bir kere şu yazlık konusunda kesin karara varın. Avuç dolusu para vereceklerdir ve kurtulacaksınız.</span></p>

    <p class="calibre9"><span class="calibre7">L. ANDREYEVNA - Yazlık, yazlıkçılar... Bağışlayın <span>ama,</span> çok bayağı...</span></p>

    <p class="calibre9"><span class="calibre7">GAYEV - Seninle tümüyle aynı kanıdayım.</span></p>

    <p class="calibre9"><span class="calibre7">LOPAHİN - Ya hüngür hüngür ağlayacak, ya avazım çıktığı kadar bağıracak ya da düşüp bayılacağım şimdi. Yok artık! Canıma okudunuz be! (Gayev'e.) Siz bir sümsüksünüz!</span></p>

    <p class="calibre8"><span class="calibre7">GAYEV - Ne?</span></p>

    <p class="calibre8"><span class="calibre7">LOPAHİN - Sümsük! (Çıkıp gitmek ister.)</span></p>

    <p class="calibre8"><span class="calibre7">L. ANDREYEVNA (Ürkmüş.) - Yo gitmeyin, kalın burada cancağızım. Belki bir şeyler düşünürüz! LOPAHİN - Bunda düşünülecek ne var!</span></p>

    <p class="calibre8"><span class="calibre7">L. ANDREYEVNA - Gitmeyin rica ederim. Sizinle birlikte ne de olsa daha neşeliyiz.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Kötü bir önsezi var içimde, sanki evimiz üstümüze çökecekmiş gibi...</span></p>

    <p class="calibre8"><span class="calibre7">GAYEV (Derin bir düşüncede.) - Köşeye bir çiftleme... Ortada çapraz vuruş...</span></p>

    <p class="calibre8"><span class="calibre7">L. ANDREYEVNA - İşlediğimiz günahların cezası...</span></p>

    <p class="calibre8"><span class="calibre7">LOPAHİN - Ne günahınız olacak sizin...</span></p>

    <p class="calibre8"><span class="calibre7">GAYEV (Ağzına bir akide şekeri atarak.) - Sözde varımı yoğumu akide şekerine harcamışım... Öyle diyorlar... (Güler.)</span></p>

    <p class="calibre8"><span class="calibre7">L. ANDREYEVNA - Benim ne günahım olacak, ha<span>?..</span> Bir çılgın gibi, her an, durmaksızın saçıp savurdum paralarımı... Ve borçlanmaktan başka işi olmayan biriyle evlendim. Kocamın ölümüne şampanya neden oldu -çok içki içerdi- ve ne yazık ki birisine tutuldum hemen arkasından. Karşılıklı bir ilişkiye dönüştü bu ve tam bu sırada -bu benim ilk cezalandırılışımdı ve darbe başıma indi dosdoğru- oğlum... <span>boğuldu</span> ırmakta, biliyorsunuz. Yurt dışına attım kendimi büsbütün, hiçbir zaman dönmemek üzere, bu ırmağı görmemek için bir daha... Gözlerimi kapadım, koştum bilinçsizce. O da ardım sıra, acımasızca, kabaca izledi beni... Mentone yakınlarında bir yazlık satın aldım, çünkü o hastalanmıştı orada. Ve tam üç yıl, gece gündüz, dinlenmek nedir bilmedim; hasta yedi bitirdi beni, içimin canlılığı söndü. Ve geçen yıl, yazlığı borçlarımız yüzünden sattıktan sonra Paris'e gittim. Orada da soyup soğana çevirdi beni, bıraktı sonra, bir başka kadınla çekip gitti... Kendimi zehirleyip öldürmeyi denedim... Ne kadar aptalca, ne kadar utanç verici... Sonra ansızın Rusya, yurdum çekti beni... Kızım... (Gözyaşlarını siler.) Tanrım, Tanrım, acı bana, bağışla günahlarımı! Cezalandırma daha fazla! (Cebinden bir telgraf çıkarır.) Bugün Paris'ten aldım. Bağışlamamı diliyor, döneyim diye yalvarıyor... (Telgrafı yırtar.) Sanki müzik sesi geliyor bir yerlerden. (Kulak kabartır.)</span></p>

    <p class="calibre8"><span class="calibre7">GAYEV - Bizim ünlü yahudi orkestrası bu. Dört keman, flüt ve kontrbas, anımsadın mı?</span></p>

    <p class="calibre8"><span class="calibre7">L. ANDREYEVNA - Hâlâ duruyor mu onlar? Bir fırsatta bize çağıralım da bir akşam partisi düzenleyelim.</span></p>

    <p class="calibre8"><span class="calibre7">LOPAHİN (Kulak kabartır.) - İşitilmiyor... (Ezgiyi usuldan mırıldanır.) ''Almanlar, parayı göster, Rus'u Fransız'a çevirsinler.'' (Güler.) Dün tiyatroda seyrettiğim oyun ne güzeldi, çok gülünçtü.</span></p>

    <p class="calibre8"><span class="calibre7">L. ANDREYEVNA - Gülünç bir şey görmüyorum ben... Oyun değil de kendinizi seyretseniz daha iyi olur. Ne kadar renksiz bir yaşamı var hepinizin, ne kadar çok boş laf ediyorsunuz.</span></p>

    <p class="calibre8"><span class="calibre7">LOPAHİN - Doğru. Niye gizlemeli ki, aptalca yaşıyoruz...</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Babam köylüydü, odunun tekiydi, aklı hiçbir şeye ermezdi, beni okutmadı, kafayı çekip dayak atmayı bilirdi sadece, hem de her zaman sopayla. Aslında ben de ondan farksızım, <span>salağın</span>, odunun tekiyim. Hiçbir şey okumam. İmlam derseniz, berbattır. Hem öylesine berbattır ki, ne zaman bir şey yazmak zorunda kalsam utancımdan yerin dibine geçerim.</span></p>

    <p class="calibre8"><span class="calibre7">L. ANDREYEVNA - Sizin evlenmeniz gerek dostum.</span></p>

    <p class="calibre8"><span class="calibre7">LOPAHİN - Evet... Bu doğru.</span></p>

    <p class="calibre8"><span class="calibre7">L. ANDREYEVNA - Bizim Varya'yla evlenseniz iyi edersiniz. Çok iyi bir kızdır.</span></p>

    <p class="calibre8"><span class="calibre7">LOPAHİN - Evet.</span></p>

    <p class="calibre8"><span class="calibre7">L. ANDREYEVNA - Alçakgönüllü, yalın bir insandır o, bütün gün çalışıp didinir; hepsinden önemlisi de, seviyor sizi. Siz de çoktandır hoşlanıyorsunuz ondan.</span></p>

    <p class="calibre8"><span class="calibre7">LOPAHİN - Daha ne? Ben razıyım... Çok iyi kız.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">GAYEV - Bana da bir görev önerdiler. Yılda altı bin... Duydun mu?</span></p>

    <p class="calibre8"><span class="calibre7">(Bir palto taşıyarak Firs girer.)</span></p>

    <p class="calibre8"><span class="calibre7">FİRS - Lütfen beyim, giyinin, hava nemli.</span></p>

    <p class="calibre8"><span class="calibre7">GAYEV (Paltoyu giyer.) - Sen de sıktın artık.</span></p>

    <p class="calibre8"><span class="calibre7">FİRS - Hadi hadi... Sabahtan bir haber vermeden çıkıp gittiniz. (Gayev'i süzer.)</span></p>

    <p class="calibre8"><span class="calibre7">L. ANDREYEVNA - Nasıl da yaşlandın Firs!</span></p>

    <p class="calibre8"><span class="calibre7">FİRS - Ne buyurdunuz?</span></p>

    <p class="calibre8"><span class="calibre7">LOPAHİN - Çok yaşlandın diyorlar.</span></p>

    <p class="calibre8"><span class="calibre7">FİRS - Çok oldu, yaşıyorum... Beni evlendirmek istediklerinde<span>..</span> <span>daha</span> babacığınız dünyaya gelmemişti... (Güler.) Bizi serbest bırakan yasa çıktığındaysa, ben artık oda hizmetçilerinin başıydım. O zaman serbest olmak istemedim, efendilerin yanında kaldım.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Çok sevinçliydi herkes, gözümün önüne geliyor da şimdi, ama neye sevindiklerini kendileri de bilmiyordu.</span></p>

    <p class="calibre8"><span class="calibre7">LOPAHİN - Yasa çıkmadan önceki zamanlar çok iyiydi. Ne de olsa kamçılıyorlardı sizi.</span></p>

    <p class="calibre8"><span class="calibre7">FİRS (İşitmez.) - Tabii. Köylü efendisini, efendi köylüsünü bilirdi o zaman, şimdi her şey karmakarışık oldu, hiçbir şey anlaşılmıyor.</span></p>

    <p class="calibre8"><span class="calibre7">GAYEV - Sus Firs. Yarın kente gitmem gerekecek. Beni bir generalle tanıştırmayı vaat ettiler, bonoları ciro edebilirmiş.</span></p>

    <p class="calibre8"><span class="calibre7">LOPAHİN - Bu yolla hiçbir şey elde edemezsiniz. Faizleri de ödeyemezsiniz.</span></p>

    <p class="calibre8"><span class="calibre7">L. ANDREYEVNA - Ona bakmayın siz, sayıklıyor. General meneral yok.</span></p>

    <p class="calibre8"><span class="calibre7">(T rofimov, Anya ve V arya girerler.)</span></p>

    <p class="calibre8"><span class="calibre7">GAYEV - İşte bizimkiler geliyor.</span></p>

    <p class="calibre8"><span class="calibre7">ANYA - Annem orada.</span></p>

    <p class="calibre8"><span class="calibre7">L. ANDREYEVNA (Sevecen.) - Gelin, gelin... Sevgili kızlarım benim... (Anya'yı ve Varya'yı kucaklayarak.) Ah bir bilseydiniz, ikinizi de nasıl sevdiğimi. Oturun yanıbaşıma, hah şöyle.</span></p>

    <p class="calibre8"><span class="calibre7">(Herkes oturur.)</span></p>

    <p class="calibre8"><span class="calibre7">LOPAHİN - Bizim ebedi öğrenci her zamanki gibi kızlarla geziyor.</span></p>

    <p class="calibre8"><span class="calibre7">TROFİMOV - Sizi ilgilendirmez.</span></p>

    <p class="calibre8"><span class="calibre7">LOPAHİN -Neredeyse elli yaşına basacak, hâlâ öğrenci.</span></p>

    <p class="calibre8"><span class="calibre7">TROFİMOV - Aptalca şakalarınızdan vazgeçin.</span></p>

    <p class="calibre8"><span class="calibre7">LOPAHİN - Bunda bozulacak ne var, acayip adam?</span></p>

    <p class="calibre8"><span class="calibre7">TROFİMOV - Bana sataşmaktan vazgeçsen iyi edersin.</span></p>

    <p class="calibre8"><span class="calibre7">LOPAHİN (Güler.) - Sorabilir miyim, beni nasıl görüyorsunuz?</span></p>

    <p class="calibre8"><span class="calibre7">TROFİMOV - Sizi şöyle görüyorum Yermolay Alekseyiç: Varlıklı bir insansınız, yakında milyoner olacaksınız. Yoluna çıkan her şeyi yiyip yutan aç gözlü bir canavar, metabolizma olgusu bakımından nasıl gerekliyse, sen de öyle gereklisin.</span></p>

    <p class="calibre8"><span class="calibre7">(Herkes güler.)</span></p>

    <p class="calibre8"><span class="calibre7">V ARYA - Petya, siz en iyisi gezegenlerden söz edin.</span></p>

    <p class="calibre8"><span class="calibre7">L. ANDREYEVNA - Yok, hadi dünkü konuşmayı sürdürelim.</span></p>

    <p class="calibre8"><span class="calibre7">TROFİMOV - Hangi konudaydı bu konuşma?</span></p>

    <p class="calibre8"><span class="calibre7">GAYEV - Gururlu insan konusunda.</span></p>

    <p class="calibre8"><span class="calibre7">TROFİMOV - Dün çok konuştuk <span>ama,</span> bir sonuca varamadık. Sizin görüşünüze göre gururlu insanın kişiliğinde gizemli bir şeyler olmalıdır. Belki kendinize göre siz de haklısınız, fakat eğer yalın biçimde, çok yalın biçimde düşünecek olursak, insan mademki çok büyük ölçüde kaba ve akılsızdır, mademki derin biçimde mutsuzdur, o zaman nedir gurur? Gururun ne anlamı var. Kendi kendimize hayran olmaktan vazgeçmeliyiz. Yapılacak tek şey çalışmaktır.</span></p>

    <p class="calibre8"><span class="calibre7">GAYEV - Ne yaparsan yap öleceksin.</span></p>

    <p class="calibre8"><span class="calibre7">TROFİMOV - Kim bilir? Ve ne demektir ölüm? Belki insanın yüz duygusu var da, insan öldüğünde bunlardan bizim tanıdığımız beş tanesi ölmektedir de, öteki doksan beş tanesi canlı kalmaktadır.</span></p>

    <p class="calibre8"><span class="calibre7">L. ANDREYEVNA - Petya, ne kadar akıllısınız<span>!..</span></span></p>

    <p class="calibre8"><span class="calibre7">LOPAHİN (İronik.) - Dehşet.</span></p>

    <p class="calibre8"><span class="calibre7">TROFİMOV - İnsanlık, sahip olduğu güçleri yetkinleştirerek ileriye doğru gidiyor. Onun bugün akıl erdiremediği şeyler, bir zaman gelecek, elle tutulurcasına anlaşılır olacaktır; fakat çalışmalıyız, gerçeği arayanlara tüm gücümüzle destek olmalıyız. Rusyamız'da şimdilik çok az kişi çalışıyor. Benim tanıdığım aydınların büyük çoğunluğu hiçbir şey araştırmaz, hiçbir şey yapmaz ve şimdilik emek harcamaya yetenekli değiller. Kendilerini aydın diye adlandırırlar ya, hizmetçi kadını, ''sen'' diye çağırır, köylülere hayvana davranır gibi davranırlar. Ciddi hiçbir şey okumazlar, hemen hemen hiçbir şey yazmazlar, bilimin sadece sözünü ederler, sanattan pek az anlarlar. Hepsi ciddidir, hepsinin yüzünden düşen bin parçadır, ciddiyet konusunda hiçbiri burnundan kıl aldırmaz, durmaksızın felsefe yaparlar... Ama tüm bu aydınların gözü önünde işçiler çok kötü beslenmekte, yastıksız uyumakta, tek göz odada otuz kırk kişi barınmaktadır. Nereye baksak karanlık, rutubet, ahlak düşkünlüğü... Ve çok açık bir şey ki, bizde tüm iyi konuşmalar, sadece ve sadece başkalarını ve kendimizi kandırmak içindir. Gösterin bana, üstünde o kadar çok ve sıkı çene çaldığımız çocuk yuvalarımız hani nerede? Nerede okuma salonlarımız? Sadece romanlarda rastlıyoruz bunlara. Gerçek yaşamda kırıntıları bile yok. Var olan sadece pislik, bayağılık, Asyalılık... Asık suratlardan korkarım ben, sevmem onları, ciddi konuşmalardan korkarım. En iyisi susalım!</span></p>

    <p class="calibre8"><span class="calibre7">LOPAHİN - Biliyor musunuz, sabahları saat beşte kalkarım ben, sabahın köründen akşama kadar çalışırım, elimde para vardır her zaman, kendimin ve başkalarının parası ve çevremdeki insanların ne biçim kişiler olduklarını çok iyi görürüm. Namuslu, dürüst insanların ne kadar az olduğunu anlamak için herhangi bir iş yapmaya kalkışmak yeter. Bazı kereler uyku tutmadığında düşünürüm de, ''Tanrım'' derim, ''Sonsuz büyüklükte ormanlar verdin bizlere; göz alabildiğine geniş tarlalar, en derin ufuklar... Tüm bunlara sahip olan bizler gerçekten birer dev olabilmeliydik...''</span></p>

    <p class="calibre8"><span class="calibre7">L. ANDREYEVNA - Nerden çıkardın şimdi devleri... Masallarda iyidir onlar, insanı korkuturlar yoksa.</span></p>

    <p class="calibre8"><span class="calibre7">(Sahnenin derinliğinden, gitarını çalarak Yepihodov geçer.)</span></p>

    <p class="calibre8"><span class="calibre7">(Düşünceli.) Yepihodov geliyor...</span></p>

    <p class="calibre8"><span class="calibre7">ANYA (Düşünceli.) - Yepihodov geliyor...</span></p>

    <p class="calibre8"><span class="calibre7">GAYEV - Güneş battı baylar.</span></p>

    <p class="calibre8"><span class="calibre7">TROFİMOV - Evet.</span></p>

    <p class="calibre8"><span class="calibre7">GAYEV (Usuldan, şiir okur gibi.) - Ey doğa, ey olağanüstü varlık, sonsuz bir aydınlıkta parlarsın, olağanüstü bir güzellikle ve umursamazca... Ey kendisine anne dediğimiz, benliğinde yaşamın varlığını ve yokluğunu birleştirirsin. Can veren de, yok eden de sensin...</span></p>

    <p class="calibre8"><span class="calibre7">V ARYA (Yalvarırca.) - Dayı!</span></p>

    <p class="calibre8"><span class="calibre7">ANYA - Dayı, başladın yine!</span></p>

    <p class="calibre8"><span class="calibre7">TROFİMOV - Siz en iyisi topu çift vuruşla ortaya gönderin.</span></p>

    <p class="calibre8"><span class="calibre7">GAYEV - Sustum, sustum.</span></p>

    <p class="calibre8"><span><span class="calibre7">(</span></span><span class="calibre7">Hepsi otururlar, düşünceye dalarlar. Sessizlik. Sadece Firs'in usuldan homurdandığı işitilmektedir. Ansızın, sanki gökten gelircesine, uzak bir ses, kopan bir telin gittikçe yavaşlayan, kederli sesi işitilir<span>)</span>. L. ANDREYEVNA - Nedir bu?</span></p>

    <p class="calibre8"><span class="calibre7">LOPAHİN - Bilmem. Belki uzakta, kömür ocaklarında bir vagon tellerden kopup düştü. <span>Fakat çok uzakta bir yerde.</span></span></p>

    <p class="calibre8"><span class="calibre7">GAYEV - Belki de bir kuş bu... Balıkçıl türünden.</span></p>

    <p class="calibre8"><span class="calibre7">TROFİMOV - Ya da puhukuşu...</span></p>

    <p class="calibre8"><span class="calibre7">L. ANDREYEVNA (Ürperir.): Birden içim fena oldu nedense... (Bir sessizlik)</span></p>

    <p class="calibre8"><span class="calibre7">FİRS - Felaketten önce de böyle olmuştu: Hem baykuş ötmüş, hem de semaver durmaksızın uğuldamıştı.</span></p>

    <p class="calibre8"><span class="calibre7">GAYEV - Hangi felaketten önce?</span></p>

    <p class="calibre8"><span class="calibre7">FİRS - Serbest bırakılmamızdan...</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">L. ANDREYEVNA - Dostlar, gidelim artık, hava kararıyor. (Anya'ya) Gözlerinde yaşlar var... Ne oluyor sana kızım? (Kucaklar)<span>..</span></span></p>

    <p class="calibre8"><span class="calibre7">ANYA - İşte öyle anne. Bir şeyim yok.</span></p>

    <p class="calibre8"><span class="calibre7">TROFİMOV - Bir gelen var.</span></p>

    <p class="calibre8"><span><span class="calibre7">(</span></span><span class="calibre7">Başında yıpranmış bir kasket, sırtında bir palto Yoldan Geçen görünür. Çakırkeyiftir.<span>)</span></span></p>

    <p class="calibre8"><span class="calibre7">YOLDAN GEÇEN - Söyler misiniz lütfen, buradan doğruca istasyona gidebilir miyim?</span></p>

    <p class="calibre8"><span class="calibre7">GAYEV - Gidebilirsiniz. Bu yolu izleyin.</span></p>

    <p class="calibre8"><span class="calibre7">YOLDAN GEÇEN - Candan teşekkürler... (Öksürerek.) Harika bir hava... (Bir şiir okur.) ''Kardeşim benim, acı çeken kardeşim... Kulak ver Volga'nın iniltisine...'' (Varya'ya.) Mademoiselle, şu karnı aç Rus'a otuz kopek verir misiniz?</span></p>

    <p class="calibre8"><span class="calibre7">(Varya ürküp bağırır.)</span></p>

    <p class="calibre8"><span class="calibre7">LOPAHİN (Sert) - Her terbiyesizliğin bir ölçüsü vardır!</span></p>

    <p class="calibre8"><span class="calibre7">L. ANDREYEVNA (Aceleyle.) - Alın... İşte... (Para çantasını karıştırır.) Gümüş yok... Neyse... Alın, şu altını...</span></p>

    <p class="calibre8"><span class="calibre7">YOLDAN GEÇEN - Candan teşekkürler! (Çıkar.)</span></p>

    <p class="calibre8"><span class="calibre7">(Gülerler).</span></p>

    <p class="calibre8"><span class="calibre7">VARYA (Ürkmüş.) - Gidiyorum ben... Gidiyorum. Evde insanların yiyecek bir şeyi yok, siz tanımadığınız birine altın para veriyorsunuz...</span></p>

    <p class="calibre8"><span class="calibre7">L. ANDREYEVNA - Beni, bu aptal kafayı ne yapmalı bilmem ki! Ne kadar para kalmışsa, evde hepsini sana vereceğim. Yermolay Alekseyiç, bana biraz daha borç verin...</span></p>

    <p class="calibre8"><span class="calibre7">LOPAHİN - Başüstüne.</span></p>

    <p class="calibre8"><span class="calibre7">L. ANDREYEVNA - Gidelim baylar, vaktidir. Varya, seni de buracıkta kocaya verdik gitti, kutlarım.</span></p>

    <p class="calibre8"><span class="calibre7">VARYA (Gözyaşları arasından.) - Anne, böyle şeylerle alay edilmez.</span></p>

    <p class="calibre8"><span class="calibre7">LOPAHİN - Bir manastıra git, Ohmeliya...</span></p>

    <p class="calibre8"><span class="calibre7">GAYEV - Benimse ellerim titriyor, çoktandır bilardo oynamadım.</span></p>

    <p class="calibre8"><span class="calibre7">LOPAHİN - Ohmeliya, ey peri, dualarında beni aklından çıkarma!</span></p>

    <p class="calibre8"><span class="calibre7">L. ANDREYEVNA - Gidelim baylar, akşam yemeğine az kaldı.</span></p>

    <p class="calibre8"><span class="calibre7">VARYA - Korkuttu beni. Yüreğim nasıl çarpıyor.</span></p>

    <p class="calibre8"><span class="calibre7">LOPAHİN - Baylar size bir kez daha bildiriyorum: Yirmi iki Ağustos'ta vişne bahçesi satılacak. Düşünün bunu<span>!..</span> Düşünün<span>!...</span></span></p>

    <p class="calibre8"><span class="calibre7">(Trofimov'la Anya dışında hepsi çıkarlar.)</span></p>

    <p class="calibre8"><span class="calibre7">ANYA (Gülerek.) - Yoldan Geçen'den Allah razı olsun. Varya'yı korkuttu da, yalnız kalabildik. TROFİMOV - Varya korkuyor, ansızın birbirimize âşık oluruz diye bütün gün yanımızdan ayrılmıyor. Dar kafası, bizim aşkın da üstünde olduğumuzu anlamaya yetenekli değil. Adına aşk denilen, özgürlüğe ve mutluluğa engel o küçük ve saydam şeyin çevresinden dolanıp geçmek: İşte bizim yaşamımızın amacı ve anlamı. İleri! Biz orada, uzakta parıldayan parlak yıldızlara doğru gidiyoruz, bizi kimse tutamaz! İleri! Dostlar, geride kalmayın.</span></p>

    <p class="calibre8"><span class="calibre7">ANYA (Ellerini çırparak.) - Ne güzel konuşuyorsunuz! (Bir sessizlik.)</span></p>

    <p class="calibre8"><span><span class="calibre7">Bugün burası olağanüstü güzel.</span></span></p>

    <p class="calibre8"><span class="calibre7">TROFİMOV - Evet, hava harika.</span></p>

    <p class="calibre8"><span class="calibre7">ANYA - Bana ne yaptınız böyle Petya; ne yaptınız da vişne bahçesini eskisi gibi sevmiyorum artık. Öyle içten seviyordum ki onu, dünyada bizim bahçeden daha güzel bir yer yoktur gibi geliyordu bana.</span></p>

    <p class="calibre8"><span class="calibre7">TROFİMOV - Tüm Rusya bizim bahçemizdir. <span>Dünya büyük ve çok güzel.</span> Orada olağanüstü güzellikte pek çok yer var.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">Bir düşünün Anya, sizin dedeniz, dedenizin dedesi, tüm atalarınız köle sahibi derebeylerdi. Şimdi soruyorum size, bahçenizdeki her bir vişneden, her bir yapraktan, her bir ağaç gövdesinden size insan varlıklarının baktığını hissetmiyor musunuz; seslerini işitmiyor musunuz onların... Sizlerin tümünü, bugün yaşamakta olanlarınızı ve daha önce yaşamış olan atalarınızı, canlı insanların mülkiyetine sahip olmak çarpıklaştırdı... Ve böylece, anneniz, siz ve dayınız, başkalarının hesabına, borç karşılığında, kapınızın eşiğinden bile içeri sokmadığınız başka insanların sırtından yaşadığınızın farkında bile değilsiniz... En azından iki yüz yıl geri kaldık. Henüz hiçbir şeyimiz yok. Sadece felsefe yapıyor, tasadan yakınıyor ya da kafayı çekip duruyoruz. Çok açık bir şey ki, bugünü yaşamak için önce geçmişin kefaretini ödememiz, onun hesabını görmemiz gerekir. Bu kefaret de ancak acı çekerek, olağanüstü, sürekli bir emekle ödenir. Anlayın bunu Anya.</span></p>

    <p class="calibre8"><span class="calibre7">ANYA - Yaşadığımız ev çoktandır kendi evimiz değil artık. Ben de çıkıp gideceğim buradan, söz veriyorum.</span></p>

    <p class="calibre8"><span class="calibre7">TROFİMOV - Cebinizde çiftliğin bir anahtarı varsa, çıkarıp kuyuya atın onu ve alıp başınızı gidin. Rüzgâr gibi özgür olun.</span></p>

    <p class="calibre8"><span class="calibre7">ANYA (Coşku içinde.) - Ne güzel söylediniz.</span></p>

    <p class="calibre8"><span class="calibre7">TROFİMOV - İnanın bana Anya, inanın! Henüz otuz yaşında bile değilim, gencim daha, bir öğrenciyim. Fakat o kadar çok şeye katlanmam gerekti ki! Kış geldi mi, hasta, kaygılı, yoksul, bir dilenci gibi boynu bükük, çaresiz kalıyorum. Alın yazım beni nerelere savurmadı ki! Fakat ruhum yine de, her zaman, her dakika, gece gündüz, açıklanamaz önsezilerle doluydu. İçimde mutluluğun önsezileri var... Anya, görüyorum onu artık...</span></p>

    <p class="calibre8"><span class="calibre7">ANYA (Düşünceli.) - Ay doğuyor...</span></p>

    <p class="calibre8"><span><span class="calibre7">(</span></span><span class="calibre7">Yepihodov'un gitarıyla hep aynı hüzünlü ezgiyi çaldığı işitilmektedir. Ay doğar, Kavakların orada bir yerde, Anya'yı arayan Varya'nın, ''Anya! Neredesin!'' diye seslendiği işitilir.<span>)</span></span></p>

    <p class="calibre8"><span class="calibre7">TROFİMOV - Evet, ay doğuyor.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span class="calibre7">İşte ta kendisi, mutluluk geliyor işte; gitgide yaklaşıyor, daha yakına, daha yakına geliyor, ayak seslerini işitiyorum bile! Biz onu görmesek, tanımasak da ne çıkar? Başkaları görecektir!</span></p>

    <p class="calibre8"><span><span class="calibre7">(</span></span><span class="calibre7">Varya'nın sesi: ''Anya! Neredesin.<span>)</span></span></p>

    <p class="calibre8"><span class="calibre7">Y &nbsp;&nbsp;&nbsp;ine bu V arya! (Kızgın) İnsanı çileden çıkarır!</span></p>

    <p class="calibre8"><span class="calibre7">ANYA - Irmak kıyısına gidelim, orası sakindir.</span></p>

    <p class="calibre8"><span class="calibre7">TROFİMOV -Gidelim.</span></p>

    <p class="calibre8"><span class="calibre7">(Giderler).</span></p>

    <p class="calibre8"><span><span class="calibre7">(</span></span><span class="calibre7">Varya'nın sesi: ''Anya! Anya!''<span>)</span></span></p>

    <p class="calibre8"><span class="calibre7">PERDE</span></p>

    <p class="calibre8"><span class="calibre7">ÜÇÜNCÜ PERDE</span></p>

    <p class="calibre8"><span class="calibre7">Salondan bir kapı boşluğuyla ayrılan konuk odası. Oda bir şamdanla aydınlanmıştır. İkinci bölümde sözü edilen Yahudi orkestrasının eşiğin arkasında çaldığı parçalar işitilmektedir. Akşamüstü. Salonda grand-rond yapılmakta. S. Pişçik'in sesi: ''Promenade a une paire.'' Çiftler konuk odasından çıkarlar. Birinci çift: Pişçik'le Şarlotta İvanovna; ikinci çift: Trofimov'la L. Andreyevna; üçüncü çift: Anya'yla Posta Memuru; dördüncü çift: Varya'yla İstasyon Şefi, vb. Varya sessizce ağlamakta, dans ederken gözyaşlarını kurulamaktadır. Son çiftte Dunyaşa vardır. Konuk odasından geçerler. Pişçik bağırır: ''Grand-rond, balancez!'' ve ''Les cavaliers a genoux et remerciez vos dames!''</span></p>

    <p class="calibre8"><span class="calibre7">Frak giymiş olan Firs, bir tepside Seltz suyu getirir. Pişçik ve Trofimov konuk odasına girerler.</span></p>

    <p class="calibre8"><span class="calibre7">PİŞÇİK - Yüksek tansiyon var bende, bu yüzden iki kalp krizi geçirdim; dans etmem kolay değil, fakat derler ya hani, sürüye düştün mü ister havla, ister havlama, ama mutlaka kuyruk salla. Zaten bir at gibi sağlıklıyımdır. Rahmetli babam, -mekânı cennet olsun, çok şakacıydı- bir gün kökenimiz konusunda konuşurken, Kaligula'nın senatoda bindiği atın biz Simeon-Pişçik'lerin en eski atası olduğunu söylemişti. (Oturur). Fakat parasızlıktan daha beter şey yok! Aç köpek etten başka bir şeye inanmaz derler ya... (Bir an horlar ve hemen uyanır.) Ben de öyle... Aklımda fikrimde paradan başka bir şey yok...</span></p>

    <p class="calibre8"><span class="calibre7">TROFİMOV - Görünüşünüzde gerçekten de atı andıran bir şey var.</span></p>

    <p class="calibre8"><span class="calibre7">PİŞÇİK - Ne olmuş... At iyi havyandır... Satarsın...</span></p>

    <p class="calibre9"><span><span class="calibre7">(</span></span><span class="calibre7">Yandaki odada bilardo oynandığı işitilir. Salonda, kapı boşluğunun altında V arya görünür.<span>)</span> TROFİMOV (Takılır.) - Bayan Lopahina! Bayan Lopahina!</span></p>

    <p class="calibre8"><span class="calibre7">VARYA (Öfkeli.) - Sünepe beyefendi!</span></p>

    <p class="calibre8"><span class="calibre7">TROFİMOV - Evet, sünepe bir beyefendiyim ben, bununla da övünüyorum.</span></p>

    <p class="calibre9"><span class="calibre7">VARYA (Acı bir düşünce içinde.) - Müzikçileri kiraladılar ya neyle ödeyecekler? (Çıkar.) TROFİMOV - (Pişçik'e.) - Tüm yaşamınız boyunca, borç faizlerini ödemek için harcadığınız enerjiyi bir başka şeye harcamış olsaydınız, sanırım, eninde sonunda dünyanın altını üstüne getirebilirdiniz.</span></p>

    <p class="calibre8"><span class="calibre7">PİŞÇİK - Filozof... Nietzsche... Büyük, çok ünlü... Muazzam bir adam, akıllı... Yapıtlarında belirttiğine göre, sahte para yapılabilirmiş...</span></p>

    <p class="calibre8"><span class="calibre7">TROFİMOV - Siz Nietzsche okudunuz mu?</span></p>

    <p class="calibre8"><span class="calibre7">PİŞÇİK - Ben mi, yok canım... Daşenka söz etmişti. Öyle bir durumdayım ki şimdi kalp para yapmaktan başka çarem kalmadı... Öbür gün için üç yüz ruble ödemem gerekiyor... Yüz ellisini buldum... <span>(</span>Cebini yoklar. Kaygıyla.<span>)</span> Paralar yitmiş, paraları yitirdim! (Ağlamaklı.) Paralar nerde? (Sevinçli.) Burdalarmış, astarın arkasına kaymışlar... Birden ter bastı...</span></p>

    <p class="calibre8"><span class="calibre7">(L. Andreyevna ve Ş. İvanovna girerler.)</span></p>

    <p class="calibre8"><span class="calibre7">L. ANDREYEVNA (Bir lezginka mırıldanarak.) - Niye bu kadar gecikti Leonid? Ne yapıyor kentte? (Dunyaşa'ya.) Dunyaşa, müzikçilere çay verin...</span></p>

    <p class="calibre8"><span class="calibre7">TROFİMOV - Demek açık arttırma yapılmadı henüz, öyle anlaşılıyor.</span></p>

    <p class="calibre8"><span class="calibre7">L. ANDREYEVNA - Müzikçi çağırmamız da yersiz bizim, balo düzenlememiz de yersiz<span>..</span> Neyse... (Oturur ve usuldan ezgiyi mırıldanır.)</span></p>

    <p class="calibre8"><span class="calibre7">ŞARLOTTA (Pişçik'e bir deste kart uzatarak.) - İşte size bir deste kart; şimdi aklınızdan herhangi bir kart geçirin.</span></p>

    <p class="calibre8"><span class="calibre7">PİŞÇİK - Geçirdim.</span></p>

    <p class="calibre8"><span class="calibre7">ŞARLOTTA - Kartları karın şimdi. Pek güzel. Verin bana; ah benim zavallı, sevimli Bay Pişçikim. Ein, zwei, drei! Şimdi bakın bakalım, o kart sizin yan cebinizde mi<span>?..</span></span></p>

    <p class="calibre8"><span class="calibre7">PİŞÇİK (Yan cebinden kartı çıkarır.) - Maça sekizlisi, ta kendisi! (Şaşkın.) Tasavvur edebiliyor musunuz?</span></p>

    <p class="calibre8"><span class="calibre7">ŞARLOTTA - (Avucunda kart destesini tutarak, Trofimov'a.) - Söyleyin çabuk, en üstteki kart hangisi?</span></p>

    <p class="calibre8"><span class="calibre7">TROFİMOV - Öyle mi? Hadi bakalım, maça kızı.</span></p>

    <p class="calibre8"><span class="calibre7">ŞARLOTTA - İşte burada! (Pişçik'e.) El? Üstteki kart hangisi?</span></p>

    <p class="calibre8"><span class="calibre7">PİŞÇİK - Kupa beyi.</span></p>

    <p class="calibre8"><span class="calibre7">(Yeraltından geliyormuşçasına gizemli bir kadın sesi yanıtlar onu: ''O, evet, hava çok güzel hanımefendi.)</span></p>

    <p class="calibre8"><span class="calibre7">Siz benim idealimdeki insansınız...</span></p>

    <p class="calibre8"><span class="calibre7">(Ses: ''Siz de hanımefendi, benim çok hoşuma gittiniz.)</span></p>

    <p class="calibre8"><span class="calibre7">İST ASYON ŞEFİ (Alkışlar.) - Bravo! Bayan V antrilok!</span></p>

    <p class="calibre8"><span><span class="calibre7">PİŞÇİK - Tasavvur edebiliyor musunuz!</span></span> <span class="calibre7">Şarlotta İvanovna, büyüleyici kadın... Âşık oldum... <span>vallahi</span>... ŞARLOTTA - Âşık mı oldunuz? (Omuzlarını silker.) Siz hiç âşık olabilir misiniz? Gunter Mensche, aber schlechter Musikant. *</span></p>

    <p class="calibre8"><span class="calibre7">TROFİMOV (Pişçik'in omzuna vurarak.) - Yaman bir atsınız...</span></p>

    <p class="calibre8"><span class="calibre7">ŞARLOTTA - Şimdi bir numaraya daha ilginizi rica ederim.</span></p>

    <p class="calibre9"><span class="calibre7">(Masadan bir şal alır.) İşte çok güzel bir şal, yok mu alıcısı<span>?..</span> (Şalı havada sallar.) <span>Yok</span> mu alan? PİŞÇİK (Şaşkın.) - Tasavvur edebiliyor musunuz?</span></p>

    <p class="calibre8"><span class="calibre7">ŞARLOTTA - Ein, zwei, drei! (Yere sarkıttığı şalı hızla kaldırır; altında duran Anya bir reverans yapar, koşup annesini kucaklar ve geriye, salona doğru koşup gider herkesin şaşkınlığı arasında).</span></p>

    <p class="calibre8"><span class="calibre7">L. ANDREYEVNA (Alkışlar.) - Bravo, bravo<span>!..</span></span></p>

    <p class="calibre8"><span class="calibre7">ŞARLOTTA - İşte bir tane daha: Ein, zwei, drei, (Şalı kaldırır altında Varya durmakta, selam vermektedir.)</span></p>

    <p class="calibre8"><span><span class="calibre7">PİŞÇİK (şaşkın) - Tasavvur edebiliyor musunuz!</span></span></p>

    <p class="calibre9"><span class="calibre7">ŞARLOTTA - Son! (Şalı Pişçik'in üstüne atar, bir reverans yapar ve salona doğru koşup gider.) PİŞÇİK (Şarlotta'nın arkasından koşarak.) - Hınzır kadın<span>!..</span> Ne kadın ama<span>!..</span> Ne kadın... (Çıkar.)</span></p>

    <p class="calibre8"><span class="calibre7">L. ANDREYEVNA - Leonid hâlâ yok. Bu kadar zaman kentte ne yapar, anlamıyorum! Her şey belli olmuştur artık; çiftlik ya satılmış, ya da açık artırma yapılmamıştır; ne diye bu kadar uzun süre habersiz bırakır ki bizi!</span></p>

    <p class="calibre8"><span class="calibre7">V ARYA (Onu avutmaya çalışarak.) -Dayım yurtluğu gerisin geri satın almıştır, bundan hiç kuşkum yok.</span></p>

    <p class="calibre8"><span class="calibre7">TROFİMOV (Alaycı.) - Evet.</span></p>

    <p class="calibre8"><span class="calibre7">VARYA - Ninem borcun devredilmesi ve yurtluğun kendi adına satın alınması için vekâletname gönderdi ona. Bunu Anya için yaptı. <span>Eminim,Tanrı</span> yardım edecek, yurtluğu dayım satın alacaktır.</span></p>

    <p class="calibre8"><span class="calibre7">L. ANDREYEVNA - Yarovslavl'daki nine yurtluğun kendi adına satın alınması için topu topu on beş bin ruble gönderdi, güvenmiyor bize -bu paraysa faizleri bile ödemeye yetmez. (Yüzünü elleriyle kapar.) Bugün yazgım belirlenecek, yazgım...</span></p>

    <p class="calibre8"><span class="calibre7">TROFİMOV (Varya'ya takılır.) - Madame Lopahina!</span></p>

    <p class="calibre8"><span class="calibre7">V ARYA (Öfkeli.) - Ebedi öğrenci! İki kere üniversiteden kovulduğu yetmemiş.</span></p>

    <p class="calibre8"><span class="calibre7">L. ANDREYEVNA - Niye kızıyorsun Varya! Lopahin diye takılıyor sana, ne var bunda? Gönlün istiyorsa evlen Lopahin'le. <span>İyi, ilginç bir insan.</span> İstemiyorsa gönlün, evlenme. Kimse zorlamıyor seni iki gözüm...</span></p>

    <p class="calibre8"><span class="calibre7">VARYA - Benim için ciddi bir iş bu anneciğim. Ne diye dosdoğru konuşmamalı, iyi bir insan, hoşlanıyorum ondan.</span></p>

    <p class="calibre8"><span class="calibre7">L. ANDREYEVNA - O zaman evlen onunla. Beklemenin anlamı ne!</span></p>

    <p class="calibre8"><span class="calibre7">VARYA - Anneciğim, ona evlenme önerisinde ben bulunacak değilim ya! İşte iki yıldır herkes ondan söz ediyor bana, o ise ya susuyor, ya işi alaya vuruyor. Anlıyorum. Zenginleşiyor git gide; işi başından aşkın, benimle uğraşmaya vakti yok. Biraz param olsa; çok değil yüz ruble kadar bir şey, her şeyi bırakıp alıp başımı giderdim. Bir manastıra girerdim.</span></p>

    <p class="calibre8"><span class="calibre7">TROFİMOV - Kutsal güzellik!</span></p>

    <p class="calibre8"><span class="calibre7">VARYA (Tromifov'a.) - Üniversite öğrencisinin akıllı olması gerekir! (Yumuşak bir tonla, ağlamaklı.) ne kadar çirkinleştiniz Petya, nasıl da yaşlandınız! (L. Andreyevna'ya, sakin.) Fakat işsiz duramam ki ben anneciğim, her dakika bir şey yapmalıyım.</span></p>

    <p class="calibre8"><span class="calibre7">(Yâşa girer.)</span></p>

    <p class="calibre8"><span class="calibre7">YÂŞA (gülmesini güçlükle tutarak) - Yepihodov bilardo topunu kırdı<span>!..</span> (Çıkar.)</span></p>

    <p class="calibre8"><span class="calibre7">VARYA - Yepihodov'un ne işi var burada? Bilardo oynamasına kim izin verdi onun? Bu insanları anlamıyorum... (Çıkar.)</span></p>

    <p class="calibre8"><span class="calibre7">L. ANDREYEVNA - Sataşmayın ona Petya, görüyorsunuz, zaten acılı.</span></p>

    <p class="calibre8"><span class="calibre7">TROFİMOV - O da üstüne görev olmayan işlere burnunu sokmasın. Bütün bir yaz, bana da Anya'ya da dirlik vermedi, aramızda aşk falan doğar korkusuyla. Ona ne? Zaten sözü bile edilemez böyle bir şeyin, bayağılıktan uzağım ben. Biz aşkın üstündeyiz!</span></p>

    <p class="calibre8"><span class="calibre7">L. ANDREYEVNA - Bense, galiba aşkın altındayım. <span>(Şiddetli bir tedirginlikle.)</span> Nerede bu Leonid? Çiftlik satıldı mı, satılmadı mı, Bir bilsem... Öyle mutsuzum ki, ne düşüneceğimi bilemiyorum artık; benliğim yitip gidiyor sanki... Şimdi bağırabilirim... Aptalca bir şey yapabilirim. Kurtarın beni Petya, Konuşun, bir şeyler anlatın.</span></p>

    <p class="calibre8"><span class="calibre7">TROFİMOV - Çiftlik bugün satılmış ya da satılmamış, hepsi bir değil mi? Bu iş çoktan bitmişti, geriye dönüş yok, yol kapandı. Sakin olun sevgili dost. Kendinizi aldatmayın. Yaşamınızda hiç değilse bir kez olsun gerçeğin doğrudan doğruya gözlerinin içine bakın.</span></p>

    <p class="calibre8"><span class="calibre7">L. ANDREYEVNA - Hangi gerçeğin? Siz gerçeğin ve gerçek olmayanın nerede olduğunu görebiliyor musunuz? Bense yitirdim görme yeteneğimi, hiçbir şey göremiyorum. <span>Siz bütün önemli sorunları gözüpekçe çözümlüyorsunuz, fakat söyleyin bana cancağızım, gençliğinizden ötürü değil mi bu; bu sorunların hiçbirinin size acı vermeyişinden ötürü değil değil mi? Gözüpekçe bakıyorsunuz ileriye doğru; fakat bunun nedeni orada korkunç bir şey görmeyişiniz, böyle bir şey beklemeyişiniz değil mi? Hayatın genç gözlerinize henüz kapalı oluşu değil mi? Bizden daha dürüst, daha cesur, daha ciddi bir kişiliğiniz var...</span> Fakat biraz derinliğine düşünün, azıcık yüce gönüllü olun da bağışlayın beni. Burada doğdum ben; babam, annem, dedem burada yaşıyorlardı... Seviyorum bu evi; vişne bahçesi olmadan kavrayamıyorum hayatımı. Satılması çok gerekiyorsa beni de onunla birlikte satın... (Sarılıp alnından öper Trofimov'u.) Oğlum burada boğuldu... (Ağlar.) Acıyın bana, iyi doğru insan. TROFİMOV - Acınızı tüm ruhumla paylaştığımı biliyorsunuz.</span></p>

    <p class="calibre8"><span class="calibre7">L. ANDREYEVNA - Fakat başka türlü, başka türlü söylemek gerek bunu... (Şalını alır; üstünden yere bir telgraf düşer.) İçimde öyle bir ağırlık var ki bugün, anlayamazsınız. Burası çok gürültülü; her ses ruhumu irkiltiyor, odama da kapanamıyorum, tek başımayken sessizlik korkunç. Beni suçlamayın Petya... Sizi aileden biri gibi severim. Anya'yı seve seve verirdim size, yemin ederim... Ama iki gözüm, okumak da gerek, okulunuzu bitirmelisiniz. Sizse hiçbir şey yapmıyor, alınyazınızın elinde oradan oraya savrulup duruyorsunuz, tuhaf bir şey bu... <span>öyle</span> değil mi? Ha? Şu sakalınıza da bir şeyler yapmalı ki büyüsün azıcık... (Güler.) Gülünçsünüz!</span></p>

    <p class="calibre8"><span class="calibre7">TROFİMOV (Telgrafı yerden alarak.) - Yakışıklı olmak diye bir sorunum yok.</span></p>

    <p class="calibre8"><span class="calibre7">L. ANDREYEVNA - Telgraf Paris'ten. Her gün geliyor. <span>dün</span>, bugün. Bu yabanıl adam hastalanmış yine, işleri yine tıkırında değil. Bağışlanmak diliyor benden; oraya gideyim diye yalvarıyor. Paris'e gidip onun yanı başında olmam gerekirdi gerçekten de. Yüzünüz pek ciddi Petya; fakat ne yapabilirim cancağızım; hasta, yalnız, mutsuz biri, orada kim bakar ona, onu kim hata yapmaktan korur, ilaçlarını kim verir zamanında? Niye gizleyeyim, ne diye susayım, seviyorum onu, açık bir şey bu. Seviyorum, seviyorum... Boynumda bir taş bu, kendisiyle dibe doğru çekiyor beni... Fakat seviyorum bu taşı ben, onsuz yapamam. (Trfimov'un elini tutup sıkar) Kötü bir şey düşünmeyin Petya, hiçbir şey söylemeyin, konuşmayın...</span></p>

    <p class="calibre8"><span class="calibre7">TROFİMOV (Gözyaşları arasından.) - Tanrı aşkına bağışlayın açık sözlülüğümü, fakat bu adam soyup soğana çevirdi sizi!</span></p>

    <p class="calibre8"><span class="calibre7">L. ANDREYEVNA - Hayır, hayır, konuşmayın böyle... (Kulaklarını kapar.)</span></p>

    <p class="calibre8"><span class="calibre7">TROFİMOV - Fakat alçağın biri o, bunu sizden başka bilmeyen yok! Alçağın teki, beş para etmez bir alçak<span>!..</span></span></p>

    <p class="calibre8"><span class="calibre7">L. ANDREYEVNA - (Ölçülü bir öfkeyle.) - Yirmi altı ya da yirmi yedi yaşındasınız, fakat hâlâ bir lise iki öğrencisi gibisiniz!</span></p>

    <p class="calibre8"><span class="calibre7">TROFİMOV - Varsın olsun!</span></p>

    <p class="calibre8"><span class="calibre7">L. ANDREYEVNA - Artık yetişkin bir erkek olmanız gerekiyor. Sizin yaşınızda seven insanları anlamak gerekir. İnsanın bu yaşta kendisinin de sevmesi, âşık olması gerekir! (Kızgın.) Evet, evet, pek öyle ''temiz'' filan da değilsiniz siz. Bir temizlik hastasısınız, hepsi bu. Gülünç bir ucubesiniz, ucube...</span></p>

    <p class="calibre8"><span class="calibre7">TROFİMOV (Dehşet içinde.) - Neler söylüyor!</span></p>

    <p class="calibre8"><span class="calibre7">L. ANDREYEVNA - ''Ben aşkın üstündeyim!'' Siz aşkın üstünde filan <span>değilsiniz .</span> Firs'in pek güzel söylediği gibi beceriksizin tekisiniz. Sizin yaşınızda bir insanın sevgilisinin olmaması<span>!..</span></span></p>

    <p class="calibre8"><span class="calibre7">TROFİMOV (Dehşet içinde.) - Korkunç! Neler söylüyor! (Başı elleri arasında hızla salona doğru gider.) Aramızda her şey bitti! (Sofaya çıkar.)</span></p>

    <p class="calibre8"><span class="calibre7">L. ANDREYEVNA - (Arkasından bağırır.) - Petya, durun! Gülünç adam, şaka yaptım sizinle! Petya! <span>(</span>Sofadan, birinin merdivenlerde hızlı hızlı yürüdüğü, sonra gürültüyle aşağı yuvarlandığı işitilir. Anya ve Varya bağırırlar. Fakat hemen arkasından gülüşme sesleri gelir.<span>)</span></span></p>

    <p class="calibre8"><span class="calibre7">Ne oluyor orada?</span></p>

    <p class="calibre8"><span class="calibre7">(Anya koşarak girer.)</span></p>

    <p class="calibre8"><span class="calibre7">ANYA (Gülerek.) - Petya merdivenden yuvarlandı! (Koşarak çıkar.)</span></p>

    <p class="calibre8"><span class="calibre7">L. ANDREYEVNA -Ne antika adam şu Petya...</span></p>

    <p class="calibre8"><span><span class="calibre7">(</span></span><span class="calibre7">İstasyon Şefi salonun ortasında durmuş, A. Tolstoy'un ''Günahkâr Kadın''ını okumakta, çevresindekiler dinlemektedirler. Fakat henüz birkaç dize okuyabilmişken, sofadan vals müziği işitilir; okuma kesilir. Herkes dansa başlar. Trofimov, Anya, Varya sofadan içeri girerler.<span>)</span></span></p>

    <p class="calibre8"><span class="calibre7">L. ANDREYEVNA - Peki Petya, peki... Kötü bir niyetim yoktu... Özür dilerim... Hadi dans edelim... (Petya'yla dans ederler.)</span></p>

    <p class="calibre8"><span><span class="calibre7">(</span></span><span class="calibre7">Anya ve Varya dans etmektedirler. Firs girer. Değneğini yandaki kapının yakınına koyar. Yâşa da konuk odasına gelmiş, dansı izlemektedir.<span>)</span></span></p>

    <p class="calibre8"><span class="calibre7">YÂŞA - Nasılsın dede?</span></p>

    <p class="calibre8"><span class="calibre7">FİRS - Keyfim yok. Eskiden balolarımızda generaller, baronlar, amiraller dans ederdi. Şimdiyse posta memuruyla istasyon şefine çağrı çıkarışımız yetmiyormuş gibi, bir de gönülsüz geliyorlar. Bir şeyler oldu bana, güçten düştüm. Rahmetli efendim, büyükbaba, her hastalığı mühür mumu tozuyla tedavi ederdi. Yirmi yıldır, hatta daha da fazla, bu tozdan alıyorum, belki de yaşamamın nedeni bu.</span></p>

    <p class="calibre8"><span class="calibre7">YÂŞA - Kafa ütüledin artık dede. (Esner.) T ez elden nalları diksen iyi olacak.</span></p>

    <p class="calibre8"><span class="calibre7">FİRS - Eh, seni beceriksiz seni. (Homurdanır.)</span></p>

    <p class="calibre8"><span class="calibre7">(Trofimov ve L. Andreyevna salonda, sonra konuk odasında dans ederler.)</span></p>

    <p class="calibre8"><span class="calibre7">L. ANDREYEVNA - Merci... Oturacağım ben... (Oturur.) Yoruldum.</span></p>

    <p class="calibre8"><span class="calibre7">(Anya girer.)</span></p>

    <p class="calibre8"><span class="calibre7">ANYA (Heyecanlı.) - Az önce mutfakta birinin söylediğine göre, Vişne bahçesi satılmış bugün.</span></p>

    <p class="calibre8"><span class="calibre7">L. ANDREYEVNA - Kime satılmış?</span></p>

    <p class="calibre8"><span class="calibre7">ANYA - Kime olduğunu söylemedi. Zaten çıkıp gitti sonra. (Trofimov'la dans ederek salona girerler.)</span></p>

    <p class="calibre8"><span class="calibre7">YÂŞA - Moruğun biriydi bunu söyleyen. Yabancı.</span></p>

    <p class="calibre8"><span class="calibre7">FİRS - Leonid Andreyiç hâlâ gelmedi. Paltosu da inceydi; dömi-sezon, üşütecek. Ne olacak toy gençlik işte!</span></p>

    <p class="calibre8"><span class="calibre7">L. ANDREYEVNA - Şimdi düşüp öleceğim. Yâşa, gidip öğrenin, kime satılmış.</span></p>

    <p class="calibre8"><span class="calibre7">YÂŞA - Herif çoktan gitti, moruğun tekiydi. (Güler.)</span></p>

    <p class="calibre8"><span class="calibre7">L. ANDREYEVNA (Yumuşak bir kederle.): Niye gülüyorsunuz? Keyfinizin sebebi nedir?</span></p>

    <p class="calibre8"><span class="calibre7">YÂŞA - Yepihodov çok gülünç. <span>Boş kafanın teki. Yirmi iki musibet.</span></span></p>

    <p class="calibre8"><span class="calibre7">L. ANDREYEVNA - Firs çiftlik satılırsa eğer, sen nereye gidersin?</span></p>

    <p class="calibre8"><span class="calibre7">FİRS - Nereye emrederseniz oraya giderim.</span></p>

    <p class="calibre8"><span class="calibre7">L. ANDREYEVNA - Yüzün niye böyle? İyi değil misin? Gidip yatsan iyi olur...</span></p>

    <p class="calibre8"><span class="calibre7">FİRS - Evet... (Alaylı.) Ben gidip yatarsam burada kim servis yapar, işleri kim yoluna koyar. Bütün evde bir ben varım.</span></p>

    <p class="calibre8"><span class="calibre7">YÂŞA (L. Andreyevna'ya.) - Lubov Andreyevna! Dinlemek lütfunda bulunursanız, bir dileğim var sizden! Eğer yine Paris'e gidecek olursanız, yalvarırım size, beni de alın. Burada kalmamın bilakis hiçbir olanağı yok. (Çevresine bakınır, alçak sesle.) Söylemeye ne gerek, kendiniz görüyorsunuz, ülke cahil, halk ahlaksız, can sıkıntısından başka bir şey yok, mutfakta doğru dürüst karın doymuyor, buradaysa ipe sapa gelmez şeyler homurdanarak Firs dolanıp duruyor. Beni de birlikte alın, ne olur! (Pişçik girer.)</span></p>

    <p class="calibre8"><span class="calibre7">PİŞÇİK - Bir valsçik lütfeder miydiniz, güzeller güzeli... (L. Andreyevna onunla gider.) Büyüleyici dilber, ne pahasına olursa olsun bir yüz seksen rublecik koparacağım sizden... Koparacağım... (Dans eder.) Yüz seksen rublecik...</span></p>

    <p class="calibre8"><span class="calibre7">(Salona geçerler.)</span></p>

    <p class="calibre8"><span class="calibre7">YÂŞA (Sessizce bir ezgi mırıldanır.) - ''Ruhumdaki hicranı anlayacak mısın?''</span></p>

    <p class="calibre8"><span><span class="calibre7">(</span></span><span class="calibre7">Salonda başında gri bir silindir şapka, damalı pantalonlu biri, kollarını sallayarak sıçramaktadır. Bağırtılar: -Bravo Şarlotta İvanovna.''<span>)</span></span></p>

    <p class="calibre8"><span class="calibre7">DUNYAŞA (Pudralanmak için durmuştur.) - Küçük hanım dans etmemi emrediyor. Kavalye çok, dam azmış. Benimse başım dönüyor dans ederken, yüreğim çarpıyor. Firs Nikolayeviç, az önce posta memuru öyle bir şey dedi ki bana, soluğum tıkanacak gibi oldu.</span></p>

    <p class="calibre8"><span class="calibre7">(Müzik kesilir.)</span></p>

    <p class="calibre8"><span class="calibre7">FİRS - Ne dedi?</span></p>

    <p class="calibre8"><span class="calibre7">DUNYAŞA - Siz, dedi; bir çiçek gibisiniz.</span></p>

    <p class="calibre8"><span class="calibre7">YÂŞA (Esner.) - Cehalet... (Çıkar.)</span></p>

    <p class="calibre8"><span class="calibre7">DUNYAŞA - Bir çiçek gibi. Öyle duygulu bir kızım ki ben, tatlı sözleri korkunç seviyorum.</span></p>

    <p class="calibre8"><span class="calibre7">FİRS - Fazla sürtüyorsun.</span></p>

    <p class="calibre8"><span class="calibre7">(Yepihodov girer.)</span></p>

    <p class="calibre8"><span class="calibre7">YEPİHODOV - Avdotya Fedorovna, karşınızda görmek istemiyorsunuz beni... <span>tıpkı</span> bir böcekmişim gibi. (İçini çeker.) Eh, yaşam!</span></p>

    <p class="calibre8"><span class="calibre7">DUNYAŞA - Ne istiyorsunuz?</span></p>

    <p class="calibre8"><span class="calibre7">YEPİHODOV - Hiç kuşku yok ki, siz de haklı olabilirsiniz. (İçini çeker.) Fakat görüş açısından bakılacak olursa, siz -böyle konuşma hakkını kendimde görüyorum- beni tümüyle bir ruh durumuna soktunuz. Ben kendi talihimi biliyorum, her gün bir musibet geliyor başıma; buna da çoktan alışkınım, öyle ki yazgıma gülümseyerek bakıyorum. Bana söz verdiniz, hatta ben...</span></p>

    <p class="calibre8"><span class="calibre7">DUNYAŞA - Rica ederim, sonra konuşalım, şimdi beni rahat bırakın. Şimdi ben hayal kuruyorum. (Yelpazesini sallar.)</span></p>

    <p class="calibre8"><span class="calibre7">YEPİHODOV - Her gün bir musibet geliyor <span>başıma,</span> ve ben, böyle konuşma hakkını kendimde görüyorum, gülümsemekle yetiniyorum, hatta gülüyorum.</span></p>

    <p class="calibre8"><span class="calibre7">(Varya salondan girer.)</span></p>

    <p class="calibre8"><span class="calibre7">VARYA - Hâlâ gitmedin öyle mi, Semyon? Gerçekten, ne saygısız adamsın sen! (Dunyaşa'ya.) Sen git buradan Dunyaşa. (Yepihodov'a.) Ya bilardo oynayıp istekayı kırıyor, ya konukmuş gibi konuk odasında dolaşıyorsun.</span></p>

    <p class="calibre8"><span class="calibre7">YEPİHODOV - Bana ceza vermeye, izninizle, hakkınız yok!</span></p>

    <p class="calibre8"><span class="calibre7">VARYA - Sana ceza vermiyorum, konuşuyorum sadece. Biliyor musun, yerinde durduğun yok, iş yaptığın hiç yok. Seni muhasebeci tuttuk, ama niye? <span>belli</span> değil.</span></p>

    <p class="calibre8"><span class="calibre7">YEPİHODOV (Onuru kırılmış.) - Çalışır mıyım, gezer miyim, yer miyim, bilardo mu oynarım; bunları ancak, anlayan ve yaşlı insanlar yargılayabilir.</span></p>

    <p class="calibre8"><span class="calibre7">VARYA - Benimle böyle konuşmaya cüret mi ediyorsun ha! (Parlayarak!) Böyle konuşmaya cüret ediyorsun, ha! Demek ben hiçbir şeyden anlamıyorum ha! Defol burdan! Hemen!</span></p>

    <p class="calibre8"><span class="calibre7">YEPİHODOV (Korkmuş.) - Daha nazik olmanızı rica ederim.</span></p>

    <p class="calibre8"><span class="calibre7">VARYA (Öfkeden kendini yitirerek.) -Hemen defol buradan! Defol!</span></p>

    <p class="calibre8"><span class="calibre7">(Yepihodov kapıya doğru gider, V arya da arkasından.)</span></p>

    <p class="calibre8"><span class="calibre7">Yirmi iki musibet seni! Bir daha görünme buralarda! Gözüm görmesin seni!</span></p>

    <p class="calibre8"><span><span class="calibre7">(</span></span><span class="calibre7">Yepihodov çıkar. Kapının arkasından sesi işitilir ''Sizi şikâyet edeceğim.''<span>)</span></span></p>

    <p class="calibre9"><span class="calibre7">VARYA - Geri geliyorsun öyle mi? (Firs'in kapının yanına bıraktığı sopayı alır.) Geliyorsun ha? Geliyorsun? Şimdi seni... <span>(</span>Sopayı sallar. Bu sırada Lopahin girer; fakat sopa değmemiştir ona.<span>)</span> LOPAHİN - Naçiz teşekkürler...</span></p>

    <p class="calibre8"><span class="calibre7">VARYA (Kızgın ve alaycı.) - Özür dilerim!</span></p>

    <p class="calibre8"><span class="calibre7">LOPAHİN - Bir şey değil efendim. Hoş kabulünüz için candan teşekkürler.</span></p>

    <p class="calibre8"><span class="calibre7">VARYA - Teşekküre değmez. (Uzaklaşır, sonra Lopahin'e bakar ve yumuşakça sorar.) Bir yanınızı incitmedim ya?</span></p>

    <p class="calibre8"><span class="calibre7">LOPAHİN - Hayır, hiçbir şey olmadı. İri bir şişlik olacak sadece. <span>(</span>Salonda sesler: ''Lopahin geldi! Yermolay Alekseyiç!''<span>)</span></span></p>

    <p class="calibre8"><span class="calibre7">PİŞÇİK - Şükür kavuşturana, şükür görüştürene... (Lopahin'le öpüşürler.) Konyak kokuyorsun sevgili dost, iki gözüm. Biz de burada eğleniyoruz.</span></p>

    <p class="calibre8"><span class="calibre7">(Lubov Andreyevna girer.)</span></p>

    <p class="calibre8"><span class="calibre7">L. ANDREYEVNA - Siz misiniz Yermolay Alekseyiç? Neden geciktiniz bu kadar? Leonid nerede? LOPAHİN - Leonid Andreyiç benimle geldi, şimdi geliyor...</span></p>

    <p class="calibre9"><span class="calibre7">L. ANDREYEVNA (Heyecanlı.) - Ee, ne oldu? Yapıldı mı açık artırma? Söyleyin, durmayın! LOPAHİN (Utangaç bir tavırla sevincini belli etmemeye çalışarak.) Açık artırma saat dörtte sona erdi... Treni kaçırdık, dokuz buçuğa kadar beklemek zorunda kaldık. <span>(Güçlükle soluk alarak.)</span> Uf! Başım dönüyor biraz...</span></p>

    <p class="calibre8"><span><span class="calibre7">(</span></span><span class="calibre7">Gayev girer. Sağ elinde öteberi vardır; sol eliyle gözyaşlarını kurular.<span>)</span></span></p>

    <p class="calibre8"><span class="calibre7">L. ANDREYEVNA - Lenya ne oldu? Lenya, anlat! <span>(Sabırsız, gözyaşları içinde.)</span> Hadi, Tanrı aşkına... GAYEV (Yanıt yerine elini sallar; ağlayarak, Firs'e.) - Al şunları... Ançuez, Kerç ringası... Bugün ağzıma lokma koymadım... Ne kadar acı çektim!</span></p>

    <p class="calibre8"><span class="calibre7">(Bilardo salonuna açılan kapı açıktır; topların birbirine vuruşu ve Yâşa'nın sesi işitilir: ''Yedi ve on sekiz'' Gayev'in yüzündeki anlatım değişir, artık ağlamamaktadır.)</span></p>

    <p class="calibre8"><span class="calibre7">GAYEV (Devamla.) - Korkunç yoruldum. Firs, yardım et bana, üstümü değiştireyim. <span>(</span>Salondan geçerek kendi odasına gider. Firs de arkasından.<span>)</span></span></p>

    <p class="calibre8"><span class="calibre7">PİŞÇİK - Açık artırma ne oldu, anlatsana yahu!</span></p>

    <p class="calibre8"><span class="calibre7">L. ANDREYEVNA - Vişne bahçesi satıldı mı?</span></p>

    <p class="calibre8"><span class="calibre7">LOPAHİN - Satıldı.</span></p>

    <p class="calibre8"><span class="calibre7">L. ANDREYEVNA - Kim aldı?</span></p>

    <p class="calibre8"><span class="calibre7">LOPAHİN - Ben.</span></p>

    <p class="calibre8"><span class="calibre7">(Bir sessizlik.)</span></p>

    <p class="calibre8"><span><span class="calibre7">(</span></span><span class="calibre7">L. Andreyevna ezilmiştir. Koltuğa ve masaya tutunmasa düşecektir. Varya belinden anahtarları çıkarır, yere, konuk odasının ortasına fırlatır, çıkar.<span>)</span></span></p>

    <p class="calibre8"><span class="calibre7">LOPAHİN (Devamla.) - Ben satın aldım. Durun baylar, rica ederim, başım dönüyor, konuşamıyorum... (Güler.) Mezata gittik, baktık. Deriganov gelmiş bile. Leonid Andreyiç'te sadece bir on beş bin vardı. Deriganov borcun üstüne hemen bir otuz bin sürdü. Baktım iş böyle, sen misin, kırk bin dedim. <span>o</span> kırk beşe yükseltti. <span>Ben elli beşe.</span> O, uzun sözün kısası, beş beş yükseltiyor, ben on on... Eh, sonunda bende kaldı. Borcun üstüne doksan bin verdim, bende kaldı. Vişne bahçesi artık benim. Benim! (Kahkahalarla güler.) Tanrım, Tanrım, vişne bahçesi artık benim oldu! Konuşun, sarhoşsun deyin bana, aklın başında değil, gördüklerin hep düş deyin... (Tepinir.) Üstüme gülmeyin! Babamla dedem mezarlarından başlarını kaldırıp da olup biteni görselerdi, o sümsük, yarı cahil Yermolaylarının, kışın çıplak ayakla seyirten Yermolay'ın, dünyada bir eşi daha bulunmayan çiftliği satın aldığını görselerdi... Dedemle babamın köle olduğu, mutfağına bile giremedikleri çiftliği satın aldım. Uykudayım. Bu gördüklerim, düş, hayal... Bilinmezliğin karanlığıyla kaplı imgelemin bir oyunu bu... (Anahtarları yerden alır; sevgiyle gülümseyerek.) Anahtarları fırlatıp attı, artık buranın sahibesi olmadığını göstermek istiyor... (Anahtarları şıngırdatır.) <span>Eh, hepsi bir.</span></span></p>

    <p class="calibre8"><span class="calibre7">(Orkestranın akord sesleri işitilir.)</span></p>

    <p class="calibre8"><span class="calibre7">LOPAHİN (Devamla.) - Hey, müzikçiler, çalın, dinlemek istiyorum sizi! Gelin de, görün Yermolay Lopahin'in baltayı kaptığı gibi vişne bahçesine nasıl dalacağını, ağaçlarını nasıl birbiri ardına devireceğini. Yazlıklar kuracağız. Torunlarımızla onların torunları yeni bir yaşam görecekler burada... Müzik, haydi, çal!</span></p>

    <p class="calibre8"><span><span class="calibre7">(</span></span><span class="calibre7">Müzik çalar. L. Andreyevna, bir sandalyeye yığılmış, acı acı ağlamaktadır.<span>)</span></span></p>

    <p class="calibre8"><span class="calibre7">LOPAHİN (Devamla sitem eder.) -Neden, neden dinlemediniz beni? Zavallıcığım benim, iyi yürekliciğim, iş işten geçti artık. (Gözyaşları içinde.) Oh, tüm bunlar geçseydi bir an önce, şu kırık dökük, mutsuz yaşamımız bir yoluna girseydi...</span></p>

    <p class="calibre8"><span class="calibre7">PİŞÇİK (Lopahin'in koluna girerek.) - Ağlıyor. Biz salona geçelim, yalnız kalsın biraz... Gidelim... (Çekip salona doğru götürür Lopahin'i.)</span></p>

    <p class="calibre8"><span class="calibre7">LOPAHİN - Müzik, canlı çal! Her şey istediğim gibi olmalı! (İronik.) Yeni efendi geliyor, vişne bahçesinin sahibi. (Küçük bir masaya çarpar, kolu şamdana çarpar, şamdan düşecek gibi sallanır.) Her şeyin karşılığını ödeyebilirim! (Pişçik'le çıkar.)</span></p>

    <p class="calibre8"><span><span class="calibre7">(</span></span><span class="calibre7">Salonda ve konuk odasında, oturduğu yere büzülmüş acı acı ağlayan Lubov Andreyevna'dan başka kimse yoktur. Müzik usul usul çalmaktadır. Anya ile T rofimov hızla girerler. Anya annesine yaklaşır, önünde diz çöker. Trofimov salon kapısında kalır.<span>)</span></span></p>

    <p class="calibre8"><span class="calibre7">ANYA - Anne<span>!..</span> Anne, ağlıyor musun? Canım, iyi yürekli, sevgili annem, güzel anneciğim, seviyorum seni... Tanrı seni korusun... Vişne bahçesi satıldı, yok artık, bu gerçek, gerçek, ama ağlama, ağlama anneciğim, önümüzde bütün bir yaşam var daha, senin iyi, temiz ruhun var... Gidelim birlikte, gidelim sevgili anneciğim, gidelim buradan<span>!..</span> Yeni bir bahçe kurarız, bundan daha görkemlisini; göreceksin, göreceksin bak, sessiz, derin bir sevinç dolacak içine akşam güneşi gibi, gülümseyeceksin o zaman, yüzün gülecek... Gidelim haydi! Gidelim<span>!..</span></span></p>

    <p class="calibre8"><span class="calibre7">PERDE</span></p>

    <p class="calibre8"><span class="calibre7">DÖRDÜNCÜ PERDE</span></p>

    <p class="calibre8"><span><span class="calibre7">Dekor birinci bölümdeki gibi.</span></span> <span class="calibre7">Pencerelerden perdeler çıkarılmış, duvarlardan tablolar indirilmiştir. Kalan birkaç parça mobilya, satılmak üzere gibi bir köşeye yığılmıştır. <span>Bir boşluk duygusu.</span> Dışarıya açılan kapının yanında ve sahnenin derinliklerinde, bavullar, denkler, vb. Soldaki kapı açıktır. Buradan Varya ve Anya'nın sesleri gelmektedir. Lopahin ayakta beklemekte, Yâşa üstünde dolu şampanya kadehleri bulunan bir tepsi tutmaktadır. Sofada Yepihodov bir sandık bağlamaktadır. <span>Sahne gerisi derinliğinde bir uğultu.</span> Bunlar vedalaşmaya gelen köylülerdir. Gayev'in sesi: ''Teşekkürler kardeşler, teşekkürler sizlere<span>....</span>''</span></p>

    <p class="calibre8"><span class="calibre7">YÂŞA - Basit halk vedalaşmaya gelmiş. Şöyle bir düşüncem var Yemolay Alekseyiç, ne dersiniz; diyorum ki halkın kendisi iyi ama düşüncesi kıt.</span></p>

    <p class="calibre8"><span><span class="calibre7">(</span></span><span class="calibre7">Uğultu diner. L. Andreyevna ve Gayev sofadan girerler. L. Andreyevna ağlamamaktadır, fakat solgundur ve yüzü ağlayacakmış gibi titremektedir; konuşamaz.<span>)</span></span></p>

    <p class="calibre8"><span class="calibre7">GAYEV - Para kesesini çıkarıp verdin onlara Luba. Olmaz böyle! Olmaz!</span></p>

    <p class="calibre8"><span class="calibre7">L. ANDREYEVNA - Başka türlü yapamazdım. Yapamazdım başka türlü.</span></p>

    <p class="calibre8"><span class="calibre7">(Uzaklaşırlar.)</span></p>

    <p class="calibre8"><span class="calibre7">LOPAHİN (Kapıya doğru, arkalarından.) - Lütfen, çok rica ediyorum. <span>Bir veda kadehçiği.</span> Kentten getirmeyi akıl edemedim <span>ama,</span> istasyon büfesinde bir şişecik bulabildim. Lütfen. (Bir sessizlikten sonra) Ne yapalım baylar! İstemiyorsanız istemeyin. (Kapıdan uzaklaşır.) Bilsem hiç satın almazdım. Eh, ben de içmem. (Yâşa tepsiyi özenle masaya koyar.) İç Yaşa, sen iç bari.</span></p>

    <p class="calibre8"><span class="calibre7">YÂŞA - Gidenlerin sağlığına! Sizin de sağlığınıza! (İçer.) Bu şampanya hakiki değil, sizi temin ederim.</span></p>

    <p class="calibre8"><span class="calibre7">LOPAHİN - Şişesi sekiz ruble. <span>(Bir sessizlikten sonra.)</span> Allah belasını versin, ne soğuk burası.</span></p>

    <p class="calibre8"><span class="calibre7">YÂŞA - Bugün soba yanmadı. Nasıl olsa gidiyoruz. (Güler.)</span></p>

    <p class="calibre8"><span class="calibre7">LOPAHİN - Niye gülüyorsun?</span></p>

    <p class="calibre8"><span class="calibre7">YÂŞA - Sevinçten.</span></p>

    <p class="calibre8"><span class="calibre7">LOPAHİN - Ekim ayındayız ya, hava güneşli, dingin, sanki yaz gibi. Yapı işleri için çok elverişli bir hava. (Saate, sonra kapıya bakar.) Baylar, trene kırk beş dakika kaldığından haberiniz var mı? Demek yirmi dakika sonra istasyona hareket etmelisiniz. Elinizi çabuk tutun.</span></p>

    <p class="calibre8"><span class="calibre7">(Trofimov sırtında paltoyla avludan gelir.)</span></p>

    <p class="calibre8"><span class="calibre7">TROFİMOV - Sanırım artık gitme zamanı. Atlar koşuldu. Şeytan bilir, kaloşlarım nerede. Yitirdim onları. (Kapıya doğru.) Anya, kaloşlarım yok. Bulamıyorum.</span></p>

    <p class="calibre8"><span class="calibre7">LOPAHİN - Benim de Harkov'a gitmem gerek. Sizinle aynı trende olacağız. Bütün kış Harkov'da kalacağım. Burada çene çalıp durduk, işsizlikten imanım gevredi. İşsiz kalamam ben, işsiz kalınca, ne yapacağımı, ellerimi nereye koyacağımı bilemiyorum. Sanki yabancı ülkeden gelmiş insanlar gibi, tuhaf tuhaf çene çalıp duruyorsunuz.</span></p>

    <p class="calibre8"><span class="calibre7">TROFİMOV - Gidiyoruz işte, siz de yeniden yararlı işlerinize girişirsiniz.</span></p>

    <p class="calibre8"><span class="calibre7">LOPAHİN - Bir kadeh şampanya yuvarlasana.</span></p>

    <p class="calibre8"><span class="calibre7">TROFİMOV - İstemem.</span></p>

    <p class="calibre8"><span class="calibre7">LOPAHİN - Demek yolculuk Moskova'ya şimdi.</span></p>

    <p class="calibre9"><span class="calibre7">TROFİMOV - Evet, onları kente kadar geçirecek, sonra da yarın kendim Moskova'ya gideceğim. LOPAHİN - Öyle... Şimdi profesörler ders vermiyor, hepsi senin gelmeni bekliyorlardır! TROFİMOV - Seni ilgilendirmez.</span></p>

    <p class="calibre8"><span class="calibre7">LOPAHİN - Kaç yıldır okuyorsun üniversitede?</span></p>

    <p class="calibre8"><span class="calibre7">TROFİMOV - Daha yeni bir şeyler bulsana. Bu hem eskidi, hem de kabak tadı verdi. (Kaloşlarını aramaktadır.) Biliyor musun, belki de bir daha artık hiç görüşmeyeceğiz; ayrılmadan önce izin ver de bir öğüt vereyim sana: Kollarını sallama<span>!..</span> Geniş el kol hareketleri yapmak alışkanlığından vazgeç. Şimdi şu yazlık kurmak, yazlıkçıların zamanla yeni çiftçiler olacağı filan gibi hesapların var ya, bunlar da geniş el kol hareketleri yapmaktır aslında... Fakat yine de severim seni. İnce, zarif parmakların var, tıpkı bir sanatçınınki gibi, ince, zarif bir ruhun var...</span></p>

    <p class="calibre8"><span class="calibre7">LOPAHİN (Onu kucaklar.) - Elveda cancağızım. Her şey için teşekkürler. İhtiyacın olur. Yol için para vereyim sana.</span></p>

    <p class="calibre8"><span class="calibre7">TROFİMOV - Ne yapayım parayı? İhtiyacım yok.</span></p>

    <p class="calibre8"><span class="calibre7">LOPAHİN - Yahu paranız yok, biliyorum.</span></p>

    <p class="calibre8"><span class="calibre7">TROFİMOV - Teşekkür ederim, çeviri yapıp kazandım. İşte buradalar, cebimde. (Kaygılı.) Kaloşlarım yok oldu!</span></p>

    <p class="calibre9"><span class="calibre7">V ARYA (Öteki odadan.) - Alın şu pisliklerinizi! (Sahneye bir çift lastik çizme fırlatılır.) TROFİMOV - Ne diye öfkeleniyorsun Varya? Hımmm... Bunlar benim kaloşlarım değil.</span></p>

    <p class="calibre8"><span class="calibre7">LOPAHİN - İlkbaharda bin dönümlük haşhaş ekmiştim, şimdi kırk bin pangnot temiz para kazandım. Haşhaşlarım çiçek açtığında görülecek şeydi. Yani, demek istediğim, kırk bin papel temiz para kazanmış bulunmaktayım. Bu bakımdan sana borç verebilirim. Ne diye burun kıvırıyorsun? Köylüyüm, onun için değil mi?</span></p>

    <p class="calibre8"><span class="calibre7">TROFİMOV - Senin baban köylüymüş, benimki <span>eczacıydı,</span> ve bütün bunlardan kesinlikle hiçbir şey çıkmaz. (Lopahin, <span>kağıt</span> paralar çıkarır cebinden.) Bırak, bırak... İstersen iki yüz bin ver, almam. Ben özgür bir insanım. İster varlıklı, ister yoksul olun, sizlerin hepinizin değer verdiğiniz şeylerin benim gözümde havada uçan bir tüy kadar değeri yoktur. Sizler olmadan da yaparım ben, umurumda değilsiniz. Güçlü ve gururluyumdur ben. İnsanlık yüce bir gerçeğe, yüce bir mutluluğa doğru gidiyor... Dünyada elde edilebilecek en yüce gerçeğe ve en yüce mutluluğa doğru gidiyor insanlık... Ve ben ön saflarındayım bu gidişin!</span></p>

    <p class="calibre8"><span class="calibre7">LOPAHİN - Varabilecek misin?</span></p>

    <p class="calibre8"><span class="calibre7">TROFİMOV - Varacağım. <span>(Bir sessizlikten sonra.)</span> Varacağım, ya da başkalarına yol göstereceğim, nasıl varılacağını öğreteceğim onlara.</span></p>

    <p class="calibre8"><span class="calibre7">(Uzaktan ağaçlara inen balta sesi gelir.)</span></p>

    <p class="calibre8"><span class="calibre7">LOPAHİN - Eh, hadi kal sağlıcakla cancağızım. Gitme vakti geldi. Birbirimize burun kıvırıp duruyoruz ya, öte yandan yaşam durmaksızın akıp gidiyor. Uzun süre aklıma yorgunluk getirmeden çalışıp didindiğimde, düşüncelerim kuş gibi hafifler, mutlu olurum ve neden var olduğumu biliyormuşum gibi gelir bana da. Dostum, şu Rusya'da, ne için var oldukları belirsiz ne kadar çok insan olduğunu bilir misin? Eh, neyse, konumuz bu değil. Leonid Andreyev'in bir bankada iş bulduğunu, yılda altı bin ruble alacağını söylüyorlar. Gel gör ki yerinde oturtamazsın, çok tembel... ANYA (Kapıdan.) - Annem, biz daha buradayken, ağaçların kesilmemesini rica ediyor.</span></p>

    <p class="calibre8"><span class="calibre7">TROFİMOV - Gerçekten de, insan birazcık olsun düşünmez mi... (Sofadan dışarı çıkar.)</span></p>

    <p class="calibre8"><span class="calibre7">LOPAHİN - Hemen durdurayım, hemen... <span>Öyle ya, doğru.</span> (Onun ardı sıra çıkar.)</span></p>

    <p class="calibre8"><span class="calibre7">ANYA - Firs'i hastaneye götürdüler mi?</span></p>

    <p class="calibre8"><span class="calibre7">YÂŞA - Sabahleyin söyledim. Sanırım götürdüler.</span></p>

    <p class="calibre8"><span class="calibre7">ANYA (Salondan geçmekte olan Yepihodov'a.) - Semyon Panteleyiç, bir soruşturun bakalım, Firs'i hastaneye götürmüşler mi?</span></p>

    <p class="calibre8"><span class="calibre7">YÂŞA (İncinmiş.) - Sabahleyin Yegor'a söyledim. On kere sormanın ne anlamı var!</span></p>

    <p class="calibre8"><span class="calibre7">YEPİHODOV - Kadim ihtiyar Firs'in kesin kanımca artık onarılmaya gereksinimi yok, dedelerinin yanına gitmesi gerekiyor. Ve ben onu ancak kıskanabilirim. (Bavulu, içinde şapkaların bulunduğu karton bir kutunun üstüne koyar, kutu ezilir.) Buyurun, tabii! Biliyordum zaten. (Çıkar.)</span></p>

    <p class="calibre8"><span class="calibre7">YÂŞA - Yirmi iki musibet...</span></p>

    <p class="calibre8"><span class="calibre7">VARYA (Kapının arkasından.) - Firs'i hastaneye götürmüşler mi?</span></p>

    <p class="calibre8"><span class="calibre7">ANYA - Götürmüşler.</span></p>

    <p class="calibre8"><span class="calibre7">VARYA - Ne diye doktora mektup yazılmadı?</span></p>

    <p class="calibre8"><span class="calibre7">ANYA - Arkadan yazarız... (Çıkar.)</span></p>

    <p class="calibre8"><span class="calibre7">VARYA (Yandaki odadan.) - Yâşa nerede? Söyleyin annesi gelmiş, vedalaşmak istiyor onunla.</span></p>

    <p class="calibre8"><span class="calibre7">YÂŞA (Elini sallar.) - İnsanı çileden çıkarmaktan başka bir şey bilmezler.</span></p>

    <p class="calibre8"><span class="calibre7">(Eşyaların yanında bir şeylerle uğraşıp duran Dunyaşa, Yâşa yalnız kalınca yaklaşır ona.)</span></p>

    <p class="calibre8"><span class="calibre7">DUNYAŞA - Bir kerecik olsun yüzüme baksaydınız Yâşa. Gidiyorsunuz, bırakıyorsunuz beni... (Ağlayarak boynuna atılır.)</span></p>

    <p class="calibre8"><span class="calibre7">YÂŞA - Ne var ağlayacak? (Şampanya içer.) Altı gün sonra yine Paris'te olacağım. Yarın eksprese atladığımız gibi ver elini Paris. İnanasım gelmiyor. Vive la France! Buraları bana göre değil, yaşayamıyorum... elimde değil<span>!...</span> Cehaleti gördüm, benden pas... (Şampanya içer.) Ne var ağlayacak? Edepli davranın, o zaman ağlamazsınız.</span></p>

    <p class="calibre8"><span class="calibre7">DUNYAŞA (Pudralanır, aynaya bakarak.) - Paris'ten mektup yazın. Yâşa, sizi seviyordum, nasıl da seviyordum Yâşa! Ben narin bir yaratığım Yâşa!</span></p>

    <p class="calibre8"><span class="calibre7">YÂŞA - Gelen var. (Bavulların yanında bir şeyler yapar, usuldan bir ezgi mırıldanır.)</span></p>

    <p class="calibre8"><span class="calibre7">(L. Andreyevna, Gayev, Anya ve Şarlotta İvanovna girerler.)</span></p>

    <p class="calibre8"><span class="calibre7">GAYEV - Gitmeliyiz artık. Çok az zaman kaldı. (Yâşa'ya bakarak.) Kimden geliyor bu ringa balığı kokusu?</span></p>

    <p class="calibre8"><span class="calibre7">L. ANDREYEVNA - On dakika sonra arabaya yerleşmiş olmalıyız... (Odaya göz atar.) Elveda sevgili evim, yaşlı dedecik. Kış geçecek, ilkbahar gelecek, ama sen olmayacaksın artık, yıkıyorlar seni. Bu duvarları ne kadar çok gördük! (Kızını hararetle öper.) Hazinem benim, ışıl ışılsın, gözlerin iki elmas gibi parıldıyor. Sevinçli misin? Çok mu?</span></p>

    <p class="calibre8"><span class="calibre7">ANYA - Çok! Yeni bir yaşam başlıyor anne!</span></p>

    <p class="calibre8"><span class="calibre7">GAYEV (Neşeli.) - Gerçekten de şimdi her şey yolunda. Vişne bahçesinin satışına kadar hepimiz kaygılıydık, acı çekiyorduk; şimdi sorun kesinlikle geri dönülmezce çözümlenince, hepimiz yatıştık, hatta neşemiz yerine geldi... Ben banka görevlisiyim, finansçıyım şimdi... Sarı top ortaya ve sen Luba, ne olursa olsun daha iyi görünüyorsun, bunda kuşku yok.</span></p>

    <p class="calibre8"><span class="calibre7">L. ANDREYEVNA - Evet. Sinirlerim daha iyi, bu gerçek. (Şapkasını ve mantosunu verirler.) Uykularım düzeldi. Eşyalarımı götürün Yâşa. Vaktidir. (Anya'ya) Yavrucuğum, çok geçmeden görüşeceğiz... Paris'e gidiyorum. Yaroslavl'daki büyükannenin çiftliği satın almak için gönderdiği parayla yaşayacağım orada -yaşasın büyükanne- Bu para ise çok az bir zaman yetecek.</span></p>

    <p class="calibre8"><span class="calibre7">ANYA - Anneciğim, çabuk, çabuk döneceksin değil mi? Öyle değil mi? Ben hazırlanıp lise sınavını verecek, sonra çalışıp sana yardım edeceğim. Sonra anneciğim birlikte kitaplar okuyacağız, çok kitap okuyacağız; önümüzde yeni, olağanüstü güzellikte bir dünya açılacak... (Düş kurar.) Anne, çabuk dön...</span></p>

    <p class="calibre8"><span class="calibre7">L. ANDREYEVNA - Döneceğim, altın kızım benim. (Kızını kucaklar.)</span></p>

    <p class="calibre8"><span class="calibre7">(Lopahin girer, Şarlotta usuldan bir şarkı mırıldanmaktadır.)</span></p>

    <p class="calibre8"><span class="calibre7">GAYEV - Şarlotta mutlu. Şarkı söylüyor.</span></p>

    <p class="calibre8"><span class="calibre7">ŞARLOTTA (Kucağına kundaklanmış bebeğe benzeyen bir bohça alır.) - Yavrum benim, ninni ninni... <span>(</span>Bir bebek ağlaması işitilir: 'Inga... Inga...'<span>)</span> Sus, güzel yavrum benim, sevgili yavrum benim, <span>(</span>'Inga... ' 'Inga...'<span>)</span> Öyle acıyorum ki sana! (Bohçayı fırlatıp eski yerine atar.) Lütfen bir yer bulun bana. Böyle yapamam.</span></p>

    <p class="calibre8"><span class="calibre7">LOPAHİN - Buluruz Şarlotta İvanovna, kaygılanmayın.</span></p>

    <p class="calibre8"><span class="calibre7">GAYEV - Herkes bizi bırakıyor. Varya gidiyor... Birden bire gereksizleştik.</span></p>

    <p class="calibre8"><span class="calibre7">ŞARLOTTA - Kentte yaşayacak bir yerim yok benim. Gitmeliyim. (Bir ezgi mırıldanır.) Hepsi bir... (Pişçik girer.)</span></p>

    <p class="calibre8"><span class="calibre7">LOPAHİN - Doğanın şu mucizesine bakın!</span></p>

    <p class="calibre8"><span class="calibre7">PİŞÇİK (Soluk soluğa.) - Oy, durun bir soluk alayım... Öldüm bittim canım ciğerlerim... <span>hele</span> bir su verin...</span></p>

    <p class="calibre8"><span class="calibre7">GAYEV - Yine para istemeye geldiniz değil mi? En iyisi şuradan gideyim de ağzımdan kötü bir söz çıkmasın... (Çıkar.)</span></p>

    <p class="calibre8"><span class="calibre7">PİŞÇİK - Çoktandır gelemedim size... Güzeller güzeli... (Lopahin'e.) Buradasın... Çok sevindim seni gördüğüme... Dahi adam... <span>al</span>... <span>al</span> şunu... (Lopahin'e bir tomar para verir.) Dört yüz ruble... Sekiz yüz kırk da bana kalıyor.</span></p>

    <p class="calibre8"><span class="calibre7">LOPAHİN (Hiçbir şey anlamaksızın omuzlarını silker.) - Düş gibi bir şey... Nereden buldun bu parayı allasen?</span></p>

    <p class="calibre8"><span class="calibre7">PİŞÇİK - Dur... <span>çok</span> sıcak... <span>Olağanüstü bir olay.</span> İngilizler geldiler, toprağımda beyaz bir çamur buldular... (Lubov andreyevna'ya.) İşte, dört yüz de size... Güzeller güzeli... <span>eşsiz</span> kadın... (Paraları verir.) Geri kalanı sonra veririm. (Su içer.) Az önce trende bir delikanlı söyledi, sözüm ona, büyük filozofum bir damdan atlamayı öneriyormuş... 'Atla' diyormuş, hepsi bu kadar. (Şaşkınlık içinde.) <span>Tasavvur edebiliyor musunuz!</span> Su!</span></p>

    <p class="calibre8"><span class="calibre7">LOPAHİN - Kim bu İngilizler yahu?</span></p>

    <p class="calibre8"><span class="calibre7">PİŞÇİK - Onlara o çamurun olduğu toprak parçasından kiraladım, yirmi dört yıllığına... Eh, kusura kalmayın, vaktim yok... <span>daha</span> ötelere gitmeliyim dört nala... Znoykov'a... Kardamonov'a uğrayacağım... Hepsine borcum var... (Suyu içer.) <span>Haydi</span> kalın sağlıcakla... Perşembe günü yine uğrarım.</span></p>

    <p class="calibre8"><span class="calibre7">L. ANDREYEVNA - Az sonra kente gidiyoruz biz, ben de yarın yurtdışına hareket ediyorum... PİŞÇİK (Kaygılı) - Ne diye gidiyorsunuz kente? Ben de eşyalara... <span>bavullara</span> bakıyorum da... <span>eh</span>, ne yapmalı... (Ağlamaklı) Olsun... Çok akıllı insanlar şu İngilizler... Neyse kalın sağlıcakla... Tanrı yardımcınız olsun... Neyse... Şu dünyada her şeyin bir sonu var. (Lubov Andreyevna'nın elini öper.) Bir gün benim de nalları diktiğim haberi... <span>kulağınıza</span> kadar ulaştığında... <span>bu</span> adı anımsayın da... 'Dünyada bir Simeon-Pişçik vardı... Mekânı cennet olsun' deyin... Hava olağanüstü güzel... Evet... (Şiddetli bir tedirginlik içinde çıkar, fakat ansızın kapıdan dönüp seslenir.) Daşenka'nın sizlere selamı var! (Çıkar.)</span></p>

    <p class="calibre8"><span class="calibre7">L. ANDREYEVNA - Şimdi gidebiliriz artık. İki kaygıyla ayrılıyorum buradan. Birincisi: Firs'i hasta bırakıp gitmemiz. (Saatine bakar.) Daha beş dakikamız var.</span></p>

    <p class="calibre8"><span class="calibre7">ANYA - Anne, Firs'i hastaneye götürdüler bile. Yâşa götürdü sabahleyin.</span></p>

    <p class="calibre8"><span class="calibre7">L. ANDREYEVNA - İkinci kaygım: Varya. Sabahları erkenden kalkıp çalışmaya alıştı, şimdi işsiz güçsüz, sudan çıkmış balığa dönecek. Zayıfladı, sararıp soldu, ağlayıp duruyor zavallıcık... <span>(Bir sessizlikten sonra.)</span> Yermolay Alekseyiç, çok iyi bilirsiniz ki onu sizinle evlendirmek hayalimdi... Herkes bir an meselesi olarak görüyordu evlenmenizi. (Anya'ya bir şey fısıldar, Anya Şarlotta'ya başıyla bir işaret yapar; ikisi de çıkarlar.) Seviyor sizi, siz de ondan hoşlanıyorsunuz, ama bilmiyorum, bilmiyorum neden kaçıyorsunuz birbirinizden. Anlamıyorum!</span></p>

    <p class="calibre8"><span class="calibre7">LOPAHİN - Doğrusunu söylemek gerekirse, ben kendim de anlamıyorum bunu. <span>Her şey bir tuhaf.</span> Eğer zaman varsa hâlâ, işte ben şimdi hazırım... Bitirelim bu işi, hemen. Yoksa siz olmadan ben ona evlenme önerisinde bulunamayacağımı hissediyorum.</span></p>

    <p class="calibre8"><span class="calibre7">L. ANDREYEVNA - Harika. Bir dakikacık, hemen çağırayım onu.</span></p>

    <p class="calibre8"><span class="calibre7">LOPAHİN - Bu arada şampanya da var. (Kadehlere bakarak.) Boşalmışlar, biri içip bitirmiş bile. (Yâşa öksürür.) Buna lap lap içip bitirmek derler...</span></p>

    <p class="calibre8"><span class="calibre7">L. ANDREYEVNA (Canlı.) - Çok güzel. Biz çıkalım... Yâşa, allez! Onu çağıracağım şimdi... (Kapıya.) V arya her şeyi bırak, buraya gel. Çabuk! (Yâşa'yla çıkar.)</span></p>

    <p class="calibre8"><span class="calibre7">LOPAHİN (Saate bakar.) - Evet...</span></p>

    <p class="calibre8"><span class="calibre7">(Susuş.)</span></p>

    <p class="calibre8"><span class="calibre7">(Kapıda ölçülü bir gülüş, fısıltılar; sonunda Varya girer.)</span></p>

    <p class="calibre8"><span class="calibre7">VARYA (Uzun süre eşyalara bakar.) - Tuhaf, bir türlü bulamıyorum.</span></p>

    <p class="calibre8"><span class="calibre7">LOPAHİN - Ne arıyorsunuz?</span></p>

    <p class="calibre8"><span class="calibre7">VARYA - Kendim koydum ama nereye koyduğumu unuttum.</span></p>

    <p class="calibre8"><span class="calibre7">(Susuş.)</span></p>

    <p class="calibre8"><span class="calibre7">LOPAHİN - Siz şimdi nereye gidiyorsunuz Varvara Mihaylovna?</span></p>

    <p class="calibre8"><span class="calibre7">VARYA - Ben mi? Ragulinler'e... Onların işlerine bakmam için anlaştık... Hani, yöneticilik mi diyorlar ne...</span></p>

    <p class="calibre8"><span class="calibre7">LOPAHİN - Şu Yaşneva'da oturanlar mı? Yetmiş kilometre uzakta. <span>(Bir sessizlikten sonra.)</span> İşte, bu evdeki yaşam sona erdi.</span></p>

    <p class="calibre8"><span class="calibre7">VARYA (Eşyalara göz gezdirerek.) - Nerde bu... Ya da, belki sandığa koymuşumdur... Evet, bu evde yaşam sona erdi... Artık hiç olmayacak...</span></p>

    <p class="calibre8"><span class="calibre7">LOPAHİN - Ben de şimdi Harkov'a gidiyorum... <span>aynı</span> trenle. Çok da işim var. Buradaki işleri çevirmesi için Yepihodov'u tuttum.</span></p>

    <p class="calibre8"><span class="calibre7">VARYA - İyi ya!</span></p>

    <p class="calibre8"><span class="calibre7">LOPAHİN - Geçen yıl tam bu sırada kar yağıyordu, anımsıyorsanız eğer. <span>Şimdiyse hava dingin, güneşli.</span> Yalnız soğuk biraz... Eksi üç.</span></p>

    <p class="calibre9"><span class="calibre7">VARYA - Termometreye bakmadım... <span>(Bir sessizlikten sonra.)</span> Zaten bizim termometre kırıldı. (Sessizlik.)</span></p>

    <p class="calibre8"><span class="calibre7">(Avluda kapıya doğru bir ses: 'Yermoloy Alekseyiç!')</span></p>

    <p class="calibre8"><span class="calibre7">LOPAHİN (Çoktandır bu sesi bekliyormuşçasına.) - Bir dakika! (Hızla çıkar.)</span></p>

    <p class="calibre8"><span><span class="calibre7">(</span></span><span class="calibre7">Varya yere oturur. Başını giysi bohçalarına dayar, sessizce ağlar. Kapı açılır. Lubov Andreyevna usulca girer.<span>)</span></span></p>

    <p class="calibre8"><span class="calibre7">L. ANDREYEVNA - Ne oldu? <span>(Bir sessizlikten sonra.)</span> Gidelim.</span></p>

    <p class="calibre8"><span class="calibre7">VARYA <span>(</span>Artık ağlamamaktadır. Gözlerini kurular.<span>)</span> - <span>Evet</span> zamanı geldi anneciğim. Ben Ragulinlere bugün yetişirim, yeter ki treni kaçırmayalım...</span></p>

    <p class="calibre8"><span class="calibre7">L. ANDREYEVNA (Kapıya.) - Anya, giyin!</span></p>

    <p class="calibre8"><span><span class="calibre7">(</span></span><span class="calibre7">Anya girer; sonra Gayev, Şarlotta İvanovna. Gayev'in sırtında, başlıklı kalın bir palto vardır. Hizmetçi kadınlar, arabacılar toplanır. Yepihodov eşyaların çevresinde telaştadır.<span>)</span></span></p>

    <p class="calibre8"><span class="calibre7">L. ANDREYEVNA - Şimdi yola koyulalım.</span></p>

    <p class="calibre8"><span class="calibre7">ANYA - Yola!</span></p>

    <p class="calibre8"><span class="calibre7">GAYEV - Dostlarım, sevgili, değerli dostlarım benim! Bu evi sonsuzca bırakırken, susabilir miyim, tutabilir miyim kendimi veda duygularımı dile getirmeden, şu anda ruhumu ve tüm benliğimi dolduran...</span></p>

    <p class="calibre8"><span class="calibre7">ANYA (Yalvarırcasına.) - Dayı!</span></p>

    <p class="calibre8"><span class="calibre7">VARYA - Dayıcığım, yapmayın!</span></p>

    <p class="calibre8"><span class="calibre7">GAYEV (Keyifsiz.) - Sarı top çift vuruşla ortaya... Susuyorum.</span></p>

    <p class="calibre8"><span class="calibre7">(Trofimov girer; sonra Lopahin.)</span></p>

    <p class="calibre8"><span class="calibre7">LOPAHİN - Yepihodov, paltom!</span></p>

    <p class="calibre8"><span class="calibre7">L. ANDREYEVNA - Bir dakikacık daha oturacağım. Sanki daha önce bu evin duvarlarını, tavanlarını hiç görmemiştim... Şimdi içime sindirecekmiş gibi bakıyorum onlara, sımsıcak bir sevgiyle...</span></p>

    <p class="calibre8"><span class="calibre7">GAYEV - Anımsıyorum da, altı yaşındaydım, bir paskalya günü pencereye oturmuş bakıyordum, babam kiliseden dönüyor...</span></p>

    <p class="calibre8"><span class="calibre7">L. ANDREYEVNA - Bütün eşyalar toplandı mı?</span></p>

    <p class="calibre8"><span class="calibre7">LOPAHİN - Sanırım hepsi. (Paltosunu giyerken, Yepihodov'a.) Yepihodov gözünü dört aç, her şey yolunda gitsin.</span></p>

    <p class="calibre8"><span class="calibre7">YEPİHODOV (Kısık bir sesle.) - Siz gönlünüzü ferah tutun Yermolay Alekseyiç!</span></p>

    <p class="calibre8"><span class="calibre7">LOPAHİN - Sesine ne oldu?</span></p>

    <p class="calibre8"><span class="calibre7">YEPİHODOV - Az önce su içerken boğazıma bir şey kaçtı.</span></p>

    <p class="calibre8"><span class="calibre7">YÂŞA (Horgörüşle.) - Cehalet...</span></p>

    <p class="calibre8"><span class="calibre7">L. ANDREYEVNA - Gidiyoruz ve tek bir canlı kalmayacak burada...</span></p>

    <p class="calibre8"><span class="calibre7">LOPAHİN - Ta ilkbahara kadar.</span></p>

    <p class="calibre8"><span class="calibre7">VARYA <span>(</span>Bohçasından şemsiyesini çıkarır; kaldırıyormuş gibi. Lopahin bir sakınma hareketi yapar.<span>)</span> Ne oluyorsunuz, ne oluyorsunuz... Aklımdan bile geçirmem.</span></p>

    <p class="calibre9"><span class="calibre7">TROFİMOV - Baylar, gidip arabalara oturalım... Zaman geldi geçiyor! Tren neredeyse gelecek! VARYA - Petya, işte kaloşların, bavulların yanında. (Ağlamaklı.) Nasıl da pisler, eskiler... TROFİMOV (Kaloşlarını alırken.) - Gidelim dostlar<span>!..</span></span></p>

    <p class="calibre8"><span class="calibre7">GAYEV (Çok sarsılmış, ağlamaktan korkarak.) - Tren... İstasyon<span>..</span> Ortaya bir çapraz vuruş... Beyaz top çift vuruşla köşeye...</span></p>

    <p class="calibre8"><span class="calibre7">L. ANDREYEVNA - Gidelim!</span></p>

    <p class="calibre8"><span class="calibre7">LOPAHİN - Herkes burada mı? Orada kimse yok ya? (Soldaki yan kapıyı kilitler.) Burada eşyalar yığılı, kitlemek gerek. Gidelim!</span></p>

    <p class="calibre8"><span class="calibre7">ANYA - Elveda evim, elveda eski yaşam!</span></p>

    <p class="calibre8"><span class="calibre7">TROFİMOV - Selam yeni yaşam! (Anya'yla çıkarlar.)</span></p>

    <p class="calibre9"><span><span class="calibre7">(</span></span><span class="calibre7">V arya bakışlarıyla odayı tarar, acele etmeksizin çıkar. Yâşa, köpeğiyle birlikte Şarlotta çıkarlar<span>)</span>. LOPAHİN - Demek ilkbahara kadar. Çıkalım baylar... Allahaısmarladık... (Çıkar)</span></p>

    <p class="calibre8"><span><span class="calibre7">(</span></span><span class="calibre7">Lubov Andreyevna ve Gayev; ikisi kalmışlardır. Bunu bekliyorlarmuşçasına birbirlerinin boynuna atılarak sessizce, işitilmekten sakınarak ağlarlar.<span>)</span></span></p>

    <p class="calibre8"><span class="calibre7">GAYEV (Mutsuzluk içinde.): Kardeşim, kardeşim benim...</span></p>

    <p class="calibre8"><span class="calibre7">L. ANDREYEVNA - Oh, sevgili, tatlı, güzel bahçem... Yaşamım, gençliğim, mutluluğum, elveda<span>!..</span> Elveda<span>!..</span></span></p>

    <p class="calibre8"><span><span class="calibre7">(</span></span><span class="calibre7">Anya'nın neşeyle çağıran sesi: ''Anne!'' Trofimov'un neşeli canlı sesi: ''Haydi!''<span>)</span></span></p>

    <p class="calibre8"><span class="calibre7">L. ANDREYEVNA - Son kez bakayım duvarlara, pencerelere... Rahmetli annem bu odada dolaşmayı severdi...</span></p>

    <p class="calibre8"><span class="calibre7">GAYEV - Kardeşim, kardeşim benim<span>!..</span></span></p>

    <p class="calibre8"><span><span class="calibre7">(</span></span><span class="calibre7">Anya'nın sesi: ''Anne!'' Trofimov'un sesi: ''Haydi!''<span>)</span></span></p>

    <p class="calibre8"><span class="calibre7">L. ANDREYEVNA - Gidelim<span>!..</span></span></p>

    <p class="calibre8"><span class="calibre7">(Çıkarlar.)</span></p>

    <p class="calibre8"><span><span class="calibre7">(</span></span><span class="calibre7">Sahne boştur. Tüm kapıların kitlendiği, ardından arabaların hareket ettiği işitilir. Sessizlik. Bu sessizliğin ortasında ağaçlara inen baltanın boğuk sesi duyulur. <span>Tek tek ve hüzünlü.</span> Ayak sesleri işitilir. Sağdaki kapıda Firs görünür. Her zamanki gibi ceket ve beyaz yelek vardır üzerinde. Ayaklarında terlikler. Hastadır.<span>)</span></span></p>

    <p class="calibre8"><span class="calibre7">FİRS (Kapıya yaklaşır; kapı koluna eliyle dokunur.) - Kitli. Gittiler... (Divana oturur.) Beni unuttular... Neyse... Burada otururum. Leonid Andreyiç kürkünü giymemiştir yine, paltoyla çıkmıştır... (Kaygıyla içini çeker.) Kabahat bende, bakmadım... Çiçeği burnunda gençlik! (Anlaşılması olanaksız bir şeyler homurdanır.) Yaşam geçip gitti, hiç yaşamamışım gibi. (Uzanır.) Yatayım. Gücün de kalmadı; hiçbir şeyin kalmadı, hiçbir şeyin... Eh, sen... beceriksiz<span>!..</span> (Kımıltısız yatıp kalır.) <span>(</span>Uzak bir ses, gökten gelir gibi, kopan bir telin, donan, kederli sesi işitilir. Sessizlik bastırır yeniden. Sadece uzaktan, bahçeden, ağaca inen baltanın sesi gelmektedir.<span>)</span></span></p>

    <p class="calibre8"><span class="calibre7">PERDE</span></p>
  </div>
</body>
</html>
