<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Kralların Çarpışması</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2017-08-18T18:02:03+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Savaşçıları	öldürülür,	geri	kalanlar	köle	olarak	alınırdı.	Nehrin	güneyindeki	Kuzu İnsanlar’ın	topraklarından	da	geçemezdi.  <i class="calibre4">Khalasar, </i>	savaş	sevmeyen	Kuzu	İnsanlar karşısında	bile	kuvvetsizdi	ve	Lhazareenler’in	Dany’yi	sevmek	için	hiç	sebebi yoktu.	Meereen,	Yunkai	ve	Astapor’daki	limanlara	doğru	yol	alabilirdi	ama Rakharo	onu	Khal	Pono’ya	karşı	uyarmıştı.	Pono	ve	 <i class="calibre4">khalasar</i>’ı,	ellerindeki binlerce	köleyi	kıyıdaki	iltihaplı	yaralara	benzeyen	insan	eti	pazarlarında	satmak için	o	yolu	kullanarak	Köle	Körfezi’ne	gidiyordu.	“Pono’dan	korkmam	için	ne sebep	var?”	diye	sordu	Dany.	“Pono,	Drogo’nun	 <i class="calibre4">ko</i>’suydu	ve	bana	her	zaman nazik	davrandı.” </p>
<p class="calibre1">“Size	nazik	davranan	Ko	Pono’ydu	ama	Khal	Pono	sizi	düşünmeden	öldürür,” </p>
<p class="calibre1">diye	yanıtladı	Sör	Jorah.	“Drogo’yu	ilk	terk	eden	oydu	ve	beraberinde	on	bin savaşçıyı	da	götürdü.	Sizin	sadece	yüz	savaşçınız	var.” </p>
<p class="calibre1"> <i class="calibre4">Hayır, </i>	diye	düşündü	Dany.  <i class="calibre4">Sadece	dört	savaşçım	var.	Gerisi	kadınlar,	yaşlı</i> <i class="calibre4">adamlar	ve	saçı	hiç	örülmemiş	oğlanlardan	ibaret. </i>	“Benim	de	ejderhalarım	var,” </p>
<p class="calibre1">diye	hatırlattı. </p>
<p class="calibre1"><a id="p173"></a>“Yumurtadan	yeni	çıktılar,”	diye	karşılık	verdi	Sör	Jorah.	“Tek	 <i class="calibre4">arakh</i>	darbesi kafalarını	koparır.	Gerçi,	Pono	onları	görür	görmez	kendisi	için	almayı	tercih eder.	Ejderha	yumurtalarınız	bütün	değerli	taşlardan	daha	kıymetliydi	ama	yaşayan ejderhalara	paha	biçilemez.	Bütün	dünyada	sadece	üç	tane	ejderha	var	ve	onları gören	her	insan	ele	geçirmek	isteyecektir	kraliçem.” </p>
<p class="calibre1">“Onlar	 <i class="calibre4">benim, </i>”	dedi	Dany	öfkeyle.	Ejderhalar	onun	inancından,	onun ihtiyacından,	kocasının,	oğlunun	ve	 <i class="calibre4">maegi</i>	Mirri	Maz	Durr’un	ölümlerinden doğmuştu.	Onlar	dünyaya	gelirken	Dany	alevlerin	içine	yürümüştü,	şişmiş</p>
<p class="calibre1">göğüslerinden	süt	içmişlerdi.	“Ben	sağken	kimse	onları	benden	alamaz.” </p>
<p class="calibre1">“Khal	Pono’yla	karşılaşırsanız	uzun	süre	sağ	kalamazsınız.	Khal	Jhogo	ve diğerleriyle	de	karşılaşmamalısınız.	Onların	olmadığı	yerlere	gitmelisiniz.” </p>
<p class="calibre1">Dany,	Sör	Jorah’ı	Kraliçe	Muhafızları’nın	birincisi	seçmişti...	ve	Jorah’ın	asık yüzlü	tavsiyesi	gökyüzündeki	işaretle	örtüştüğünde	gidilecek	yol	kesinleşmişti. </p>
<p class="calibre1"> <i class="calibre4">Khalasar</i>’ını	bir	araya	toplayıp	gümüş	atına	bindi.	Dany’nin	saçları	Drogo’nun cenaze	ateşinde	yanmıştı,	hizmetçi	kızlar	Dany’ye,	Drogo’nun	öldürdüğü <i class="calibre4">hrakkar</i>’ın	postunu	giydirmişti,	Dothrak	denizinin	beyaz	aslanı.	Aslanın	korkunç kafası	Dany’nin	çıplak	başını	örtüyordu.	Postu,	omuzlarından	beline	kadar	uzanan bir	pelerin	olmuştu.	Kemik	rengi	ejderha	sivri	siyah	pençelerini	aslanın	yelesine geçirdi	ve	kuyruğunu	Dany’nin	koluna	doladı,	Sör	Jorah	kraliçesinin	yanındaki yerini	aldı. </p>
<p class="calibre1">“Kuyruklu	yıldızı	takip	edeceğiz,”	dedi	 <i class="calibre4">khalasar</i>’ına.	Ağzından	çıkan	lafa kimse	itiraz	edemezdi.	Onlar	eskiden	Drogo’nun	insanlarıydı	ama	şimdi	Dany’ye aittiler.  <i class="calibre4">Ateş	Geçirmez</i>	diyorlardı	Dany’ye	ve	 <i class="calibre4">Ejderhaların	Anası</i>	diye sesleniyorlardı.	Dany’nin	ağzından	çıkan	her	kelime	 <i class="calibre4">khalasar</i>	için	kanundu. </p>
<p class="calibre1">Geceleri	at	sürüp	gündüzleri	çadırlarında	güneşten	saklandılar.	Dany	kısa zaman	içinde	Doreah’ın	söylediklerinin	doğru	olduğunu	anladı.	Bu	topraklar	dost değildi.	Arkalarında	ölü	atlardan	bir	iz	bırakıyorlardı.	Drogo’nun	at	sürüsündeki en	iyi	hayvanları	Pono	ve	Jhogo	alıp	götürmüştü,	Dany’ye	yaşlı,	hasta,	zayıf	atlar kalmıştı.	İnsanlar	da	aynı	durumdaydı.  <i class="calibre4">Güçlü	değiller, </i>	dedi	kendi	kendine.  <i class="calibre4">Ben</i> <i class="calibre4">onların	gücü	olmalıyım.	Hiçbir	korku,	zayıflık,	şüphe	belirtisi	göstermemeliyim. </i></p>
<p class="calibre1"> <i class="calibre4">Kalbim	ne	kadar	ürkmüş	olursa	olsun	yüzüme	baktıklarında	Drogo’nun</i> <i class="calibre4">kraliçesini	görmeliler. </i>	Dany	kendini	on	dört	yaşından	çok	daha	büyük</p>
<p class="calibre1"><a id="p174"></a>hissediyordu.	Hayatında,	gerçekten	küçük	bir	kız	çocuğu	olduğu	vakitler	var	mıydı bilemiyordu	ama	olmuşsa	da	artık	bitmişti. </p>
<p class="calibre1">At	sürdükleri	üçüncü	günde	ilk	ölümü	gördüler.	Dişsiz,	yaşlı	bir	adam eyerinden	düştü	ve	bir	daha	kalkamadı,	bir	saat	sonra	ölmüştü.	Kansinekleri cesedinin	üstünü	kapladı	ve	yaşlı	adamın	kötü	şansını	diğerlerine	taşıdı. </p>
<p class="calibre1">“Yaşlıydı,	zamanı	gelmişti,”	dedi	hizmetçi	İrri.	“Hiçbir	adam	dişlerinden	uzun yaşamamalı.”	Diğerleri	de	bu	fikre	katıldı.	Dany	sürüdeki	en	yaşlı	atın öldürülmesini	emretti,	böylece	ölü	adam	gece	topraklarına	at	sırtında	gidebilirdi. </p>
<p class="calibre1">İki	gece	sonra	bir	kız	bebek	can	verdi.	Annesinin	acı	dolu	inlemeleri	bütün	gün boyunca	duyuldu	ama	yapacak	bir	şey	yoktu.	Zavallıcık	at	üstünde	yolculuk edemeyecek	kadar	küçüktü.	Gece	topraklarının	sonsuz	siyah	çimenliklerinde yeniden	doğacaktı. </p>
<p class="calibre1">Kızıl	topraklarda	çok	az	yiyecek	ve	daha	az	su	vardı.	Arazi	çoraktı,	alçak tepeler	ve	çıplak	düzlüklerle	doluydu.	Nehir	yatakları	ölü	bir	adamın	kemikleri kadar	kuruydu.	Sürüdeki	atlar	ölü	ağaçların	kenarında	ve	kayaların	diplerinde yetişen	sert	ve	kahverengi	şeytan	otlarıyla	besleniyordu.	Dany	keşif	süvarilerini önden	göndermişti	ama	süvariler	ne	bir	dere	ne	de	kuyu	bulabilmişti.	Sığ	ve çamurlu	küçük	gölcükler	güneşin	altında	buharlaşıyordu.	Arazinin	derinliklerine doğru	yol	aldıkça	o	gölcükler	bile	küçülmüş,	seyrekleşmişti.	Taş,	kum	ve	kırmızı kilden	ibaret	bu	toprakların	tanrıları	varsa,	kuru	ve	yağmur	dualarına	sağır tanrılardı. </p>
<p class="calibre1">Önce	şarapları	bitti	ve	hemen	ardından	at	efendilerinin	şaraptan	daha	çok sevdiği	kısrak	sütü	tükendi.	Sert	ekmeklerinin	ve	kuru	etlerinin	bitmesi	de	uzun sürmedi.	Avcılar	av	bulamıyordu,	karınlarını	at	leşleriyle	doyurmaya başlamışlardı.	Ölüm	ardına	ölüm	geliyordu.	Zayıf	çocuklar,	yüzleri	buruşmuş</p>
<p class="calibre1">kadınlar,	aptallar,	hastalar,	aymazlar;	bu	acımasız	topraklar	hepsini	istiyordu. </p>
<p class="calibre1">Doreah	iskelete	dönmüş,	göz	çukurları	derinleşmişti.	Altın	sarısı	yumuşak	saçları samana	dönmüştü. </p>
<p class="calibre1">Dany	de	diğerleri	gibi	aç	ve	susuzdu.	Göğüslerini	dolduran	süt	kurumuştu	ve yanık	derisi	lime	lime	dökülüyordu.	Göğüs	uçları	çatlamıştı,	kanıyordu.	Bir	baston kadar	ince	ve	sertti;	kendisi	için	değil	ejderhalar	için	endişeleniyordu.	Babası daha	Dany	doğmadan	önce	ölmüştü,	ağabeyi	Rhaegar	da	öyle.	Annesi,	o	fırtınalı</p>
<p class="calibre1"><a id="p175"></a>gecede	onu	doğururken	can	vermişti.	Babası	yerine	koyduğu	tatlı	Sör	Willem Darry,	Dany	daha	çok	küçükken	hastalığı	yüzünden	hayata	veda	etmişti.	Tanrılar diğer	ağabeyi	Viserys’i,	güneşi	ve	yıldızı	Drogo’yu,	hatta	doğmamış	oğlunu, herkesi	ama	herkesi	almıştı.  <i class="calibre4">Ejderhalarımı	alamayacaklar, </i>	diye	yemin	etti. </p>
<p class="calibre1"> <i class="calibre4">Alamayacaklar. </i></p>
<p class="calibre1">Ejderhalar	Dany’nin	bir	zamanlar	Yargıç	İllyrio’nun	Pentos’taki	evinde gördüğü	cılız	kedilerden	daha	büyük	değildi...	kanatlarını	açana	dek.	Kanat genişlikleri	gövdelerinden	üç	kat	daha	büyüktü.	Kanatları	şeffaf	ve	narin	deriden yapılmış	yelpazeler	gibi	açılıyordu,	muhteşem	renklere	boyanmış	ve	ince	uzun kemiklerin	arasına	gerilmişlerdi.	Vücutları;	boğaz,	kuyruk	ve	kanatlardan ibaretmiş	gibi	görünüyordu.  <i class="calibre4">Ne	kadar	da	küçükler, </i>	diye	düşündü	ejderhaları	eliyle beslerken,	daha	doğrusu	beslemeye	çalışırken,	çünkü	yemek	yemiyorlardı.	Kanlı at	eti	parçalarını	tıslayarak	geri	tükürüyorlardı,	burun	deliklerinden	buhar yükseliyordu	ve	yemeyi	reddediyorlardı...	ta	ki	Dany,	çocukken	Viserys’in söylediği	bir	şeyi	hatırlayana	dek. </p>
<p class="calibre1"> <i class="calibre4">Sadece	insanlar	ve	ejderhalar	eti	pişmiş	yerler. </i></p>
<p class="calibre1">Hizmetçilerine	at	etlerini	kızarttırdıktan	sonra	ejderhalar	başlarını	yılan	gibi öne	atarak	ete	hevesle	saldırdılar.	Et	pişmiş	olduğu	sürece	günde	birkaç	kere kendi	ağırlıklarından	fazlasını	yiyorlardı	ve	sonunda	büyümeye,	güçlenmeye başladılar.	Dany	pullarının	pürüzsüzlüğüne	ve	vücutlarından	yükselen	ısıya hayranlık	duyuyordu.	Isıları	öyle	belirgindi	ki	soğuk	gecelerde	vücutlarından buhar	tüttüğü	görülebiliyordu. </p>
<p class="calibre1">Her	akşam,  <i class="calibre4">khalasar</i>	yola	çıkmak	için	hazırlanırken,	Dany	ejderhalardan birini	omzunda	yolculuk	etmesi	için	seçiyordu.	İrri	ve	Jhiqui	diğer	iki	ejderhayı eyerlerine	bağladıkları	ahşap	kafeslerde	taşıyordu.	Atlarını	Dany’ye	yakın sürüyorlardı,	böylece	ejderhalar	Dany’yi	her	zaman	görebiliyordu,	yavruları	sakin tutmanın	tek	yolu	buydu. </p>
<p class="calibre1">Uzun	süren	bir	gece	yolculuğunun	sonunda	Dany	kansüvarilerine	dönüp, </p>
<p class="calibre1">“Aegon’ın	ejderhalarına	Eski	Valyria	tanrılarının	adları	verilmişti,”	dedi. </p>
<p class="calibre1">“Visenya’nın	ejderhasının	adı	Vhagar’dı.	Rhaenys’inkinin	adı	Meraxes	ve Aegon’ınki	Kara	Dehşet	Balerion.	Vhagar’ın	nefesi	öyle	sıcakmış	ki	bir şövalyenin	zırhını	eritir,	adamı	da	zırhın	içinde	pişirirmiş.	Meraxes	bir	atı	bütün</p>
<p class="calibre1"><a id="p176"></a>olarak	yutabilirmiş	ve	Balerion...	ateşi	de	kemikleri	kadar	siyahmış.	Kanatları, üstünde	uçtuğu	kasabaları	gölgeye	boğacak	kadar	büyükmüş.” </p>
<p class="calibre1">Dothraklar	huzursuzca	yavrulara	baktı.	En	iri	olan	parlak	siyahtı.	Pullarının üstünde,	kanatlarının	ve	boynuzlarının	canlı	kızılından	çizgiler	vardı.  <i class="calibre4">“Khaleesi,” </i></p>
<p class="calibre1">diye	mırıldandı	Aggo,	“İşte	bu	Balerion.	Onun	yeniden	doğmuş	hali.” </p>
<p class="calibre1">“Haklı	olabilirsin	kanımın	kanı,”	dedi	Dany	hüzünle.	“Ama	bu	yeni	hayatın yeni	bir	adı	olmalı.	Tanrıların	bizden	aldığı	bütün	canların	adlarıyla isimlendirmeliyim	onları.	Yeşil	ejderha	Üç	Dişli	Mızrak’ın	yeşil	kıyılarında	ölen ihtişamlı	ağabeyim	Rhaegal’ın	ismini	almalı.	Altın-kemik	renkli	olana	Viserion adını	vereceğim.	Viserys	zayıf,	korkak	ve	acımasızdı	ama	her	şeye	rağmen ağabeyimdi.	Onun	ismini	verdiğim	ejderha	onun	yapamadıklarını	yapacak.” </p>
<p class="calibre1">“Peki	ya	kara	canavar	ne	olacak?”	diye	sordu	Sör	Jorah. </p>
<p class="calibre1">“Siyah	olan	Drogon’dur,”	diye	yanıtladı	Dany. </p>
<p class="calibre1">Ejderhalar	her	geçen	gün	büyüyüp	güçleniyordu	ama	khalasar	solup	ölmeye devam	ediyordu.	Arazi	daha	da	çoraklaşmıştı.	Şeytan	otları	bile	azalmıştı;	atlar açlıktan	kırılıp	telef	oluyordu.	Hayvanların	sayısı	o	kadar	azalmıştı	ki <i class="calibre4">khalasar</i>’dakilerden	bazıları	yayan	yolculuk	etmek	zorundaydı.	Doreah	ateşli	bir hastalığa	yakalandı,	katettikleri	her	fersahta	daha	da	kötüleşiyordu.	Dudaklarında ve	ellerinde	kanlı	uçuklar	çıkmıştı,	saçları	tutam	tutam	dökülüyordu	ve	bir	akşam atına	binmeye	çalışırken	düştü,	o	kadar	bile	gücü	kalmamıştı.	Jhogo	kızı	orada bırakmaları	ya	da	eyerine	bağlamaları	gerektiğini	söyledi	ama	Dany,	Dothrak denizindeki	bir	geceyi	hatırladı.	Lysli	Doreah	o	gece	Dany’ye	Drogo’nun	onu	daha çok	sevmesini	sağlayacak	sırları	öğretmişti.	Kıza	kendi	matarasından	su	içirdi, ıslak	bezlerle	alnını	soğuttu	ve	titreyen	kızı	öldüğü	ana	kadar	kollarının	arasında tuttu.  <i class="calibre4">Khalasar</i>’ının	yola	devam	etmesine	bundan	sonra	izin	verdi. </p>
<p class="calibre1">Yol	boyunca	insana	rastlamadılar.	Dothraklar	kuyruklu	yıldızın	onları	bir cehenneme	doğru	götürdüğünden	korkmaya	başlamıştı.	Dany	bir	sabah,	siyah kayalıkların	dibinde	kamp	kurdukları	yerde	Sör	Jorah’ın	yanına	gidip,	“Kayıp	mı olduk?”	diye	sordu.	“Bu	uçsuz	bucaksız	toprakların	bir	sonu	var	mı?” </p>
<p class="calibre1">“Bir	sonu	var,”	diye	yanıtladı	Sör	Jorah	bitkin	bir	halde.	“Tacirlerin	çizdiği haritaları	gördüm	kraliçem.	Bu	topraklara	çok	az	insan	gelir	ama	doğuda	büyük krallıklar,	harikalarla	dolu	şehirler	var.	Yi	Ti,	Qarth,	Gölge	Topraklar’ın	oradaki</p>
<p class="calibre1"><a id="p177"></a>Asshai...” </p>
<p class="calibre1">“Oraları	görebilecek	kadar	yaşayacak	mıyız?” </p>
<p class="calibre1">“Size	yalan	söylemeyeceğim.	Yol	benim	hayal	etmeye	cesaret gösterebileceğimden	çok	daha	zorlu	çıktı.”	Şövalyenin	yüzü	yorgundu	ve grileşmişti.	Drogo’nun	öldüğü	gece	kansüvarileriyle	dövüşürken	kalçasına	aldığı yara	tam	olarak	iyileşmemişti.	Dany,	şövalye	atına	binerken	yüzünün	aldığı	acı dolu	ifadeyi	görebiliyordu.	“Yola	devam	etmek	felaketimiz	olacak	belki, bilmiyorum...	ama	biliyorum	ki	geri	dönmek	mutlak	felaketimizdir.” </p>
<p class="calibre1">Dany	şövalyeyi	yanağından	hafifçe	öptü.	Adamın	gülümsediğini	görmek kalbini	ısıttı.  <i class="calibre4">Onun	için	de	güçlü	olmalıyım, </i>	diye	düşündü	cesaretle.  <i class="calibre4">O	bir</i> <i class="calibre4">şövalye	olabilir	ama	ben	ejderhanın	kanıyım. </i></p>
<p class="calibre1">Buldukları	bir	sonraki	gölcük	neredeyse	kaynayacak	kadar	sıcaktı	ve	kükürt kokuyordu	ama	mataraları	boşalmak	üzereydi.	Dothraklar	suyu	kavanozlarda soğutup	kükürt	kokusuna	aldırmadan	içtiler.	Tadı	berbattı	ama	su	suydu,	hepsi susuzluktan	ölmek	üzereydi.	Dany	umutsuzluk	dolu	gözleriyle	ufuk	çizgisine	baktı. </p>
<p class="calibre1"> <i class="calibre4">Khalasar</i>’ının	üçte	birini	kaybetmişti	ve	kırmızı	sonsuzluk	hâlâ	önünde uzanıyordu.	Başını	gökyüzüne	kaldırarak,  <i class="calibre4">kuyruklu	yıldız	umutlarımla	alay</i> <i class="calibre4">ediyor, </i>	diye	düşündü.  <i class="calibre4">Dünyanın	yarısını	doğumuna	şahit	olduğum	ejderhalarla</i> <i class="calibre4">birlikte	bu	çölde	ölmek	için	mi	geçtim	ben? </i>	Buna	asla	inanamazdı. </p>
<p class="calibre1">Ertesi	gün	şafak	sökerken,	kırmızı	sert	arazinin	derin	çatlaklı	topraklarında	zar zor	yol	alıyorlardı.	Dany	 <i class="calibre4">khalasar</i>’a	kamp	kurma	emrini	vereceği	sırada	keşif süvarileri	atlarını	dörtnala	koşturarak	döndü.	“Bir	şehir	var	 <i class="calibre4">Khaleesi, </i>”	diye çığlıklar	atıyorlardı.	“Ay	kadar	beyaz,	bir	gelin	kadar	güzel	bir	şehir.	Sadece	bir saat	uzaklıkta.” </p>
<p class="calibre1">“Gösterin,”	dedi	Dany. </p>
<p class="calibre1">Duvarları	ve	kuleleri	bir	ısı	perdesinin	ardında	parlayan	beyaz	şehir	o	kadar güzeldi	ki	Dany	şehre	bakarken	bir	serap	gördüğünden	emindi.	“Buranın	neresi olduğunu	biliyor	musun?”	diye	sordu	Sör	Jorah’a. </p>
<p class="calibre1">Sürgün	şövalye	başını	bezgince	iki	yana	salladı.	“Hayır	kraliçem.	Bu	kadar uzak	doğuya	gelmemiştim	hiç.” </p>
<p class="calibre1">Uzaktaki	beyaz	duvarlar	güvenlik	ve	rahatlık	vadediyordu.	İyileşmek, güçlenmek	için	bir	fırsat	sunuyordu	ve	Dany	aceleyle	oraya	varmaktan	başka	bir</p>
<p class="calibre1"><a id="p178"></a>şey	istemiyordu.	“Kanımın	kanı,	hemen	oraya	git,	şehrin	adını	öğren	ve	nasıl	bir karşılama	beklememiz	gerektiğini	anlamaya	çalış.” </p>
<p class="calibre1">“Emredersiniz	 <i class="calibre4">Khaleesi, </i>”	diye	karşılık	verdi	Aggo. </p>
<p class="calibre1">Süvarilerin	geri	dönmesi	uzun	sürmedi.	Rakharo	eyerinden	aşağı	sarkıyordu. </p>
<p class="calibre1">Madalyonlu	kemerinde,	Dany	tarafından	kansüvarisi	seçildiği	gece	hediye	aldığı <i class="calibre4">arakh</i>	asılıydı.	“Bu	şehir	ölü	 <i class="calibre4">Khaleesi, </i>”	dedi.	“Adsız	ve	tanrısız.	Şehir	kapısı kırık.	Caddelerde	sadece	sinekler	ve	rüzgâr	dolaşıyor.” </p>
<p class="calibre1">Jhiqui	titredi.	“Tanrılar	gittiğinde	şeytani	ruhlar	gelir	ve	geceyle	beslenir. </p>
<p class="calibre1">Böyle	yerler	tam	onlara	göredir.	Bu	bilinir.” </p>
<p class="calibre1">“Bilinir,”	diyerek	onayladı	İrri. </p>
<p class="calibre1">“Ben	bilmem,”	dedi	Dany.	Atını	mahmuzladı	ve	 <i class="calibre4">khalasar</i>’a	yol	gösterdi.	Şehir kapısının	kırık	kemerinin	altından	geçip	sessiz	bir	caddede	ilerlemeye	başladı. </p>
<p class="calibre1">Sör	Jorah	ve	kansüvarileri	onu	takip	ettiler	ve	sonra,	çok	daha	ağır	ve	isteksizce, diğer	Dothraklar	da	Dany’nin	peşine	düştü. </p>
<p class="calibre1">Şehrin	ne	kadar	zamandır	terk	edilmiş	olduğunu	anlamak	mümkün	değildi	ama uzaktan	çok	güzel	görünen	beyaz	duvarlar	yakından	yıkık	dökük	ve	çatlaktı.	Şehir labirenti	andıran	kıvrımlı	dar	sokaklarla	doluydu.	Binalar	dip	dibe	inşa	edilmişti, kireçli	cepheleri	çıplaktı,	pencereleri	yoktu.	Sanki	bir	zamanlar	burada	yaşayanlar renkleri	hiç	bilmiyormuş	gibi	her	şey	beyazdı.	Evlerden	geri	kalan	moloz yığınlarının	arasından	geçtiler.	Şehir	yangın	izleriyle	doluydu.	Altı	dar	sokağın birleştiği	başka	bir	yerde	Dany	mermer	bir	heykel	kaidesi	gördü.	Dothraklar	bu şehre	daha	önce	de	gelmiş	gibi	görünüyordu.	Bir	zamanlar	bu	boş	kaidenin üzerinde	dikilen	heykel,	şimdi	Vaes	Dothrak’ın	herhangi	bir	yerinde	diğer	çalıntı tanrılarla	birlikte	duruyordu	belki.	Dany	farkında	bile	olmadan	o	kayıp	heykelin yanından	yüzlerce	kez	geçmiş	olabilirdi.	Omzunda	yatan	Viserion	tısladı. </p>
<p class="calibre1">Harap	haldeki	bir	binanın	yanında,	aralarında	şeytan	otları	büyüyen	taşlarla kaplı	sokakta	kamp	kurdular.	Dany	birkaç	adamını	yıkıntılara	bakmaları	için yolladı.	İsteksizce	gittiler	ama	gittiler...	ve	kısa	bir	zaman	sonra,	yaşlı	ve	yaralı bir	adam	elinde	incirler	ve	yüzünde	mutluluk	dolu	bir	ifadeyle	geri	döndü.	İncirler küçüktü,	çürümek	üzereydi	ama	insanlar	birbirlerini	dürterek,	itişip	kakışarak, açlıkla	incirlere	uzandılar	ve	ağızlarını	meyvelerle	doldurdular. </p>
<p class="calibre1">Diğer	adamlar	başka	meyve	ağaçlarının	da	olduğu	müjdesiyle	döndüler. </p>
<p class="calibre1"><a id="p179"></a>Kapalı	kapılar	ardında	gizli	bir	meyve	bahçesi	bulmuşlardı.	Aggo,	Dany’ye sarmaşıklar	ve	küçük	yeşil	üzümlerle	dolu	bahçeyi	gösterdi.	Jhogo	temiz	ve	soğuk suyu	olan	bir	kuyu	keşfetmişti.	Bir	de	insan	kemikleri	bulmuşlardı,	gömülmemiş</p>
<p class="calibre1">ölülerin	kırık	ve	beyazlamış	kafatasları.	“Hayaletler,”	diye	mırıldandı	İrri. </p>
<p class="calibre1">“Korkunç	hayaletler.	Burada	kalmamalıyız	 <i class="calibre4">Khaleesi. </i>	Bu	şehir	hayaletlere	ait.” </p>
<p class="calibre1">“Ben	hayaletlerden	korkmam,”	diye	karşılık	verdi	Dany.	“Ejderhalar hayaletlerden	güçlüdür.”  <i class="calibre4">Ve	şu	anda	incirler	her	şeyden	daha	önemli. </i>	“Jhiqui’yle beraber	git,	banyo	için	temiz	kum	bul	ve	beni	bu	anlamsız	konuşmalarınla	daha fazla	rahatsız	etme.” </p>
<p class="calibre1">Dany	serin	çadırına	girdi	ve	sobada	at	eti	kızartırken	seçeneklerini	düşündü. </p>
<p class="calibre1">Burada	onları	idare	edecek	kadar	su	ve	yiyecek,	atların	gücünü	toplamasına yetecek	kadar	çimen	vardı.	Her	sabah	aynı	yerde	uyanmak,	yeşil	ağaçların gölgelerinde	uzanmak,	incir	yemek,	serin	sulardan	içmek,	dilediğince	dinlenmek ne	güzel	olurdu. </p>
<p class="calibre1">İrri	ve	Jhiqui	ellerinde	temiz	beyaz	kumla	döndüklerinde	Dany	soyundu	ve kızlar	vücudunu	kumla	ovmaya	başladılar.	“Saçlarınız	tekrar	büyüyor	 <i class="calibre4">Khaleesi, </i>” </p>
<p class="calibre1">dedi	Jhiqui.	Dany	elini	başının	üstünde	gezdirdi,	yeni	çıkan	saçlarını	hissetti. </p>
<p class="calibre1">Dothrak	erkeklerinin	saçları	yağlarla	ovulur,	örülür	ve	ancak	bir	savaşta	yenilgiye uğradıkları	zaman	kesilirdi.  <i class="calibre4">Belki	ben	de	aynı	şeyi	yapmalıyım, </i>	diye	düşündü. </p>
<p class="calibre1"> <i class="calibre4">Drogo’nun	gücünün	benim	içimde	yaşamaya	devam	ettiğini	khalasar’a</i> <i class="calibre4">hatırlatmak	için. </i>	Drogo	saç	örgüsü	bir	kez	bile	kesilmeden	ölmüştü.	Bu	çok	az erkeğe	kısmet	olacak	bir	onurdu. </p>
<p class="calibre1">Çadırın	diğer	ucundaki	Rhaegal	yeşil	kanatlarını	açtı	ve	yarım	metre	kadar yükseldi.	Tekrar	yere	konduğunda	kuyruğunu	sağa	sola	sallayıp	başını	kaldırdı, çığlığa	benzer	bir	ses	çıkarttı.  <i class="calibre4">Kanatlarım	olsaydı	ben	de	uçmak	isterdim, </i>	diye düşündü	Dany.	Eski	Targaryenlar	savaşa	ejderhaların	sırtında	uçarak	giderlerdi. </p>
<p class="calibre1">Dany,	bir	ejderhanın	sırtına	binip	boğazına	tutunarak	gökyüzünde	gezinmenin	nasıl bir	şey	olduğunu	hayal	etmeye	çalıştı.  <i class="calibre4">Bir	dağın	zirvesinden	dünyayı</i> <i class="calibre4">seyretmekten	daha	güzeldir.	Bütün	dünya	önüme	serilir.	Yeterince	yüksekte</i> <i class="calibre4">uçabilirsem	Yedi	Krallık’ı	bile	görebilirim,	hatta	uzanıp	kuyruklu	yıldıza</i> <i class="calibre4">dokunabilirim. </i></p>
<p class="calibre1">İrri	çadıra	girdi	ve	Sör	Jorah	Mormont’un	dışarıda	beklediğini	söyleyerek</p>
<p class="calibre1"><a id="p180"></a>Dany’yi	daldığı	düşüncelerden	uyandırdı.	Kumla	ovulan	vücudu	sızlayan	Dany, </p>
<p class="calibre1">“İçeri	gönder,”	diye	emretti.	Aslan	postuna	sarındı.  <i class="calibre4">Hrakkar</i>	Dany’den	çok	daha iriydi,	postu	vücudunun	kapanması	gereken	her	yerini	örtüyordu. </p>
<p class="calibre1">“Size	bir	şeftali	getirdim,”	dedi	Sör	Jorah	diz	çökerek.	Meyve	o	kadar	küçüktü ki	Dany’nin	avcunun	içinde	kayboluyordu.	Çok	taze	de	sayılmazdı	ama	Dany	bir ısırık	aldığında	ağzında	hissettiği	şekerli	tadın	güzelliğinden	ağlayabilirdi.	Sör Jorah	batı	duvarının	dibinde	bulduğu	şeftali	ağacını	anlatırken	Dany	ağır	ağır meyvenin	tadını	çıkardı. </p>
<p class="calibre1">“Meyve,	su	ve	gölge,”	dedi	Dany	ağzı	şeftali	suyuyla	yapış	yapış	bir	halde. </p>
<p class="calibre1">“Tanrılar	karşımıza	bu	şehri	çıkararak	bize	lütufta	bulundu.” </p>
<p class="calibre1">“Gücümüzü	toparlayana	kadar	burada	kalmalıyız,”	diyerek	onayladı	şövalye. </p>
<p class="calibre1">“Kızıl	topraklar	güçsüz	olanlara	dostça	davranmıyor.” </p>
<p class="calibre1">“Hizmetçilerim	bu	şehirde	hayaletler	olduğuna	inanıyor.” </p>
<p class="calibre1">“Hayaletler	her	yerde,”	diye	karşılık	verdi	Sör	Jorah	yumuşak	bir	sesle. </p>
<p class="calibre1">“Nereye	gidersek	gidelim	hayaletlerimizi	de	beraberimizde	götürüyoruz.” </p>
<p class="calibre1"> <i class="calibre4">Doğru, </i>	diye	düşündü	Dany.  <i class="calibre4">Viserys,	Drogo,	oğlum	Rhaego	her	zaman</i> <i class="calibre4">benimle	birlikte. </i>	“Bana	kendi	hayaletinin	adını	söyle	Jorah.	Benim	hayaletlerimin hepsini	tanıyorsun.” </p>
<p class="calibre1">Şövalyenin	yüzü	karardı.	“Onun	adı	Lynesse	idi,”	dedi. </p>
<p class="calibre1">“Karın	mı?” </p>
<p class="calibre1">“İkinci	karım.” </p>
<p class="calibre1"> <i class="calibre4">Ondan	bahsetmek	Jorah’ı	kedere	boğuyor, </i>	diye	düşündü	Dany.	Şövalyenin hüznünü	görebiliyordu	ama	gerçeği	öğrenmek	istiyordu.	“Onun	hakkında	bütün söyleyeceklerin	bu	kadar	mı?”	Aslan	postu	omzundan	aşağı	kaydı,	Dany	cübbeyi düzeltti.	“Güzel	bir	kadın	mıydı?” </p>
<p class="calibre1">“Çok	güzeldi.”	Sör	Jorah	gözlerini	Dany’nin	omzundan	yüzüne	kaldırdı.	“Onu ilk	gördüğümde	yeryüzüne	inmiş	bir	tanrıça	olduğunu	düşünmüştüm.	Benden	çok daha	gençti.	Eski	Şehir’den	Lord	Leyton	Hightower’ın	en	küçük	kızıydı.	Amcası, sizin	babanızın	muhafız	başı	Beyaz	Boğa’ydı.	Hightower	Hanedanı	çok	eski, güçlü,	onurlu	ve	zengin	bir	hanedandır.” </p>
<p class="calibre1">“Ve	sadık,”	diye	ekledi	Dany.	“Viserys	söylemişti,	hatırlıyorum.	Her	zaman sadakatle	babamın	yanında	olmuşlar.” </p>
<p class="calibre1"><a id="p181"></a>“Öyleydi,”	diye	onayladı	Sör	Jorah. </p>
<p class="calibre1">“Evliliğinizi	babanız	mı	ayarlamıştı?” </p>
<p class="calibre1">“Hayır.	Bizim	evliliğimiz...	bu	çok	uzun	ve	sıkıcı	bir	hikâye	kraliçem.	Sizi	bu saçma	hikâyeyle	yormak	istemem.” </p>
<p class="calibre1">“Yapacak	bir	işim	yok,”	dedi	Dany.	“Lütfen	anlat.” </p>
<p class="calibre1">“Kraliçem	nasıl	emrederse.”	Şövalyenin	kaşları	çatıldı.	“Benim	yurdum... </p>
<p class="calibre1">hikâyenin	gerisini	anlayabilmek	için	önce	memleketimi	anlamalısınız.	Ayı	Adası çok	güzeldir	ama	uzaktır.	Sık	meşe	ağaçları,	uzun	çamlar	hayal	edin.	Çiçek	veren çalılar,	yosun	tutmuş	gri	kayalıklar,	buzlu	ince	dereler.	Mormont	kalesi	iri kütüklerden	yapılmıştır	ve	toprak	çitlerle	çevrilidir.	Az	sayıdaki	çiftçinin	dışında herkes	kıyılarda	balıkçılık	yaparak	yaşar.	Ada	kuzeydedir	ve	kışlar	hayal edebileceğinizden	çok	daha	zorlu	geçer	 <i class="calibre4">Khaleesi. </i></p>
<p class="calibre1">Her	şeye	rağmen,	ada	benim	için	uygundu	ve	asla	kadınsız	kalmıyordum. </p>
<p class="calibre1">Evlenmeden	önce	ve	hatta	evlendikten	sonra	bile	çiftçilerin	kızlarından, balıkçıların	karılarından	payıma	düşeni	fazlasıyla	aldım.	Genç	yaşımda	babamın benim	için	seçtiği	bir	kızla	evlenmiştim,	Derinorman	Kalesi’nden	bir	Glover.	On yıl	evli	kaldık	ya	da	on	yıla	yakın	bir	süre.	Güzel	sayılmazdı	ama	nazik	bir kadındı.	İlişkimiz	tutkulu	değildi,	daha	çok	bir	görevi	yerine	getirmek	gibiydi. </p>
<p class="calibre1">Bana	bir	erkek	çocuk	vermeyi	çok	istiyordu	ama	üç	kez	üst	üste	düşük	yaptı.	Son düşüğün	verdiği	hasardan	kurtulamadı,	kısa	bir	süre	sonra	hayatını	kaybetti.” </p>
<p class="calibre1">Dany	şövalyenin	elini	tutup	hafifçe	sıktı.	“Senin	için	üzgünüm,	yürekten.” </p>
<p class="calibre1">Sör	Jorah	başını	salladı.	“Daha	sonra	babam	siyahları	kuşandı	ve	ben	Ayı Adası	Lordu	oldum.	Benimle	evlenmek	isteyen	pek	çok	kadın	vardı	ama	ben	henüz bir	karar	veremeden	Lord	Greyjoy,	İşgalci’ye	karşı	ayaklandı	ve	Ned	Stark arkadaşı	Robert’a	yardım	etmek	için	sancak	beylerini	çağırdı.	Son	mücadele Pyke’taydı.	Robert’ın	mancınıkları	Kral	Balon’ın	sur	duvarlarında	ilk	gediği açtığında	gedikten	ilk	giren	Myrli	bir	rahip	oldu	ama	ben	de	hemen	onun arkasındayım.	Şövalyeliğimi	de	bu	sayede	kazandım. </p>
<p class="calibre1">Robert	zaferini	kutlamak	için	Lannis	Limanı’nın	dışında	bir	turnuva	düzenledi. </p>
<p class="calibre1">Lyneese’i	orada	gördüm	işte,	benim	yarı	yaşımda	bir	bakireydi.	Babasıyla	birlikte ağabeylerinin	mızrak	müsabakasını	izlemek	için	Eski	Şehir’den	gelmişti. </p>
<p class="calibre1">Gözlerimi	ondan	alamıyordum.	Deli	divane	olmuş	gibiydim.	Mızrak</p>
<p class="calibre1"><a id="p182"></a>müsabakasında	üzerimde	taşımak	için	bir	uğur	istedim	ondan,	bu	isteğime	karşılık vereceğini	düşünmüyordum	ama	verdi. </p>
<p class="calibre1">İyi	bir	savaşçıydım	 <i class="calibre4">Khaleesi</i>	ama	daha	önce	turnuva	şövalyesi	olmamıştım. </p>
<p class="calibre1">Lyneese’in	verdiği	mendil	koluma	bağlıydı.	O	mendil	beni	başka	bir	adama dönüştürmüştü.	Müsabakaları	ardı	ardına	kazanıyordum.	Lord	Jason	Mallister’ı ayaklarımın	dibine	düşürdüm.	Lord	Bronz	Yohn	Royce’u	da	öyle.	Sör	Ryan	Frey, kardeşi	Sör	Hosteen,	Lord	Whent,	Güçlüboğa,	hatta	Kral	Muhafızları’ndan	Sör Boros	Blount,	hepsini	teker	teker	atlarından	indirdim.	Son	müsabakada	Jaime Lannister’la	karşılaştım.	Hiçbir	sonuç	alamadan	tam	dokuz	mızrak	kırdım	ve sonunda	Robert	şampiyonluk	defnesini	bana	verdi.	Defne	yapraklarından	yapılmış</p>
<p class="calibre1">tacı	Lyneese’in	başına	takıp	onu	güzellik	ve	aşk	kraliçesi	ilan	ettim.	Aynı	gece babasına	gidip	kızıyla	evlenmem	için	izin	vermesini	istedim.	Dürüst	olmam gerekirse	sarhoştum,	şaraptan	çok	zafer	sarhoşluğuydu	benimki.	Aşağılayıcı	bir reddediliş	yaşasam	yeriydi	ama	Lord	Leyton	beni	geri	çevirmedi.	Orada,	Lannis Limanı’nda	evlendik	ve	on	beş	gün	boyunca	dünyanın	en	mutlu	adamı	bendim.” </p>
<p class="calibre1">“Sadece	on	beş	gün	mü?”	diye	sordu	Dany	hayretle.  <i class="calibre4">Bana	bile	bundan	uzun</i> <i class="calibre4">bir	mutluluk	bahşedilmişi.	Güneşim	ve	yıldızım	Drogo’yla	birlikte	bundan	daha</i> <i class="calibre4">uzun	zaman	mutluyduk. </i></p>
<p class="calibre1">“Lannis	Limanı’ndan	Ayı	Adası’na	dönmemiz	on	beş	gün	sürdü.	Benim	yurdum Lyneese	için	büyük	bir	hayal	kırıklığıydı.	Çok	soğuktu,	çok	rutubetliydi,	çok uzaktı.	Benim	kalem	onun	için	ahşap	bir	kulübeden	ibaretti.	Maskeli eğlencelerimiz,	kumpanyalarımız,	balolarımız,	festivallerimiz	yoktu. </p>
<p class="calibre1">Topraklarımıza	bir	müzisyen	uğramadan	koca	bir	mevsim	geçip	gidebilirdi. </p>
<p class="calibre1">Adada	bir	altın	ustası	olmadığından	bahsetmeyeceğim	bile.	Yediğimiz	yemekler bile	kavga	sebebi	olmaya	başladı.	Benim	aşçım	kızartmalar	ve	haşlamalar	dışında pek	bir	şey	bilmiyordu.	Lyneese’in	balık	ve	geyik	etinden	bıkması	da	uzun sürmedi. </p>
<p class="calibre1">Ben	Lyneese’in	bir	gülümsemesi	için	canımı	vermeye	hazırdım.	İyi	bir	aşçı bulmaları	için	adamlarımı	Eski	Şehir’e	gönderdim.	Lannis	Limanı’ndan	bir	arpçı getirttim.	Altın	ustaları,	kuyumcular,	terziler,	istediği	her	şeyi	buldum	onun	için ama	bulduklarım	asla	yeterli	olmadı.	Ayı	Adası’nda	bolca	ayı	ve	ağaç	vardır. </p>
<p class="calibre1">Geri	kalan	her	şey	azdır.	Karım	için	bir	gemi	inşa	ettirdim.	Festivaller,	panayırlar</p>
<p class="calibre1"><a id="p183"></a>görmek	için	Eski	Şehir’e,	Lannis	Limanı’na	yelken	açıyorduk.	Hatta	bir	keresinde Braavos’a	kadar	gittik.	O	yolculuk	için	tefecilerden	yüklü	miktarda	borç	almak zorunda	kalmıştım.	Lyneese’in	kalbini	bir	turnuva	sırasında	kazanmıştım.	Onunla evliyken	de	bir	sürü	turnuvaya	katıldım	ama	büyümü	çoktan	kaybetmiştim. </p>
<p class="calibre1">Kendimi	bir	daha	toparlayamadım.	Her	yenilgi	yenilenmesi	gereken	bir	at	daha, bir	zırh	daha	demekti,	altından	kalkamadığım	bir	masraf.	Sonunda	eve	dönmek için	ısrar	ettim,	döndük	ama	problemlerimiz	eskisinden	çok	daha	büyüktü	artık. </p>
<p class="calibre1">Arpçının	ve	aşçının	parasını	ödeyemeyecek	durumdaydım.	Lyneese’e mücevherlerini	satmak	zorunda	olduğumuzu	söylediğimde	çılgına	döndü. </p>
<p class="calibre1">Sonrası...	anlatmaktan	utanç	duyacağım	şeyler	yapmak	zoruna	kaldım.	Altın için.	Böylece	karım	mücevherlerine,	müzisyenlerine,	aşçısına	sahip	olmaya	devam edebildi	ama	sonunda	her	şeyi	kaybettim.	Eddard	Stark’ın	Ayı	Adası’na	geldiğini duyduğumda	onurumu	bile	kaybetmiştim.	Onunla	yüzleşip	utanmaktansa	kaçmayı tercih	ettim.	Karımı	da	benimle	birlikte	sürgüne	götürdüm.	Aşkımız	dışında	hiçbir şeyin	önemi	olmadığını	söylüyordum	kendime.	Lys’e	kaçtık,	bir	süre	daha geçinebilmek	için	orada	gemimi	de	sattım.” </p>
<p class="calibre1">Şövalyenin	sesi	hüzünle	kalınlaşmıştı.	Dany	adamı	daha	da	üzmek	istemiyordu ama	hikâyenin	sonunu	merak	ediyordu.	“Karınız	orada	mı	öldü?”	diye	sordu nazikçe. </p>
<p class="calibre1">“Sadece	benim	için,”	diye	yanıtladı	şövalye.	“Daha	bir	sene	dolmadan	altınım tükendi	ve	paralı	asker	olarak	çalışmak	zorunda	kaldım.	Ben,	Rhoyne’da Braavoslular’a	karşı	dövüşürken,	Lyneese,	Tregar	Ormollen	isimli	tacir	bir prensin	malikânesine	taşındı.	Duyduğuma	göre	prensin	baş	metresiymiş	ve	adamın karısı	bile	ondan	korkuyormuş.” </p>
<p class="calibre1">Dany	dehşet	içindeydi.	“Ondan	nefret	ediyor	musun?” </p>
<p class="calibre1">“En	az	onu	sevdiğim	kadar,”	diye	cevap	verdi	Sör	Jorah.	“Beni	bağışlayın kraliçem.	Çok	yorgun	olduğumu	hissediyorum.” </p>
<p class="calibre1">Dany	şövalyenin	gitmesine	izin	verdi.	Adam	çadırın	kapısından	çıkarken	son bir	soru	sormak	için	seslendi.	“Karınız	nasıldı	Sör	Jorah,	yani	nasıl görünüyordu?” </p>
<p class="calibre1">Sör	Jorah	hüzünle	gülümsedi.	“Doğrusunu	isterseniz	size	benziyordu Daenerys.”	Reverans	yaptı.	“İyi	uykular	kraliçem.” </p>
<p class="calibre1"><a id="p184"></a>Dany	titredi,	cübbesine	sıkıca	sarındı.  <i class="calibre4">Bana	benziyormuş. </i>	Bu,	tam	olarak anlayamadığı	bazı	şeyleri	açıklıyordu.  <i class="calibre4">Beni	istiyor, </i>	diye	düşündü,  <i class="calibre4">anlamıştı.	Beni</i> <i class="calibre4">de	onu	sevdiği	gibi	seviyor.	Bir	şövalyenin	kraliçesini	sevdiği	gibi	değil,	bir</i> <i class="calibre4">adamın	bir	kadını	sevdiği	gibi. </i>	Kendini	Sör	Jorah’ın	kollarında,	onu	öperken, ona	zevk	verirken,	içine	girmesine	izin	verirken	hayal	etti.	Güzel	değildi. </p>
<p class="calibre1">Gözlerini	kapattığında	şövalyenin	yüzü	Drogo’nun	yüzüne	dönüşüyordu. </p>
<p class="calibre1">Khal	Drogo,	Dany’nin	güneşi	ve	yıldızıydı.	Onun	ilk	erkeğiydi	ve	belki	de sonuncusu.  <i class="calibre4">Maegi</i>	Mirri	Maz	Duur,	Dany’nin	asla	canlı	bir	çocuk doğuramayacağını	söylemişti.	Çocuk	doğuramayan	bir	kadını	kim	isterdi	ki? </p>
<p class="calibre1">Üstelik	Drogo’nun	yerini	hangi	adam	alabilirdi?	Hangi	adam	saç	örgüsü	bir	kez bile	kesilmeden	ölmüş,	gece	topraklarında	at	koşturan,	yıldızlardan	 <i class="calibre4">khalasar</i>’ı olan	Drogo’nun	yerini	doldurmaya	cesaret	edebilirdi? </p>
<p class="calibre1">Ayı	Adası’ndan	bahsederken	Sör	Jorah’ın	sesindeki	özlemi	duymuştu.  <i class="calibre4">Bana</i> <i class="calibre4">asla	sahip	olamaz	ama	bir	gün	ona	evini	ve	onurunu	geri	verebilirim.	Onun	için</i> <i class="calibre4">bu	kadarını	yapabilirim. </i></p>
<p class="calibre1">O	gece	hiçbir	hayalet	Dany’nin	uykusunu	bölmedi.	Rüyasında	Drogo’yla evlendiği	geceyi	gördü	ama	bu	kez	atların	değil	ejderhaların	sırtındalardı. </p>
<p class="calibre1">Ertesi	sabah	kansüvarilerini	yanına	çağırdı.	“Kanımın	kanı,”	dedi	üçüne birden.	“Size	ihtiyacım	var.	Her	biriniz	üçer	at	seçin.	Elimizdekilerden	en	güçlü, en	sağlıklı	olanları.	Hayvanların	taşıyabileceği	kadar	su	ve	yiyecek	alın	ve benden	önce	yola	çıkın.	Aggo	güneybatıya	gitsin,	Rakharo	güneye.	Jhogo,	sen güneydoğuya	doğru	yol	al,  <i class="calibre4">shierak	qiya</i>’yı	izle.” </p>
<p class="calibre1">“Peki	ne	arayacağız	 <i class="calibre4">Khaleesi? </i>”	diye	sordu	Jhogo. </p>
<p class="calibre1">“Karşınıza	ne	çıkarsa,”	diye	yanıtladı	Dany.	“Başka	şehirler,	canlı	ya	da	ölü. </p>
<p class="calibre1">Kafileler,	insanlar.	Nehirler,	göller	ve	büyük	tuzlu	deniz.	Bu	kızıl	topraklar	nereye kadar	uzanıyor	ve	bittiği	yerde	ne	var	öğrenin.	Bu	şehirden	ayrıldığımızda	neyle karşılaşacağımızı	bilmek	istiyorum,	yine	kör	gözlerle	yola	çıkamam.	Nereye gideceğimi	ve	oraya	en	kolay	nasıl	varacağımı	bileceğim.” </p>
<p class="calibre1">Ve	kansüvarileri	gitti.	Dany,  <i class="calibre4">khalasar</i>’ından	sağ	kalanlarla	birlikte	 <i class="calibre4">Vaes</i> <i class="calibre4">Tolorro</i>’da	kaldı,	kemiklerin	şehrinde.	Günler	geceleri,	geceler	günleri	kovaladı. </p>
<p class="calibre1">Kadınlar	ölülerin	bahçelerinden	meyveler	topladı.	Erkekler	atlarla	ilgilenip eyerlerini,	dizginlerini,	nallarını	tamir	etti.	Çocuklar	kıvrımlı	ara	sokaklarda</p>
<p class="calibre1"><a id="p185"></a>oyunlar	oynadı;	bronz	sikkeler,	mor	cam	kırıkları,	yılan	şekilli	taş	mataralar buldular.	Kırmızı	bir	akrep	bir	kadını	soktu.	Kaybettikleri	tek	can	o	kadınınkiydi. </p>
<p class="calibre1">Atlar	kilo	aldı.	Dany,	Sör	Jorah’ın	yarasıyla	bizzat	ilgilendi	ve	adam	iyileşmeye başladı. </p>
<p class="calibre1">Önce	Rakharo	döndü.	Kızıl	toprakların	güneye	doğru	uzadığını,	sonunda zehirli	suyun	kıyısında	bittiğini	anlattı.	Şehirle	zehirli	su	arasında	sadece	kum, rüzgârdan	aşınmış	kayalar	ve	sivri	dikenli	sert	bitkiler	vardı.	Bir	ejderha	iskeleti gördüğüne	dair	yemin	ediyordu.	İskelet	o	kadar	büyüktü	ki	atını	iskeletin	devasa siyah	çenesinin	içinden	geçirmişti.	Başka	bir	şeye	rastlamamıştı. </p>
<p class="calibre1">Dany	kansüvarisinin	emrine	bir	düzine	güçlü	adam	vererek	pazar	yerindeki kayalıkları	kaldırmasını	istedi.	Kayaların	dibinde	şeytan	otu	büyüyebiliyorsa, kayalar	kalktığında	başka	bitkiler	de	yetişebilirdi.	Yeterince	kuyu	vardı,	toprağı işleyip	ekebilirlerse	şehir	çiçek	açardı. </p>
<p class="calibre1">Rakharo’dan	sonra	Aggo	döndü.	Güneybatı	yakılmış	ve	terk	edilmişti.	İki	şehir yıkıntısına	rastlamıştı.	İki	şehir	de	Vaes	Tolorro’dan	daha	küçüktü	ama	bunun dışında	hemen	hemen	aynıydı.	Rastladığı	ilk	şehrin	duvarlarında	paslı	demir kazıklara	geçirilmiş	kafatasları	vardı.	Şehre	girmeye	cesaret	edememişti	ama ikinci	şehri	uzun	uzun	gezmişti.	Bulduğu	demir	bileziği	Dany’ye	gösterdi. </p>
<p class="calibre1">Bileziğin	üstünde,	Dany’nin	başparmağı	büyüklüğünde	işlenmemiş	bir	opal	taş</p>
<p class="calibre1">vardı.	Bazı	parşömenlere	de	rastlamıştı	ama	parşömenler	iyice	kuruyup kırılganlaşmıştı.	Aggo	onları	hiç	ellemeden	bulduğu	yerde	bırakmıştı. </p>
<p class="calibre1">Dany	kansüvarisine	teşekkür	etti	ve	şehir	kapısını	onarmasını	emretti. </p>
<p class="calibre1">Düşmanlar	eski	zamanlarda	kızıl	toprakları	geçip	buraya	kadar	gelmiş	ve	şehri yıkmışlarsa	yine	gelebilirlerdi.	“Hazırlıklı	olmalıyız,”	dedi. </p>
<p class="calibre1">Günler	geçmesine	rağmen	Jhogo	geri	dönmüyordu,	Dany	adamın kaybolduğundan	korkmuştu.	Sonunda	kansüvarisini	aramayı	bırakmaktan	başka yapacak	bir	şeyleri	kalmadığında,	güneydoğudan	şehre	doğru	at	süren	Jhogo’yu gördüler.	Kansüvarisini	ilk	gören	kişi	Aggo’nun	görevlendirdiği	nöbetçilerden biriydi.	Nöbetçinin	çığlığı	şehirde	yankılanınca	Dany	kendi	gözleriyle	görmek	için şehir	duvarlarına	koştu.	Gerçekti.	Jhogo	dönmüştü	ama	yalnız	değildi.	Arkasında; garip,	çirkin	ve	devasa	yaratıklar	süren	tuhaf	görünümlü	üç	yabancı	vardı.	Atlar yabancıların	bindiği	hayvanların	yanında	cüce	gibi	kalıyordu. </p>
<p class="calibre1"><a id="p186"></a>Şehir	kapısına	varmadan	dizginlerini	çektiler	ve	duvarların	üstünden	onları izleyen	Dany’ye	baktılar.	“Kanımın	kanı,”	diye	seslendi	Jhogo.	“Büyük	şehir Qarth’a	gittim	ve	size	kendi	gözleriyle	bakmaları	için	bu	üçünü	getirdim.” </p>
<p class="calibre1">Dany	yabancıları	süzdü.	“İşte	burada	duruyorum,	istediğiniz	kadar	bakın...	ama önce	adlarınızı	söyleyin.” </p>
<p class="calibre1">Mavi	dudaklı,	soluk	benizli	yabancı	gırtlaktan	konuştuğu	Dothrak	dilinde cevap	verdi,	“Ben	Pyat	Pree.	Büyük	büyücüyüm.” </p>
<p class="calibre1">Burnuna	hızına	takmış	kel	adam,	Özgür	Şehirler’de	konuşulan	Valyria	dilinde cevapladı,	“Ben,	On	Üçler’den	Xaro	Xhoan	Daxos.	Qarth’ın	tacir	prensiyim.” </p>
<p class="calibre1">Yüzünde	ahşap	maske	olan	kadın	Yedi	Krallık’ın	Ortak	Dil’ini	kullanarak, </p>
<p class="calibre1">“Ben	Gölge	Topraklar’dan	Quaithe.	Ejderhaları	arıyoruz,”	dedi. </p>
<p class="calibre1">“Daha	fazla	aramanıza	gerek	yok,”	dedi	Dany.	“Onları	buldunuz.” </p>
<p class="calibre1"><a id="p187"></a>Jon</p>
<p class="calibre1"> <i class="calibre4">Beyazağaç. </i>	Köy,	Sam’in	eski	haritalarına	göre	isimlendirilmişti.	Jon	burayı bir	köy	olarak	düşünemiyordu.	Sıvasız	taştan	yapılmış	tek	odalı	dört	virane	ev, küçük	bir	kuyunun	ve	boş	bir	koyun	ağılının	etrafına	dizilmişti.	Evlerin	çatıları kesekle	kaplıydı,	pencereleri	kırılmıştı.	Soluk	dalları	ve	koyu	kırmızı yapraklarıyla	devasa	bir	büvet	ağacı	evlerin	üstünü	örtüyordu. </p>
<p class="calibre1">Jon’un	gördüğü	en	büyük	ağaçtı	bu.	Gövdesi	iki	buçuk	metre	çapındaydı, dalları	o	kadar	uzundu	ki	yaprakların	altındaki	köyün	tamamı	gölgedeydi.	Jon’u asıl	tedirgin	eden	ağacın	büyüklüğü	değil	yüzüydü...	özellikle	ağzı.	Ağacın gövdesine	rastgele	kazılmış	bir	ağız	değildi	bu;	ince	ince	işlenmiş,	bir	koyunun sığabileceği	kadar	büyük	ve	derin	oyulmuştu. </p>
<p class="calibre1"> <i class="calibre4">Bunlar	koyun	kemikleri	değil.	Küllerin	arasındaki	de	bir	koyunun	kafatası</i> <i class="calibre4">değil. </i></p>
<p class="calibre1">Atının	sırtında	oturan	Mormont	kaşlarını	çatarak,	“Çok	yaşlı	bir	ağaç,”	dedi. </p>
<p class="calibre1"> <i class="calibre4">“Yaşlı,” </i>	diye	onayladı	omzuna	tünemiş	kuzgunu.  <i class="calibre4">“Yaşlı,	yaşlı,	yaşlı.” </i></p>
<p class="calibre1">“Ve	güçlü,”	diye	ekledi	Jon.	Gücü	hissedebiliyordu. </p>
<p class="calibre1">Örgü	zırhı	ve	göğüs	kalkanı	içinde	kapkara	görünen	Thoren	Smallwood	büvet ağacının	yanında	atından	indi.	“Şu	yüze	bakın.	Batıdiyar’a	gelen	ilk	insanların	bu yüzlerden	korkmasına	şaşmamak	gerek.	Ben	bile	şu	lanet	olası	ağaca	bir	balta vurmak	istiyorum.” </p>
<p class="calibre1">“Lord	babam	bir	büvet	ağacının	önünde	kimsenin	yalan	söyleyemeyeceğini söylerdi,”	dedi	Jon.	“Eski	tanrılar	insanların	yalan	söylediğini	anlar.” </p>
<p class="calibre1">“Benim	babam	da	aynı	şeye	inanırdı,”	dedi	Yaşlı	Ayı.	“Şu	kafatasına	bir bakayım.” </p>
<p class="calibre1">Jon	atından	indi.	Sırtındaki	siyah	deri	omuz	kınının	içinde	Uzunpençe	vardı. </p>
<p class="calibre1">Bir	buçuk	ellik	piçkılıcını	Jon’a	Yaşlı	Ayı	hediye	etmişti.  <i class="calibre4">Bir	piçe	piçkılıcı</i> <i class="calibre4">yakışır, </i>	diye	şakalar	yapmıştı	adamlar.	Kılıcın	kabzası	Jon	için	özel	olarak yeniden	yapılmıştı;	kabzanın	topuzu	açık	renk	taştan	kurt	kafası	şeklinde oyulmuştu.	Bıçağı	Valyria	çeliğinden	dövülmüştü;	eski,	hafif	ve	ölümcül</p>
<p class="calibre1"><a id="p188"></a>keskinlikteydi. </p>
<p class="calibre1">Diz	çöküp	eldivenli	elini	ağacın	ağzından	içeri	soktu.	Boşluk,	kurumuş</p>
<p class="calibre1">özsuyuyla	kırmızıya	boyanmış	ve	isle	kararmıştı.	Kafatasının	altında,	yarısına kadar	küllere	gömülmüş	daha	küçük	ve	çenesi	kırık	bir	kafatası	daha	olduğunu gördü. </p>
<p class="calibre1">Kafatasını	Mormont’a	götürdüğünde	Yaşlı	Ayı	kemiği	iki	eliyle	havaya kaldırıp	boş	göz	çukurlarına	baktı.	“Yabanıllar	ölülerini	yakar,	bunu	zaten biliyoruz.	Ortalıkta	hâlâ	birkaç	yabanıl	varken	onlara	bunu	neden	yaptıklarını sorabilmek	isterdim.” </p>
<p class="calibre1">Jon	dirilişine	şahit	olduğu	ölüyü	hatırladı.	Yaratığın	solgun	yüzünde	mavi alevler	gibi	yanan	gözleri	unutmamıştı.	Yabanılların	ölüleri	neden	yaktıklarını biliyordu,	bundan	emindi. </p>
<p class="calibre1">“Şu	kemikler	konuşabilseydi	keşke,”	diye	homurdandı	Yaşlı	Ayı.	“Bu kafatasının	sahibi	bize	çok	şey	söyleyebilirdi.	Nasıl	öldüğünü,	onu	kimin	yaktığını, niye	yaktığını	anlatabilirdi.	Bütün	yabanıllar	nereye	kayboldu?”	İçini	çekti. </p>
<p class="calibre1">“Ormanın	çocukları	ölülerle	konuşabilirmiş,	öyle	rivayet	edilir.	Ama	ben konuşamıyorum.”	Kafatasını	tekrar	büvet	ağacının	ağzına	attı,	küllerin	üstüne düşen	kafatası	tok	bir	ses	çıkarttı.	“Şu	evleri	arayın.	Dev,	sen	ağacın	tepesine	çık ve	çevreye	iyice	bak.	Tazıları	da	getirteceğim.	Belki	bu	sefer	sürülebilecek	kadar yeni	izler	bulurlar.”	Sesinin	tonundan	çok	da	umutlu	olmadığı	anlaşılıyordu. </p>
<p class="calibre1">Hiçbir	şeyin	gözden	kaçmadığından	emin	olmak	için	her	evi	ikişer	adam	aradı. </p>
<p class="calibre1">Jon,	aksi	suratlı	Eddison	Tollett’le	eşleşmişti.	Kara	kardeşler,	gri	saçlı,	mızrak kadar	ince	yavere	Efkârlı	Edd	adını	takmıştı.	“Ölülerin	dirilmesi	yeterince kötüydü,”	dedi	Jon’a	kasabanın	diğer	ucuna	doğru	yürürlerken.	“Yaşlı	Ayı	şimdi de	konuşsunlar	istiyor.	Bu	işin	sonu	kötü	olacak,	sana	garanti	veriyorum.	Hem, kemiklerin	yalan	söylemeyeceğini	nereden	biliyor?	Ölüm	bir	insanı	daha	dürüst yapar	mı?	Bence	ölüler	çok	sıkıcı	insanlardır	ve	sürekli	şikâyet	ediyorlardır; toprak	çok	rutubetli,	soğuk,	benim	mezar	taşım	daha	büyük	olmalıydı,  <i class="calibre4">onun</i>	bedeni neden	benimkinden	fazla	kurtlandı...” </p>
<p class="calibre1">Jon,	evin	alçak	kapısından	geçebilmek	için	eğildi.	İçeri	girdiğinde	zeminin toprak	olduğunu	gördü.	İçeride,	tavandaki	baca	deliğinin	altında	biriken	küller dışında,	orada	bir	insanın	yaşadığına	dair	emare	yoktu.	“Yaşamak	için	fazla</p>
<p class="calibre1"><a id="p189"></a>kasvetli	bir	yer,”	dedi. </p>
<p class="calibre1">“Ben	de	buna	benzer	bir	yerde	doğdum,”	diyerek	karşılık	verdi	Efkârlı	Edd. </p>
<p class="calibre1">“O	zamanlar	güzel	yıllarımdı	üstelik.	Asıl	zorluk	daha	sonra	başladı.”	Odanın	bir köşesinde,	yatak	niyetine	kullanıldığı	anlaşılan	kuru	samanla	dolu	bir	şilte	vardı. </p>
<p class="calibre1">Edd	özlem	dolu	gözlerle	şilteye	bakıyordu.	“Tekrar	bir	yatakta	uyuyabilmek	için Casterly	Kayası’nın	bütün	altınını	feda	ederdim,”	dedi. </p>
<p class="calibre1">“Sen	buna	yatak	mı	diyorsun?” </p>
<p class="calibre1">“Toprak	zeminden	daha	yumuşak	ve	üzerinde	bir	çatı	var,	elbette	yatak diyorum.”	Edd	başını	kaldırıp	havayı	kokladı.	“Gübre	kokusu	alıyorum.” </p>
<p class="calibre1">Belli	belirsiz	bir	kokuydu.	“Eski	gübre,”	dedi	Jon.	Ev	uzun	zamandır	boşmuş</p>
<p class="calibre1">gibi	görünüyordu.	Şiltenin	içine	saklanmış	bir	şey	olup	olmadığını	anlamak	için eğilip	elini	samanların	arasına	soktu,	ardından	duvarları	kontrol	ettiler.	İşleri	uzun sürmemişti.	“Burada	hiçbir	şey	yok.” </p>
<p class="calibre1">Hiçbir	şey	olmamasını	bekliyordu	zaten;	Beyazağaç	geldikleri	dördüncü	köydü ve	hepsinde	durum	aynıydı.	İnsanlar	gitmişti,	eşyalarını	ve	hayvanlarını	alıp	iz bırakmadan	kaybolmuşlardı.	Köylerin	saldırıya	uğradıklarına	dair	bir	belirti	de yoktu.	Sadece...	boştular.	“Sence	insanlara	ne	oldu?”	diye	sordu	Jon. </p>
<p class="calibre1">“Bizim	hayal	edebileceğimizden	çok	daha	kötü	bir	şey,”	diye	yanıtladı	Efkârlı Edd.	“<i class="calibre4">Ben</i>	hayal	edebilirim	ama	etmemeyi	yeğlerim.	Seni	korkunç	bir	sonun beklediğini	bilmek,	o	sonu	önceden	düşünmeden	de	yeterince	kötü.” </p>
<p class="calibre1">Diğer	adamların	yanına	döndüklerinde	iki	tazı	kapıları	kokluyordu.	Diğer köpekler	bütün	kasabayı	dolaşmıştı.	Chett	hayvanlara	küfürler	savurup	duruyordu; sesi,	asla	bir	kenara	bırakamadığı	öfkesiyle	kalınlaşmıştı.	Büvet	ağacının	kırmızı yapraklarının	arasından	süzülen	ışık	adamın	yüzündeki	çıbanların	her	zamankinden daha	büyük	ve	iğrenç	görünmesine	sebep	oluyordu.	Jon’u	gördüğünde	gözleri kısıldı	ve	o	gözlerde	sevgi	olduğu	söylenemezdi. </p>
<p class="calibre1">Evlerin	hiçbirinde	hayat	yoktu.  <i class="calibre4">“Gitmişler,” </i>	diye	bağırdı	Mormont’un kuzgunu.	Tepelerine	tünemek	için	büvet	ağacının	yüksek	dallarına	doğru	kanat çırptı.  <i class="calibre4">“Gitmişler,	gitmişler.” </i></p>
<p class="calibre1">“Beyazağaç	sadece	bir	yıl	önce	yabanıllarla	doluydu.”	Thoren	Smallwood, Mormont’tan	daha	fazla	lord	gibi	görünüyordu.	Bir	zamanlar	Sör	Jaremy	Rykker’a ait	olan	siyah	bir	örgü	zırh	ve	işlemeli	göğüs	kalkanı	giyiyordu.	Ağır	pelerinin</p>
<p class="calibre1"><a id="p190"></a>yakası	samur	kürkü	kaplıydı	ve	Rykkerlar’ın	arması	olan	çapraz	çekiçler	şeklinde yapılmış	gümüş	bir	broşla	tutturulmuştu.  <i class="calibre4">Pelerin	bir	zamanlar	Sör	Rykker’a</i> <i class="calibre4">aitti... </i>	ama	mavi	gözlü	yaratık	Sör	Jaremy’yi	almıştı	ve	Gece	Nöbetçileri	hiçbir şeyi	ziyan	etmezdi. </p>
<p class="calibre1">Keşif	grubunun	başı	dürüst	ve	sakin	Jarman	Buckwell,	“Bir	yıl	önce	Robert kraldı	ve	diyar	huzur	içindeydi,”	dedi.	“Bir	yıl	içinde	çok	fazla	şey	değişebilir.” </p>
<p class="calibre1">“Tek	şey	hiç	değişmedi,”	diye	ısrar	etti	Sör	Mallador	Locke.	“Daha	az yabanıl,	hâlâ	daha	az	sorun	demek.	Onların	ardından	yas	tutacak	değilim. </p>
<p class="calibre1">Başlarına	ne	geldiği	umrumda	değil.	Hepsi	katil	ve	yağmacı.” </p>
<p class="calibre1">Jon,	başlarının	üstündeki	kırmızı	yapraklardan	bir	hışırtı	geldiğini	duydu.	İki dal	ayrıldı	ve	aralarından	bir	daldan	diğerine	bir	sincap	rahatlığıyla	sıçrayan	ufak tefek	bir	adam	göründü.	Bedwyck’in	boyu	bir	buçuk	metreden	fazla	değildi, yetişkin	bir	adam	olduğu	saçlarına	düşen	grilerden	anlaşılırdı	ancak.	Diğer korucular	ona	Dev	adını	takmıştı.	Bedwyck,	başlarının	hemen	üstündeki	çatala oturdu,	“Kuzeyde	su	var,”	dedi.	“Göle	beziyor.	Batıda	taşlı	tepeler	gördüm,	çok yüksek	değiller.	Başka	bir	şey	yok	lordlarım.” </p>
<p class="calibre1">“Bu	gece	burada	kamp	kurabiliriz,”	diye	önerdi	Smallwood. </p>
<p class="calibre1">Yaşlı	Ayı	yukarı	baktı,	büvet	ağacının	kırmızı	yaprakları	ve	kemik	rengi dallarının	arasından	gökyüzünü	görmeye	çalışıyordu.	“Hayır,”	dedi.	“Dev,	ne kadar	zamanlık	gün	ışığımız	var?” </p>
<p class="calibre1">“Üç	saat	lordum.” </p>
<p class="calibre1">“Kuzeye	doğru	gideceğiz,”	diye	duyurdu	Mormont.	“Göle	varabilirsek kıyısında	kamp	kurarız	ve	yeterince	şanslıysak	biraz	balık	bile	yakalarız.	Jon, bana	kâğıt	getir.	Üstat	Aemon’a	mektup	yazmanın	vakti	geldi.” </p>
<p class="calibre1">Jon	eyer	heybesinden	parşömen,	mürekkep	ve	tüy	kalem	çıkarıp	Mormont’a verdi.  <i class="calibre4">Beyazağaç, </i>	diye	karalamaya	başladı	Mormont.  <i class="calibre4">Burası	geldiğimiz</i> <i class="calibre4">dördüncü	köy.	Hepsi	terk	edilmiş.	Yabanıllar	gitmiş. </i>	“Tarly’yi	bul.	Bu	mektubu hemen	göndersin,”	dedi	parşömeni	Jon’a	uzatırken.	Islık	çaldı.	Kuzgun	tünediği daldan	havalanıp	kumandanın	atının	başına	kondu.  <i class="calibre4">“Mısır,” </i>	diye	bağırdı	kuzgun kafasının	öne	arkaya	hareket	ettirerek.	At	kişnedi. </p>
<p class="calibre1">Jon	atına	bindi,	hayvanı	çevirdi	ve	koşturmaya	başladı.	Gece	Nöbetçileri’nin büvet	ağacının	gölgesinden	uzaktaki	diğer	adamları	sıradan	ağaçların	altında</p>
<p class="calibre1"><a id="p191"></a>atlarını	tımarlıyor,	tuzlu	kuru	et	kemiriyor,	işiyor,	kaşınıyor,	sohbet	ediyordu. </p>
<p class="calibre1">Hareket	emri	verildiğinde	konuşmalar	kesildi	ve	adamlar	eyerlerine	çıktı.	Jarman Buckwell’in	keşif	grubu	önden	yola	koyuldu.	Hemen	arkalarında	Thoren Smallwood’un	komuta	ettiği	öncü	grup	vardı.	Yaşlı	Ayı’nın	ana	kuvvet	grubu onların	ardından	gidiyordu.	Sör	Mallador	Locke	yük	arabalarının	başındaydı.	Ve en	sondaki	artçı	kuvveti	Sör	Ottyn	Wythers	komuta	ediyordu.	İki	yüz	adam	ve	bir	o kadar	binek	yola	düşmüştü	yine. </p>
<p class="calibre1">Gündüzleri	dere	yataklarını	ve	hayvan	izlerini	takip	etmişlerdi.	“Korucu yolları”	onları	kökler	ve	yabani	otlarla	dolu	vahşiliğin	en	derinlerine	götürmüştü. </p>
<p class="calibre1">Geceleri	yıldızların	altında	kamp	kurup	kuyruklu	yıldızı	izlemişlerdi.	Kara Kardeşler,	Kara	Kale’den	neşeyle,	şakalaşarak,	birbirlerine	hikâyeler	anlatarak ayrılmıştı	ama	ormanın	gittikçe	artan	sıkıntılı	sessizliği	hepsini	karamsarlığa sürüklemişti.	Şakalar	tükenmiş,	tahammül	azalmıştı.	Kimse	korktuğunu	itiraf edemiyordu	–onlar	Gece	Nöbetçileri’nin	adamıydı	sonuçta–	ama	Jon	çoğalan tedirginliği	hissedebiliyordu.	Dört	bomboş	köy,	ortadan	yok	olan	yabanıllar... </p>
<p class="calibre1">hayvanlar	bile	kaçmıştı.	Tekinsiz	Orman	her	zamankinden	daha	tekinsizdi	sanki. </p>
<p class="calibre1">Kıdemli	korucular	da	aynı	fikirdeydi. </p>
<p class="calibre1">Jon	yanık	elini	havalandırmak	için	eldivenini	çıkardı.  <i class="calibre4">Çirkin	şeyler. </i>	Eskiden Arya’nın	saçlarını	nasıl	karıştırdığı	geldi	aklına	birden.	Sevgili	küçük	kız	kardeşi. </p>
<p class="calibre1">Arya’nın	nasıl	olduğunu	merak	ediyordu.	Onun	saçlarını	bir	daha karıştıramayacak	olma	ihtimali	onu	üzüyordu.	Parmaklarını	hareket	ettirip rahatlatmaya	çalıştı.	Kılıç	tuttuğu	elinin	tembelleşmesine,	katılaşmasına	izin vermesi	sonunun	gelmesi	demekti,	bunu	biliyordu.	Sur’un	ötesine	giden	bir	adama kılıç	lazımdı. </p>
<p class="calibre1">Jon,	Samwell	Tarly’yi	diğer	kâhyaların	yanında	atlara	su	verirken	buldu.	Üç atın	bakımından	sorumluydu:	Kendi	atı	ve	her	biri	büyük	kuzgun	kafeslerini taşıyan	iki	yük	atı.	Jon’un	geldiğini	gören	kuzgunlar	kanatlarını	çırpıp	kafes çubuklarının	arasından	bağırdı.	Bazılarından	çıkan	sesler	kulağa	kelimeler	gibi geliyordu.	“Bunlara	konuşmayı	mı	öğrettin	Sam?”	diye	sordu. </p>
<p class="calibre1">“Birkaç	kelime	işte,”	diye	yanıtladı	Sam.	“Üç	tanesi	Kar	diyebiliyor.” </p>
<p class="calibre1">“Adımı	bağıran	tek	kuş	bile	yeterince	kötü	aslında,”	dedi	Jon.	“Ve	kar,	kara kardeşlerin	duymak	isteyeceği	bir	kelime	değil.”	Kar,	kuzeyde	ölüm	anlamına</p>
<p class="calibre1"><a id="p192"></a>geliyordu. </p>
<p class="calibre1">“Beyazağaç’ta	bir	şey	bulabildiniz	mi?” </p>
<p class="calibre1">“Kemikler,	küller	ve	boş	evler,”	diye	yanıtladı	Jon.	Elindeki	parşömeni	Sam’e uzattı.	“Mormont	bunu	hemen	Aemon’a	göndermeni	istiyor.” </p>
<p class="calibre1">Sam	kafesten	bir	kuzgun	çıkardı,	hayvanın	tüylerini	okşadı,	ayağına	mektubu bağladı	ve,	“Şimdi	eve	uç	cesur	kuş.	Eve,”	dedi.	Kuzgun,	çok	akıllıca	olmayan	bir cevap	verir	gibi	gakladı	ve	havalandı,	ağaçların	arasından	gökyüzüne	doğru	kanat çırparak	yola	koyuldu.	“Keşke	beni	de	götürebilseydi,”	dedi	Sam. </p>
<p class="calibre1">“Hâlâ	mı?”	diye	sordu	Jon. </p>
<p class="calibre1">“Evet,”	dedi	Sam.	“ama...	eskisi	kadar	korkmuyorum	artık,	gerçekten.	İlk	gece, su	dökmeye	kalkan	adamları	boğazımı	parçalamaya	gelmiş	yabanıllar	sanıyordum. </p>
<p class="calibre1">Gözlerimi	kapatırsam	bir	daha	açamayacağımdan	emindim...	ama	her	seferinde sabah	oldu.”	Belli	belirsiz	gülümsemeyi	başardı.	“Korkak	olabilirim	ama	 <i class="calibre4">aptal</i> değilim.	Her	yerim	ağrıyor,	yerde	yatmaktan	sırtım	kaskatı	kesildi	ama korkmuyorum	artık,	bak.”	Titremediğini	göstermek	için	elini	Jon’a	doğru	uzattı. </p>
<p class="calibre1">“Haritalar	üstünde	çalışıyorum.” </p>
<p class="calibre1"> <i class="calibre4">Dünya	garip	bir	yer, </i>	diye	düşündü	Jon.	Sur’dan	tam	iki	yüz	cesur	adam	olarak ayrılmışlardı	ve	günler	geçtikçe	korkusu	artmayan	tek	adam	korkaklığıyla	meşhur Samwell	Tarly’ydi.	“Neredeyse	korucu	oldun,”	dedi	gülümseyerek.	“Yakında Grenn	gibi	öncü	kuvvete	katılmak	da	istersin.	Bu	konuyu	Yaşlı	Ayı’yla	konuşayım mı?” </p>
<p class="calibre1">“Aklından	bile	geçirme!”	Sam,	fazla	büyük	cübbesinin	başlığını	kafasına geçirdi	ve	tuhaf	hareketlerle	atına	bindi.	İri,	ağır	ve	aksak	bir	saban	atıydı	ama Sam	kadar	ağır	bir	adamı	ancak	bu	hayvan	taşıyabiliyordu,	korucuların	bindiği küçük	ve	çevik	atlar	Sam’in	ağırlığını	kaldıramazdı.	“Keşke	bu	geceyi Beyazağaç’ta	geçirebilseydik,”	dedi	Sam	özlemle.	“Tekrar	bir	çatının	altında uyumak	güzel	olurdu.” </p>
<p class="calibre1">“Hepimize	yetecek	kadar	çatı	yok	zaten,”	dedi	Jon,	atına	bindi.	Sam’e gülümseyip	hayvanı	mahmuzladı.	Kafile	yola	koyulmuştu.	Tekrar	köye	girmeden etrafından	dolaşarak	peşlerine	düştü.	Beyazağaç	denen	yeri	yeterince	görmüştü. </p>
<p class="calibre1">Hayalet	çalıların	arasından	öylesine	ani	çıktı	ki	Jon’un	atı	ürküp	şahlandı. </p>
<p class="calibre1">Beyaz	kurt,	kafilenin	epey	uzağına	av	aramaya	gitmişti	ama	Smallwood’un</p>
<p class="calibre1"><a id="p193"></a>avcılarından	daha	şanslı	sayılmazdı.	Ormanlar	da	kasabalar	gibi	boşalmıştı.	Bir gece,	ateşin	etrafında	otururlarken	Dywen	söylemişti	bunu.	“Büyük	bir	kafileyiz,” </p>
<p class="calibre1">diye	karşılık	vermişti	Jon.	“Gürültümüz	hayvanların	korkup	kaçmasına	sebep oluyordur.” </p>
<p class="calibre1">“Bir	 <i class="calibre4">şey</i> den	korktukları	kesin,”	demişti	Dywen. </p>
<p class="calibre1">Jon’un	atı	sakinleşip	koşmaya	başladığında	Hayalet,	hayvanın	peşine	takıldı, zorlanmadan	takip	ediyordu.	Jon	yüksek	çalılıkların	etrafından	dolaşan	Mormont’a yetişti.	“Kuzgun	yola	çıktı	mı?”	diye	sordu	Yaşlı	Ayı. </p>
<p class="calibre1">“Evet	lordum.	Sam	kuzgunlara	konuşmayı	öğretiyormuş.” </p>
<p class="calibre1">Mormont	sırıttı.	“Bunu	yaptığına	çok	pişman	olacak.	Bu	lanet	olası	hayvanlar çok	geveze	ama	duymaya	değer	bir	şey	söyledikleri	yok.” </p>
<p class="calibre1">Sonunda	Jon	konuşana	kadar	sessizlik	içinde	yol	aldılar.	“Amcam	da	bu kasabaları	böyle	bomboş	bulduysa...” </p>
<p class="calibre1">“...neden	boş	olduklarını	öğrenmeyi	amaç	edinmiştir,”	diye	Jon’un	cümlesini tamamladı	Mormont.	“Ve	belki	birileri	ya	da	bir	şeyler	bunun	bilinmesini istemiyordur.	Qhorin	bize	katıldığında	sayımız	üç	yüzü	bulacak.	Bizi	karşılayacak düşman	kim	olursa	olsun	kolay	lokma	olmadığımızı	görecek.	Onları	bulacağız	Jon, sana	söz	veriyorum.” </p>
<p class="calibre1"> <i class="calibre4">Ya	da	onlar	bizi	bulacak, </i>	diye	düşündü	Jon. </p>
<p class="calibre1"><a id="p194"></a>Arya</p>
<p class="calibre1">Nehir,	sabah	güneşiyle	parlayan	yeşil	mavi	bir	kurdeleydi.	Sık	sazlık	nehrin sığ	kıyıları	boyunca	uzanıyordu.	Arya	yüzeyde,	arkasında	hareler	bırakarak	kayan bir	su	yılanı	gördü.	Bir	şahin	gökyüzünde	çemberler	çizerek	tembelce	uçuyordu. </p>
<p class="calibre1">Huzurlu	bir	yer	gibi	görünüyordu...	Koss	ölü	bir	adama	rastlayana	kadar.	“İşte orada,	kamışların	arasında,”	dedi	parmağıyla	işaret	ederek.	Arya	cesedi	gördü. </p>
<p class="calibre1">Bir	askerin	bedeniydi,	şişmiş	ve	şekilsizleşmişti.	Adamın	soluk	yeşil	pelerini	bir ağaç	kütüğüne	takılmıştı.	Bir	gümüş	balığı	sürüsü	askerin	yüzünü	kemiriyordu. </p>
<p class="calibre1">“Size	cesetler	olduğunu	söylemiştim,”	dedi	Lommy.	“Su	içerken	tadını alabiliyordum.” </p>
<p class="calibre1">Yoren	cesedi	gördüğünde	tükürdü.	“Dobber,	üstünde	almaya	değer	bir	şey	var mı	bak.	Zırh,	bıçak,	sikke,	ne	olursa.”	İğdiş	edilmiş	atını	çevirip	nehrin	içine sürdü	ama	hayvan	yumuşak	çamur	zeminde	hareket	etmekte	zorlanıyordu	ve sazlığın	arkasında	su	derinleşiyordu.	Yoren	sinirlenerek	geri	döndü,	atı	dizlerine kadar	kahverengi	balçığa	bulanmıştı.	“Buradan	karşıya	geçemeyeceğiz,”	dedi. </p>
<p class="calibre1">“Koss,	benimle	beraber	nehrin	yukarısına	gel,	sığ	bir	geçit	arayalım.	Woth,	Gerren siz	aşağı	doğru	gidin.	Geri	kalanlar	burada	beklesin.	Açıklara	da	nöbetçi	koyun.” </p>
<p class="calibre1">Dobber	ölü	askerin	kemerinde	bir	kese	buldu.	Kesenin	içinde	dört	bakır	sikke ve	kırmızı	bir	kurdeleyle	bağlanmış	bir	tutam	sarı	saç	vardı.	Lommy	ve	Tarber çırılçıplak	halde	balçığa	girdiler.	Lommy	bir	avuç	dolusu	çamuru	Al	Turta’ya	atıp bağırdı,	“Çamurlu	Turta!	Çamurlu	Turta!”	Yoren	gittiğinde	at	arabasının	arkasına zincirlenmiş	Rorge	küfürler	edip	tehditler	savurarak	zincirlerini	çözmelerini söyledi	ama	kimsenin	onu	umursadığı	yoktu.	Kurz	çıplak	elleriyle	bir	balık yakaladı.	Arya	adamın	bunu	nasıl	yaptığını	görmüştü.	Adam	nehrin	sığ	bir noktasında	beklemişti,	durgun	su	kadar	sakin,	balığı	gördüğü	anda	bir	yılan	kadar çevik	hareket	edip	ellerini	hızla	suya	daldırmıştı.	Kedileri	yakalamak	kadar	zor görünmüyordu.	Balıkların	pençeleri	yoktu. </p>
<p class="calibre1">Diğerleri	geri	döndüğünde	öğlen	olmuştu.	Woth	nehrin	yarım	mil	aşağısında yakılmış	ahşap	bir	köprü	olduğunu	söyledi.	Yoren	balyadan	bir	ekşi	yaprak	aldı. </p>
<p class="calibre1"><a id="p195"></a>“Belki	atları	ve	eşekleri	yüzdürebiliriz	ama	arabaları	karşıya	geçirmemiz	mümkün değil.	Kuzeyden	ve	batıdan	dumanlar	yükseliyor.	Yangın	var.	Nehrin	bu	tarafında kalmamız	bizim	için	daha	iyi	olabilir.”	Eline	uzun	bir	sopa	alıp	çamurun	üstüne bir	çember	çizdi,	çemberin	yanına	yukarıdan	aşağı	doğru	inen	bir	çizgi	ekledi. </p>
<p class="calibre1">“Bu	Tanrı	Gözü.	Nehir	güneye	akıyor.	Biz	buradayız.”	Nehir	çizgisinin	yanına, çemberin	altına	bir	çukur	açtı.	“Düşündüğüm	gibi,	gölün	etrafından	dolaşarak batıya	ilerleyemeyiz.	Doğu	bizi	tekrar	Kral	Yolu’na	çıkarır.”	Elindeki	sopayı yukarı	hareket	ettirerek	çemberle	çizginin	kesiştiği	noktaya	götürdü.	“Hatırladığım kadarıyla	burada	bir	kasaba	var.	Taş	bir	karakolu	var	ve	küçük	bir	lordun	makamı da	o	kasabada.	Sadece	bir	kule	ama	birkaç	şövalyesi	ve	nöbetçileri	olmalı.	Nehir boyunca	kuzey	yönünde	ilerlersek	karanlık	çökmeden	oraya	varabiliriz.	Tekneleri vardır.	Elimdeki	her	şeyi	satıp	bir	tekne	kiralamak	niyetindeyim.”	Çemberi	ikiye bölen	dik	bir	çizgi	çizdi.	“Tanrılar	merhamet	etsin.	Yeterli	rüzgârımız	olursa	Tanrı Gözü’nden	Harren	Kasabası’na	gidebiliriz.”	Sopanın	ucunu	çemberin	tepe noktasına	sapladı.	“Oradan	yeni	atlar	alabiliriz	ya	da	Harrenhal’da konaklayabiliriz.	Harrenhal,	Leydi	Whent’in	makamıdır.	Leydi,	Gece Nöbetçileri’ne	her	zaman	dostluk	göstermiştir.” </p>
<p class="calibre1">Al	Turta’nın	gözleri	fal	taşı	gibi	açıldı.	“Harrenhal’da	hayaletler	var...” </p>
<p class="calibre1">Yoren	tükürdü.	“Senin	kendi	hayaletlerin	onlar.	Atlarınıza	binin.”	Sopayı çamurun	içine	attı. </p>
<p class="calibre1">Arya,	Yaşlı	Dadı’nın	anlattığı	Harrenhal	hikâyelerini	hatırlıyordu.	Şeytan	Kral Harren	kendini	kaleye	kapatmıştı	ve	bunun	üstüne	Aegon	ejderhalarını	getirip burayı	bir	cenaze	ateşine	çevirmişti.	Yaşlı	Dadı	kızgın	ruhların	hâlâ	kararmış</p>
<p class="calibre1">kulelerde	dolaştığını	söylerdi.	Kaledeki	insanlar	geceleri	gayet	sağlıklı	bir	halde yataklarına	girer,	sabahları	ölü	bulunurlarmış,	yanmış	halde...	Arya	bu	hikâyelere pek	inanmazdı.	Bütün	bunlar	doğru	olsa	bile	çok	uzun	zaman	önce	olmuştu.	Al Turta	aptallık	ediyordu;	Harrenhal’da	hayaletler	yoktu,  <i class="calibre4">şövalyeler</i>	vardı.	Arya, kimliğini	Leydi	Whent’e	açıkladığında	şövalyeler	ona	eşlik	eder,	evine	kadar	sağ</p>
<p class="calibre1">salim	götürürlerdi.	Şövalyelerin	işi	buydu;	onlar	insanların	güvende	olmasını sağlardı,	özellikle	de	kadınların. </p>
<p class="calibre1">Nehir	patikası,	Kral	Yolu	sayılmazdı	ama	geçtikleri	diğer	yol	kadar	kötü değildi.	Arabalar	doğru	düzgün	ilerlemeye	başlamıştı	nihayet.	Akşam	olmasına	bir</p>
<p class="calibre1"><a id="p196"></a>saat	kadar	kala	ilk	evi	gördüler.	Buğday	tarlalarıyla	çevrili,	çatısı	sazlarla	kaplı küçük	bir	çiftlik	eviydi.	Yoren,	seslenerek	eve	yaklaştı	ama	cevap	alamadı. </p>
<p class="calibre1">“Ölmüş	olabilirler.	Ya	da	saklanıyorlar.	Dobber,	Rey,	benimle	gelin.”	Üçü	birlikte eve	girdi.	“Kimse	yok,”	diye	mırıldandı	Yoren.	“Hayvan	da	yok.	Büyük	ihtimalle kaçtılar.	Kral	Yolu’nda	karşılaşmış	bile	olabiliriz.”	En	azından	arazi	ve	ev yakılmamıştı,	etrafta	cesetler	yoktu.	Garben	evin	arkasında	bir	tarla	buldu.	Yola çıkmadan	önce	heybelerini	soğan,	turp	ve	kabakla	doldurdular. </p>
<p class="calibre1">Yolda	biraz	daha	ilerledikten	sonra	yaşlı	ağaçlarla	çevrili	bir	ormancı kulübesi	gördüler.	Kesilmek	için	bekleyen	kütükler	düzenli	bir	şekilde	evin	önüne dizilmişti.	Az	ileride,	suyun	içindeki	üç	metrelik	kazıkların	üstüne	oturtulmuş	bir ev	daha	vardı.	Her	iki	ev	de	boştu.	Buğday,	mısır	ve	arpa	tarlalarından	geçtiler ama	ağaçlarda	oturan	ya	da	ellerinde	oraklarla	çitlerde	nöbet	tutan	adamlar görmediler.	Aradıkları	kasaba	sonunda	karşılarına	çıktı.	Karakol	duvarının etrafına	yayılmış	beyaz	evler,	ahşap	çatılı	bir	sept,	kasabanın	batısındaki	alçak tepeye	inşa	edilmiş	lord	kulesi...	ama	insanlardan	yine	iz	yoktu,	hiçbir	yerde. </p>
<p class="calibre1">Yoren	atının	sırtında	oturdu,	sakallarını	karıştırdı.	“Bundan	hiç	hoşlanmadım,” </p>
<p class="calibre1">dedi.	“Ama	kasabayı	bulduk,	bir	bakalım,	çok	 <i class="calibre4">dikkatli</i>	bakalım.	Belki	saklanan birilerini	buluruz.	Belki	teknelerini	bırakmışlardır	ya	da	silahlarını.” </p>
<p class="calibre1">Kara	kardeş,	on	kişiyi,	at	arabalarını	ve	ağlayan	kız	çocuğunu	korumaları	için bıraktı.	Diğer	adamları	kasabayı	aramaları	için	beşer	kişilik	dört	gruba	böldü. </p>
<p class="calibre1">Kasabanın	lordunu	ya	da	şövalyelerini	bulmak	umuduyla	kuleye	gitmeden	önce, </p>
<p class="calibre1">“Gözleriniz	ve	kulaklarınız	açık	olsun,”	dedi. </p>
<p class="calibre1">Arya;	Gendry,	Al	Turta	ve	Lommy’yle	birlikte	kalmıştı.	Yoren,	bir	zamanlar bir	kadırgada	kürekçilik	yapmış	ve	bu	yüzden	içlerinde	denizci	sayılabilecek	tek kişi	olan	geniş	göbekli	tıknaz	Woth’a	çocukları	alıp	göl	kenarına	gitmesini	ve	bir tekne	olup	olmadığına	bakmasını	söylemişti.	Sessizliğe	gömülmüş	beyaz	evlerin arasından	geçerlerken	Arya’nın	tüyleri	diken	diken	oldu.	Bu	küçük	boş	kasaba Arya’yı	en	az	ağlayan	kız	çocuğunu	ve	tek	kollu	kadını	buldukları	yanmış	köy kadar	korkutuyordu.	İnsanlar	neden	her	şeylerini	geride	bırakıp	kaçmıştı?	Onları bu	kadar	korkutan	şey	ne	olabilirdi? </p>
<p class="calibre1">Güneş	batıda	alçalıyordu	ve	evlerin	gölgeleri	uzamıştı.	Ani	bir	gürültü Arya’nın	İğne’ye	davranmasına	sebep	oldu	ama	ses	rüzgârla	çarpan	ahşap	bir</p>
<p class="calibre1"><a id="p197"></a>panjurdan	geliyordu.	Kasabanın	ıssızlığı	yüzünden	sinirleri	iyice	gerilmişti. </p>
<p class="calibre1">Evlerin	ve	ağaçların	arasından	gölü	gördüğünde	atını	mahmuzladı.	Woth	ve Gendry’nin	önüne	geçti.	Çakıl	taşlarıyla	dolu	kıyının	yanındaki	çimlerin	üstünde dörtnala	at	koşturmaya	başladı.	Batan	güneş	gölün	yüzeyini	dövülmüş	bakır	gibi parlatıyordu.	Arya’nın	rastladığı	en	büyük	göldü	bu.	Karşı	kıyısı	görünmüyordu. </p>
<p class="calibre1">Sol	tarafta,	suyun	içindeki	kalın	kazıkların	üstünde	duran	derme	çatma	bir	han vardı.	Sağ	tarafta	geniş	bir	iskele	gördü.	Doğuda,	kasabadan	suya	doğru	uzanan ahşap	parmaklara	benzeyen	küçük	rıhtımlar	da	vardı	ama	görünen	tek	su	taşıtı hanın	önündeki	çakıl	taşlarının	üstünde	ters	çevrilmiş	halde	duran	küçük	sandaldı. </p>
<p class="calibre1">“Gitmişler,”	dedi	Arya	bezginlikle.	Şimdi	ne	yapacaklardı? </p>
<p class="calibre1">“Bir	han	var,”	dedi	Lommy.	“Sizce	biraz	yiyecek	ya	da	bira	bırakmışlar mıdır?” </p>
<p class="calibre1">“Gidip	bakalım,”	dedi	Al	Turta. </p>
<p class="calibre1">“Aklınızdan	bile	geçirmeyin,”	dedi	Woth.	“Yoren	bizi	buraya	bir	tekne bulmamız	için	gönderdi.” </p>
<p class="calibre1">“Bütün	tekneleri	götürmüşler,”	diyerek	lafa	karıştı	Arya.	Bunun	doğru olduğunu	biliyordu.	Bütün	kasabayı	baştan	aşağı	arasalar	bile	bu	ters	dönmüş	işe yaramaz	sandaldan	başka	bir	şey	bulamayacaklardı.	Umutsuzluk	içinde	atından inip	gölün	kıyısında	diz	çöktü.	Küçük	dalgalar	hafifçe	bacaklarına	çarpıyordu. </p>
<p class="calibre1">Birkaç	ateş	böceği	yanıp	sönerek	etrafında	uçuşmaya	başladı.	Gölün	yeşil	suları gözyaşı	kadar	sıcaktı,	tuzsuzdu	sadece.	Suyun	tadı	yaz	mevsimine,	çamura	ve içinde	büyüyen	şeylere	benziyordu.	Arya	avuçlarını	suyla	doldurup	yüzüne	çarptı. </p>
<p class="calibre1">Günün	tozunu,	çamurunu,	terini	suratından	çıkarmak	istiyordu.	Kafasını	geriye doğru	attığında	su	damlaları	boynundan	sırtına	akmaya	başladı.	Su	sayesinde kendini	iyi	hissetmişti.	Bütün	elbiselerini	çıkarıp	pembe	bir	su	samuru	gibi	ılık suyun	içinde	yüzebilmek	istedi.	Belki	Kışyarı’na	kadar	yüzebilirdi. </p>
<p class="calibre1">Woth	arama	için	yardım	etmesi	gerektiğini	söyledi.	Arya	da	söyleneni	yaptı. </p>
<p class="calibre1">Atı	kıyıda	otlarken	Woth’la	birlikte	kayıkhanelere	girdi.	Birkaç	yelken,	biraz	çivi, katılaşmış	kovalarca	katran,	yeni	doğurmuş	bir	kedi	ile	yavrularını	buldular	ama teknelerden	eser	yoktu. </p>
<p class="calibre1">Yoren	ve	diğerleri	geri	döndüğünde	kasaba	bir	orman	kadar	karanlıktı.	“Kule boş,”	dedi	Yoren.	“Lord	savaşa	gitmiş	olabilir.	Belki	de	halkını	güvenli	bir	yere</p>
<p class="calibre1"><a id="p198"></a>götürmüştür,	bilemiyorum.	Kasabada	ne	bir	at	ne	de	bir	domuz	var	ama	karnımızı doyurabileceğiz.	Bir	kaz	ve	birkaç	tavuk	gördüm	ve	Tanrı	Gözü	güzel	balıklarla dolu.” </p>
<p class="calibre1">“Bütün	tekneler	gitmiş,”	dedi	Arya. </p>
<p class="calibre1">“Hanın	önündeki	sandalı	onarabiliriz,”	dedi	Koss. </p>
<p class="calibre1">“Bunu	nasıl	becereceğiz?”	diye	sordu	Yoren. </p>
<p class="calibre1">“Çiviler	var,”	diye	karşılık	verdi	Lommy.	“Her	yer	ağaçlarla	dolu.	Kendi gemimizi	bile	yapabiliriz.” </p>
<p class="calibre1">Yoren	tükürdü.	“Gemi	yapımı	hakkında	ne	biliyorsun	ki	boyacının	oğlu?” </p>
<p class="calibre1">Lommy	boş	gözlerle	Yoren’e	baktı. </p>
<p class="calibre1">“Bir	sal,”	dedi	Gendry.	“Herkes	bir	sal	inşa	edebilir.	İtmek	için	uzun	sırıklar da	yapabiliriz.” </p>
<p class="calibre1">Yoren	düşünceli	görünüyordu.	“Göl	sırıklarla	geçilemeyecek	kadar	derin	ama kıyıya	yakın	sığlıklarda	kalırsak...	arabaları	bırakmamız	gerekir.	Belki	de	en	iyisi bu.	Bunu	düşüneceğim.” </p>
<p class="calibre1">“Handa	kalabilir	miyiz?”	diye	sordu	Lommy. </p>
<p class="calibre1">“Karakolda	kalacağız	ve	kapıları	sürgüleyeceğiz,”	dedi	Yoren.	“Uyurken etrafımdaki	taş	duvarları	hissetmek	istiyorum.” </p>
<p class="calibre1">Arya	konuşmadan	duramadı.	“Burada	kalmamalıyız,”	diye	bağırıverdi. </p>
<p class="calibre1">“Buranın	halkı	bile	burada	kalmamış.	Kaçmışlar.	Lord	bile	kaçmış.” </p>
<p class="calibre1">“Arry	bir	korkak,”	diye	bağırdı	Lommy.	Kahkaha	attı. </p>
<p class="calibre1">“Ben	korkak	 <i class="calibre4">değilim, </i>”	diye	bağırarak	karşılık	verdi	Arya.	“Ama	burada yaşayan	insanlar	 <i class="calibre4">korkmuşlar! </i>” </p>
<p class="calibre1">“Akıllı	çocuk,”	dedi	Yoren.	“Ama	şunu	da	unutmamak	gerek;	burada	yaşayan insanlar	savaştaydı.	Biz	değiliz.	Gece	Nöbetçileri	taraf	tutmaz.	Bu	yüzden	kimse bizim	düşmanımız	değildir.” </p>
<p class="calibre1"> <i class="calibre4">Ve	bu	yüzden	kimse	dostumuz	da	değil, </i>	diye	düşündü	Arya	ama	bu	sefer çenesini	tutmayı	başardı.	Lommy	ve	diğerleri	ona	bakıyordu.	Arya	çocukların önünde	korkak	görünmek	istemiyordu. </p>
<p class="calibre1">Karakolun	kapıları	demir	çivilerle	kuvvetlendirilmişti.	İçeride,	bir	ağaç	fidanı boyutlarında	iki	demir	sürgü	buldular.	Zeminde	direk	delikleri	ve	kapılarda	metal oluklar	vardı.	Sürgüleri	kapıdaki	oluklara	yerleştirdiklerinde	ortaya	kocaman	bir</p>
<p class="calibre1"><a id="p199"></a>çarpı	işareti	çıktı.	Yoren	karakolu	dolaştıktan	sonra	Kızıl	Kale’yle kıyaslanmayacağını	ama	pek	çok	karakoldan	daha	sağlam	olduğunu	söyledi.	Bir gece	için	güvende	olmalarını	sağlayacaktı.	Ahşap	yürüme	yolu,	üç	metrelik	siper duvarları	sıvasız	taştan	örülmüştü.	Karakolun	kuzeyinde	küçük	bir	arka	kapı	vardı. </p>
<p class="calibre1">Gerren,	eski	ahırdaki	saman	yığının	altında	gizli	bir	kapak	bulmuştu.	Kapak,	dar ve	kıvrımlı	bir	tünele	açılıyordu.	İçinden	geçerek	tünelin	gölün	kıyısına	çıktığını görmüştü.	Yoren,	kimsenin	içeri	girmeyeceğinden	emin	olmak	için	kapağın	üstüne bir	araba	çekmelerini	söyledi.	Nöbet	tutmak	için	üç	gruba	ayrıldılar.	Tarber,	Kurz ve	Kesik	Jack,	etrafı	tepeden	gözetleyebilmek	için	kuleye	gitti.	Bir	tehlike	durumu olursa	Kurz	savaş	borusunu	çalıp	kafileyi	uyandıracaktı. </p>
<p class="calibre1">Bütün	arabaları	ve	atları	içeri	alıp	kapıları	sürgülediler.	Kasabanın	ahırı	çok sayıda	hayvanı	barındıracak	büyüklükteydi	ve	tehlike	durumlarında	saklanmak	için inşa	edilmiş	saz	çatılı	sığınak	ahırdan	da	büyüktü.	Koss	arka	kapıdan	çıkıp	kazı	ve tavukları	getirdi.	Yoren	yemek	ateşi	yaktı.	Kalenin	içinde	büyük	bir	mutfak	vardı ama	bütün	kap	kacak	götürülmüştü.	Yemeği	hazırlama	görevi	Arya,	Gendry	ve Dobber’a	verildi.	Dobber,	Arya’ya	tavukları	yolmasını	söyledi	Gendry	de	odun kesecekti.	“Neden	odunları	ben	kesmiyorum?”	diye	sordu	Arya	ama	onu	duyan yok	gibiydi.	İsteksizce	tavukların	tüylerini	yolmaya	başladı.	Yoren	bir	köşede oturmuş	hançerini	bileyliyordu. </p>
<p class="calibre1">Sonunda	yemek	hazırdı.	Arya	bir	tavuk	butu	ve	biraz	soğan	yedi.	Lommy	dâhil kimse	konuşmuyordu.	Yemekten	sonra	Gendry	herkesten	uzak	bir	köşede	miğferini cilalamaya	koyuldu.	Nerede	olduğunun	bile	farkında	değilmiş	gibi	görünüyordu. </p>
<p class="calibre1">Ağlayan	kız	hâlâ	ağlıyordu.	Al	Turta’nın	verdiği	bir	parça	kaz	etini	hemen	yedi	ve daha	fazla	bir	şey	istemedi. </p>
<p class="calibre1">Arya	ikinci	nöbet	grubundaydı,	nöbet	sırası	gelene	kadar	biraz	uyuyabilirdi. </p>
<p class="calibre1">Sığınakta	bir	saman	yığını	bulup	uzandı	ama	uykusu	gelmiyordu.	Yoren’in	taşını ödünç	alıp	İğne’yi	bileylemeye	koyuldu.	Syrio	Forel,	keskinliğini	kaybetmiş	bir kılıcın	bacaklarını	kaybetmiş	bir	attan	farksız	olduğunu	söylerdi.	Al	Turta	saman yığının	hemen	yanında	dikilip	Arya’yı	izlemeye	başladı.	“Böyle	iyi	bir	kılıcın sende	ne	işi	var?”	diye	sordu.	Arya’nın	gözlerindeki	bakış	çocuğu	ürkütmüş</p>
<p class="calibre1">olmalıydı.	Turta,	ellerini	kendini	savunur	gibi	havaya	kaldırıp,	“Onu	çaldığını	ima etmedim,	sadece	onu	nereden	aldığını	merak	ettim,	hepsi	bu,”	dedi. </p>
<p class="calibre1"><a id="p200"></a>“Ağabeyim	verdi,”	diye	mırıldandı	Arya. </p>
<p class="calibre1">“Bir	ağabeyin	olduğunu	bilmiyordum.” </p>
<p class="calibre1">Arya	yaptığı	işi	bırakıp	sırtını	kaşıdı.	Saman	yığını	pirelerle	doluydu.	Birkaç pire	fazla	olsa	ne	fark	ederdi?	“Bir	sürü	ağabeyim	var.” </p>
<p class="calibre1">“Gerçekten	mi?	Senden	küçük	kardeşlerin	de	var	mı?” </p>
<p class="calibre1"> <i class="calibre4">Bu	konularda	konuşmamalıyım, </i>	dedi	Arya	içinden.  <i class="calibre4">Yoren	çenemi	kapalı</i> <i class="calibre4">tutmamı	söylemişti. </i>	“Yok,”	diye	yalan	söyledi.	“Ağabeylerimin	kılıçları	var. </p>
<p class="calibre1">Uzunkılıçlar.	Beni	rahatsız	eden	insanları	nasıl	öldüreceğimi	de	öğrettiler.” </p>
<p class="calibre1">“Seni	rahatsız	etmeye	çalışmıyordum,	sadece	konuşuyordum.”	Al	Turta uzaklaştı.	Arya	saman	yığınının	üstüne	kıvrılıp	yattı.	Sığınağın	diğer	ucundan tekrar	ağlamaya	başlayan	küçük	kızın	sesi	geliyordu.  <i class="calibre4">Keşke	biraz	sussa, </i>	diye geçirdi	içinden.  <i class="calibre4">Neden	sürekli	ağlıyor? </i></p>
<p class="calibre1">Gözlerini	kapadığını	hatırlamıyordu	ama	uyumuş	olmalıydı.	Rüyasında	uluyan bir	kurt	gördü.	Ses	o	kadar	korkunçtu	ki	uyandı.	Kalbi	hızla	çarpıyordu.	Doğrulup saman	yığınının	üstünde	oturdu.	“Al	Turta,	uyan.”	Ayağa	kalktı.	“Woth,	Gendry, sesi	duymadınız	mı?”	Çizmesinin	tekini	giydi. </p>
<p class="calibre1">Diğer	saman	yığınlarının	üstünde	uyuyan	adamlar	da	teker	teker	kalkmaya başlamıştı.	“Sorun	nedir?”	diye	sordu	Al	Turta.	“Hangi	sesten	bahsediyorsun?” </p>
<p class="calibre1">diye	seslendi	Gendry.	“Kötü	bir	rüya	görmüştür,”	dedi	başka	bir	adam. </p>
<p class="calibre1">“Hayır.	Duydum.	Bir	kurttu,”	diye	ısrar	etti	Arya. </p>
<p class="calibre1">“Senin	kafanın	içi	kurtlarla	dolu,”	diyerek	alay	etti	Lommy.	“Bırak	ulusunlar,” </p>
<p class="calibre1">dedi	Gerren.	“Gerçekten	duyduysan	bile	onlar	dışarıda,	biz	içerideyiz.”	Woth başıyla	onayladı.	“Bir	kaleyi	yerle	bir	edebilen	kurt	görmedim	daha	önce.” </p>
<p class="calibre1">“Size	bir	 <i class="calibre4">kurttu</i>	diyorum,”	diye	bağırdı	Arya	çizmesinin	diğer	tekini	giyerken. </p>
<p class="calibre1">“Ters	giden	bir	şeyler	var.	Birileri	geliyor.  <i class="calibre4">Kalkın! </i>” </p>
<p class="calibre1">Adamlar	Arya’yla	ikinci	kez	alay	edemeden	önce	geceyi	yırtan	bir	ses	duyuldu ama	bu	ses	kurtlardan	değil	Kurz’un	savaş	borusundan	geliyordu.	Tehlikedeydiler. </p>
<p class="calibre1">Göz	açıp	kapayana	dek	herkes	kalkmış,	giyinmeye	başlamıştı.	Sahip	oldukları bütün	silahları	kuşandılar.	Savaş	borusunun	sesi	tekrar	duyulduğunda	Arya	kapıya doğru	koşuyordu.	Hızla	ahırı	geçerken	Isırgan	zincirlerini	çekerek	kendini	öne doğru	attı	ve	Jaqen	H’ghar	at	arabasının	arkasından	seslendi.	“Çocuk!	Tatlı	çocuk! </p>
<p class="calibre1">Savaş	mı?	Kızıl	savaş	mı?	Çocuk	bizi	serbest	bırak.	Bu	adam	dövüşebilir. </p>
<p class="calibre1"><a id="p201"></a> <i class="calibre4">Çocuk! </i>”	Arya	onları	duymazdan	geldi	ve	koşmaya	devam	etti.	Duvarların dışından	gelen	at	seslerini	ve	bağrışmaları	duyabiliyordu. </p>
<p class="calibre1">Duvardaki	yürüme	yoluna	çıktı.	Korkuluklar	fazla	yüksek,	Arya	çok	kısaydı. </p>
<p class="calibre1">Taşların	arasındaki	boşluklara	basıp	tırmanarak	neler	olduğunu	görmeye	çalıştı. </p>
<p class="calibre1">Bir	an	için	kasabanın	ateş	böcekleriyle	dolu	olduğunu	düşündü.	Daha	sonra, evlerin	arasında	ellerinde	meşaleler	taşıyan	atlı	adamların	koşturduğunu	fark	etti. </p>
<p class="calibre1">Bir	çatının	havalandığını	gördü.	Turuncu	sıcak	dilli	alevler	gece	karanlığını yalıyordu.	Kısa	zaman	sonra	ateş	her	yerdeydi. </p>
<p class="calibre1">Gendry,	Arya’nın	yanına	tırmandı,	miğferini	giymişti.	“Kaç	kişiler?” </p>
<p class="calibre1">Arya	saymaya	çalıştı	ama	atlı	adamlar	çok	hızlı	hareket	ediyordu.	Evlere fırlattıkları	meşaleler	havada	dönerek	ilerliyordu.	“Belki	yüz	kişiler.	Belki	de	iki yüz.	Bilmiyorum.”	Gürleyen	alevlerin	arasından	adamların	seslerini duyabiliyordu.	“Buraya	gelmelerine	az	kaldı.” </p>
<p class="calibre1">“İşte,”	diyerek	parmağıyla	işaret	etti	Gendry. </p>
<p class="calibre1">Bir	grup	atlı	yanan	binaların	arasından	karakola	doğru	ilerlemeye	başlamıştı. </p>
<p class="calibre1">Metal	miğferleri,	zırhları	ve	kalkanları	alevler	yüzünden	turuncu	sarı	parlıyordu. </p>
<p class="calibre1">Adamlardan	biri	uzun	bir	direğin	ucuna	asılmış	bir	sancak	taşıyordu.	Arya sancağın	kırmızı	olduğunu	düşündü	ama	alevler	yüzünden	emin	olamıyordu;	her şey	kırmızı,	turuncu	ya	da	sarı	görünüyordu. </p>
<p class="calibre1">Yangın	bir	evden	diğerine	atlayarak	ilerliyordu.	Arya	alevlerin	bir	ağacı tamamıyla	yutuşunu	izledi.	Artık	herkes	uyanmıştı,	kimi	yürüme	yolunda koşuşturuyor,	kimi	de	ürkmüş	hayvanlarla	mücadele	ediyordu.	Yoren’in	emirler yağdıran	sesini	duydu.	Dizine	bir	şeyin	sürtündüğünü	hissetti.	Aşağı	baktığında ağlayan	kızı	gördü.	Kız,	Arya’nın	bacağına	sarılıyordu.	“Git	burdan!”	Bacağını sallayıp	kurtulmaya	çalıştı.	“Burada	ne	yapıyorsun?	Gidip	saklan	aptal	şey.”	Kızı itekledi. </p>
<p class="calibre1">Süvariler	kale	kapısında	dizginlerini	çektiler.	Dikenli,	uzun	miğfer	giyen	bir şövalye,	“Siz	 <i class="calibre4">kaledekiler! </i>”	diye	bağırdı.  <i class="calibre4">“Kralımız	adına	kapıyı	açın!” </i></p>
<p class="calibre1">“Aman,	acaba	hangi	kralımız	adına?”	diye	bağırdı	yaşlı	Reysen.	Onu	Woth susturdu. </p>
<p class="calibre1">Yoren	kapının	yanındaki	burca	tırmandı.	Rengi	atmış	siyah	pelerinini	bir sopanın	ucuna	bağlamıştı.  <i class="calibre4">“Atlılar,	orada	kalın!” </i>	diye	bağırdı.  <i class="calibre4">“Bu	kasabanın</i></p>
<p class="calibre1"><a id="p202"></a> <i class="calibre4">insanları	gitmiş.” </i></p>
<p class="calibre1">“Peki	sen	kimsin	yaşlı	adam?	Lord	Beric’in	korkak	köpeklerinden	biri	mi?” </p>
<p class="calibre1">dedi	dikenli	miğfer	giyen	şövalye.	“Eğer	aptal	şişko	Thoros	oradaysa	 <i class="calibre4">bu</i>	alevleri beğenip	beğenmediğini	sor	ona.” </p>
<p class="calibre1">“Burada	öyle	biri	yok,”	diye	bağırdı	Yoren.	“Nöbet’e	götürülecek	birkaç delikanlıdan	başka	kimse	yok.	Sizin	savaşınızla	işimiz	yok.”	Pelerinini	bağladığı sopayı	havaya	kaldırdı.	“Bak.	Bu,	Gece	Nöbetçileri’nin	siyahı.” </p>
<p class="calibre1">“Belki	de	Dondarrion	Hanedanı’nın	siyahı,”	diye	karşılık	verdi	düşman sancağını	taşıyan	adam.	Arya	sancağın	renklerini	yanan	kasabanın	ışığıyla	açık seçik	görebiliyordu	artık:	Kırmızı	zemin	üzerinde	altın	bir	aslan.	“Lord	Beric’in arması	siyah	zemin	üzerinde	mor	yıldırımdır.” </p>
<p class="calibre1">Arya,	Sansa’nın	yüzüne	portakal	fırlattığı	ve	ablasının	fildişi	rengi	aptal	ipek elbisesini	portakal	suyuyla	mahvettiği	sabahı	hatırladı.	O	günkü	turnuvada	güneyli bir	lord	yarışıyordu.	Hatta	Sansa’nın	aptal	arkadaşı	Jeyne	lorda	âşık	olmuştu. </p>
<p class="calibre1">Lordun	miğferinde	de	yıldırım	vardı	ve	babası	aynı	lordu	Tazı’nın	ağabeyinin kafasını	kesmeye	göndermişti.	Bütün	bunlar	bin	yıl	önce	olmuş	gibi	geliyordu Arya’ya.	Başka	bir	hayatta,	başka	birinin	başına	gelmiş	şeyler	gibi...	El’in	kızı Arya	Stark	yaşamıştı	bunları.	Öksüz	oğlan	Arry	değil.	Arry	lordları	ve	diğerlerini nereden	tanıyabilirdi	ki? </p>
<p class="calibre1">“Sen	kör	müsün	be	adam?”	diye	bağırdı	Yoren.	Sopayı	ileri	geri	sallamaya başladı.	“Bu	siyahın	üstünde	kahrolası	bir	yıldırım	görebiliyor	musun?” </p>
<p class="calibre1">“Geceleri	bütün	sancaklar	siyah	görünür,”	diye	karşılık	verdi	miğfer	giyen şövalye.	“Kapıyı	açın.	Aksi	takdirde	sizi	kralın	emirlerine	karşı	gelen	kanun kaçakları	sayacağız.” </p>
<p class="calibre1">Yoren	tükürdü.	“Kumandanınız	kim?” </p>
<p class="calibre1">“Benim.”	Atlılar	iki	yana	açılıp	savaş	atının	sırtında	oturan	adama	yol	verdi. </p>
<p class="calibre1">Yanan	evlerin	yansımaları	kumandanın	zırhında	parıldıyordu.	Kalkanına	bir mantikor	işlenmişti	ve	göğüs	kalkanında	şerit	metalden	süslemeler	vardı. </p>
<p class="calibre1">Miğferinin	göz	siperi	açıktı,	yüzü	solgundu	ve	gözleri	domuzlarınkine	benziyordu. </p>
<p class="calibre1">“Ben,	Sör	Amory	Lorch.	Casterly	Kayası	Lordu,	gerçek	kral	Joffrey’nin	El’i	Lord Tywin’in	sancak	beyiyim.”	Tiz,	yüksek	perdeli	bir	sesi	vardı.	“Kral	adına	size kapıyı	açmanızı	emrediyorum.” </p>
<p class="calibre1"><a id="p203"></a>Bütün	kasaba	yanmıştı.	Gece	havası	dumanla	doluydu	ve	közlerden	yükselen kıvılcımlar	gökyüzündeki	yıldızlardan	fazlaydı.	Yoren	sinirlenmişti.	“Kapıyı açmak	için	bir	sebebim	yok.	Kasabaya	ne	isterseniz	yapın,	umrumda	değil	ama bizi	rahat	bırakın.	Sizin	düşmanınız	değiliz.” </p>
<p class="calibre1"> <i class="calibre4">Gözlerinle	bak, </i>	diye	bağırmak	istedi	Arya	aşağıdaki	adama.	“Şövalye	ya	da lord	olmadığımızı	 <i class="calibre4">göremiyorlar</i>	mı?”	diye	fısıldadı. </p>
<p class="calibre1">“Bunu	umursadıklarını	sanmıyorum	Arry,”	diye	cevap	verdi	Gendry. </p>
<p class="calibre1">Arya,	Sör	Amory’nin	yüzüne	baktı,	Syrio’nun	bakmayı	öğrettiği	şekilde.	Ve Gendry’nin	haklı	olduğunu	gördü. </p>
<p class="calibre1">“Eğer	vatan	hainleri	değilseniz	kapıyı	açarsınız,”	dedi	Sör	Amory.	“Doğru söylediğinizden	emin	olacağız	ve	yolumuza	gideceğiz.” </p>
<p class="calibre1">Yoren	ekşi	yaprak	çiğniyordu.	“Size	söyledim.	Burada	bizden	başka	kimse yok.	Sizi	temin	ederim.” </p>
<p class="calibre1">Miğferli	şövalye	bir	kahkaha	attı.	“Karga	bizi	temin	ediyormuş.” </p>
<p class="calibre1">“Yolunu	mu	kaybettin	yaşlı	adam?”	diye	dalga	geçti	mızrakçılardan	biri.	“Sur buradan	çok	uzaklarda.” </p>
<p class="calibre1">“Size	bir	kez	daha	emrediyorum.	Kral	Joffrey	adına	kapıyı	açın	ve sadakatinizi	kanıtlayın,”	dedi	Sör	Amory. </p>
<p class="calibre1">Yoren	ekşi	yaprağı	çiğnemeye	ara	vermeden	bir	an	için	düşündü.	Tükürdü. </p>
<p class="calibre1">“Sanırım	açmayacağım.” </p>
<p class="calibre1">“Öyle	olsun.	Kralın	emrine	karşı	geldin.	Asilerden	olduğunu	kabul	ettin.	Siyah pelerinli	olman	bir	şey	değiştirmez.” </p>
<p class="calibre1">“Yanımda	delikanlılar	var,”	diye	bağırdı	Yoren. </p>
<p class="calibre1">“Delikanlılar,	yaşlı	adamlar	aynı	şekilde	ölür.”	Sör	Amory	yumruğunu	kaldırdı ve	bir	mızrak	havayı	keserek	gölgelerin	arasından	çıktı.	Hedefi	Yoren’di	ama mızrak	Yoren’in	yanındaki	Woth’a	saplandı.	Mızrağın	ucu	boğazına	girmiş, boynundan	çıkmıştı.	Kan,	kara	ve	ıslaktı.	Woth	mızrağın	sapını	tuttu	ve	yere yığıldı. </p>
<p class="calibre1">“Duvarlara	tırmanın	ve	hepsini	öldürün,”	dedi	Sör	Amory	bıkkın	bir	sesle. </p>
<p class="calibre1">Havada	mızraklar	uçuşmaya	başladı.	Arya,	Al	Turta’yı	tuniğinden	çekip	yere yatırdı.	Duvarların	dışından	zırhların,	kınlarından	çıkan	kılıçların,	kalkanlara vurulan	mızrakların,	at	nallarının	sesi	geliyordu.	Atlıların	homurtuları	ve	küfürleri</p>
<p class="calibre1"><a id="p204"></a>seslere	karışıyordu.	Başlarının	üstünden	döne	döne	bir	meşale	uçtu	ve	havada alevden	parmaklar	bırakarak	avlunun	toprak	zeminine	düştü. </p>
<p class="calibre1"> <i class="calibre4">“Kılıçlar!” </i>	diye	bağırdı	Yoren.	“Ayrılın,	saldırdıkları	noktalarda	duvarı savunun.	Koss,	Urreg,	arka	kapıyı	tutun.	Lommy,	Woth’a	saplanan	mızrağı	al	ve onun	durduğu	yerde	dur.” </p>
<p class="calibre1">Al	Turta	kılıcını	kınından	çıkarmaya	çalışırken	düşürdü.	Arya	kılıcı	alıp oğlana	verdi.	“Kılıçla	dövüşmeyi	bilmiyorum,”	dedi	yüzü	kireç	taşına	dönmüş</p>
<p class="calibre1">çocuk. </p>
<p class="calibre1">“Çok	kolay,”	dedi	Arya	ama	yalanı	boğazında	düğümlendi,	korkuluklara tutunan	bir	el	görmüştü.	El,	yanan	kasabanın	ışığında	öyle	açık	seçik	görünmüştü	ki bir	an	için	zaman	durmuştu	sanki.	Parmakları	küttü,	derisi	sertleşmişti,	eklemleri kıllıydı	ve	tırnakları	pislik	doluydu.  <i class="calibre4">Korku	kılıçtan	derin	keser, </i>	dedi	kendine,	elin arkasından	gelen	miğferi	gördüğünde. </p>
<p class="calibre1">Kılıcını	bütün	gücüyle	elin	üstüne	indirdi	ve	İğne’nin	kalede	dövülmüş	çeliği korkuluğa	tutunan	parmakların	eklemlerine	girdi.  <i class="calibre4">“Kışyarı!” </i>	diye	çığlık	attı	Arya. </p>
<p class="calibre1">Kan	fışkırdı.	Parmaklar	uçtu.	Miğfer	bir	anda	gözden	kayboldu.	“Arkanda!”	diye bağırdı	Turta.	Arya	döndü.	İkinci	adam	sakallıydı	ve	miğferi	yoktu.	Korkuluğa rahat	tırmanabilmek	için	kamasını	dişlerinin	arasında	taşıyordu.	Adam	tek bacağını	korkuluğun	üstüne	atarken	Arya	İğne’nin	ucunu	adamın	gözlerine doğrulttu.	Kılıcın	hiç	değmediği	adam	irkildi,	dengesini	kaybedip	duvardan	düştü. </p>
<p class="calibre1"> <i class="calibre4">Umarım	yüzüstü	düşer	ve	dili	kesilir. </i>	“Onlara	bak,	bana	değil!”	diye	bağırdı	Al Turta’ya.	Duvara	tırmanmaya	çalışan	bir	sonraki	adam	karşısında	Al	Turta’yı buldu. </p>
<p class="calibre1">Sör	Amory’nin	merdiveni	yoktu	ama	karakolun	duvarları	sıvasız,	kesik taşlardan	örülmüştü.	Buraya	tırmanmak	kolaydı.	Arya’nın	aşağı	düşürdüğü	her adam	karşılığında	bir	yenisi	geliyordu.	Dikenli	miğfer	giyen	şövalye	sipere çıkmayı	başarmıştı.	Yoren	pelerinini	düşmanının	miğferindeki	dikenlere	doladı. </p>
<p class="calibre1">Adam	kumaş	yığınıyla	boğuşurken	Yoren	kamasının	ucunu	zırhtan	içeri	soktu.	Arya başını	kaldırıp	gökyüzüne	baktı.	Havada	meşaleler	uçuşuyor,	arkalarında	uzun alevli	diller	bırakıyordu.	Kırmızı	sancaktaki	altın	aslanı	gördü	ve	Joffrey’yi düşündü.	Joffrey’nin	de	burada	olmasını	istedi.	İğne’yi	oğlanın	küçük	sinsi	yüzüne geçirebilirdi.	Koss	ellerindeki	baltalarla	kale	kapısını	zorlayan	dört	adamı</p>
<p class="calibre1"><a id="p205"></a>oklarla	vurarak	teker	teker	indirdi.	Dobber	yürüme	yolunda	başka	bir	adamla dövüşüyordu.	Lommy	yardıma	koşup	elindeki	kaya	parçasıyla	adamın	kafasını ezdi,	adam	artık	ayağa	kalkamayacak	duruma	gelene	kadar	da	vurmaya	devam	etti ama	Dobber’in	karnına	saplanmış	bıçağı	fark	edince	durdu.	Dobber	de	bir	daha ayağa	kalkamayacaktı.	Arya	tek	kolu	kesilmiş	bir	delikanlının	cesedinin	üstünden atladı.	Delikanlı	Jon’dan	daha	büyük	olamazdı.	Arya	ne	yaptığından	emin	değildi. </p>
<p class="calibre1">Qyle’ın,	kalkanına	yaban	arısı	oyulmuş	bir	şövalyenin	önünde	diz	çöküp	merhamet dilendiğini	gördü.	Şövalyenin	kalkanı	Qyle’ın	yüzünü	ezdi.	Her	şey	kan,	duman, çelik	ve	sidik	kokuyordu.	Birbirine	karışmış	kokular	tek	bir	kokuymuş	gibi duyuluyordu	artık.	Sıska	adamın	duvara	ne	zaman	tırmandığını	görmemişti	ama görür	görmez	Gendry	ve	Al	Turta’yla	birlikte	hasmının	üstüne	çullandı. </p>
<p class="calibre1">Gendry’nin	kılıcı	adamın	miğferine	inip	metali	yardı.	Miğferin	altındaki	adam keldi	ve	korkmuş	görünüyordu,	dişleri	eksikti	ve	sakalları	grileşmişti.	Arya, </p>
<p class="calibre1"> <i class="calibre4">“Kışyarı!	Kışyarı!” </i>	diye	bağırarak	düşmanını	öldürürken	üzgündü.	Al	Turta	ise kılıcını	adamın	cılız	boğazına	saplarken,  <i class="calibre4">“Al	Turta!” </i>	diye	bağırmıştı. </p>
<p class="calibre1">Gendry	artık	ölü	olan	sıska	adamın	kılıcını	aldı	ve	avludaki	düşmanlarla dövüşmek	için	aşağı	atladı.	Arya	avluya	baktı	ve	koşuşturan	çelik	gölgeler	gördü. </p>
<p class="calibre1">Alevler	zırhlarının	ve	kılıçlarının	üstünde	parlıyordu.	Duvarın	bir	noktasını delmiş	olmalıydılar	ya	da	arka	kapıyı	geçmeyi	başarmışlardı.	Duvardan	atlayıp Syrio’nun	öğrettiği	şekilde	Gendry’nin	yanına	indi.	Gece	çelik	sesleriyle, yaralıların	inlemeleriyle	çınlıyordu.	Arya	bir	an	için	nereye	gideceğini	bilemedi. </p>
<p class="calibre1">Her	tarafta	ölüm	vardı. </p>
<p class="calibre1">Ve	Yoren’i	gördü.	Oradaydı,	Arya’ya	sesleniyordu.  <i class="calibre4">“Delikanlı!” </i>	diye	bağırdı her	zamanki	gibi.	“<i class="calibre4">Kaç</i>	buradan.	Bitti.	Kaybettik.	Toplayabildiğin	kadar	adam topla.	Sen,	Gendry	ve	diğerleri,	çocuklar.	Kaçın.  <i class="calibre4">Hemen! </i>” </p>
<p class="calibre1">“Nasıl?”	dedi	Arya. </p>
<p class="calibre1">“Gizli	tünel,”	diye	bağırdı	Yoren.	“Ahırdaki.” </p>
<p class="calibre1">Kara	kardeş	elinde	kılıcıyla	tekrar	düşmanın	arasına	daldı.	Arya,	Gendry’yi omzundan	yakaladı.	“<i class="calibre4">Kaçın</i>	dedi,”	diye	bağırdı.	“Gizli	tünelden.”	Gendry	başıyla onayladı.	Duvardaki	Al	Turta’ya	seslendiler	ve	bir	mızrakla	baldırından yaralanan	Lommy	Yeşilel’i	kanlar	içinde	yığıldığı	yerde	buldular.	Grenn’i	de buldular	ama	kötü	yaralanmıştı,	hareket	edecek	durumda	değildi.	Ahıra	doğru</p>
<p class="calibre1"><a id="p206"></a>koşarlarken	keşmekeşin	tam	ortasında	oturmuş	ağlayan	küçük	kızı	gördü	Arya. </p>
<p class="calibre1">Diğerleri	koşmaya	devam	ederken,	duman	ve	kanla	sarılmış	küçük	kızı	kolundan tuttu	ve	ayağa	kaldırdı.	Kız	yürümüyordu.	Tokat	bile	işe	yaramamıştı.	Arya’nın çocuğu	sürüklemekten	başka	şansı	kalmamıştı.	İğne’yi	sol	eline	alıp,	sağ	eliyle kızı	sürüklemeye	başladı.	Gece	kırmızıya	boyanmıştı.  <i class="calibre4">Ahır	da	yanıyor, </i>	diye düşündü.	Alevler	ahırın	duvarlarını	yalıyordu.	İçeride	sıkışıp	kalmış	hayvanların çığlıkları	duyuluyordu.	Al	Turta	ahırın	kapısında	göründü.  <i class="calibre4">“Arry	acele	et!” </i>	diye bağırdı.	“Lommy	 <i class="calibre4">gitti, </i>	eğer	gelmiyorsa	kızı	bırak!” </p>
<p class="calibre1">Arya	bütün	gücüyle	çekerek	kızı	sürüklemeye	devam	etti.	Al	Turta	tekrar	ahıra girdi,	Arya’yı	ve	kızı	öylece	bırakmıştı...	ama	Gendry	geri	döndü.	Alevler	parlak miğferinin	üstüne	vuruyor,	boynuzları	kor	ateşten	yapılmış	gibi	görünüyordu. </p>
<p class="calibre1">Arya’nın	yanına	koştu	ve	küçük	kızı	omuzlarına	aldı.  <i class="calibre4">“Koş!” </i></p>
<p class="calibre1">Ahır	kapılarından	girmek	bir	ocağa	girmekten	farksızdı.	Hava	dumanla doluydu.	Duvarlar	yerden	tavana	kadar	alevlerle	kaplıydı.	Atlar	ve	eşekler bölmeleri	tekmeliyor,	şahlanıyor,	korkunç	sesler	çıkarıyorlardı.  <i class="calibre4">Zavallı</i> <i class="calibre4">hayvanlar, </i>	diye	düşündü	Arya.	Sonra	at	arabasını	gördü	ve	arabanın	arkasına zincirlenmiş	üç	adamı.	Isırgan	zincirlerinden	kurtulmak	için	bütün	gücüyle	öne atılıyordu.	Kelepçeleri	bileklerini	paramparça	etmişti,	kan	içindeydi.	Rorge arabayı	tekmeliyor	küfürler	savuruyordu.	“Çocuk!”	diye	bağırdı	Jaqen	H’ghar. </p>
<p class="calibre1">“Tatlı	çocuk!” </p>
<p class="calibre1">Gizli	geçit	sadece	birkaç	adım	uzaktaydı	ama	alevler	çok	hızlı	ilerliyordu. </p>
<p class="calibre1">Ateş,	ahşabı	ve	samanları	Arya’nın	inanamadığı	bir	hızla	tüketiyordu.	Tazı’nın yanık	yüzünü	hatırladı.	“Tünel	çok	dar,”	diye	bağırdı	Gendry.	“Kızı	buradan	nasıl geçireceğiz?” </p>
<p class="calibre1">“Çek,”	dedi	Arya.	“Sürükle.” </p>
<p class="calibre1">“İyi	çocuklar,	nazik	çocuklar,”	diye	seslendi	tekrar	Jaqen	H’ghar	öksürerek. </p>
<p class="calibre1"> <i class="calibre4">“Şu	kahrolası	zincirleri	çözün!” </i>	diye	bağırdı	Rorge. </p>
<p class="calibre1">Gendry	ikisini	de	duymazdan	geldi.	“Sen	önden	git,	sonra	ufaklık,	sonra	da ben.	Acele	et.	Yol	epey	uzun.” </p>
<p class="calibre1">“Odunları	kestiğin	baltayı	nerede	bıraktın?”	diye	sordu	Arya. </p>
<p class="calibre1">“Sığınağın	kapısında.”	Gendry	zincirli	adamlara	baktı.	“Ben	olsam	eşekleri kurtarırdım.	Vaktimiz	yok.” </p>
<p class="calibre1"><a id="p207"></a>“Sen	kızı	al!”	diye	bağırdı	Arya.	“Onu	dışarı	çıkar!”	Kırmızı	alevden	kanatlar hızla	dışarı	koşan	Arya’yı	sırtından	yakalamaya	çalışıyordu.	Ahırın	dışı	serinlikle kutsanmış	gibiydi	ama	her	yer	ölü	adamlarla	doluydu.	Arya	kılıcını	atıp	teslim olan	Koss’u	gördü.	Düşman,	delikanlıyı	teslim	olduğu	yerde	öldürdü.	Her	yer dumana	boğulmuştu.	Yoren	yoktu.	Balta	Gendry’nin	bıraktığı	yerdeydi,	sığınağın kapısına	dizilmiş	kütüklerin	üstünde	duruyordu.	Baltayı	aldığı	anda	çelik	eldivenli bir	el	Arya’yı	yakaladı.	Arya	seri	bir	hareketle	döndü	ve	baltayı	adamın bacaklarının	arasına	geçirdi.	Adamın	yüzünü	görmedi.	Gördüğü	tek	şey	koyu renkli	bir	nehir	gibi	akan	kandı.	Ahıra	geri	dönmek	bütün	hayatı	boyunca	yaptığı en	zor	işti.	Duman	ahırın	açık	kapısından	kocaman	bir	siyah	yılan	gibi	kıvrılarak çıkıyordu.	Arya	içerideki	zavallı	hayvanların	ve	insanların	çığlığını	duyuyordu. </p>
<p class="calibre1">Dudağını	ısırıp	içeri	daldı.	İyice	eğilerek	yere	yakın	hareket	etmeye	başladı, duman	yerde	daha	inceydi. </p>
<p class="calibre1">Alevlerin	tam	ortasında	kalmış	bir	eşek	dehşet	ve	acı	içinde	bağırıyordu.	Arya hayvanın	yanan	tüylerinin	kokusunu	aldı.	Çatının	tamamı	alevler	içindeydi. </p>
<p class="calibre1">Tavandan	yere	korlaşmış	ahşap,	yanan	samanlar	ve	sazlar	dökülüyordu.	Arya ağzını	ve	burnunu	eliyle	kapadı.	Duman	yüzünden	arabayı	göremiyordu	ama Isırgan’ın	sesini	hâlâ	duyabiliyordu.	Sese	doğru	emekledi. </p>
<p class="calibre1">Bir	tekerlek	Arya’nın	üstüne	doğru	geliyordu.	Isırgan	kendisini	öne	atarak zincirlerden	kurtarmaya	çalıştığında	araba	 <i class="calibre4">zıplamış</i>	ve	otuz	santim	kadar	öne gelmişti.	Jaqen,	Arya’yı	görmüştü	ama	duman	yüzünden	değil	konuşmak	nefes almak	imkânsızlaşmıştı.	Arya	baltayı	arabanın	içine	fırlattı.	Rorge	baltayı yakaladı	ve	başının	üstüne	kaldırdı.	Adamın	burunsuz	yüzünden	aşağı	terden	bir nehir	akıyordu.	Arya	koşmaya	başladı,	öksürüyordu.	Çelik	baltanın	ahşaba	inerken çıkardığı	sesleri	duydu,	tekrar	ve	tekrar.	Bir	an	sonra,	şimşek	sesini	andıran	bir <i class="calibre4">çatırtı</i>	duyuldu	ve	arabanın	zemini	bir	kıymık	fırtınası	yaratarak	dağıldı. </p>
<p class="calibre1">Arya	kendini	tünele	attı	ve	bir	buçuk	metre	kadar	yuvarlandı.	Ağzı	toprakla dolmuştu	ama	umrunda	değildi.	Tat	güzeldi.	Ağzında	çamur,	su,	solucan	ve	hayat tadı	vardı.	Yer	altındaki	hava	serin	ve	karanlıktı.	Yukarıda	kan,	kükreyen kırmızılık,	boğucu	duman	ve	can	çekişen	atların	çığlıklarından	başka	bir	şey	yoktu artık.	Kemerini	döndürdü,	böylece	İğne	hareket	etmesini	güçleştirmeyecekti. </p>
<p class="calibre1">Emeklemeye	başladı.	Yaklaşık	dört	metre	sonra	sesi	duydu,	korkunç	bir	canavarın</p>
<p class="calibre1"><a id="p208"></a>çıkaracağı	türden	bir	ses.	Sıcak	duman	ve	kara	tozlardan	oluşan	bir	bulut cehenneme	benzeyen	kokusuyla	gelerek	Arya’yı	sırtından	yakaladı.	Arya	nefesini tuttu,	yüzünü	toprağa	yapıştırdı	ve	seslendi.	Kime	seslendiğini	bile	bilmiyordu. </p>
<p class="calibre1"><a id="p209"></a>Tyrion</p>
<p class="calibre1">Kraliçe,	Varys’i	beklememekte	ısrarlıydı.	“Vatan	hainliği	yeterince	büyük	bir suç,”	dedi	öfkeyle.	“Ama	bu,	saklanmaya	gerek	bile	duyulmamış	apaçık	bir hainlik.	Ve	hainlere	ne	yapacağımı	yağcı	bir	hadımdan	öğrenecek	değilim.” </p>
<p class="calibre1">Tyrion	mektupları	ablasının	elinden	aldı	ve	yan	yana	koyup	karşılaştırdı. </p>
<p class="calibre1">Birbirinin	aynısı	iki	mektup	vardı.	Fakat	mektupları	farklı	eller	yazmıştı. </p>
<p class="calibre1">“Üstat	Frenken	ilk	mektubu	Stokeworth	Kalesi’nde	almış,”	diye	açıkladı	Yüce Üstat	Pycelle.	“İkinci	nüsha	ise	Lord	Gyles	tarafından	bize	ulaştırıldı.” </p>
<p class="calibre1">Serçeparmak	sakalını	sıvazladı.	“Eğer	Stannis	 <i class="calibre4">onlara</i>	bile	mektup	yolladıysa Yedi	Krallık’taki	her	lorda	yollamıştır.” </p>
<p class="calibre1">“Bu	mektupların	yakılmasını	istiyorum.	Hepsinin,”	dedi	Cersei.	“Bunlar, babamın	ya	da	oğlumun	kulağına	gitmemeli.” </p>
<p class="calibre1">“Babamın	mektuplardan	haberdar	olduğunu	düşünüyorum,”	dedi	Tyrion	kuru bir	sesle.	“Stannis,	Casterly	Kayası’na	da,	Harrenhal’a	da	birer	kuzgun yollamıştır.	Mektupları	yakma	meselesine	gelince,	hangi	birini	yakacaksın?	Şarkı çoktan	söylendi,	şarap	çoktan	döküldü,	orospu	çoktan	hamile	kaldı.	Nihayetinde bu	mektuplar	o	kadar	da	önemli	değil.” </p>
<p class="calibre1">Cersei	öfke	dolu	yeşil	gözlerini	Tyrion’a	çevirdi.	“Aklını	tamamen	kaçırdın mı	sen?	Mektupta	yazılanları	okudun	mu?	Kralımıza	 <i class="calibre4">oğlan	Joffrey</i>	diyor	ve	beni ensestle,	zinayla,	vatan	hainliğiyle	suçluyor!” </p>
<p class="calibre1"> <i class="calibre4">Çünkü	hepsi	doğru. </i>	Cersei’nin	tamamen	gerçek	olduğunu	bildiği	ithamlara	bu kadar	kızabilmesi	büyüleyiciydi.  <i class="calibre4">Savaşı	kaybedersek	bir	tiyatro	kumpanyasına</i> <i class="calibre4">katılmalı.	Bu	işe	doğuştan	kabiliyeti	var. </i>	Ablasının	lafının	bitmesini	bekledi. </p>
<p class="calibre1">“Stannis,	isyanını	kabul	edilebilir	kılmak	için	sebepler	bulmak	zorunda.	Başka	ne yazmasını	bekliyordun	ki?	‘Joffrey	benim	sevgili	yeğenimdir,	kardeşimin	öz oğludur	ve	haklı	veliahttır	ama	ben	onun	tacına	göz	diktim.’	Bunları	mı yazacaktı?” </p>
<p class="calibre1">“Bana	fahişe	demesine	katlanmayacağım!” </p>
<p class="calibre1"> <i class="calibre4">Neden	sevgili	ablacığım?	Jaime’nin	seninle	yatmak	için	para	ödediğini</i></p>
<p class="calibre1"><a id="p210"></a> <i class="calibre4">söylemiyor	ki	adam. </i>	Tyrion	mektubu	tekrar	okuyormuş	gibi	yaptı.	Bazı	tuhaf cümleleri	düşünüyordu...	Yüksek	sesle	okudu.	“Işık	Tanrısı	infaz	etti.”	Cersei’ye baktı.	“Garip	kelimeler	seçmiş.” </p>
<p class="calibre1">Pycelle	boğazını	temizledi.	“Özgür	Şehirler’den	gelen	mektuplarda	ve evraklarda	bu	kelimelere	sık	rastlanır.  <i class="calibre4">Tanrıların	şahitliğinde	yazıldı</i>	anlamına gelir.	Kırmızı	rahiplerin	tanrısından	bahsediyorum.	Onların	inancına	göre kurulmuş	bir	cümle	sanırım.” </p>
<p class="calibre1">“Hatırlarsanız,	Varys	birkaç	yıl	önce	Leydi	Selyse’nin	bir	kırmızı	rahiple	dost olduğunu	söylemişti,”	dedi	Serçeparmak. </p>
<p class="calibre1">Tyrion	parmaklarını	mektuba	vurdu.	“Anlaşılıyor	ki	kocası	da	aynı	şeyi yapmış.	Bu	durumu	Stannis’in	aleyhine	kullanabiliriz.	Yüce	Rahip,	Stannis’in tanrılarımızı	inkâr	ettiğini,	tıpkı	gerçek	kralımızı	yok	saydığı	gibi	tanrılarımızı	da yok	saydığını	duyursun...” </p>
<p class="calibre1">“Evet,	evet,”	dedi	kraliçe	sabırsızlıkla.	“Ama	önce	bu	pisliğin	daha	fazla yayılmasına	engel	olmalıyız.	Konsey	acilen	bir	yasa	çıkarmalı.	Ensestten bahseden	ya	da	Joffrey’nin	piç	olduğunu	söyleyen	herkesin	dili	kesilmeli.” </p>
<p class="calibre1">Başıyla	onaylayıp,	“İleri	görüşlü	bir	önlem,”	dedi	Yüce	Üstat	Pycelle, zinciriyle	oynarken. </p>
<p class="calibre1">“Aptalca,”	dedi	Tyrion.	“Bir	adamın	dilini	kesmek	onun	yalancı	olduğunu değil,	onun	ağzından	çıkacak	şeylerin	seni	korkuttuğunu	kanıtlar	sadece.” </p>
<p class="calibre1">“Sen	ne	yapmamızı	önerirsin?”	diye	sordu	kraliçe. </p>
<p class="calibre1">“Az	şey.	Bırak	fısıldaşsınlar.	Kısa	zamanda	hikâyeden	sıkılacaklardır. </p>
<p class="calibre1">Bunların	tahtı	ele	geçirmek	için	uydurulmuş	zavallı	yalanlar	olduğunu	azıcık	aklı olan	herkes	anlar.	Stannis	kanıt	gösteriyor	mu?	Hiç	olmamış	bir	şeyin	kanıtını nasıl	gösterebilir?”	Tyrion	mümkün	olan	en	tatlı	şekilde	ablasına	gülümsedi. </p>
<p class="calibre1">“Orası	öyle,”	dedi	Cersei.	“Yine	de...” </p>
<p class="calibre1">“Majesteleri,	kardeşiniz	bu	konuda	haklı,”	diyerek	lafa	karıştı	Petyr	Baelish. </p>
<p class="calibre1">“Bu	konuşmaları	yasaklarsak	yazılanların	inanılırlığını	arttırırız.	Bu	konuya aşağılar	bir	tavırla	yaklaşmak	en	iyisi	çünkü	bunlar	aşağılık	yalanlar.	Ama	ateşe ateşle	karşılık	da	vermeliyiz.” </p>
<p class="calibre1">Cersei	tartan	gözlerle	Baelish’e	baktı.	“Ne	çeşit	bir	ateş?” </p>
<p class="calibre1">“Benzer	tabiatta	bir	hikâye	belki	ama	daha	inanılır	cinsten.	Lord	Stannis</p>
<p class="calibre1"><a id="p211"></a>evlilik	hayatının	büyük	bir	kısmını	karısından	ayrı	geçirdi.	Aslında	onu suçlamıyorum,	Leydi	Selyse’yle	evli	olsaydım	ben	de	aynı	şeyi	yapardım.	Yine de,	Stannis’in	kızının	aşağı	tabakadan	bir	kan	taşıdığı	ve	Stannis’in	boynuzlu	bir aptal	olduğu	masalını	yayarsak...	Sıradan	insanlar	lordların,	özellikle	Stannis	gibi gururlu,	acımasız	ve	suratsız	lordların	en	kötü	taraflarını	duymaya	ve	duyduklarına inanmaya	heveslidir.” </p>
<p class="calibre1">“Asla	çok	sevilen	bir	lord	olmadı,	bu	doğru.”	Cersei	bir	an	düşündü.	“Ona kendi	diliyle	cevap	vereceğiz	yani.	Evet,	bunu	sevdim.	Leydi	Selyse’nin	aşığı	kim olacak	peki?	Hatırladığım	kadarıyla	iki	erkek	kardeşi	var	ve	Ejderha Kayası’ndaki	amcası	bunca	zamandır	yanından	hiç	ayrılmadı.” </p>
<p class="calibre1">“Sör	Axell	Florent,	Ejderha	Kayası’nın	kumandanı.”	Tyrion	kabul	etmek istemese	de	Serçeparmak’ın	planı	umut	vadediyordu.	Stannis	karısına	aşk besleyen	bir	adam	değildi	ama	onuru	ve	gururu	için	yapmayacağı	şey	yoktu. </p>
<p class="calibre1">Üstelik	şüpheci	bir	yaratılışa	sahipti.	Stannis	ve	onu	takip	edenler	arasındaki güven	bağını	koparmak	işlerine	yarardı.	“Kızın	kulaklarının	Florentler’inkilere benzediğini	duymuştum.” </p>
<p class="calibre1">Serçeparmak	belli	belirsiz	gülümsedi.	“Lys’ten	gelen	bir	tacir	elçi,	Lord Stannis’in	kızını	çok	sevdiğini	söylemişti	bir	keresinde.	Ejderha	Kayası’nın kıyılarından	geçiyormuş,	kalenin	bütün	duvarlarında	küçük	kızın	heykelleri varmış.	‘Lordum,	onlar	gargoyleler,	kızın	heykelleri	değil,’	diye	açıklama	yapmak zorunda	kalmıştım.”	Kıkırdadı.	“Sör	Axell,	Shireen’in	babasına	hizmet	ediyor olabilir	ama	bana	soracak	olursanız,	en	çok	anlatılan	hikâyeler	en	hayrete düşürücü	olanlardır.	Stannis’in	grotesk	bir	soytarısı	var.	Yüzü	dövmeli	bir	aptal.” </p>
<p class="calibre1">Yüce	Üstat	Pycelle	dehşet	dolu	gözleriyle	Serçeparmak’a	baktı.	“Leydi Selyse’nin	yatağına	giren	kişinin	yarım	akıllı	bir	soytarı	olduğunu söylemeyeceksiniz	herhalde.” </p>
<p class="calibre1">“Selyse	Florent’in	yatağına	girmek	için	yarım	akıllı	olmak	gerekir,”	dedi Serçeparmak	gülerek.	“Yamalı	Yüz’ün	leydiye	Stannis’i	hatırlattığından	eminim. </p>
<p class="calibre1">En	iyi	yalan	içinde	gerçek	kırıntısı	barındıran	yalandır.	O	kırıntı	insanı	düşünmeye zorlar.	Bu	soytarı	küçük	kıza	bütün	kalbiyle	bağlı,	bir	an	olsun	onun	yanından ayrılmıyor.	Hatta	birbirlerine	benziyorlar.	Shireen’in	de	yamalı	bir	yüzü	var.” </p>
<p class="calibre1">Pycelle	duyduklarına	anlam	veremiyordu.	“O	lekeler	zavallı	kızın	bebekken</p>
<p class="calibre1"><a id="p212"></a>tutulduğu	gri	hastalıktan	kaldı.	Çocuk	neredeyse	hayatını	kaybediyordu.” </p>
<p class="calibre1">“Ben	kendi	hikâyemi	daha	çok	sevdim,”	dedi	Serçeparmak.	“Sıradan	halk	da çok	sevecek.	O	aptalların	çoğu,	hamileyken	tavşan	yiyen	kadınların	tavşan	kulaklı çocuklar	doğuracağına	inanıyor.” </p>
<p class="calibre1">Cersei	normalde	Jaime	için	sakladığı	gülümsetmelerinden	birini Serçeparmak’a	bağışladı.	“Lord	Petyr.	Şeytani	bir	zekânız	var.” </p>
<p class="calibre1">“Teşekkür	ederim	Majesteleri.” </p>
<p class="calibre1">“Ve	başarılı	bir	yalancısınız,”	diye	ekledi	Tyrion,	ablasınınkinden	daha	soğuk bir	gülümsemeyle.  <i class="calibre4">Bu	adam	benim	düşündüğümden	daha	tehlikeli,	dedi	içinden. </i></p>
<p class="calibre1">Serçeparmak’ın	gri	yeşil	gözleri,	en	ufak	bir	rahatsızlık	belirtisi	göstermeden cücenin	birbirinden	farklı	bakışlarıyla	buluştu.	“Hepimizin	kendine	özgü yetenekleri	var	lordum.” </p>
<p class="calibre1">Kraliçe	kendi	intikam	düşünceleri	içinde	kaybolmuştu,	iki	adam	arasındaki alışverişin	farkında	değildi.	“Yarım	akıllı	bir	soytarıyla	boynuzlanan	şövalye.	Dar Deniz’in	bu	yakasındaki	her	meyhanede	Stannis	konuşulacak	ve	kahkahalar atılacak.” </p>
<p class="calibre1">“Hikâye	bizden	çıkmamalı,”	dedi	Tyrion.	“Bizden	çıkarsa	mektuba	karşılık uydurulmuş	bir	yalan	olduğu	düşünülür.”  <i class="calibre4">Gerçek	olan	da	bu	zaten. </i></p>
<p class="calibre1">Çözüm	yine	Serçeparmak’tan	geldi.	“Fahişeler	dedikodu	yapmaya	bayılır	ve hepiniz	biliyorsunuz	ki	benim	birkaç	genelevim	var.	Varys	de	birahanelere, dükkânlara	laf	salar.” </p>
<p class="calibre1">“Varys,”	dedi	Cersei	kızgın	bir	tonla.	“Varys	 <i class="calibre4">nerede? </i>” </p>
<p class="calibre1">“Ben	de	merak	ediyorum	Majesteleri.” </p>
<p class="calibre1">“Örümcek	gece	gündüz	gizli	ağlarını	örüyor,”	dedi	Yüce	Üstat	Pycelle.	“Ona hiç	güvenmiyorum	lordlarım.” </p>
<p class="calibre1">“Ama	o	sizin	hakkınızda	hep	iyi	şeyler	söylüyor,”	dedi	Tyrion	sandalyesinden kalkarken.	Hadımın	nerede	olduğunu,	ne	yaptığını	biliyordu	ama	diğerlerinin	bunu öğrenmesine	gerek	yoktu.	“Müsaadenizle	lordlarım.	Beni	bekleyen	başka	işler	de var.” </p>
<p class="calibre1">Cersei	şüpheyle	sordu,	“Kralın	işleri	mi?” </p>
<p class="calibre1">“Seni	rahatsız	etmeye	değmeyecek	şeyler.” </p>
<p class="calibre1">“Bunun	kararını	ben	veririm.” </p>
<p class="calibre1"><a id="p213"></a>“Sürprizimi	bozmak	mı	istiyorsun?”	dedi	Tyrion.	“Joffrey	için	bir	hediye yaptırıyorum.	Küçük	bir	zincir.” </p>
<p class="calibre1">“Bir	zincire	daha	ihtiyacı	var	mı	sence?	Takabileceğinden	fazla	altın	ve	gümüş</p>
<p class="calibre1">zinciri	var	zaten.	Joff’un	sevgisini	hediyelerle	kazanabileceğini	düşünüyorsan...” </p>
<p class="calibre1">“Kral	bana	karşı	sevgi	 <i class="calibre4">besliyor, </i>	tıpkı	benim	de	ona	yönelik	hislerim	gibi.	Ve bir	gün	 <i class="calibre4">bu</i>	bahsettiğim	zincire	hazine	muamelesi	yapacağından	eminim.”	Küçük adam	reverans	yaptı	ve	paytak	adımlarıyla	kapıya	yöneldi. </p>
<p class="calibre1">Bronn	konsey	odasının	dışında	Tyrion’ı	bekliyordu,	ona	El	Kulesi’ne	kadar eşlik	edecekti.	“Silah	ustaları	kabul	salonunda	huzuruna	çıkmayı	bekliyor,”	dedi. </p>
<p class="calibre1">“Huzuruma	çıkmayı	bekliyor.	Bu	kulağıma	hoş	geldi.	Bronn,	neredeyse kraliyet	maiyetinden	biri	gibi	konuşmaya	başladın,	yakında	diz	çökmeyi	de öğrenirsin.” </p>
<p class="calibre1">“Becerilesi	cüce.” </p>
<p class="calibre1">“O	işi	Shae’le	yapıyorum,”	dedi	Tyrion.	Sarmal	merdivenlerin	tepesindeki Leydi	Tanda’nın	neşeyle	kendisine	seslendiğini	duydu.	Kadını	duymamış	gibi yaparak	adımlarını	sıklaştırdı.	“Arabamı	hazırlat,	işim	biter	bitmez	kaleden ayrılacağım.”	Ay	Kardeşleri’nden	iki	adam	kulenin	kapısında	nöbetteydi.	Tyrion nöbetçileri	selamladı	ve	merdivenleri	tırmanmaya	başlarken	yüzünü	ekşitti.	Yatak odasına	çıkan	merdivenler	bacaklarını	ağrıtıyordu. </p>
<p class="calibre1">Odasında,	yatağının	üstüne	temiz	kıyafetler	koyan	kâhyası	delikanlıyı	gördü. </p>
<p class="calibre1">Podrick	Payne	o	kadar	utangaçtı	ki	Tyrion	şüpheleniyordu,	Lord	Tywin’in	bu oğlanı	sırf	alay	etmek	için	kendisine	verdiğini	düşünmeden	edemiyordu. </p>
<p class="calibre1">“Giysileriniz	hazır	lordum,”	dedi	Podric	mırıldanarak.	Başı	öne	eğikti, çizmelerine	bakıyordu.	Konuşmak	için	bile	bütün	cesaretini	toplaması	gereken çocuğun,	Tyrion’ın	yüzüne	bakması	mümkün	değildi.	“Toplantınız	için.	Zinciriniz de	hazır.	El’in	zinciri.” </p>
<p class="calibre1">“Güzel.	Giyinmeme	yardım	et.”	Takımı	siyah	kadifeden	dikilmişti	ve	aslan başı	şeklindeki	altın	düğmelerle	süslenmişti.	Birbirine	geçen	el	figürlerinden yapılmış	zinciri	som	altındı	ve	boynuna	birkaç	kez	dolanacak	uzunluktaydı.	Pod, etekleri	altın	iplikle	dikilmiş	kızıl	renkli	ipek	pelerinini	getirdi.	Tyrion’ın	boyuna uygun	olarak	kesilmiş	pelerin	sıradan	bir	adamın	ancak	sırtını	örterdi. </p>
<p class="calibre1">El’in	özel	kabul	salonu	kralınki	kadar	büyük	değildi.	Demir	Taht’ın	bulunduğu</p>
<p class="calibre1"><a id="p214"></a>salonla	kıyas	bile	götürmezdi	ama	Tyrion	yerdeki	Myr	halılarına	bayılıyordu. </p>
<p class="calibre1">Halılar	ve	duvarlardaki	goblenler	salonu	samimi	ve	sıcak	bir	yere dönüştürüyordu.	Tyrion	salona	girerken	kâhyası,	“Tyrion	Lannister,	Kral	Eli,”	diye duyurdu.	Bu	da	hoşuna	gitmişti.	Bronn’un	topladığı	silah	ustaları,	zırh	ustaları	ve demirciler	Tyrion	salona	girdiği	anda	dizlerinin	üzerine	çöktüler. </p>
<p class="calibre1">Tyrion	yuvarlak	altın	pencerenin	altındaki	yüksek	koltuğa	oturup	adamlara kalkmalarını	emretti.	“İyi	adamlar,	hepinizin	çok	meşgul	kişiler	olduğunuzu biliyorum,	bu	yüzden	kısa	keseceğim.	Pod,	lütfen.”	Pod,	Tyrion’a	yelken	bezinden yapılmış	bir	heybe	uzattı.	Tyrion	bağcığını	çözdüğü	heybeyi	baş	aşağı	çevirdi. </p>
<p class="calibre1">Heybenin	içindekiler	yere	düşünce	metalin	halıya	çarpmasından	kaynaklanan	 <i class="calibre4">tok</i> ses	duyuldu.	“Bunları	kalede	yaptırdım	ve	aynılarından	bin	tane	daha	istiyorum.” </p>
<p class="calibre1">Demir	ustalarından	biri	yere	çöküp	heybenin	içinden	düşen	nesneyi	inceledi: Birbirine	geçirilmiş	son	derece	geniş	üç	çelik	halka.	“Kudretli	zincir.” </p>
<p class="calibre1">“Kudretli	ama	kısa,”	dedi	Tyrion.	“Bana	benziyor.	Ben	çok	daha	uzununu istiyorum.	Adınız	nedir?” </p>
<p class="calibre1">“Bana	Demirgöbek	derler	lordum.”	Adam	geniş	ve	güçlüydü.	Kolları	bir boğanın	boynu	kadar	kalındı.	Yün	ve	deriden	yapılmış	basit	bir	kıyafet	giyiyordu. </p>
<p class="calibre1">“Kral	Toprakları’ndaki	her	dökümhanenin	bu	halkalardan	yapmasını	ve	onları birleştirmesini	istiyorum.	Diğer	bütün	işlerini	bir	kenara	bıraksınlar.	Demir	işiyle uğraşan	her	adam	bütün	gücünü	bu	zincirin	yapımına	vermeli,	ustasından	çırağına kadar	herkes.	Çelik	Caddesi’nden	her	geçişimde	çekiçlerin	çınlayan	seslerini duymak	istiyorum,	gece	ve	gündüz.	Ve	işin	başına	koyabileceğim	bir	adam arıyorum,	güçlü	bir	adam.	O	adam	sen	misin	Demirgöbek?” </p>
<p class="calibre1">“Olabilirim	lordum.	Ama	kraliçenin	istediği	kılıçlar	ve	zırhlar	ne	olacak?” </p>
<p class="calibre1">Başka	bir	demirci	konuştu.	“Kraliçe	yeni	altın	pelerinlileri	silahlandırmak için	kılıçlar,	baltalar,	hançerler,	zırhlar	yapmamızı	emretmişti,	üstelik	çok	sayıda lordum.” </p>
<p class="calibre1">“Onlar	bekleyebilir,”	dedi	Tyrion.	“Önce	zincir.” </p>
<p class="calibre1">“Lordum,	lütfen	affedin	ama	Majesteleri	istenen	sayıda	iş	çıkarmayanların ellerinin	kendi	çekiçleriyle	ezileceğini	söylemişti,”	dedi	bir	başka	demir	ustası. </p>
<p class="calibre1">“Kendi	örsünün	üstünde,	kendi	çekiciyle.” </p>
<p class="calibre1"> <i class="calibre4">Tatlı	Cersei	halkın	bizi	sevmesi	için	elinden	gelen	her	şeyi	yapıyor. </i></p>
<p class="calibre1"><a id="p215"></a>“Kimsenin	elleri	ezilmeyecek.	Size	söz	veriyorum.” </p>
<p class="calibre1">“Demir	fiyatları	çok	yükseldi,”	dedi	Demirgöbek.	“Bu	zinciri	yapabilmek	için büyük	miktarda	demire	ihtiyaç	var.	Ayrıca	ocaklar	için	kömür	de	gerek.” </p>
<p class="calibre1">“Lord	Baelish	ihtiyacınız	olan	miktarı	size	verecek,”	dedi	Tyrion.	Bu	kadarı için	Serçeparmak’a	güvenebilirdi.	“Şehir	Muhafızları	demir	bulmanıza	yardım edecek.	Gerekirse	şehirde	bulduğunuz	her	at	nalını	eritin.” </p>
<p class="calibre1">Zengin	görünümlü	yaşlı	bir	adam	öne	çıktı.	İpek	tuniğinin	geniş	düğmeleri gümüştü,	pelerininin	yakası	tilki	kürkü	kaplıydı.	Yere	çöküp	çelik	halkaları inceledi.	“Lordum,”	dedi	hüzünle.	“Bu	kaba	bir	iş.	İçinde	sanat	yok.	Sıradan demir	ustalarının	ve	işçilerin	yapacağı	türden	bir	iş.	Ama	ben	bir	zırh	ustasıyım. </p>
<p class="calibre1">Affedin	lordum,	bu	bana	ya	da	usta	dostlarıma	göre	bir	iş	değil.	Biz	şarkılar	kadar keskin	kılıçlar,	tanrıların	giyebileceği	kusursuzlukta	zırhlar	yaparız.  <i class="calibre4">Bunu</i>	değil.” </p>
<p class="calibre1">Tyrion	başını	yana	yatırdı	ve	yaşlı	adamı	tuhaf	bakışlarıyla	süzdü.	“Adınız nedir	silah	ustası?” </p>
<p class="calibre1">“Adım	Salloreon	lordum.	Kral	Eli’mizin	yüksek	müsaadesi	olursa	onun	için rütbesine	ve	hanedanına	yakışır	bir	zırh	yapmaktan	şeref	duyarım.”	Ustalardan ikisi	hafifçe	güldü	ama	Salloreon	heyecanla	konuşmaya	devam	etti.	“Bir	kalkan	ve pullu	zırh	gömlek	de	lazım.	Pullar	güneş	kadar	parlak	olmalı	ve	kalkan	koyu Lannister	kırmızısıyla	minelenmeli.	Şeytan	başı	şeklinde	bir	miğfer	öneririm,	uzun altın	boynuzlu.	Savaş	meydanına	girdiğinizde	düşmanlarınız	korkuyla	kaçışır.” </p>
<p class="calibre1"> <i class="calibre4">Şeytan	başı, </i>	diye	düşündü	Tyrion.  <i class="calibre4">Bu	benimle	ilgili	ne	anlatır? </i>	“Usta Salloreon,	bundan	sonra	bütün	savaşlarımı	bu	koltukta	yapmayı	planlıyorum. </p>
<p class="calibre1">İhtiyacım	olan	şey	bu	zincir,	şeytan	boynuzları	değil.	Size	şöyle	anlatayım.	Zinciri ya	yaparsınız	ya	da	takarsınız.	Tercih	sizin.”	Koltuktan	kalktı	ve	kapıya	doğru yürüdü,	bir	an	için	durup	arkasına	baktı	ve	salondan	çıktı. </p>
<p class="calibre1">Bronn,	Tyrion’ın	arabası	ve	muhafızlarıyla	birlikte	kale	kapısında	bekliyordu. </p>
<p class="calibre1">“Nereye	gideceğimizi	biliyorsun,”	dedi	Tyrion.	Arabaya	binmesine	yardım	eden eli	kabul	etti.	Aç	şehri	doyurmak	için	elinden	gelen	her	şeyi	yapmıştı.	Marangoz ustalarına	yüzlerce	balıkçı	kayığı	inşa	ettirmişti.	Kral	Ormanı’nı	açmış,	avlanmayı bilen	herkesin	ormandan	faydalanmasına	izin	vermişti.	Hatta	Şehir	Muhafızları’nı yiyecek	bulmaları	için	doğuya	ve	batıya	göndermişti	ama	hâlâ	her	köşe	başında suçlayan	gözlerle	karşılaşıyordu.	Atlı	arabanın	perdeleri	o	gözleri	görmesine</p>
<p class="calibre1"><a id="p216"></a>engel	oluyor,	düşünmesi	için	boş	zaman	yaratıyordu. </p>
<p class="calibre1">Karagölge	Sokağı’ndan	Yüksek	Aegon	Tepesi’nin	eteklerine	doğru giderlerken	sabahki	olayları	düşündü.	Ablası,	öfkesi	yüzünden	Stannis’in mektubunun	gerçek	önemini	fark	edememişti.	Stannis’in	iddiaları	kanıt	olmadan bir	şey	ifade	etmiyordu;	önemli	olan	adamın	kendini	kral	ilan	etmesiydi.  <i class="calibre4">Renly	bu</i> <i class="calibre4">konuda	ne	yapacak? </i>	Sonuçta,  <i class="calibre4">her	ikisi</i>	birden	Demir	Taht’ta	oturamazdı. </p>
<p class="calibre1">Perdeyi	birkaç	santim	çekerek	caddeye	göz	attı.	Kara	Kulaklar	arabanın	iki yanında	yol	alıyordu.	Öldürdükleri	insanların	kulaklarından	yaptıkları	tüyler ürpertici	zincirler	boyunlarında	sallanıyordu.	Bronn	yolu	açmak	için	en	önden gidiyordu.	Tyrion	arabayı	seyreden	yayalara	bakarak	kendi	kendine	küçük	bir	oyun oynamaya	başladı;	muhbirleri	diğerlerinden	ayırt	etmeye	çalışıyordu.  <i class="calibre4">En	şüpheli</i> <i class="calibre4">görünenler	büyük	ihtimalle	en	masum	olanlar, </i>	diye	düşündü.  <i class="calibre4">Asıl	dikkat	etmem</i> <i class="calibre4">gerekenler	en	masum	görünenler. </i></p>
<p class="calibre1">Gideceği	yer	Rhaenys	Tepesi’nin	arkasındaydı	ve	yollar	çok	kalabalıktı. </p>
<p class="calibre1">Arabanın	sallanarak	durması	bir	saati	bulmuştu.	Tyrion	uyukluyordu,	araba durunca	gözlerini	açıp	ovuşturdu	ve	Bronn’un	yardımıyla	aşağı	indi. </p>
<p class="calibre1">Ev	iki	katlıydı.	İlk	katı	taştan,	ikinci	katı	ahşaptan	inşa	edilmişti.	Yapının köşesinden	yuvarlak	bir	kule	yükseliyordu.	Pencerelerin	çoğu	panjurluydu. </p>
<p class="calibre1">Kapının	üstüne	kızıl	camlı,	parlak	metal	çerçeveli	bir	fener	asılmıştı. </p>
<p class="calibre1">“Bir	genelev,”	dedi	Bronn.	“Burada	ne	yapmayı	düşünüyorsun?” </p>
<p class="calibre1">“Bir	genelevde	ne	yapılır	sence?” </p>
<p class="calibre1">Paralı	asker	güldü.	“Shae	senin	için	yeterli	değil	mi?” </p>
<p class="calibre1">“Kamp	için	yeterliydi	ama	artık	kampta	değiliz.	Benim	gibi	küçük	adamların büyük	iştahları	olur.	Ayrıca,	buradaki	kızların	krala	layık	olduğunu	duydum.” </p>
<p class="calibre1">“Oğlan	o	yaşa	geldi	mi?” </p>
<p class="calibre1">“Joffrey	değil,	Robert’tan	bahsediyorum.	Bu	ev	onun	en	sevdiği	mekânmış.” </p>
<p class="calibre1"> <i class="calibre4">Joffrey	o	yaşa	geldi	gerçekten.	İlginç	bir	fikir	olabilir. </i>	“Sen	ve	Kara	Kulaklar biraz	eğlenmek	isterseniz	çekinmeyin.	Ama	dikkatli	olun.	Chataya’nın	kızları pahalıdır.	Cadde	boyunca	daha	ucuz	evler	de	var.	Nereye	gittiğinizi	bilen	bir adamı	burada	bırakın	ki	dönmek	istediğim	zaman	sizi	bulabileyim.” </p>
<p class="calibre1">Bronn	başıyla	onayladı.	“Nasıl	istersen.”	Kara	Kulaklar’ın	hepsi	sırıtıyordu. </p>
<p class="calibre1">Uçuşan	ipeklilere	bürünmüş	uzun	boylu	bir	kadın	içeride	Tyrion’ı	bekliyordu. </p>
<p class="calibre1"><a id="p217"></a>Kadının	teni	abanozdu	ve	sandal	ağacı	renginde	gözleri	vardı.	“Ben	Chataya,” </p>
<p class="calibre1">dedi	eğilerek.	“Ve	siz?..” </p>
<p class="calibre1">“İsimleri	boşverelim.	İsimler	tehlikelidir.”	Hava	egzotik	baharat	kokuyordu	ve zemindeki	mozaik,	sevişen	iki	kadını	tasvir	ediyordu.	“Gayet	hoş	bir	işletmeniz var.” </p>
<p class="calibre1">“Buraya	sahip	olmak	için	uzun	süre	işçilik	yaptım.	El’imizin	mekânımı beğenmesi	beni	mutlu	etti.”	Kadının	sesi	sıvı	amber	gibiydi,	uzak	Yaz	Adaları’nın aksanıyla	akıyordu. </p>
<p class="calibre1">“Rütbeler	de	isimler	kadar	tehlikeli	olabilir,”	dedi	Tyrion.	“Bana	birkaç	kız gösterin.” </p>
<p class="calibre1">“Benim	için	zevktir.	Kızlarım	güzel	oldukları	kadar	tatlıdır	ve	aşk	sanatının her	türünde	mahirdir.”	Zarif	hareketlerle	yürümeye	başladı.	Tyrion,	kadının bacaklarının	yarısı	uzunluğundaki	bacaklarıyla	yetişmeye	çalışıyordu. </p>
<p class="calibre1">Bir	çiçek	bahçesinde	düş	kuran	kızların	tasvir	edildiği	gösterişli	Myr oymasının	arkasına	geçip,	yaşlı	bir	adamın	flütle	neşeli	melodiler	çaldığı	ortak salona	görünmeden	göz	attılar.	Minderli	bir	duvar	nişinde	oturan	mor	sakallı sarhoş	bir	Tyroshlu	kucağındaki	balıketli	fahişeyi	okşuyordu.	Tyroshlu	kızın dantelli	kombinezonunu	aşağı	sıyırdıktan	sonra	şarap	döktüğü	göğüsleri	yalamaya başladı.	İki	kız	vitraylı	pencerenin	önünde	oturmuş	taş	oynuyordu.	Kızlardan	çilli olanı	bal	rengi	saçlarına	mavi	çiçeklerden	yapılmış	bir	taç	takmıştı.	Diğer	kızın teni	cilalanmış	kehribar	kadar	pürüzsüz	ve	kahverengiydi.	Badem	şeklindeki gözleri,	küçük	ve	dik	göğüsleriyle	bir	içim	suydu.	Her	ikisi	de	uçuşan,	incecik ipekler	giyiyordu.	Bellerine	boncuk	kemerler	takmışlardı.	Renkli	camdan	içeri giren	ışık	ince	ipeği	delip	geçiyor,	kızların	genç	ve	nazik	bedenlerini	gözler	önüne seriyordu.	Tyrion	kasıklarının	karıncalandığını	hissetti.	“Kehribar	rengi	olanı öneririm,”	dedi	Chataya. </p>
<p class="calibre1">“Çok	genç.” </p>
<p class="calibre1">“On	altı	yaşında	lordum.” </p>
<p class="calibre1"> <i class="calibre4">Joffrey	için	uygun	yaşta, </i>	diye	düşündü	Bronn’un	söylediklerini	hatırlayarak. </p>
<p class="calibre1">İlk	kez	bir	kadınla	yattığında	kendisi	çok	daha	küçüktü.	Elbiselerini	çıkardığında kızın	nasıl	da	utangaç	göründüğünü	hatırladı.	Uzun	siyah	saçları	ve	koyu	mavi gözlerinde	boğulabilirdi	insan.	Nitekim	Tyrion’ın	da	başına	gelen	bu	olmuştu.	Çok</p>
<p class="calibre1"><a id="p218"></a>uzun	zaman	önceydi...  <i class="calibre4">Sen	ne	çeşit	bir	aptalsın	cüce? </i>	“Bu	kız	sizin topraklarınızdan	mı	geldi?” </p>
<p class="calibre1">“Onun	damarlarında	yaz	kanı	akıyor	lordum	ama	kızım	burada,	Kral Toprakları’nda	doğdu.”	Tyrion’ın	şaşkınlığı	yüzünden	okunuyor	olmalıydı	ama Chataya	konuşmaya	devam	etli.	“Benim	insanlarım	bir	yastık	evinde	çalışmayı utanç	verici	bulmaz.	Zevk	verme	işinde	usta	olanlar	Yaz	Adaları’nda	büyük	saygı görür.	Soylu	genç	kızların	ve	bakirelerin	çoğu	çiçek	açtıktan	sonra	tanrıları onurlandırmak	için	birkaç	yıl	hizmet	verir.” </p>
<p class="calibre1">“Tanrıların	bu	işle	ne	ilgisi	var?” </p>
<p class="calibre1">“Tanrılar	sadece	ruhlarımızı	değil	bedenlerimizi	de	yarattılar,	öyle	değil	mi? </p>
<p class="calibre1">Bize	seslerimizi	verdiler	ve	onlara	şarkılarla	ibadet	ettik.	Bize	ellerimizi	verdiler ve	onlar	için	tapınaklar	inşa	ettik.	Ve	bize	arzuları	verdiler.	Sevişmek	de	bir ibadet	şeklidir.” </p>
<p class="calibre1">“Hatırlatın	da	bunu	Yüce	Rahip’e	anlatayım,”	dedi	Tyrion.	“Aletimle	dua edebiliyor	olsaydım	benden	daha	dindar	bir	adam	bulamazdınız.”	Elini	salladı. </p>
<p class="calibre1">“Önerinizi	memnuniyetle	kabul	edeceğim.” </p>
<p class="calibre1">“Kızımı	çağırayım,	gelin.” </p>
<p class="calibre1">Kız	merdivenlerin	dibinde	Tyrion’la	buluştu.	Shae’den	uzundu	ama	annesinden kısaydı.	Tyrion’ın	öpebilmesi	için	eğildi.	“Benim	adım	Alayaya,”	dedi.	Belli belirsiz	annesinin	aksanıyla	konuşuyordu.	“Gelin	lordum.”	Tyrion’ın	elini	tuttu. </p>
<p class="calibre1">Önce	iki	kat	merdiven	çıktılar,	ardından	uzun	bir	koridordan	geçtiler.	Odalardan gülüşmeler	ve	zevk	çığlıkları	geliyordu.	Tyrion’ın	aleti	iyice	sertleşmişti.  <i class="calibre4">Bu	çok</i> <i class="calibre4">aşağılayıcı	olabilir, </i>	diye	düşündü	küçük	kuleye	çıkan	merdivenleri	tırmanan Alayaya’yı	takip	ederken.	Tek	kapı	vardı.	Kız	kapıyı	açtı,	Tyrion’ı	odaya	soktu	ve kapıyı	kapadı.	Odanın	içinde	cibinlikli	büyük	bir	yatak,	erotik	oymalarla süslenmiş	uzun	bir	gardırop	ve	vitraylı	dar	bir	pencere	vardı. </p>
<p class="calibre1">“Çok	güzelsin	Alayaya,”	dedi	Tyrion.	“Tepeden	tırnağa	her	yanın	çok	güzel. </p>
<p class="calibre1">Ama	benim	şu	anda	asıl	ilgilendiğim	şey	senin	dilin.” </p>
<p class="calibre1">“Lordum,	çok	eğitimli	bir	dilim	olduğunu	göreceksiniz.	Onu	ne	zaman kullanmam	ve	ne	zaman	kullanmamam	gerektiğini	daha	küçük	bir	kızken öğrendim.” </p>
<p class="calibre1">“Bu	beni	memnun	etti,”	diyerek	gülümsedi	Tyrion.	“Peki,	şimdi	ne	yapacağız? </p>
<p class="calibre1"><a id="p219"></a>Bir	önerin	var	mı?” </p>
<p class="calibre1">“Evet,”	dedi	kız.	“Lordum	şu	gardırobu	açarsa	aradığı	şeyi	bulacak.” </p>
<p class="calibre1">Tyrion	kızın	elini	öptü	ve	boş	gardırobun	içine	girdi.	Alayaya	gardırobun kapısını	Tyrion’ın	üstüne	kapadı.	Gardırobun	arka	kısmı	Tyrion’ın	dokunmasıyla kaydı.	Duvarın	arkasındaki	boşluk	zifiri	karanlıktı	ama	parmaklarının	metale değdiğini	hissedene	kadar	el	yordamıyla	etrafı	araştırmaya	devam	etti.	Metal merdiven	basamağını	eliyle	kavradı,	daha	aşağıdaki	basamağa	da	ayağını	koydu ve	inmeye	başladı.	Sokak	seviyesinin	epey	altına	indiğinde	bir	kapak	açıldı. </p>
<p class="calibre1">Kapağın	altında	toprak	zeminli	bir	tünel	vardı	ve	tünelin	içinde	elinde	bir	mumla Varys	bekliyordu. </p>
<p class="calibre1">Varys	kendisi	gibi	görünmüyordu.	Taktığı	dikenli	miğferin	altında	çalı	gibi sert,	koyu	renkli	sakallar	vardı.	Üstüne	kaynatılmış	deri	ve	örme	zincirden yapılmış	zırh	giymişti.	Kemerine	asılmış	bir	kılıcı	ve	hançeri	bile	vardı.	“Chataya sizi	memnun	etti	mi	lordum?” </p>
<p class="calibre1">“Fazlasıyla,”	dedi	Tyrion.	“Bu	kadına	güvenebileceğimizden	emin	misin?” </p>
<p class="calibre1">“Oyunlarla	dolu	bu	dünyada	hiçbir	şeyden	emin	olamam	lordum	ama Chataya’nın	kraliçeyi	sevmek	için	en	ufak	bir	nedeni	yok.	Allar	Deem’den kurtulmasını	da	size	borçlu.	Gidelim	mi?”	Tünelde	yürümeye	başladı. </p>
<p class="calibre1"> <i class="calibre4">Yürüyüşü	bile	farklı, </i>	diye	düşündü	Tyrion.	Varys	lavanta	yerine	şarap	ve sarımsak	kokuyordu.	“Yeni	kıyafetlerinizi	çok	beğendiğimi	söylemeliyim,”	dedi yürürken. </p>
<p class="calibre1">“Yaptığım	iş	caddelerde	bir	şövalye	ordusuyla	dolaşmama	izin	vermiyor.	Bu yüzden,	kaleden	dışarı	çıkarken	uygun	kostümler	seçiyorum.	Size	daha	uzun	hizmet edebilmek	için	bunu	yapmalıyım.” </p>
<p class="calibre1">“Deriler	size	yakışmış.	Bir	dahaki	konsey	toplantısına	bu	kıyafetle gelmelisiniz.” </p>
<p class="calibre1">“Ablanız	bundan	hoşlanmaz,	lordum” </p>
<p class="calibre1">“Ablam	iç	çamaşırlarını	pisletir.”	Karanlıkta	gülümsedi.	“Buraya	gelirken kraliçenin	muhbirlerinden	hiçbiri	beni	görmedi.” </p>
<p class="calibre1">“Bunu	duyduğuma	sevindim	lordum.	Ablanızın	kuşlarından	bazıları	aynı zamanda	benim	kuşlarım.	Kraliçenin	bundan	haberi	yok	elbette.	Fark	edilecek kadar	dikkatsiz	davrandıklarını	düşünmek	beni	çok	rahatsız	eder.” </p>
<p class="calibre1"><a id="p220"></a>“Bir	hiç	yüzünden	boş	gardıroplara	tırmanmak	ve	karanlık	tünellerde sürünmek	de	 <i class="calibre4">beni</i>	çok	rahatsız	eder.” </p>
<p class="calibre1">“Bir	hiç	yüzünden	değil	lordum,”	dedi	Varys.	“Burada	olduğunuzu	biliyorlar. </p>
<p class="calibre1">Müşteri	gibi	davranıp	Chataya’nın	evine	girmeye	cesaret	edemezler	ama	temkinli davranmak	her	zaman	daha	iyidir.” </p>
<p class="calibre1">“Bir	genelevin	altında	neden	gizli	bir	tünel	olur?”	diye	sordu	Tyrion. </p>
<p class="calibre1">“Tünel	başka	bir	El	için	yaptırılmıştı.	Onuru	ve	ahlâklı	duruşu	yüzünden genelevlere	açıkça	gidemeyen	bir	El	için.	Chataya	tünelin	varlığını	bir	sır	olarak sakladı.” </p>
<p class="calibre1">“Ama	sen	biliyorsun.” </p>
<p class="calibre1">“Küçük	kuşlar	karanlık	tünellerde	uçuyor	lordum.	Dikkatli	olun,	basamaklar dik.” </p>
<p class="calibre1">Rhaenys	Tepesi’nden	üç	cadde	kadar	uzaktaki	bir	ahırın	içine	açılan	gizli kapıya	vardılar.	Tyrion	gizli	kapıyı	sertçe	çarpınca	ahırdaki	atlar	kişnemeye başladı.	Varys	elindeki	mumu	söndürüp	bir	kirişin	üstüne	bıraktı.	Tyrion	etrafı inceliyordu.	İğdiş	edilmiş	atın	dişlerini	kontrol	etti.	“Yaşlı,”	dedi.	“Ve	rüzgâr	beni endişelendiriyor.” </p>
<p class="calibre1">“Savaşa	götürebileceğiniz	bir	at	değil,	doğru.	Ama	işinizi	görecektir. </p>
<p class="calibre1">Diğerleri	de	öyle.”	Hadım	duvarda	asılı	duran	pelerini	aldı.	Yünlüydü,	rengi solmuştu,	eski	püsküydü	ve	büyüktü.	“İzin	verir	misiniz	lordum?”	Pelerini Tyrion’ın	omuzlarına	serip	başlığı	kafasına	geçirdi.	Tyrion	tepeden	tırnağa örtülmüştü.	“İnsanlar	görmeyi	bekledikleri	şeyleri	görür.”	Pelerini	düzeltti. </p>
<p class="calibre1">“Cücelere	rastlamak	çok	olağan	bir	durum	değildir,	bu	yüzden	size	bakan	insanlar bir	çocuk	görecekler.	Eski	bir	pelerin	giyip	babasının	atına	binmiş	bir	çocuk. </p>
<p class="calibre1">Babasının	bazı	ayak	işlerini	halletmeye	gidiyor.	Ama	yine	de	geceleri	gelmeniz daha	iyi	olur.” </p>
<p class="calibre1">“Bugünden	sonra	öyle	yapmayı	planlıyorum...	ama	şimdi	Shae	beni	bekliyor.” </p>
<p class="calibre1">Shae’i	Kral	Toprakları’nın	en	kuzeydoğu	noktasında	denize	yakın	dış	duvarlı	bir malikâneye	yerleştirmişti	ama	takip	edilmek	korkusuyla	bir	kez	bile	ziyaretine gidememişti. </p>
<p class="calibre1">“Hangi	atı	alacaksınız?” </p>
<p class="calibre1">Tyrion	omuz	silkti.	“Bu	işimi	görür	sanırım.” </p>
<p class="calibre1"><a id="p221"></a>“Atı	sizin	için	eyerleyeyim.”	Varys	duvardan	eyer	ve	dizgin	aldı. </p>
<p class="calibre1">Tyrion	ağır	pelerinin	içinde	rahatsızdı,	huzursuzca	kıpırdanıyordu.	“Çok eğlenceli	bir	konsey	toplantısını	kaçırdınız.	Stannis	kendisini	kral	ilan	etmiş.” </p>
<p class="calibre1">“Biliyorum.” </p>
<p class="calibre1">“Ablamı	ve	ağabeyimi	ensest	ilişki	kurmakla	suçluyor.	Böyle	bir	şüpheye nasıl	kapıldığını	merak	ediyorum	doğrusu.” </p>
<p class="calibre1">“Belki	bir	kitap	okumuştur.	Piçlerin	hepsinin	aynı	renk	saçlara	sahip	olduğunu fark	etmiştir.	Tıpkı	Jon	Arryn	ve	Ned	Stark	gibi.	Belki	de	birileri	kulağına fısıldamıştır.”	Hadım	bir	kahkaha	attı	ama	bu	seferki	gülüşü	her	zamanki kıkırdamalarına	benzemiyordu.	Daha	derin,	daha	gırtlaktan	gelen	bir	ses çıkarmıştı. </p>
<p class="calibre1">“Senin	gibi	biri	mi	mesela?” </p>
<p class="calibre1">“Benden	mi	şüpheleniyorsunuz?	Hayır	ben	değildim.” </p>
<p class="calibre1">“Sen	olsaydın	bile	itiraf	eder	miydin?” </p>
<p class="calibre1">“Hayır.	Ama	bunca	zamandır	bildiğim	bir	sırrı	neden	şimdi	paylaşayım?	Bir kralı	kandırmak	başka	iş,	sazlıklardaki	cırcır	böceklerinden	ve	baca deliklerindeki	kuşlardan	saklanmak	bambaşka.	Ayrıca,	piçleri	herkes	görebilirdi.” </p>
<p class="calibre1">“Robert’ın	piçlerinden	mi	bahsediyorsun?	Kaç	piç	vardı?” </p>
<p class="calibre1">“Benim	bildiğim	kadarıyla	sekiz	piçin	babasıydı.	Çocukların	anneleri sarışındı,	kızıldı,	kestaneydi	ama	bütün	bebekler	kuzgunlar	kadar	siyahtı...	Joffrey, Myrcella	ve	Tommen	ablanızın	bacaklarının	arasından	çıktıkları	anda	gerçek apaçık	ortadaydı	aslında.” </p>
<p class="calibre1">Tyrion	başını	salladı.  <i class="calibre4">Kendi	kocasından	tek	bir	çocuk	doğurmuş	olsaydı</i> <i class="calibre4">şüpheler	bertaraf	edilebilirdi	ama	hayır,	bu	Cersei’ye	göre	olmazdı. </i>	“Eğer gerçeği	fısıldayan	siz	değilseniz,	kim?” </p>
<p class="calibre1">“Bir	hain,	şüphesiz.”	Varys	eyerin	kayışlarını	sıktı. </p>
<p class="calibre1">“Serçeparmak	mı?” </p>
<p class="calibre1">“Ben	isim	vermedim.” </p>
<p class="calibre1">Hadım,	Tyrion’ın	ata	binmesine	yardım	etti.	“Lord	Varys,”	dedi	Tyrion	eyerin üstünde	otururken.	“Bazen,	bütün	Kral	Toprakları’ndaki	en	iyi	dostum	olduğunuzu düşünüyorum.	Ve	bazen	en	yaman	düşmanım	olduğunuzu.” </p>
<p class="calibre1">“Ne	tuhaf.	Bende	aynı	şeyleri	hissediyorum.” </p>
<p class="calibre1"><a id="p222"></a>Bran</p>
<p class="calibre1">Güneşin	soluk	parmakları	panjurların	arasından	odaya	girmeden	çok	daha önce	açılmıştı	Bran’ın	gözleri. </p>
<p class="calibre1">Kışyarı’nda	hasat	festivali	için	gelmiş	konuklar	vardı.	Bu	sabah	avluda mızrakla	hedef	vuracaklardı.	Bunu	düşünmek	bir	zamanlar	Bran’ın	içini	heyecanla doldururdu.	Ama	bu	öncedendi. </p>
<p class="calibre1">Şimdi	değil.	Walderlar,	Lord	Manderly’nin	maiyetinden	yaverlerle	birlikte mızrak	kıracaktı	ama	Bran	babasının	çalışma	odasında	prensçilik	oynayacaktı. </p>
<p class="calibre1">“Dinle,	belki	lordluk	hakkında	birkaç	şey	öğrenirsin,”	demişti	Üstat	Luwin. </p>
<p class="calibre1">Bran	prens	olmayı	asla	istememişti.	Şövalye	olmayı	düşlemişti	her	zaman: Parlak	bir	zırh	ve	dalgalanan	sancaklar,	mızrak	ve	kılıç,	bacaklarının	arasında	bir savaş	atı...	Neden	bütün	gününü	ancak	yarısını	anlayabildiği	yaşlı	adam konuşmalarını	dinleyerek	geçirmek	zorundaydı?  <i class="calibre4">Çünkü	sen	kırıksın, </i>	diye	hatırlattı içindeki	ses.	Minderli	koltuğunda	oturan	sakat	bir	adam	lord	olabilirdi	–</p>
<p class="calibre1">Walderlar,	lord	büyükbabalarının	yürüyemediğini,	her	yere	tahtırevanla	taşındığını söylemişti–	ama	bir	şövalye	olamazdı.	Bran’ın	görevi	yaşlı	adamlarla ilgilenmekti.	“Sen	ağabeyinin	veliahtısın	ve	şu	anda	Kışyarı’ndaki	tek	erkek Stark’sın,”	demişti	Sör	Rodrik.	Babalarının	yokluğunda	Kışyarı’na	gelen	lordları ve	sancak	beylerini	Robb’un	ağırladığını	hatırlatmıştı. </p>
<p class="calibre1">Lord	Wyman	Manderly	iki	gün	önce	büyük	bir	atlı	tahtırevanın	içinde	Beyaz Liman’dan	gelmişti.	Bir	ata	binemeyecek	kadar	şişmandı.	Beraberinde	epey kalabalık	maiyetini	de	getirmişti:	Şövalyeler,	yaverler,	sıradan	lordlar,	leydiler, müzisyenler,	hatta	bir	jonglör.	Parlak	sancaklar	ve	rengârenk	pelerinlerin	pırıltısı. </p>
<p class="calibre1">Bran	misafirlerini	babasının	ulu	kurtlu	taş	koltuğunda	karşılamıştı.	İlk karşılamanın	ardından	Sör	Rodrik	iyi	iş	çıkardığını	söylemişti	Bran’a.	İşi	bu kadarla	bitseydi	sorun	yoktu	ama	görev	daha	yeni	başlıyordu. </p>
<p class="calibre1">“Hasat	festivali	kusursuz	bir	bahane	oldu,”	diye	açıklamıştı	Sör	Rodrik.	“Bir adam,	sırf	ördek	yiyip	şarap	içmek	için	yüzlerce	fersah	yol	gelmez.	Sadece bizimle	paylaşacak	önemli	meseleleri	olanlar	o	yolculuğu	göze	alır.” </p>
<p class="calibre1"><a id="p223"></a>Bran	kafasının	üstündeki	taş	tavana	baktı.	Robb	ona	çocukluk	etmemesini söylerdi,	bundan	emindi.	Ağabeyinin	sesini	duyar	gibiydi,	babasınınkini	de	öyle. </p>
<p class="calibre1"> <i class="calibre4">Kış	geliyor.	Ve	sen	artık	yetişkin	bir	erkek	sayılırsın	Bran.	Bir	görevin	var. </i></p>
<p class="calibre1">Hodor	gürültülü	bir	şekilde,	gülümseyerek	ve	akortsuz	bir	melodi	mırıldanarak odaya	girdiğinde	Bran	kaderine	razı	olmuştu.	Dev	adam,	Bran’ın	yıkanıp temizlenmesine	yardım	etti.	“Bugün	beyaz	yün	takımımı	giyeceğim,”	dedi	Bran. </p>
<p class="calibre1">“Ve	gümüş	broşumu	istiyorum.	Sör	Rodrik	bir	lord	gibi	görünmemi	ister.”	Bran elinden	geldiği	kadarıyla	tek	başına	giyinmeyi	tercih	ediyordu	ama	bazı	şeyleri yapmak	–pantolonunu	yukarı	çekmek,	çizmelerin	bağcıklarını	bağlamak–	onu	çok oyalıyordu.	Hodor’un	yardımıyla	giyinme	meselesi	daha	çabuk	halloluyordu. </p>
<p class="calibre1">Önemli	olan	Hodor’a	bir	şey	yapmayı	öğretmekti.	Öğrendikten	sonra	her	şeyi neredeyse	kusursuzca	yapabilirdi.	İnsanı	hayrete	düşüren	kuvvetine	rağmen	elleri zarifti.	“Sen	şövalye	bile	olabilirdin,”	dedi	Bran.	“Eğer	tanrılar	aklını	almasaydı kudretli	bir	şövalye	olurdun.” </p>
<p class="calibre1">“Hodor?”	Hodor	dürüst	kahverengi	gözleriyle	Bran’a	baktı. </p>
<p class="calibre1">“Evet,”	dedi	Bran.	“Hodor.”	Kapıyı	gösterdi. </p>
<p class="calibre1">Kapının	yanındaki	duvarda	Bran’ı	taşımak	için	yapılmış	sepet	asılıydı.	Hodor kollarını	geçirdiği	sepetin	kalın	kayışlarını	sıkıca	göğsüne	bağladı.	Bran’ın yatağının	kenarına	gelip	yere	çöktü.	Bran	barlara	tutunarak	kendini	yukarı	kaldırdı, ölü	bacaklarını	sepetteki	deliklerden	içeri	soktu. </p>
<p class="calibre1">“Hodor,”	dedi	Hodor	tekrar	ayağa	kalkarken.	Dev	seyis	tek	başına	iki metreden	uzundu.	Hodor’un	sırtındayken	Bran’ın	başı	neredeyse	tavana değiyordu.	Kapıdan	geçerken	kafasını	öne	eğdi.	Bir	keresinde,	Hodor	taze	ekmek kokusu	almış	ve	sırtında	Bran’ın	olduğunu	unutup	mutfağa	doğru	 <i class="calibre4">koşmuştu. </i></p>
<p class="calibre1">Bran’ın	başı	kapıya	öyle	kötü	çarpmıştı	ki	Üstat	Luwin	dikiş	atmak	zorunda kalmıştı.	Bu	olaydan	sonra	Mikken,	Bran’a	cephanelikten	sipersiz	bir	miğfer getirmişti	ama	Bran	bunu	çok	ender	kullanıyordu.	Walderlar	miğferi	Bran’ın kafasında	her	gördüklerinde	dalga	geçiyorlardı. </p>
<p class="calibre1">Ellerini	Hodor’un	omuzlarına	koydu	ve	sarmal	merdivenden	aşağı	inmeye başladılar.	Avludan	kılıç,	kalkan	ve	at	sesleri	gelmeye	başlamıştı.	Tatlı	bir	melodi gibiydi.  <i class="calibre4">Sadece	bakacağım, </i>	diye	düşündü	Bran,  <i class="calibre4">şöyle	hızlıca	bakacağım,	hepsi</i> <i class="calibre4">bu. </i></p>
<p class="calibre1"><a id="p224"></a>Beyaz	Liman	lordları,	şövalyeleri	ve	askerleriyle	birlikte	öğlene	doğru gelecekti.	Avlu	o	zamana	kadar	yaverlerine	aitti.	Bran	onlardan	biri	olabilmeyi	o kadar	çok	istiyordu	ki	bunu	düşünmek	bile	karnına	ağrılar	girmesine	sebep oluyordu. </p>
<p class="calibre1">Avluya	iki	hedef	koyulmuştu;	kalın	ve	yüksek	demir	çubukların	üstüne yerleştirilen	kirişler	kendi	eksenleri	etrafında	dönebiliyordu.	Kirişlerin	bir ucunda	kalkan,	diğer	ucunda	içi	toprak	dolu	çuvallar	vardı.	Kalkanlar	kırmızıya ve	altın	rengine	boyanmıştı	ama	üstlerindeki	Lannister	aslanları	şekilsizdi, yaverlerin	mızrak	darbeleriyle	çoktan	yaralanmışlardı. </p>
<p class="calibre1">Bir	sepet	içinde	avluya	gelen	Bran	bu	görüntüye	daha	önce	şahit	olmayanların bakışlarını	üstüne	çekmişti.	Bu	bakışları	görmezden	gelmeyi	öğrenmişti	artık.	En azından	iyi	bir	manzarası	vardı;	Hodor’un	sırtındayken	herkese	yukarıdan bakıyordu.	Walderlar’ın	ata	bindiğini	gördü.	İkizler’den	getirilmiş	iyi	zırhları giymişlerdi.	Gümüş	rengi	çeliğin	üstünde	mavi	oymalar	vardı.	Büyük	Walder’ın miğfer	süsü	kale	şeklindeydi.	Küçük	Walder	mavi	ve	gri	ipek	şeritler	tercih etmişti.	Kuzenlerin	kalkanlarındaki	ve	pelerinlerindeki	armalar	da	farklıydı. </p>
<p class="calibre1">Küçük	Walder,	Freyler’in	ikiz	kulelerini,	büyükannesinin	hanedanının	benekli ayısını	ve	annesinin	hanedanının	rençperini	üzerinde	taşıyordu;	saygın	Crakehall ve	Darry	Hanedanları.	Büyük	Walder’ın	armaları	Blackwood	Hanedanı’nın	ağaç ve	kuzgunu,	Paegesler’in	birbirine	dolanmış	yılanlarıydı.  <i class="calibre4">Soylu	olmaya	açlar</i> <i class="calibre4">galiba, </i>	diye	düşündü	Bran,	Walderlar	mızraklarını	alırken.	Bir	Stark’a	ulu	kurdu yeter. </p>
<p class="calibre1">Walderlar’ın	alacalı	gri	atları	hızlı,	güçlü	ve	iyi	eğitimliydi.	Yan	yana hedeflere	saldırdılar.	Her	ikisi	de	kalkanlara	temiz	vuruşlar	yaptı	ve	toprak	dolu çuvallar	dönüp	onlara	çarpmadan	geri	dönmeyi	başardı.	Küçük	Walder	kalkana daha	güçlü	vurmuştu	ama	Büyük	Walder’ın	at	üstünde	daha	dengeli	durduğunu düşündü	Bran.	Bu	çocuklara	karşı	yarışmak	için	iki	işe	yaramaz	bacağını	birden vermeye	hazırdı. </p>
<p class="calibre1">Küçük	Walder	kırık	mızrağını	attı,	bir	an	Bran’a	baktı	ve	dizginlerini	çekti. </p>
<p class="calibre1">“İşte	çirkin	bir	at,”	dedi	Hodor’u	kastederek. </p>
<p class="calibre1">“Hodor	at	değil,”	diye	karşılık	Bran. </p>
<p class="calibre1">“Hodor,”	dedi	Hodor. </p>
<p class="calibre1"><a id="p225"></a>Büyük	Walder	atını	tırısa	kaldırarak	kuzeninin	yanına	geldi.	“Evet,	bir	at	kadar zeki	olmadığı	kesin.”	Beyaz	Liman’dan	gelen	birkaç	delikanlı	birbirlerini	dürtüp gülmeye	başladı. </p>
<p class="calibre1">“Hodor,”	Kendisiyle	alay	edildiğinde	habersiz	Hodor	içten	bir	gülümsemeyle Walderlar’a	bakıyordu.	“Hodor	hodor?” </p>
<p class="calibre1">Küçük	Walder’ın	ağzı	alayla	yamuldu.	“Gördün	mü,	birbirleriyle konuşuyorlar.	Belki	de	 <i class="calibre4">hodor</i>	at	dilinde	‘seni	seviyorum’	demektir.” </p>
<p class="calibre1">“Çeneni	kapat	Frey.”	Bran	öfkeleniyordu. </p>
<p class="calibre1">Küçük	Walder	atını	Hodor’a	doğru	sürüp	hafifçe	çarptı,	sarsılıp	geriye tökezledi.	“Kapatmazsam	ne	olur?” </p>
<p class="calibre1">“Kurdunu	üstüne	salar	kuzen,”	diye	uyardı	Büyük	Walder. </p>
<p class="calibre1">“Salsın	bakalım.	Kurt	kürkünden	yapılmış	bir	pelerin	istiyorum	zaten.” </p>
<p class="calibre1">“Yaz,	senin	o	şişman	kafanı	kafanı	koparır,”	dedi	Bran. </p>
<p class="calibre1">Küçük	Walder	çelik	eldivenli	yumruğunu	göğüs	kalkanına	vurdu.	“Kurdunun dişleri	çelik	mi,	zırhımı	delebilir	mi?” </p>
<p class="calibre1"> <i class="calibre4">“Yeter!” </i>	Üstat	Luwin’in	sesi	avludaki	gök	gürültüsü	kadar	şiddetli	seslerin arasından	duyuldu.	Bran,	üstadın	konuşmaların	ne	kadarını	duyduğunu bilemiyordu...	ama	işittiklerinin	onu	yeterince	sinirlendirdiği	ortadaydı.	“Bütün	bu tehditler	anlamsız.	Bu	saçmalıkları	daha	fazla	duymak	istemiyorum.	Siz	Walderlar, İkizler’de	de	böyle	mi	davranıyorsunuz?” </p>
<p class="calibre1">“Canım	isterse,”	dedi	hâlâ	atının	üstünde	oturan	Küçük	Walder.	Aşağılayıcı gözlerle	üstada	bakıyordu,  <i class="calibre4">sen	sadece	bir	üstatsın,	bir	Frey’le	böyle	konuşmaya</i> <i class="calibre4">cüret	edemezsin, </i>	dermiş	gibi. </p>
<p class="calibre1">“Kışyarı’nda,	Leydi	Stark’ın	hizmetindeki	muhafızlarsınız	ve	bu	şekilde davranamazsınız.	Mesele	nedir?”	Çocuklara	baktı.	“Biriniz	anlatacaksınız.	Aksi takdirde...” </p>
<p class="calibre1">“Hodor’la	alay	ediyorduk,”	diye	itiraf	etti	Büyük	Walder.	“Prens	Bran’ı üzdüysek	özür	dileriz.	Amacımız	sadece	eğlenmekti.”	Büyük	Walder	utanmayı biliyordu	en	azından. </p>
<p class="calibre1">Küçük	Walder	hâlâ	hırçın	görünüyordu,	rahatsız	olmuştu.	“Ben	de	sadece eğleniyordum,”	dedi	sonunda. </p>
<p class="calibre1">Üstat	Luwin’in	kafasındaki	kel	nokta	kıpkırmızı	kesilmişti,	Bran</p>
<p class="calibre1"><a id="p226"></a>görebiliyordu.	Yaşlı	adam	daha	önce	hiç	bu	kadar	sinirlenmemişti.	“İyi	bir	lord güçsüz	ve	muhtaç	olanı	korur,”	dedi	Walderlar’a.	“Hodor’la	ilgili	zalim	şakalar yapmanıza	hiçbir	şekilde	izin	vermem.	Beni	duyuyor	musunuz?	Hodor	iyi	kalpli bir	delikanlı.	Sadık	ve	görevine	bağlı.	Bu	sıfatları	siz	Walderlar	için kullanamayacağım	da	ortada.”	Üstat	işaret	parmağını	Küçük	Walder’a	salladı.	“Ve sen,	tanrı	korusundan	ve	kurtlardan	uzak	duracaksın.	Aksi	halde	hesabını sorarım.”	Topuklarının	üstünde	döndü,	birkaç	adım	yürüdü,	arkasına	baktı.	“Bran, Lord	Wyman	bekliyor.” </p>
<p class="calibre1">“Hodor,	Üstat	Luwin’i	takip	et,”	dedi	Bran. </p>
<p class="calibre1">“Hodor,”	dedi	Hodor.	Uzun	adımları,	üstadın	öfkeyle	hareket	eden	bacaklarını Büyük	Kule’nin	merdivenlerinde	yakaladı.	Üstat	Luwin	kapıyı	açtı.	Bran, Hodor’un	boynuna	sarılıp	kafasını	eğdi. </p>
<p class="calibre1">“Walderlar...”	diye	başladı. </p>
<p class="calibre1">“Bu	konuyu	daha	fazla	konuşmak	istemiyorum,	bitti.”	Üstat	Luwin	bitkin	ve bezmiş	görünüyordu.	“Hodor’u	savunmakta	haklıydın	ama	orada	olmaman gerekiyordu.	Sör	Rodrik	ve	Lord	Wyman	seni	beklerken	kahvaltılarını	ettiler	bile. </p>
<p class="calibre1">Küçük	bir	çocukmuşsun	gibi	her	seferinde	gelip	ben	mi	almalıyım	seni?” </p>
<p class="calibre1">“Hayır,”	dedi	Bran.	Utanmıştı.	“Özür	dilerim.	Ben	sadece...” </p>
<p class="calibre1">“Ne	istediğini	biliyorum,”	dedi	Üstat	Luwin	daha	yumuşak	bir	sesle.	“Keşke mümkün	olsaydı	Bran.	Toplantıdan	önce	sormak	istediğin	bir	şey	var	mı?” </p>
<p class="calibre1">“Savaş	hakkında	konuşacak	mıyız?” </p>
<p class="calibre1">“Sen	hiçbir	şey	hakkında	konuşmayacaksın.”	Üstadın	sesi	yine	keskinleşmişti. </p>
<p class="calibre1">“Hâlâ	sekiz	yaşında	bir	çocuksun...” </p>
<p class="calibre1">“Neredeyse	dokuz!”	diye	itiraz	etti	Bran. </p>
<p class="calibre1">“Sekiz,”	diye	tekrar	etti	Luwin	sertçe.	“Lord	Wyman	ya	da	Sör	Rodrik	sana bir	şey	sormadığı	sürece	konuşma.	Sadece	nezaket	cümleleri	kur.” </p>
<p class="calibre1">Bran	başıyla	onayladı.	“Bunu	unutmayacağım.” </p>
<p class="calibre1">“Frey	oğlanlarıyla	aranda	geçenleri	Sör	Rodrik’e	anlatmayacağım.” </p>
<p class="calibre1">“Teşekkür	ederim.” </p>
<p class="calibre1">Bran’ı	ahşap	masanın	başındaki	kadife	döşemeli	meşe	sandalyeye	oturttular. </p>
<p class="calibre1">Eskiden	bu	sandalyede	babası	otururdu.	Sör	Rodrik,	Bran’ın	sağında.	Üstat	Luwin ise	solunda	yer	aldı.	Konuşulanları	not	alacak	olan	üstadın	önü	mürekkep</p>
<p class="calibre1"><a id="p227"></a>hokkaları,	tüy	kalemler	ve	parşömenlerle	doluydu.	Bran	geç	kaldığı	için	Lord Wyman’dan	özür	diledi. </p>
<p class="calibre1">“Prensler	asla	geç	kalmaz,”	dedi	Beyaz	Liman	Lordu	dostça	bir	sesle. </p>
<p class="calibre1">“Prenslerden	önce	gelenler	erken	gelmiştir,	hepsi	bu.”	Wyman	Manderly	kahkaha attı.	Adamın	neden	ata	binemediği	apaçık	ortadaydı;	bütün	atlardan	daha	ağır görünüyordu.	Geniş	olduğu	kadar	gevezeydi.	Beyaz	Liman’a	atadığı	yeni	gümrük memurlarının	onaylanmasını	isteyerek	konuşmaya	başladı.	Eski	memurlar,	yeni Kuzey	Kralı’na	ödenmesi	gereken	gümüşleri	Kral	Toprakları’nı	desteklemek amacıyla	kaçırıyordu.	“Kral	Robb’un	kendi	adına	bastırılmış	bir	sikkesi	olmalı,” </p>
<p class="calibre1">diye	ekledi.	“Ve	bu	sikkeleri	basacak	darphane	Beyaz	Liman’da	kurulmalı.”	Bu konunun	bütün	sorumluluğunun,	kral	uygun	görürse,	kendisine	verilmesini önerdikten	sonra	limanı	nasıl	kuvvetlendirdiğini	anlatmaya	koyuldu.	Yapılan	her işe	ait	maddi	bedeli	ince	ince	detaylandırdı. </p>
<p class="calibre1">Darphaneye	ek	olarak	Kral	Robb	için	bir	savaş	donanması	kurulması gerektiğini	söyledi.	“Yüzyıllardır	denizde	kuvvetli	değiliz.	Yangın	Brandon babasına	ait	gemileri	ateşe	verdiğinden	beri.	Bana	gerekli	altın	sikkeleri	verin	ve bir	yıl	içinde	Ejderha	Kayası’yla	Kral	Toprakları’na	aynı	anda	çıkarma yapabilecek	bir	donanma	kurayım.” </p>
<p class="calibre1">Savaş	gemileri	Bran’ı	heyecanlandırmıştı.	Kimse	onun	ne	düşündüğünü sormuyordu	ama	Bran’a	göre	Lord	Wyman’ın	fikri	harikaydı.	Gemileri	şimdiden görebiliyordu.	Sakat	bir	adamın	bir	savaş	gemisi	kumandanı	olup	olamayacağını merak	etti.	Sör	Rodrik	lordun	önerisini	Kral	Robb’a	ileteceğini	söylemekle yetindi.	Üstat	Luwin	önündeki	parşömene	bir	şeyler	karalıyordu. </p>
<p class="calibre1">Öğlen	vakti	gelip	geçti.	Üstat	Luwin,	Tıfıl	Tym’i	mutfağa	yolladı.	Peynir,	yulaf ekmeği	ve	tavuktan	oluşan	yemeklerini	çalışma	odasında	yediler.	Lord	Wyman tavuğu	şişman	parmaklarıyla	koparırken	kuzeni	Leydi	Hornwood’la	ilgili	iltifat dolu	cümleler	kurdu.	“Bir	Manderly	olarak	doğdu	biliyorsunuz.	Belki	yası bittikten	sonra	tekrar	bir	Manderly	olmak	ister,	ha?”	Tavuk	kanadından	bir	ısırık alıp	genişçe	gülümsedi.	“Ben	de	sekiz	yıldır	dulum.	Yeniden	evlenmemin	zamanı geldi	de	geçiyor,	öyle	değil	mi	lordlarım?	İnsan	kendini	yalnız	hissediyor.” </p>
<p class="calibre1">Elindeki	kemikleri	atıp	tavuğun	buduna	uzandı.	“Leydi	daha	genç	biriyle	evlenmek isterse	oğlum	Wendel	de	bekâr.	Şu	anda	güneyde	Leydi	Catelyn’i	koruyor. </p>
<p class="calibre1"><a id="p228"></a>Döndüğünde	bir	kadın	almak	isteyeceğinden	eminim.	Cesur	ve	neşeli	bir delikanlıdır.	Leydiye	tekrar	gülmeyi	öğretebilir,	ha?”	Çenesinden	aşağı	damlayan yağları	tuniğinin	koluyla	sildi. </p>
<p class="calibre1">Bran	avludan	gelen	kılıç	seslerini	duyuyordu.	Evlilikler	onun	umrunda	değildi. </p>
<p class="calibre1"> <i class="calibre4">Keşke	ben	de	avluda	olabilseydim. </i></p>
<p class="calibre1">Lord	Wyman	masanın	temizlenmesini	bekledikten	sonra	Lord	Tywin’den aldığı	mektuptan	bahsetti.	Büyük	oğlu	Sör	Wylis,	Yeşil	Çatal’daki	mücadelede Lord	Tywin	tarafından	esir	alınmıştı.	“Oğlumu	fidyesiz	iade	etmeyi	öneriyor	ve bunun	karşılığında	ordumu	Majesteleri’nin	emrinden	çekip	savaşta	yer almayacağıma	dair	yemin	etmemi	istiyor.” </p>
<p class="calibre1">“Bu	teklifi	reddedeceksiniz	elbette,”	dedi	Sör	Rodrik. </p>
<p class="calibre1">“Bu	konuda	endişeniz	olmasın,”	diye	karşılık	verdi	Lord	Wyman.	“Kral Robb’un	Wyman	Manderly’den	daha	sadık	bir	hizmetkârı	yoktur.	Öte	yandan, oğlumun	Harrenhal’da	mecbur	olduğundan	fazla	kalıp	çürümesini	izlemek	de istemem.	Orası	hastalıklı	bir	yer.	Lanetli	olduğu	söylenir.	Böyle	hikâyeleri	yutacak bir	adam	değilim	ama	oranın	uğursuz	olduğu	da	ortada.	Janos	Slynt’in	başına gelenlere	bakın.	Kraliçe	tarafından	Harrenhal	Lordu	ilan	ediliyor,	kraliçenin kardeşi	tarafından	devriliyor.	Sur’a	postalandığını	söylüyorlar.	Vakit	geç	olmadan esir	değiş	tokuşu	yapmamız	gerektiğini	düşünüyorum.	Oğlum	Wylis	savaşı	bir hücreden	izlemek	istemez.	Cesurdur	ve	bir	köpek	kadar	acımasızdır.” </p>
<p class="calibre1">Toplantının	sonlarına	doğru	Bran’ın	vücudu	bütün	gün	aynı	sandalyede oturmaktan	tutulmuştu.	Aynı	akşam	Bran	akşam	yemeğini	yerken	başka	bir ziyaretçinin	Kışyarı’na	gelişini	haber	veren	boru	duyuldu.	Leydi	Donella Hornwood	beraberinde	kalabalık	bir	maiyet	getirmemişti;	sadece	kendisi	ve turuncu	kıyafetlerinde	geyik	başı	arması	olan	altı	yorgun	ve	silahlı	adam.	Leydi	iyi dileklerini	sunmak	için	Bran’ın	huzuruna	çıktığında,	“Kayıplarınız	için	çok üzgünüz	leydim,”	dedi	Bran.	Lord	Hornwood,	Yeşil	Çatal’daki	mücadelede öldürülmüştü	ve	tek	oğlu	Fısıldayan	Orman’da	katledilmişti.	“Kışyarı	bunları unutmayacak.” </p>
<p class="calibre1">“Bunu	bilmek	güzel,”	dedi	leydi.	Solgun	yüzünün	her	çizgisi	acıyla	kazınmış</p>
<p class="calibre1">gibiydi.	“Çok	bitkinim	lordum.	Biraz	dinlememe	müsaade	edersiniz	müteşekkir olurum.” </p>
<p class="calibre1"><a id="p229"></a>“Elbette,”	dedi	Sör	Rodrik.	“Yarın	konuşmak	için	bolca	vaktimiz	olacak.” </p>
<p class="calibre1">Gün	doğduğunda	sabahın	büyük	bir	bölümünü	tahıllardan,	sebzelerden	ve	tuzlu etlerden	bahsederek	geçirdiler.	Hisar’daki	üstatlardan	sonbahar	haberi geldiğinden	beri	her	hasatın	bir	kısmı	kış	için	saklanıyordu...	ama	görünüşe	göre ne	kadarının	saklanacağına	karar	vermek	için	saatlerce	konuşmak	gerekiyordu. </p>
<p class="calibre1">Leydi	Hornwood	hasatın	beşte	birini	ayırıyordu.	Üstat	Luwin’in	tavsiyesiyle dörtte	bire	çıkaracağına	söz	verdi. </p>
<p class="calibre1">“Bolton’ın	piçi	Dehşet	Kale’sinde	adam	topluyor,”	diye	uyardı	leydi. </p>
<p class="calibre1">“Topladığı	adamları	İkizler’de	savaşan	babasının	ordusuna	katmasını	umut ediyorum.	Kendisine	niyetini	sordum	ama	bir	Bolton’ın	bir	kadın	tarafından sorgulanamayacağını	söyledi	bana.	Bir	piç	olduğunu	ve	aslında	Bolton	soyadını taşımadığını	unutmuş	olmalı.” </p>
<p class="calibre1">“Bildiğim	kadarıyla	Lord	Bolton	çocuğu	asla	kabul	etmedi,”	dedi	Sör	Rodrik. </p>
<p class="calibre1">“İtiraf	etmeliyim	ki	delikanlıyı	tanımıyorum.” </p>
<p class="calibre1">“Çok	az	insan	tanır,”	diye	karşılık	verdi	leydi.	“İki	yıl	öncesine	kadar annesiyle	yaşıyordu,	Domeric	ölene	ve	Bolton’ı	veliahtsız	bırakana	dek.	Lord Bolton	bu	kaybın	ardından	piçini	Dehşet	Kalesi’ne	getirdi.	Doğuştan	sinsi	bir oğlan	ve	en	az	kendisi	kadar	zalim	bir	hizmetkârı	var.	Adama	Leş	lakabını takmışlar.	Söylendiğine	göre	hiç	yıkanmıyormuş.	Piçle	birlikte	sürekli	ava çıkıyorlarmış	ama	avladıkları	şey	geyik	değilmiş.	İnanmaya	korkacağım	hikâyeler duyuyorum,	bir	Bolton	için	bile	korkunç	sayılacak	şeyler.	Kocam	ve	oğlum	öldü, bu	piç	de	gözlerini	arazilerime	dikti.” </p>
<p class="calibre1">Bran	leydiye	yüz	silahlı	asker	vermeyi	isterdi	ama	Sör	Rodrik,	“Bakmakla yetinir,	aksi	takdirde	çok	zalim	bir	karşılık	alır.	Güvende	olacaksınız	leydim... </p>
<p class="calibre1">ama	yasınız	bittiğinde	tekrar	evlenmeyi	düşünebilirsiniz	belki.” </p>
<p class="calibre1">“Doğurganlık	yıllarım	geçti	ve	güzelliğim	çoktan	kayboldu,”	dedi	leydi	yorgun bir	gülümsemeyle.	“Buna	rağmen	etrafımda	avcı	gibi	dolaşan	pek	çok	adam	var, genç	kızlığımda	olduğundan	daha	fazla...” </p>
<p class="calibre1">“Taliplere	sıcak	bakmıyor	musunuz?”	diye	sordu	Üstat	Luwin. </p>
<p class="calibre1">“Majesteleri	emrederse	tekrar	evlenirim,”	diye	cevap	verdi	Leydi	Hornwood. </p>
<p class="calibre1">“Ama	Mors	Kargayemi	babamdan	daha	yaşlı,	sarhoş	bir	adam.	Soylu	kuzenim Manderly’ye	gelince,	korkarım	lordumun	yatağı	onun	heybeti	için	yeterince	geniş</p>
<p class="calibre1"><a id="p230"></a>değil	ve	ben	de	onun	yanında	yatamayacak	kadar	ufak	ve	kırılganım.” </p>
<p class="calibre1">Bran,	bir	adamla	bir	kadın	aynı	yatakta	yattığında,	adam	kadının	üstünde	uyur diye	biliyordu.	Lord	Manderly’nin	altında	yatmak	devrilmiş	bir	atın	altında yatmak	gibi	olurdu.	Sör	Rodrik	dul	leydiye	gülümsedi.	“Başka	talipleriniz	de olacak	leydim.	Size	uygun	eş	adayları	bulmalıyız.” </p>
<p class="calibre1">“Çok	uzaklarda	aramamıza	gerek	yoktur	belki.” </p>
<p class="calibre1">Leydi	salondan	ayrıldıktan	sonra	Üstat	Luwin	güldü.	“Sör	Rodrik,	bana sorarsanız	leydinin	size	ilgisi	var.” </p>
<p class="calibre1">Sör	Rodrik	boğazını	temizledi,	rahatsız	olmuş	gibi	görünüyordu. </p>
<p class="calibre1">“Çok	üzgündü,”	dedi	Bran. </p>
<p class="calibre1">Sör	Rodrik	başıyla	onayladı.	“Üzgün	ve	kırılgan.	Yaşına	uygun	davranan mütevazı	birisi	ama	ağabeyinin	diyarı	için	bir	tehlike.” </p>
<p class="calibre1">“Leydi	mi?”	dedi	Bran	şaşkınlıkla. </p>
<p class="calibre1">Üstat	Luwin	cevapladı.	“Bir	veliahtı	yok.	Hornwood	topraklarında	hak	iddia eden	pek	çok	insan	çıkacaktır.	Tallhartlar,	Flintler,	Karstarklar...	Homwood Hanedanı’yla	kadın	soyundan	bağı	olan	herkes.	Lord	Harys’in	piçi,	Derinorman Kalesi’nde	Gloverlar’ın	himayesinde.	Bildiğim	kadarıyla	Dehşet	Kalesi’nin	bir talebi	yok	ama	araziler	yan	yana	ve	Roose	Bolton	böyle	bir	fırsatı	görmezden gelecek	adam	değil.” </p>
<p class="calibre1">Sör	Rodrik	sakallarını	sıvazladı.	“Her	halükârda	leydi	için	uygun	bir	eş</p>
<p class="calibre1">bulmak	gerek.” </p>
<p class="calibre1">“Neden	onunla	 <i class="calibre4">siz</i>	evlenmiyorsunuz?”	diye	sordu	Bran.	“Onun	uygun	ve mütevazı	olduğunu	söylediniz.	Hem,	Beth’in	de	bir	annesi	olur.” </p>
<p class="calibre1">Yaşlı	şövalye	elini	Bran’ın	omzuna	koydu.	“İyi	niyetli	bir	düşünce	prensim ama	ben	sadece	bir	şövalyeyim	ve	çok	yaşlıyım.	Onun	arazilerine	ancak	birkaç	yıl göz	kulak	olabilirim.	Ben	öldüğümde	leydi	yine	bugünkü	durumuna	düşer.	Beth	de zor	durumda	kalır.” </p>
<p class="calibre1">“Lord	Hornwood’un	piçinin	veliaht	olmasına	izin	verin	o	halde,”	dedi	Bran üvey	ağabeyi	Jon’u	düşünerek. </p>
</body>
</html>
