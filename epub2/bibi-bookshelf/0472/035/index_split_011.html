<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Kralların Çarpışması</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2017-08-18T18:02:03+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">adamın	cansız	elindeki	parmakları	kemiriyordu.	Kemikler	sivri	dişlerinin arasında	kırıldı. </p>
<p class="calibre1">“Sizler	kimsiniz?”	Robett	Glover’ın	kaşlarının	arasında	bir	yarık	oluştu. </p>
<p class="calibre1">“Lord	Bolton’ın	kampına	geldiğinde	Vargo	Hoat’la	birlikte	değildiniz.	Cesur Dostlar’dan	mısınız?” </p>
<p class="calibre1">Rorge	çenesindeki	sümüğü	elinin	tersiyle	sildi.	“Artık	öyleyiz.” </p>
<p class="calibre1">“Bu	adam,	Özgür	Şehirler’in	Lorath’ından	Jaqen	H’ghar.	Bunlar	da	bu	adamın nezaketten	yoksun	arkadaşları	Rorge	ve	Isırık.”	Arya’ya	döndü.	“Bu	kız...” </p>
<p class="calibre1">“Benim	adım	Gelincik,”	dedi	Arya,	Jaqen’in	gerçekte	kim	olduğunu söylemesine	fırsat	vermeden.	Adının;	Rorge,	Isırık	ve	kim	olduğunu	bilmediği onlarca	adamın	duyabileceği	bir	yerde	söylenmesini	istemiyordu. </p>
<p class="calibre1">Glover’ın	onu	önemsemediğini	fark	etti.	“Pekâlâ,”	dedi	adam.	“Şu	kanlı	işi bitirelim	artık.” </p>
<p class="calibre1">Merdivenleri	tırmanıp	kapıya	vardıklarında	iki	nöbetçinin	kendi	kanlarında yüzdüğünü	gördüler.	Kuzeyli	adamlar	avluda	koşuyordu.	Arya	bağrışmalar	duydu. </p>
<p class="calibre1">Kışla	Salonu’nun	kapısı	gürültüyle	açıldı	ve	yaralı	bir	adam	çığlık	atarak	dışarı çıktı.	Peşinden	koşan	üç	kişi	adamı	kılıç	ve	mızraklarla	susturdu.	Kapı	kulübesinin etrafında	da	dövüş	vardı.	Rorge	ve	Isırık,	Glover’la	birlikte	kapıya	koştu	ama Jaqen,	Arya’nın	yanında	dizlerinin	üstüne	çöktü.	“Bu	kız	anlamıyor	mu?” </p>
<p class="calibre1">“Anlıyorum,”	dedi,	aslında	anlamamasına	rağmen. </p>
<p class="calibre1">Lorathlı,	Arya’nın	kafa	karışıklığını	yüzünden	okumuş	olmalıydı.	“Bir	keçinin sadakat	duygusu	yoktur.	Birazdan	buraya	bir	kurt	sancağı	dikilir	tahmin	ediyorum. </p>
<p class="calibre1">Ama	önce	bu	adam	belli	bir	ismin	geri	alındığını	duymalı.” </p>
<p class="calibre1">“İsmi	geri	alıyorum,”	dedi	Arya,	dudağını	ısırdı.	“Üçüncü	ölüm	hakkım	var	mı hâlâ?” </p>
<p class="calibre1"><a id="p623"></a>“Bu	kız	çok	aç	gözlü.”	Jaqen	ölü	nöbetçilerden	birine	dokundu	ve	kanlı parmaklarını	Arya’ya	gösterdi.	“İşte	üçüncü	ve	dördüncü	de	şurada.	Mahzende sekiz	adam	daha	cansız	yatıyor.	Borç	ödendi.” </p>
<p class="calibre1">“Borç	ödendi,”	dedi	Arya	isteksizce.	Üzgün	hissediyordu.	Sadece	bir	fareydi yine. </p>
<p class="calibre1">“Tanrıya	olan	borç	ödendi.	Ve	şimdi	bu	adam	ölmeli.”	Jaqen	H’ghar’ın dudaklarından	tuhaf	bir	gülümseme	geçti. </p>
<p class="calibre1"> <i class="calibre4">“Ölmeli?” </i>	dedi	Arya,	kafası	karışmıştı.	Adam	ne	demek	istiyordu?	“Ama adını	geri	aldım.	Ölmene	gerek	yok	artık.” </p>
<p class="calibre1">“Var.	Zamanım	doldu.”	Jaqen,	elini	alnına	koyup	ağır	ağır	çenesine	doğru indirdi,	elinin	dokunduğu	yer	 <i class="calibre4">değişiyordu. </i>	Yanakları	dolgunlaştı,	gözleri yakınlaştı,	burnu	kemerlendi,	daha	önce	pürüzsüz	olan	sağ	yanağında	bir	yara	izi belirdi.	Ve	kafasını	salladığında	yarısı	beyaz	yarısı	kırmızı	saçları	çözüldü, altından	siyah,	gür	bukleler	çıktı. </p>
<p class="calibre1">Arya’nın	ağzı	açıktı.	“Sen	 <i class="calibre4">kimsin? </i>”	diye	fısıldadı,	korkamayacak	kadar şaşkındı.	Bunu	 <i class="calibre4">nasıl</i>	yaptın?	Zor	muydu?” </p>
<p class="calibre1">Adam	sırıttı,	parlak	altın	dişleri	göründü.	“Yeni	bir	isim	almaktan	zor	değil, nasıl	yapıldığını	biliyorsan	elbette.” </p>
<p class="calibre1">“Bana	da	öğret,”	dedi	heyecanla.	“Ben	de	yapmak	istiyorum.” </p>
<p class="calibre1">“Öğrenirsen	benimle	gelmek	zorunda	kalırsın.” </p>
<p class="calibre1">Arya	tereddüt	etti.	“Nereye?” </p>
<p class="calibre1">“Çok	uzağa.	Dar	Deniz’in	karşısına.” </p>
<p class="calibre1">“Gelemem.	Eve	gitmek	zorundayım.	Kışyarı’na.” </p>
<p class="calibre1">“O	halde	ayrılmalıyız,”	dedi	adam,	“çünkü	benim	de	görevlerim	var.” </p>
<p class="calibre1">Arya’nın	elini	tutup	avcuna	bir	sikke	bıraktı.	“Al.” </p>
<p class="calibre1">“Bu	ne?” </p>
<p class="calibre1">“Çok	kıymetli	bir	sikke.” </p>
<p class="calibre1">Arya	sikkeyi	ısırdı.	Çok	sertti,	demir	olmalıydı.	“Bir	at	satın	alacak	kadar kıymeti	var	mı?” </p>
<p class="calibre1">“At	satın	almaya	yaramaz.” </p>
<p class="calibre1">“O	zaman	ne	anlamı	var?” </p>
<p class="calibre1">“Hayatın	ne	anlamı	olduğunu	da	sor,	ölümün	ne	anlamı	olduğunu.	Bir	gün	olur</p>
<p class="calibre1"><a id="p624"></a>da	beni	yine	bulmak	istersen	bu	sikkeyi	Braavoslu	herhangi	birine	ver	ve	ona	şu kelimeleri	söyle:	 <i class="calibre4">Valar	morghulis. </i>” </p>
<p class="calibre1"> <i class="calibre4">“Valar	morghulis,” </i>	diye	tekrarladı	Arya.	Zor	değildi.	Avcunu	kapatıp	sikkeyi sıktı.	Avlunun	diğer	tarafında	insanların	öldüğünü	duyabiliyordu.	“Lütfen	gitme Jaqen.” </p>
<p class="calibre1">“Jaqen	en	az	Arry	kadar	ölü,”	dedi	adam	hüzünle.	“Ve	tutmam	gereken	sözler var.  <i class="calibre4">Valar	morghulis, </i>	Arya	Stark.	Tekrar	söyle.” </p>
<p class="calibre1"> <i class="calibre4">“Valar	morghulis,” </i>	dedi	Arya	bir	kez	daha.	Jaqen’in	kıyafetlerinin	içindeki yabancı	reverans	yaptı	ve	karanlığa	karıştı.	Arya	ölü	adamlarla	yalnızdı.  <i class="calibre4">Ölmeyi</i> <i class="calibre4">hak	ettiler, </i>	dedi	kendine,	gölün	kıyısındaki	ardiyede	Sör	Amory	Lorch	tarafından öldürülen	insanları	unutmamıştı. </p>
<p class="calibre1">Saman	dolu	şiltesine	döndüğünde	Kralateşi	Kulesi’nin	altındaki	mahzen	boştu. </p>
<p class="calibre1">Yastığına	isimleri	fısıldadı	ve	isimler	bittiğinde,  <i class="calibre4">“Valar	morghulis,” </i>	dedi	hafif, yumuşak	bir	sesle,	ne	anlama	geldiğini	merak	ederek. </p>
<p class="calibre1">Şafak	söktüğünde	Pembegöz	ve	diğerleri	dönmüştü.	Neden	öldürüldüğünü kimsenin	anlamadığı	bir	oğlan	dışında	herkes	mahzendeydi.	Pembegöz	etrafa	bir de	gün	ışığında	bakmak	için	yaşlı	kemiklerinin	merdivenlere	dayanamadığından şikâyet	ederek	tek	başına	yukarı	çıktı.	Geri	döndüğünde	Harrenhal’un	ele geçirildiğini	söyledi.	“Kanlı	Oyuncular,	Sör	Amory’nin	adamlarının	bir	kısmını yataklarında	öldürmüş,	diğer	sarhoşları	da	salonda.	Yeni	lord	gün	batmadan	önce bütün	ordusuyla	birlikte	kalede	olacakmış.	Adam	vahşi	kuzeydenmiş,	şu	Sur’un oralardan.	Çok	sert	bir	adam	olduğunu	söylüyorlar.	Şu	lord,	bu	lord,	biz	işimize bakacağız.	Kaytarmaya	kalkışanın	sırtını	kamçılarını.”	Son	sözlerini	söylerken Arya’ya	bakmıştı	ama	dün	gece	nerede	olduğuyla	ilgili	bir	şey	sormamıştı. </p>
<p class="calibre1">Arya	bütün	sabah	boyunca	Kanlı	Oyuncular’ın	ölü	adamların	kıymetli eşyalarını	yağmalamasını	ve	cesetleri	Akantaş	Avlusu’na	taşımasını	izledi. </p>
<p class="calibre1">Cesetlerden	kurtulmak	için	avluda	büyük	bir	ateş	yakılmıştı.	Soytarı	Shagwell	ölü iki	şövalyenin	kafasını	kesmişti,	kafaları	saçlarından	tutup	sallayarak	avluda dolaşıyor,	birbirleriyle	konuşturuyordu.	“Sen	nasıl	öldün?”	diye	sordu	bir	kafa. </p>
<p class="calibre1">“Kaynar	gelincik	çorbasıyla,”	diye	cevap	verdi	ikincisi. </p>
<p class="calibre1">Arya’ya	kuruyan	kanları	temizleme	işi	verilmişti.	Kimse	yanına	gelip	olağanın dışında	bir	şey	söylemiyordu	ama	Arya	kendisine	tuhaf	tuhaf	bakan	insanları	fark</p>
<p class="calibre1"><a id="p625"></a>ediyordu.	Robett	Glover	ve	serbest	bıraktıkları	diğer	adamlar	mahzende	olanları anlatmış	olmalıydı.	Sonra	da	Shagwell	ve	konuşan	aptal	kafaları	gelincik	çorbası hikâyesini	yaymıştı.	Soytarıya	susmasını	söyleyebilirdi	ama	bunu	yapmaya korkuyordu.	Soytarı	yarı	deliydi;	bir	keresinde	şakasına	gülmeyen	bir	adamı öldürdüğü	söyleniyordu.  <i class="calibre4">Sesini	kesse	iyi	eder	yoksa	onu	da	isim	listeme</i> <i class="calibre4">ekleyeceğim, </i>	diye	düşündü	kahverengimsi	kırmızı	lekeyi	ovalarken. </p>
<p class="calibre1">Harrenhal’un	yeni	lordu	kaleye	vardığında	akşam	olmak	üzereydi.	Sakalsız, sıradan,	açık	bir	yüzü	vardı.	Dikkat	çeken	tek	şeyi	tuhaf	ve	solgun	gözleriydi.	Ne şişmandı,	ne	zayıf,	ne	de	kaslı.	Siyah	bir	örgü	zırh	ve	benekli,	pembe	bir	pelerin giymişti.	Sancağındaki	arma	kana	batırılmış	bir	adama	benziyordu.	“Dehşet Kalesi	Lordu	için	diz	çökün!”	diye	bağırdı	yaveri.	Çocuk,	Arya’dan	büyük	değildi ve	Harrenhal	diz	çöktü. </p>
<p class="calibre1">Vargo	Hoat	öne	çıktı.	“Lordum,	Harrenhal	sisindir.” </p>
<p class="calibre1">Lord	cevap	verdi	ama	Arya’nın	duyamayacağı	kadar	hafif	bir	sesle.	Robett Glover	ve	Sör	Aenys	Frey	lorda	katıldı;	banyo	yapmış,	yeni	takımlar	ve	pelerinler giymişlerdi.	Kısa	bir	konuşmanın	ardından	Sör	Aenys,	lordu	ve	diğerlerini Rorge’la	Isırık’ın	yanına	götürdü.	Arya	adamların	hâlâ	kalede	olmasına	şaşırmıştı, onların	da	Jaqen’le	birlikte	ortadan	kaybolacaklarını	düşünmüştü.	Rorge’un	sert sesini	duydu	ama	sözlerini	değil.	Sonra	Shagwell	gelip	Arya’yı	yakaladı	ve avlunun	diğer	ucuna	sürükledi.	“Lordum,	lordum,”	diye	şarkı	söylüyordu	Arya’yı bileğinden	çekiştirirken.	“Gelincik	çorbasını	yapan	kız	bu	işte!” </p>
<p class="calibre1"> <i class="calibre4">“Bırak,” </i>	dedi	Arya,	soytarının	elinden	kurtulmak	için	debelenirken. </p>
<p class="calibre1">Lord,	Arya’ya	baktı,	sadece	solgun	ve	buz	rengi	gözleri	hareket	etmişti.	“Kaç yaşındasın	çocuk?” </p>
<p class="calibre1">Arya	yaşını	hatırlamak	için	bir	an	düşündü.	“On.” </p>
<p class="calibre1">“On,  <i class="calibre4">lordum, </i>”	diye	hatırlattı	adam.	“Hayvanları	sever	misin?” </p>
<p class="calibre1">“Bazılarını,	lordum.” </p>
<p class="calibre1">Adamın	dudaklarında	ince	bir	gülümseme	belirdi.	“Aslanları	sevmediğin belli,	mantikorları	da.” </p>
<p class="calibre1">Arya	ne	diyeceğini	bilemiyordu,	bir	şey	demedi. </p>
<p class="calibre1">“Sana	neden	Gelincik	dediklerini	söyle	bana.	Bu	bir	isim	değil.	Sana	annenin verdiği	isim	neydi?” </p>
<p class="calibre1"><a id="p626"></a>Arya	dudağını	ısırdı,	bir	isim	bulmaya	çalışıyordu.	Lommy	ona	Yumurtafaka derdi.	Sansa,	Atsurat’ı	kullanırdı	ve	bir	zamanlar	babasının	adamları	Arya Ayakaltı	diye	dalga	geçerdi.	Ama	bu	isimlerin	hiçbiri	lordun	duymak	istediği türden	isimler	değildi. </p>
<p class="calibre1">“Nymeria,”	dedi.	“Ama	bana	kısaca	Nan	diye	seslenirdi.” </p>
<p class="calibre1">“Benimle	konuşurken,	bana	 <i class="calibre4">lordum</i>	diyeceksin	Nan,”	dedi	lord	nazikçe. </p>
<p class="calibre1">“Cesur	Dostlar’dan	biri	olamayacak	kadar	küçüksün.	Cinsiyetin	de	uygun	değil. </p>
<p class="calibre1">Sülüklerden	korkar	mısın	çocuk?” </p>
<p class="calibre1">“Onlar	sadece	sülük	lordum.” </p>
<p class="calibre1">“Görünüşe	bakılırsa	yaverimin	senden	öğreneceği	bir	ders	var.	Sülükler	uzun bir	hayatın	sırrıdır.	İnsan	kendini	kötü	kandan	arındırmalı.	Senin	işe	yaracağını düşünüyorum	Nan.	Harrenhal’da	kaldığım	sürece	benim	kadeh	taşıyıcım olacaksın,	bana	bira	getireceksin,	masama	ve	odama	yemek	servisi	yapacaksın.” </p>
<p class="calibre1">Arya	ahırlarda	çalışmak	istediğini	söylememesi	gerektiğini	bilecek	kadar akıllıydı	bu	sefer.	“Emredersiniz	efendim,	yani	lordum.” </p>
<p class="calibre1">Lord	elini	salladı.	“Kızın	üstünü	başını	düzeltin,”	dedi	belli	birine	hitap etmeden.	“Dökmeden	şarap	doldurmayı	bildiğinden	de	emin	olun.”	Atını	çevirdi, elini	havaya	kaldırıp,	“Lord	Hoat,	kapı	kulübesindeki	sancaklarla	ilgilenin,”	dedi. </p>
<p class="calibre1">Cesur	Dostlar’dan	dört	kişi	kulübenin	çatısına	tırmanıp	Lannisterlar’ın aslanını	ve	Sör	Amory’nin	siyah	mantikorunu	aşağı	indirdi.	Onların	yerine	Dehşet Kalesi’nin	derisi	yüzülmüş	adamı	ve	Starklar’ın	ulu	kurdu	dikildi.	Aynı	gece,	Nan isimli	hizmetçi	bir	kız,	balkonda	oturan	Roose	Bolton	ve	Vargo	Hoat’a	şarap servisi	yaptı.	İki	adam	orta	avluda	çırılçıplak	dolaştırılan	Sör	Amory	Lorch’u izliyordu.	Sör	Amory	hıçkırdı,	yalvardı,	kendisini	esir	alanların	bacaklarına sarıldı.	Sonra	Rorge	şövalyeyi	köprüye	çıkardı	ve	Shagwell	adamı	bir	tekmeyle ayı	kafesinin	içine	attı. </p>
<p class="calibre1"> <i class="calibre4">Ayının	kürkü	simsiyah, </i>	diye	düşündü	Arya.  <i class="calibre4">Tıpkı	Yoren	gibi. </i>	Roose	Bolton’ın kadehini	şarapla	doldurdu	ve	bir	damla	bile	dökmedi. </p>
<p class="calibre1"><a id="p627"></a>Daenerys</p>
<p class="calibre1">Fevkaladeliklerle	dolu	bu	şehirde,	Ölümsüzler	Sarayı’nın	en	fevkalade olmasını	bekliyordu	Dany	ama	tahtırevanından	çıktığında	gri	ve	kadim	bir harabeyle	karşılaştı. </p>
<p class="calibre1">Geniş,	alçak,	penceresiz	ve	kulesiz	yapı,	mürekkep	mavisi	yapraklarından Qartlılar’ın	 <i class="calibre4">akşam	gölgesi</i>	dediği	içkinin	yapıldığı	siyah	gövdeli	ağaçların arasında	taş	bir	yılan	gibi	kıvrılıyordu.	Yakınlarda	başka	bina	yoktu.	Sarayın çatısını	kaplayan	siyah	kiremitlerin	çoğu	ya	çatlamış	ya	da	dökülmüştü.	Taşların arasındaki	kurumuş	harç	ufalanıyordu.	Dany,	Xaro	Xhoan	Daxos’un	bu	binaya neden	Toz	Sarayı	dediğini	şimdi	anlıyordu.	Karşılaştıkları	manzara	Drogon’u	bile huzursuz	etmişti.	Siyah	ejderha	tısladı,	keskin	dişlerinin	arasından	duman çıkıyordu. </p>
<p class="calibre1">“Kanımın	kanı,”	dedi	Jhogo,	Dothrak	dilinde.	“Burası	şeytani	bir	yer, <i class="calibre4">maegi</i>’lerin	ve	hayaletlerin	buluşma	yeri.	Sabah	güneşini	nasıl	içtiğini	görüyor musunuz?	Bizi	de	içmeden	önce	gidelim	buradan.” </p>
<p class="calibre1">Sör	Jorah	Mormont	yanlarına	geldi.	“<i class="calibre4">Şunun</i>	içinde	yaşayanların	ne	tür	bir gücü	olabilir	ki?” </p>
<p class="calibre1">“Sizi	sevenlerin	verdiği	aklı	dinleyin,”	dedi	hâlâ	tahtırevanın	içinde	olan Xaro	Xhoan	Daxos.	“Büyücüler	toz	yiyip	gölge	içen	kötü	yaratıklardır.	Size	hiçbir şey	veremezler.	Size	verecek	bir	şeyleri	yok.” </p>
<p class="calibre1">Aggo	elini	 <i class="calibre4">arakh</i>’ına	götürdü.	“<i class="calibre4">Khaleesi, </i>	Toz	Sarayı’na	pek	çok	insanın girdiği	ama	çok	azının	oradan	çıktığı	söylenir.” </p>
<p class="calibre1">“Söylenir,”	diye	onayladı	Jhogo. </p>
<p class="calibre1">“Biz	sizin	kanınızın	kanıyız,”	dedi	Aggo.	“Siz	yaşadığınız	sürece	yaşayıp sizinle	birlikte	ölmek	için	yemin	ettik.	İzin	verin	bu	karanlık	yere	girerken yanınızda	yürüyelim,	sizi	kötülüklerden	koruyalım.” </p>
<p class="calibre1">“Bazı	yerlerde	bir	 <i class="calibre4">khal</i>	bile	yalnız	yürümek	zorundadır,”	dedi	Dany. </p>
<p class="calibre1">“Bırakın	ben	geleyim,”	diye	ısrar	etti	Sör	Jorah.	“Tehlike...” </p>
<p class="calibre1">“Kraliçe	Daenerys	içeri	ya	yalnız	girer	ya	da	hiç	girmez.”	Büyücü	Pyat	Pree</p>
<p class="calibre1"><a id="p628"></a>ağaçların	arasından	çıkmıştı.  <i class="calibre4">Geldiğimizden	beri	orada	mıydı? </i>	diye	merak	etti Dany.	“Eğer	şimdi	geri	dönerse,	bilgeliğin	kapıları	kraliçe	için	sonsuza	dek kapanır.” </p>
<p class="calibre1">“Zevk	mavnam	şu	anda	bile	hazır	bekliyor,”	diye	seslendi	Xaro	Xhoan	Daxos. </p>
<p class="calibre1">“Şu	saçmalıktan	vazgeçin	kraliçelerin	en	inatçısı.	Huzursuz	ruhunuzu	tatlı müziklerle	sakinleştirecek	flütçülerim	ve	sizi	diliyle	eritip	ruhunuzu	coşturacak genç	bir	kızım	var.” </p>
<p class="calibre1">Sör	Jorah	Mormont	aşağılayan	gözlerle	tacir	prense	baktı.	“Majesteleri,	Mirri Maz	Duur’u	hatırlayın.” </p>
<p class="calibre1">“Hatırlıyorum,”	dedi	Dany	ve	bir	anda	karar	verdi.	“Bilgisi	olduğunu hatırlıyorum.	Ve	o	bir	 <i class="calibre4">maegi</i>’ydi	sadece.” </p>
<p class="calibre1">Pyat	Pree	belli	belirsiz	gülümsedi.	“Bu	çocuk	yaşlı	bir	kadın	bilgeliğiyle konuşuyor.	Koluma	girin	ve	size	yolu	göstermeme	izin	verin.” </p>
<p class="calibre1">“Ben	çocuk	değilim.”	Dany	büyücünün	koluna	girdi. </p>
<p class="calibre1">Siyah	ağaçların	altı	Dany’nin	tahmin	ettiğinden	daha	karanlık,	yol	daha uzundu.	Caddeden	sarayın	kapısına	giden	yol	dümdüz	ilerliyormuş	gibi	görünse	de Pyat	Pree	kısa	zaman	sonra	başka	bir	yola	saptı.	Dany	sebebini	sorduğunda,	“Düz yol	sarayın	içine	girmek	içindir	ama	oradan	çıkılmaz,”	dedi	büyücü. </p>
<p class="calibre1">“Söylediklerimi	dinleyin	kraliçem.	Ölümsüzler	Sarayı	ölümlü	insanlar	için	inşa edilmedi.	Ruhunuz	sizin	için	kıymetliyse	dikkatli	olun	ve	size	söylediklerimi yapın.” </p>
<p class="calibre1">“Yapacağım,”	diye	söz	verdi	Dany. </p>
<p class="calibre1">“İçeri	girdiğinizde	kendinizi	dört	kapılı	bir	odada	bulacaksınız:	İçeri girdiğiniz	kapı	ve	diğer	üçü.	Sağdaki	kapıdan	girin.	Her	seferinde	sağınızdaki kapıdan.	Bir	merdivenle	karşılaşırsanız	yukarı	çıkın.	Asla	aşağı	inmeyin	ve sağınızdaki	ilk	kapıdan	başka	hiçbir	kapıdan	geçmeyin.” </p>
<p class="calibre1">“Sağımdaki	kapı,”	diye	tekrar	etti	Dany.	“Anladım.	Peki	dışarı	çıkarken, tersini	mi	yapacağım?” </p>
<p class="calibre1">“Hiçbir	şekilde,”	dedi	Pyat	Pree.	“Girmek	ve	çıkmak,	ikisi	de	aynı.	Her zaman	yukarı,	her	zaman	sağdaki	kapı.	Bazı	kapılar	kendiliğinden	açılabilir. </p>
<p class="calibre1">İçeride	sizi	rahatsız	edecek	pek	çok	şey	göreceksiniz.	Güzellik	imgeleri	ve	korku imgeleri,	harikalar	ve	kâbuslar.	Geçmiş	günlerin,	gelecek	günlerin	ve	asla</p>
<p class="calibre1"><a id="p629"></a>olmamış,	olmayacak	günlerin	sesleri	ve	görüntüleri.	Saray	sakinleri	ya	da hizmetkârlar	sizinle	konuşabilir.	Onlara	isterseniz	cevap	verin,	isterseniz	onları duymazdan	gelin,	size	bağlı	ama	ne	olursa	olsun	kabul	salonuna	varana	kadar <i class="calibre4">hiçbir	odaya	girmeyin. </i>” </p>
<p class="calibre1">“Anladım.” </p>
<p class="calibre1">“Ölümsüzlerin	dairesine	vardığınızda	sabırlı	olun.	Bizim	küçük	hayatlarımız onlar	için	bir	güvenin	tek	kanat	çırpışından	daha	uzun	değil.	İyi	dinleyin	ve	her kelimeyi	kalbinize	yazın.” </p>
<p class="calibre1">Kapıya	vardıklarında	–insan	yüzü	şeklinde	oyulmuş	bir	duvarın	üstündeki uzun,	oval	ağız–	Dany’nin	o	güne	kadar	gördüğü	en	küçük	cüce	eşikte	bekliyordu. </p>
<p class="calibre1">Boyu	ancak	Dany’nin	dizine	geliyordu.	Yüzü	bir	deri	bir	kemikti,	lekeliydi,	bir hayvan	yüzüne	benziyordu.	Mavili	morlu	kumaşlardan	dikilmiş	gösterişli	bir	uşak kıyafeti	giymişti.	Minik	pembe	elleriyle	gümüş	bir	tepsi	taşıyordu.	Tepsinin üstündeki	uzun	kristal	kadeh	mavi	bir	sıvıyla	doluydu:	 <i class="calibre4">Akşam	gölgesi, </i>	büyücülerin şarabı.	“Bardağı	alın	ve	için,”	dedi	Pyat	Pree. </p>
<p class="calibre1">“Dudaklarım	maviye	boyanacak	mı?” </p>
<p class="calibre1">“Bir	kadeh	sadece	kulaklarınızı	açacak	ve	gözlerinizdeki	perdeyi	kaldıracak, böylece	önünüze	serilecek	gerçekleri	duyup	görebileceksiniz.” </p>
<p class="calibre1">Dany	kadehi	dudaklarına	götürdü.	İlk	yudumun	tadı	mürekkebe	benziyordu, bozuk	et	gibi	kokuyordu	ama	yuttuğunda	mavi	sıvı	vücudunun	içinde	canlanmaya başladı.	Yeni	filizlerin	göğsünde	yayıldığını	hissediyordu,	kalbinin	etrafında dolanan	ateşten	parmaklar	gibi.	Dilinin	üstünde	bala,	anasona,	kremaya	benzer	bir tat	vardı;	annesinin	sütü,	Drogo’nun	tohumları	gibi;	kırmızı	et,	sıcak	kan,	erimiş</p>
<p class="calibre1">altın	gibi.	Bildiği	bütün	tatların	hepsiydi	ve	hiçbiri...	ve	sonra	kadeh	boştu. </p>
<p class="calibre1">“Şimdi	girebilirsiniz,”	dedi	büyücü.	Dany	kadehi	hizmetkârın	tepsisine	bıraktı ve	içeri	girdi. </p>
<p class="calibre1">Dört	kapılı	bir	girişte	buldu	kendini,	her	duvarda	bir	kapı.	Hiç	tereddüt etmeden	sağdaki	kapıyı	açıp	girdi.	İkinci	oda	ilkinin	ikiziydi.	Tekrar	sağındaki kapıya	yöneldi.	Kapıyı	itip	açtığında	dört	kapılı	daha	küçük	bir	odayla	karşılaştı. </p>
<p class="calibre1"> <i class="calibre4">Büyücülük	sanatının	huzurundayım. </i></p>
<p class="calibre1">Dördüncü	oda	kare	değil	ovaldi.	Duvarları	taş	değil,	ahşaptı,	kurtlar tarafından	kemirilmişti.	Dört	yerine	altı	çıkışı	vardı.	Dany	hemen	sağındaki	çıkışı</p>
<p class="calibre1"><a id="p630"></a>seçti	ve	uzun,	yüksek	tavanlı	loş	bir	koridora	girdi.	Sağındaki	duvara	turuncu alevli	meşaleler	sıralanmıştı	ama	bütün	kapılar	sol	taraftaydı.	Drogon	geniş	siyah kanatlarını	açıp	ağır	havayı	dövdü.	Hiç	de	vakur	olmayan	bir	şekilde	düşmeden önce	yedi	metre	kadar	uçtu.	Dany	ejderhanın	peşinden	koştu. </p>
<p class="calibre1">Ayağının	altındaki	küflü	halı	bir	zamanlar	fevkalade	renklere	sahip	olmalıydı. </p>
<p class="calibre1">Örgülerin	içinde	hâlâ	görünür	halde	olan	altın	helezonlar,	soluk	grilerin	ve	alacalı yeşillerin	arasında	parlıyordu.	Halıdan	geriye	kalanlar,	yürüyüş	seslerini	yutmaya yarıyordu	ama	bu	pek	de	iyi	bir	şey	değildi.	Dany	duvarların	içinden	gelen tıkırtıları	duyabiliyordu;	hafif,	aceleci,	sürtünmeye	benzer	sesler,	fareleri düşünmesine	sebep	oldu.	Drogon	da	duymuştu.	Sesi	başıyla	takip	etti	ve kesildiğinde	öfkeli	bir	çığlık	attı.	Kapalı	kapıların	bazılarından	daha	da	rahatsız edici	sesler	geliyordu.	Bir	kapı	titredi	ve	gümledi.	Biri	kapıyı	kırarak	dışarı çıkmak	istiyordu	sanki.	Bir	diğerinden	ahenksiz	boru	sesleri	yükseldi.	Drogon kuyruğunu	çılgınca	sağa	sola	savuruyordu.	Dany	hızla	kapıdan	uzaklaştı. </p>
<p class="calibre1">Bütün	kapılar	kapalı	değildi.  <i class="calibre4">Bakmayacağım, </i>	dedi	Dany	kendine	ama	istek çok	güçlüydü. </p>
<p class="calibre1">Odalardan	birinde	güzel	bir	kadın	yerde	çırılçıplak	yatıyordu.	Dört	küçük adam	kadının	üstüne	çıkmıştı.	Tıpkı	kapıdaki	hizmetkâr	gibi	faremsi	suratları, minik	pembe	elleri	vardı.	Biri	kadının	bacaklarının	arasına	girip	çıkıyor,	diğeri göğüslerini	ısırıyordu,	ıslak	kırmızı	ağzı	kadının	göğüs	uçlarını	koparıp çiğniyordu. </p>
<p class="calibre1">Daha	sonra	cesetlerin	ziyafet	masasıyla	karşılaştı	Dany.	Vahşi	şekilde katledilmiş	bedenler	ters	çevrilmiş	sandalyelerin	ve	ahşap	masaların	etrafına uzanmış,	pıhtılaşmış	kan	göllerinin	ortasına	yayılmıştı.	Bazılarının	kolları, bacakları	yoktu,	hatta	bazılarının	kafası.	Kesik	eller	kanlı	kadehleri,	ahşap kaşıkları,	kızarmış	horozları,	ekmek	somunlarını	tutuyordu.	Yerden	yükseğe yerleştirilmiş	tahtta,	kurt	kafalı	ölü	bir	adam	oturuyordu,	başına	demir	bir	taç takmıştı.	Elinde,	kral	asası	gibi	tuttuğu	bir	kuzu	budu	vardı	ve	gözleri	sessiz	bir ilgiyle	Dany’yi	izliyordu. </p>
<p class="calibre1">Dany	ölü	adamdan	kaçtı	ancak	sadece	bir	sonraki	kapıya	kadar.  <i class="calibre4">Bu	odayı</i> <i class="calibre4">tanıyorum, </i>	diye	düşündü.	Büyük	ahşap	kirişlerini	ve	onları	süsleyen	hayvan oymalarını	hatırlıyordu.	İşte,	pencerenin	dışında	bir	limon	ağacı	vardı.  <i class="calibre4">Kırmızı</i></p>
<p class="calibre1"><a id="p631"></a> <i class="calibre4">kapılı	ev,	Braavos’taki	ev. </i>	Evi	düşündüğü	anda	odaya	Sör	Willem	girdi,	bastonuna yaslanmıştı.	“İşte	buradasın	küçük	prenses,”	dedi	boğuk,	nazik	sesiyle.	“Gel,” </p>
<p class="calibre1">dedi.	“Bana	gel	leydim,	artık	evdesin,	artık	güvendesin.”	İri,	buruşuk,	eski	deriler kadar	yumuşak	ellerini	Dany’ye	uzattı.	Dany	o	eli	tutmak	istiyordu,	öpmek istiyordu,	daha	önce	hiçbir	şeyi	istemediği	kadar	çok	istiyordu.	Ayağı	öne	gitti	ve sonra,  <i class="calibre4">O	öldü,	o	öldü,	tatlı	yaşlı	ayı,	o	çok	uzun	zaman	önce	öldü, </i>	dedi	kendine. </p>
<p class="calibre1">Arkasını	dönüp	koşmaya	başladı. </p>
<p class="calibre1">Koridor	uzadıkça	uzadı;	sağ	duvarda	sadece	meşaleler	ve	sol	tarafta	sonu gelmez	kapılar.	Sayabileceğinden	fazla	kapının	önünden	geçti;	kapalı	kapılar,	açık kapılar,	ahşap	kapılar,	demir	kapılar,	oymalı	kapılar,	düz	kapılar,	tokmaklı	kapılar, asma	kilitli	kapılar,	zilli	kapılar.	Drogon,	Dany’nin	omzunda	kuyruğunu	sallıyordu, onu	iteklemek	istermiş	gibi	ve	Dany	takati	kesilene	dek	koştu. </p>
<p class="calibre1">Sonunda	sol	tarafında	iki	kanatlı	bronz	bir	kapı	belirdi,	diğer	kapılardan	çok daha	büyüktü.	Dany	yaklaşınca	kanatlar	kendiliğinden	açıldı.	Dany	durup	bakmak zorundaydı.	Kanatların	ardındaki	mağaramsı	taş	salon,	o	güne	kadar	gördüğü	en büyük	salondu.	Ölü	ejderhaların	kafatasları	duvarlardan	aşağı	bakıyordu.	Yüksek, dikenli	bir	tahtta	görkemli	kıyafetler	giymiş	yaşlı	bir	adam	oturuyordu;	koyu	renk gözlü,	gümüş	saçlı,	yaşlı	bir	adam.	“Kömürleşmiş	kemiklerin	ve	kızarmış	etlerin kralı	olsun,”	dedi	aşağıdaki	adama.	“Küllerin	kralı	olsun.”	Drogon	tiz	bir	çığlık attı,	sivri	pençeleri	ipeği	ve	deriyi	deliyordu	ama	tahttaki	kral	onu	duymamıştı. </p>
<p class="calibre1">Dany	yoluna	devam	etti. </p>
<p class="calibre1">Dany	tekrar	durduğunda	aklına	gelen	ilk	düşünce	Viserys	oldu	ama	ikinci bakışı	ona	başka	bir	şey	söylüyordu.	Adamın	saçları	ağabeyininkiler	gibiydi	fakat boyu	daha	uzundu,	gözleri	leylak	rengi	değil	koyu	çivit	mavisiydi.	“Aegon,”	dedi ahşap	bir	yatağın	içinde	yeni	doğmuş	bebeğini	emziren	kadına.	“Bir	kral	için	daha uygun	bir	isim	olabilir	mi?” </p>
<p class="calibre1">“Onun	için	bir	şarkı	yapacak	mısın?”	diye	sordu	kadın. </p>
<p class="calibre1">“Onun	bir	şarkısı	var,”	dedi	adam.	“O	vadedilen	prens.	Buz	ve	ateşin	şarkısı onun.”	Başını	kaldırdı,	gözleri	Dany’nin	gözleriyle	buluştu.	Kapının	ardında	duran Dany’yi	görüyordu	sanki.	“Bir	tane	daha	olmalı,”	dedi.	Yataktaki	kadınla	mı, yoksa	Dany’yle	mi	konuştuğu	belli	değildi.	“Ejderhanın	üç	başı	var.”	Pencere sekisine	oturdu,	eline	bir	arp	aldı,	parmaklarını	gümüşi	tellerin	üstünde	hafifçe</p>
<p class="calibre1"><a id="p632"></a>dolaştırdı.	Adam,	kadın	ve	çocuk	sabah	sisi	gibi	kaybolurken	odayı	tatlı	bir	hüzün doldurdu.	Dany	yoluna	devam	ederken	arkasında	sadece	müzik	kalmıştı. </p>
<p class="calibre1">Uzun	koridor,	karanlığa	inen	dik	bir	merdivenin	başında	nihayet	bittiğinde neredeyse	bir	saattir	yürüyormuş	gibi	geldi	Dany’ye.	Açık	ya	da	kapalı	her	kapı solundaydı.	Dönüp	arkasına	baktı.	Meşalelerin	sönmeye	başladığını	korkuyla	fark etti.	Hâlâ	yanan	belki	yirmi,	en	fazla	otuz	meşale	vardı.	Dany	bakarken	biri	daha söndü.	Karanlık,	koridorda	biraz	daha	ilerledi,	sürünerek	Dany’ye	doğru geliyordu.	Başka	bir	şeyin	daha	yaklaştığını	duyar	gibi	oldu	Dany,	eski	halının üstünde	ayaklarını	sürüyerek	ilerleyen	bir	şey.	İçi	dehşetle	doldu.	Geri	dönemezdi, burada	kalmaya	korkuyordu	ama	nasıl	devam	edecekti?	Sağında	kapı	yoktu, merdiven	aşağı	iniyordu. </p>
<p class="calibre1">Dany	ne	yapacağını	düşünürken	bir	meşale	daha	söndü	ve	sesler	yükseldi. </p>
<p class="calibre1">Drogon	uzun	boynunu	kaldırıp	çığlık	atmak	için	ağzını	açtı,	dişlerinin	arasından kaynar	buharlar	çıkıyordu.  <i class="calibre4">O	da	duyuyor. </i>	Dany	bir	kez	daha	boş	duvara	döndü, kapı	yoktu.  <i class="calibre4">Gizli	bir	kapı	olabilir	mi,	göremediğim	bir	kapı? </i>	Bir	meşale	daha öldü.	Sonra	biri	daha.  <i class="calibre4">Her	zaman	sağdaki	ilk	kapı,	dedi,	sağdaki	ilk	kapı. </i></p>
<p class="calibre1"> <i class="calibre4">Sağdaki	ilk	kapı... </i></p>
<p class="calibre1">Birdenbire	anladı.  <i class="calibre4">...soldaki	son	kapıdır! </i></p>
<p class="calibre1">Kendini	içeri	attı.	Kapının	arkasında	dört	kapılı	başka	bir	oda	vardı.	Sağa	gitti ve	sağa	ve	sağa	ve	sağa	ve	sağa	ve	sağa	ve	sağa,	başı	dönene	ve	yine	nefessiz kalana	kadar... </p>
<p class="calibre1">Durduğunda	kendini	yine	taş	duvarlı	ve	nemli	başka	bir	odada	buldu...	ama	bu sefer	karşısına	çıkan	kapı	yuvarlaktı,	açık	bir	ağız	misali...	Kapının	dışında, ağaçların	altındaki	çimenlikte	Pyat	Pree	bekliyordu.	Dany’yi	görünce, </p>
<p class="calibre1">“Ölümsüzler’in	sizinle	işi	bu	kadar	çabuk	bitmiş	olabilir	mi?”	diye	sordu şaşkınlıkla. </p>
<p class="calibre1">“Çabuk	mu?”	dedi	Dany,	kafası	karışmıştı.	“Saatlerce	yürüdüm	ama	onları bulamadım.” </p>
<p class="calibre1">“Yanlış	yerlerden	dönmüşsünüz.	Gelin,	yolu	ben	göstereceğim.”	Pyat	Pree elini	uzattı. </p>
<p class="calibre1">Dany	tereddüt	etti.	Sağında	bir	kapı	vardı,	hâlâ	kapalıydı... </p>
<p class="calibre1">“Yol	orada	değil,”	dedi	Pyat	Pree	sertçe,	mavi	dudakları	hoşnutsuzlukla</p>
<p class="calibre1"><a id="p633"></a>bükülmüştü.	“Ölümsüzler	sonsuza	kadar	beklemez.” </p>
<p class="calibre1">“Bizim	küçük	hayatlarımız	onlar	için	bir	güvenin	tek	kanat	çırpışından	daha uzun	değil,”	dedi	Dany	hatırlayarak. </p>
<p class="calibre1">“İnatçı	çocuk.	Kaybolacaksın	ve	bir	daha	bulunamayacaksın.” </p>
<p class="calibre1">Dany	büyücüden	uzaklaştı,	sağındaki	kapıya	gitti. </p>
<p class="calibre1">“Hayır,”	diye	bağırdı	Pyat	Pree.	“Hayır,	gelin,	bana	gelin,	banaaaaaaa.”	Yüzü içeri	çöktü,	solucana	benzer	bir	şeye	dönüştü. </p>
<p class="calibre1">Dany	onu	arkasında	bıraktı,	bir	merdiven	boşluğuna	girdi.	Tırmanmaya başladı,	bacakları	zonklayana	kadar	tırmandı.	Ölümsüzler	Sarayı’nın	hiç	kulesi olmadığını	hatırladı. </p>
<p class="calibre1">Sonunda	basamaklar	bitti.	Sağ	tarafında	sıralanan	ahşap	kapılar	tamamen açıktı.	Abanoz	ve	büvet	ağaçlarından	yapılmışlardı.	Ağaçların	siyah	beyaz damarları	tuhaf	şekillerle	birbirine	dolanıyordu.	Güzellerdi	ve	bir	şekilde korkutucu.  <i class="calibre4">Ejderhanın	kanı	korkmamalı. </i>	Dany	hızlıca	dua	etti,	cesaret	için Savaşçı’ya,	kuvvet	için	Dothraklar’ın	at	tanrısına.	Kendini	yürümeye	zorladı. </p>
<p class="calibre1">Kapıların	ardında	büyük	bir	salon	ve	görkemli	büyücüler	vardı.	Bazıları	yakut rengi	kadifeden,	kakım	kürkünden,	altın	iplikle	dokunmuş	kumaşlardan	dikilmiş</p>
<p class="calibre1">şaşaalı	giysiler	giymişti.	Diğerleri	mücevherlerle	süslenmiş	zırhlar	kuşanmış, sivri	uçlu	parlak	şapkalar	takmıştı.	Aralarında	kadınlar	da	vardı.	Üstlerindeki elbiselerin	güzelliği	emsalsizdi.	Güneş	ışığı,	vitraylı	yüksek	pencerelerden	içeri giriyordu	ve	hava	Dany’nin	o	güne	kadar	duyduğu	en	güzel	müzikle	canlanmıştı. </p>
<p class="calibre1">Görkemli	bir	şekilde	giyinmiş,	krala	benzeyen	adam	Dany’yi	görünce	ayağa kalktı	ve	gülümsedi.	“Targaryen	Hanedanı’ndan	Daenerys,	hoş	geldin.	Gel	ve sonsuzluğun	yemeğini	paylaş.	Bizler	Qarth’ın	Ölümsüzleri’yiz.” </p>
<p class="calibre1">“Uzun	zamandır	seni	bekliyorduk,”	dedi	adamın	yanındaki,	güllere	ve gümüşlere	bürünmüş	kadın.	Qarth	tarzına	göre	açıkta	bıraktığı	tek	göğsü	kusursuz güzellikteydi. </p>
<p class="calibre1">“Bize	geleceğini	biliyorduk,”	dedi	büyücü	kral.	“Bin	yıldır	biliyoruz	ve	bunca zaman	seni	bekledik.	Yolu	bulman	için	sana	kuyruklu	yıldızı	gönderdik.” </p>
<p class="calibre1">“Seninle	paylaşacak	irfanımız	var,”	dedi	zümrüt	zırhı	pırıl	pırıl	parlayan	bir savaşçı.	“Ve	sana	verecek	sihirli	silahlarımız.	Bütün	sınavları	geçtin.	Şimdi	gel	ve bizimle	birlikte	otur,	bütün	soruların	cevaplanacak.” </p>
<p class="calibre1"><a id="p634"></a>İleri	doğru	bir	adım	attı.	Ama	Drogon	omzundan	havalandı.	Abanoz-büvet kapının	üstüne	uçup	tünedi	ve	oymalı	ahşabı	kemirmeye	başladı. </p>
<p class="calibre1">“İnatçı	bir	canavar,”	diyerek	güldü	yakışıklı	genç	bir	adam.	“Sana	ejderhaların gizli	dilini	öğretmemizi	ister	misin?	Gel,	gel.” </p>
<p class="calibre1">Şüphe	Dany’yi	ele	geçirmişti.	Büyük	kapı	o	kadar	ağırdı	ki	kımıldatmak	bütün gücünü	alıyordu	ama	sonunda	hareket	etmeye	başladı.	Arkasında	başka	bir	kapı vardı,	gizli	bir	kapı.	Yeşil	ağaçtan	yapılmıştı,	pürüzlü	ve	gösterişsizdi...	ama	az önce	gireceği	kapının	sağında	duruyordu.	Büyücüler	şarkılardan	daha	tatlı sesleriyle	onu	çağırıyordu.	Onlardan	kaçtı,	Drogon	tekrar	omzuna	kondu.	Dar kapıdan	geçip	kasvetle	yıkanmış	bir	odaya	girdi. </p>
<p class="calibre1">Uzun	taş	bir	masa	bütün	odayı	kaplıyordu.	Masanın	üstünde	bir	insan	kalbi havada	yüzüyordu;	şişmiş,	çürümüş,	maviye	dönmüştü	ama	hâlâ	canlıydı.	Ağır	ve derin	vuruş	sesleriyle	çarpıyordu	ve	her	çarpışı	çivit	rengi	bir	ışık	doğuruyordu. </p>
<p class="calibre1">Masanın	etrafındaki	şekiller	mavi	gölgelerden	ibaretti.	Dany	masanın	başındaki boş	sandalyeye	doğru	yürümeye	başladığında	ne	kımıldadılar,	ne	konuştular,	ne	de dönüp	baktılar.	Odada	çürük	kalbin	ağır	vuruşundan	başka	ses	yoktu. </p>
<p class="calibre1"> <i class="calibre4">...ejderhaların	anası... </i>	diyen	bir	ses	duyuldu,	yarı	inleme	yarı	fısıltıydı. </p>
<p class="calibre1"> <i class="calibre4">...ejderhalar...	ejderhalar...	ejderhalar... </i>	diye	yankılandı	diğer	kederli	sesler. </p>
<p class="calibre1">Bazıları	kadındı,	bazıları	erkek.	Biri,	çocuk	tınısıyla	konuşuyordu.	Havada	yüzen kalp	aydınlıktan	karanlığa	vurdu.	Konuşmak	için	cesaret	bulmak,	gayretle tekrarladığı	kelimeleri	hatırlamak	zordu.	“Ben	Targaryen	Hanedanı’ndan Daenerys	Fırtınadadoğan’ım,	Yedi	Krallık’ın	Kraliçesi’yim.”  <i class="calibre4">Beni	duyuyorlar</i> <i class="calibre4">mı?	Neden	hareket	etmiyorlar? </i>	Oturdu,	ellerini	kucağında	birleştirdi.	“Bana yardım	bağışlayın,	ölümü	bozguna	uğratmışların	irfanıyla	konuşun	benimle.” </p>
<p class="calibre1">Çivit	renkli	sisin	arasından	sağ	tarafındaki	Ölümsüz’ün	pörsümüş	ayrıntılarını çıkarabiliyordu	Dany.	Yaşlı	bir	adamdı,	buruş	buruş	ve	saçsızdı.	Teni	menekşe mavisiydi,	dudakları	ve	tırnakları	daha	da	mavi,	neredeyse	siyah	denecek	kadar koyu.	Gözlerinin	akı	bile	maviydi.	Masanın	karşısında	oturan	kadim	kadına görmeden	bakıyordu	o	gözler.	Kadının	ipek	elbisesi	bedeninde	çürümüştü. </p>
<p class="calibre1">Açıktaki	göğsünün	içi	boşalmıştı.	Mavi	göğüs	ucu	kayış	kadar	sertti. </p>
<p class="calibre1"> <i class="calibre4">Nefes	almıyor. </i>	Dany	sessizliği	dinledi.  <i class="calibre4">Hiçbiri	nefes	almıyor.	Hareket</i> <i class="calibre4">etmiyorlar.	Gözleri	görmüyor.	Ölümsüzler,	ölmüş	olabilir	mi? </i></p>
<p class="calibre1"><a id="p635"></a>Cevap	bir	kedi	tüyü	kadar	ince	bir	fısıltıydı.  <i class="calibre4">...biz	yaşıyoruz...	yaşıyoruz... </i></p>
<p class="calibre1"> <i class="calibre4">yaşıyoruz... </i>	dedi.	Sayısız	ses	fısıltıyla	yankılandı.  <i class="calibre4">...ve	biliyoruz...	biliyoruz... </i></p>
<p class="calibre1"> <i class="calibre4">biliyoruz... </i></p>
<p class="calibre1">“Gerçekle	kutsanmaya	geldim,”	dedi	Dany.	“Uzun	koridorda	gördüğüm şeyler...	onlar	gerçek	imgeler	miydi,	yoksa	yalanlar	mı?	Geçmişteki	şeyler,	ya	da gelecekte	olacaklar?	Ne	anlama	geliyorlardı?” </p>
<p class="calibre1"> <i class="calibre4">...gölgelerin	şekilleri...	yarın	henüz	yazılmadı...	buzun	kadehinden	iç... </i></p>
<p class="calibre1"> <i class="calibre4">ateşin	kadehinden	iç... </i></p>
<p class="calibre1"> <i class="calibre4">...ejderhaların	anası...	üçün	çocuğu... </i></p>
<p class="calibre1">“Üç?”	Anlamıyordu. </p>
<p class="calibre1"> <i class="calibre4">...ejderhanın	üç	başı	var... </i>	hayalet	korosu	dudakları	bile	kıpırdamadan,	nefes alıp	vermeden,	durgun	mavi	havayı	hiç	kıpırdatmadan	kafatasının	içinde mırıldanıyordu.  <i class="calibre4">...ejderhaların	anası...	fırtınanın	çocuğu... </i>	Fısıltılar	girdap	gibi bir	şarkıya	dönüştü.  <i class="calibre4">...üç	ateş	yakmalısın...	biri	hayat	için,	biri	ölüm	için,	biri</i> <i class="calibre4">aşk	için... </i>	Kendi	kalbi,	havada	yüzen	çürük	ve	mavi	kalple	birlikte	atıyordu.  <i class="calibre4">...üç</i> <i class="calibre4">at	sürmelisin...	biri	yatağa,	biri	azaba,	biri	aşka... </i>	Sesler	güçleniyordu	ama	onun kalbi	yavaşlamış	gibiydi,	hatta	nefesi.  <i class="calibre4">...üç	ihanet	göreceksin...	biri	kanda,	biri</i> <i class="calibre4">altında,	biri	aşkta... </i></p>
<p class="calibre1">“Ben...”	Sesi	fısıltıya	dönüşmüştü,	en	az	onlarınki	kadar	hafif.	Ona	neler oluyordu?	“Ben,	anlamıyorum,”	dedi	daha	yüksek	sesle.	Burada	konuşmak	neden bu	kadar	güçtü?	“Bana	yardım	edin.	Bana	gösterin.” </p>
<p class="calibre1"> <i class="calibre4">...ona	yardım	edin... </i>	diye	alay	etti	fısıltılar.  <i class="calibre4">...ona	gösterin... </i></p>
<p class="calibre1">Sonra	sisin	içindeki	hayaletler	hareketlendi,	çivit	renkli	şekiller...	Erimiş</p>
<p class="calibre1">altın,	yanaklarından	süzülüp	ağzını	doldururken	çığlık	attı	Viserys.	Bakır	tenli, uzun	boylu,	altın-gümüş	saçlı	bir	lord,	arkasındaki	şehir	alevler	içinde	yanarken aygırlı	sancağının	altında	durdu.	Genç	bir	prens	ölürken,	kan	damlalarına benzeyen	yakutlar	döküldü	göğsünden.	Prens	dizlerinin	üstüne	düşüp	suya gömülürken	son	nefesiyle	bir	kadının	adını	fısıldadı.  <i class="calibre4">...ejderhaların	anası... </i></p>
<p class="calibre1"> <i class="calibre4">ölümün	kızı... </i>	Günbatımı	gibi	parlayan	kırmızı	bir	kılıç;	mavi	gözlü,	gölgesiz	bir kralın	elinde	havaya	kalktı.	Neşeli	çığlıklar	atan	bir	kalabalığın	arasından ejderhalı	bir	sancak	yükseldi.	Dumanlı	bir	kulenin	tepesinden	alevler	soluyan taştan	bir	canavar	havalandı.  <i class="calibre4">...ejderhaların	anası...	yalanların	katili... </i>	Gümüş	atı</p>
<p class="calibre1"><a id="p636"></a>çimenlerde	koşarak	bir	yıldız	denizinin	altındaki	dereye	gitti.	Ölü	yüzündeki gözleri	pırıldayan,	gri	dudakları	hüzünle	gülümseyen	bir	ceset,	bir	gemimin pruvasında	duruyordu.	Buzdan	bir	duvarın	üstündeki	çatlakta	mavi	bir	çiçek büyüdü	ve	havayı	tatlı	kokularla	doldurdu.  <i class="calibre4">...ejderhaların	anası...	alevlerin</i> <i class="calibre4">gelini... </i></p>
<p class="calibre1">İmgeler	üst	üste,	daha	ve	daha	hızlı	geldi.	Odadaki	hava	kendi	başına	bir canlıya	dönüşmüş	gibiydi.	Kemiksiz	ve	korkunç	gölgeler,	bir	çadırın	içinde dönerek	dans	etti.	Çıplak	ayaklı	küçük	bir	kız,	kırmızı	kapılı	büyük	bir	eve	doğru koştu.	Mirri	Maz	Duur	alevlerin	arasında	çığlık	attı,	kadının	alnından	bir	ejderha çıkıyordu.	Gümüş	bir	atın	arkasına	bağlı	çıplak	bir	ceset	yerde	süründü.	İnsan boyundan	uzun	çimenlerin	arasında	beyaz	bir	aslan	koştu.	Bir	sıra	kocakarı. </p>
<p class="calibre1">Dağların	Anası’nın	eteğindeki	gölden	çıkıp	titreyerek	önünde	diz	çöktü,	kadınların başları	eğikti.	On	bin	köle,	gümüş	atının	yanında	rüzgâr	gibi	koşarken	kanlı ellerini	havaya	kaldırdı.  <i class="calibre4">“Ana,” </i>	diye	bağırdılar.  <i class="calibre4">“Ana,	ana!” </i>	Ona	uzanıyorlardı, dokunuyorlardı.	Pelerinini	çekiştiriyor	ve	eteğinin	ucunu,	ayağını,	bacağını, göğüslerini	tutuyorlardı.	Onu	istiyorlardı,	ona	ihtiyaçları	vardı,	ateşe,	hayata... </p>
<p class="calibre1">Dany	derin	bir	nefes	alarak	kendini	onlara	vermek	için	kollarını	açtı... </p>
<p class="calibre1">Sonra	siyah	kanatlar	başına	çarptı.	Öfkeli	bir	çığlık	çivit	mavisi	havayı	kesti. </p>
<p class="calibre1">İmgeler	bir	anda	kayboldu.	Dany’nin	ciğerleri	korkuyla	doldu.	Ölümsüzler etrafındaydı,	mayi	ve	soğuk,	ona	doğru	uzanırken	fısıldaşıyorlardı,	elbisesini çekiştiriyor,	kuru	ve	soğuk	elleriyle	tenine	dokunuyor,	parmaklarını	saçlarının arasında	gezdiriyorlardı.	Dany’nin	bacakları	çözüldü.	Hareket	edemiyordu.	Kalbi bile	atmaktan	vazgeçmiş	gibiydi.	Dişler,	boğazının	yumuşak	derisini	buldu.	Bir ağız	tek	gözünün	üstüne	kapandı,	yalıyordu,	emiyordu,  <i class="calibre4">ısırıyordu. </i></p>
<p class="calibre1">Sonra	çivit	mavisi,	turuncuya	dönüştü	ve	fısıltılar,	çığlıklara.	Kalbi hızlanmıştı,	gümlüyordu.	Eller	ve	ağızlar	kaybolmuştu.	Teni	sıcaklıkla yıkanıyordu.	Ve	sonra	Dany	aniden	gördü.	Drogon	kanatlarını	açmış,	korkunç koyuluktaki	kalbi	parçalıyordu,	çürük	eti	limelere	ayırıyordu	ve	başını	her	öne uzatışında	ağzından	sıcak	ve	parlak	alevler	çıkıyordu.	Dany,	yanan	Ölümsüzler’in çığlıklarını	duyabiliyordu.	Kâğıt	gibi	ince	sesleri,	uzun	zamandır	ölü	olan dillerinde	haykırışa	dönüşüyordu.	Derileri	buruş	buruş	parşömen,	kemikleri	iç yağına	batırılmış	kuru	dallar	gibi	yanıyordu.	Alevler	tarafından	yutulurken	dans</p>
<p class="calibre1"><a id="p637"></a>ettiler,	yalpaladılar,	kıvrıldılar,	döndüler	ve	parmakları	meşalelere	benzeyen	alev almış	ellerini	havaya	kaldırdılar. </p>
<p class="calibre1">Dany	ayağa	kalkıp	hızla	aralarından	geçti.	Hava	kadar	hafiftiler,	bir	dokunuşta devriliyorlardı.	Dany	kapıya	vardığında	alevler	bütün	odayı	sarmıştı.  <i class="calibre4">“Drogon!” </i></p>
<p class="calibre1">diye	bağırdı	ve	ejderha	alevlerin	arasından	uçup	yanına	geldi. </p>
<p class="calibre1">Dışarıda,	uzun	ve	loş	bir	koridor	yılan	gibi	kıvrılarak	önünde	uzanıyordu. </p>
<p class="calibre1">Dany	koştu,	bir	kapı	arıyordu,	sağında	bir	kapı,	solunda	bir	kapı,	herhangi	bir	kapı ama	hiçbir	şey	yoktu,	sadece	kıvrılıp	dönen	duvarlar	ve	ayağının	altında	onu düşürmek	istiyormuşçasına	ağır	ağır	hareket	eden	zemin	vardı.	Daha	sağlam	bastı ve	koşmaya	devam	etti.	Açık	bir	ağza	benzeyen	kapı	aniden	önünde	belirdi. </p>
<p class="calibre1">Güneşe	çıktığında	parlak	ışık	yüzünden	tökezledi.	Pyat	Pree	anlaşılmaz	bir dilde	homurdanıyor	ve	huzursuzca	kıpırdanıyordu.	Dany	arkasına	baktığında	Toz Sarayı’nın	kadim	duvarlarındaki	çatlaklardan	sızan	ve	çatıdaki	siyah	kiremitlerin arasından	yükselen	dumanları	gördü. </p>
<p class="calibre1">Pyat	Pree	lanetler	okuyarak	bıçağını	çekti	ve	Dany’ye	doğru	hareketlendi	ama Drogon	büyücünün	yüzüne	uçtu.	Ardından	Jhogo’nun	kamçısının	 <i class="calibre4">şakladığını</i>	duydu Dany.	Duyduğu	seslerin	en	güzeliydi.	Bıçak	havaya	uçtu.	Rakharo	büyücüyü	yere devirdi.	Sör	Jorah	Mormont	çimenlerin	üstündeki	Dany’nin	yanında	diz	çöktü	ve kolunu	omuzlarına	doladı. </p>
<p class="calibre1"><a id="p638"></a>Tyrion</p>
<p class="calibre1">“Eğer	aptalca	ölürsen	cesedini	keçilere	yediririm,”	diye	tehdit	etti	Tyrion,	Taş</p>
<p class="calibre1">Kargalar’ın	ilk	kısmı	rıhtımdan	ayrılırken. </p>
<p class="calibre1">Shagga	güldü.	“Yarımadam’ın	keçisi	yok.” </p>
<p class="calibre1">“Sırf	senin	için	birkaç	tane	alırım.” </p>
<p class="calibre1">Şafak	söküyordu.	Solgun	ışık	hareleri	nehrin	yüzeyinde	parıldıyordu,	sırıkların altında	kırılıyor,	sal	geçip	gittiğinde	yeniden	oluşuyordu.	Timett,	Yanık	Adamlar’ı iki	gün	önce	Kral	Ormanı’na	götürmüştü.	Kara	Kulaklar	ve	Ay	Kardeşleri	ise	aynı yola	dün	çıkmıştı.	Bugün	de	Taş	Kargalar	gidiyordu. </p>
<p class="calibre1">“Ne	olursa	olsun	bir	mücadele	başlatmaya	kalkışma,”	dedi	Tyrion. </p>
<p class="calibre1">“Kamplarına	ve	malzeme	arabalarına	saldır.	Keşif	gruplarını	tuzağa	düşür	ve cesetlerini	ana	kafilenin	geçeceği	yoldaki	ağaçlara	as.	Arkalarından	dolaş	ve geride	kalanların	işini	bitir.	Sayılarını	azalt.	Çok	sayıda	ani	gece	saldırısı istiyorum.	Bundan	böyle	gece	uykusuna	yatmaktan	korksunlar...” </p>
<p class="calibre1">Shagga	elini	Tyrion’ın	başının	üstüne	koydu.	“Bütün	bunları,	Holger	oğlu Dolf’tan	daha	sakalım	çıkmadan	öğrendim	ben.	Ay	Dağları’nda	böyle	savaşılır.” </p>
<p class="calibre1">“Kral	Ormanı,	Ay	Dağları’na	benzemez	ve	düşmanın	da	Süt	Yılanları	ya	da Boyalı	Köpekler	olmayacak.	Yolladığım	rehberleri	 <i class="calibre4">dinle. </i>	O	adamlar	Kral Ormanı’nı	senin	dağları	bildiğin	kadar	iyi	bilir.	Onların	aklına	uyarsan	sana	iyi hizmet	ederler.” </p>
<p class="calibre1">“Shagga,	Yarımadam’ın	köpeklerini	dinleyecek,”	diye	söz	verdi	dağ	adamı. </p>
<p class="calibre1">Sonra	küçük	atını	sala	bindirmesinin	zamanı	geldi.	Tyrion	sırıkların	suya girmesini	ve	salı,	Karasu	Nehri’nin	ortasına	doğru	götürmesini	izledi.	Shagga sabah	sisinin	arasında	kaybolurken	Tyrion	midesinde	tuhaf	bir	burkulma	hissetti. </p>
<p class="calibre1">Dağ	adamları	yanında	olmadan	kendini	çıplak	hissedecekti. </p>
<p class="calibre1">Bronn’un	kiraladığı	paralı	askerler	vardı	gerçi.	Sayıları	sekiz	yüzü	bulmuştu ama	onlar	döneklikleriyle	meşhurdu.	Tyrion	bu	adamların	sürekli	sadakatini kazanmak	için	elinden	gelen	her	şeyi	yapmıştı.	Bronn’a	ve	en	iyi	on	iki	adamına savaş	kazanıldıktan	sonra	arazi	ve	şövalyelik	unvanı	sözü	vermişti.	Adamlar	onun</p>
<p class="calibre1"><a id="p639"></a>şarabını	içmiş,	şakalarına	gülmüş,	körkütük	sarhoş	olana	kadar	birbirlerine	sör diye	hitap	etmişlerdi...	Bronn	haricinde	hepsi,	o	her	zamanki	küstah	ve	karanlık gülümsemesiyle	bakmış,	“Şövalyelik	unvanı	için	adam	öldürürler	ama	unvan uğruna	öleceklerini	düşünme	bile,”	demişti. </p>
<p class="calibre1">Tyrion	böyle	bir	hayale	kapılmıyordu. </p>
<p class="calibre1">Altın	pelerinliler	bir	silah	kadar	güvenilmezdi.	Cersei’nin	sayesinde	Şehir Muhafızları’nın	sayısı	altı	bine	çıkmıştı	ama	ancak	dörtte	birine	itimat edilebilirdi.	“Aralarında	kesinlikle	hainler	var,	sizin	örümcek	bile	hepsini bulmayı	başaramadı,”	diye	uyarmıştı	Bywater.	“Ama	bahar	çimenlerinden	daha yeşil	çocukların	ve	biraz	ekmek,	bira	ve	güvenlik	için	gelmiş	adamların	sayısı	çok daha	fazla.	Hiçbir	erkek,	arkadaşlarının	önünde	korkak	görünmek	istemez.	Bu yüzden	mücadelenin	başında	gayet	cesur	davranacaklar,	her	şey	sancakların uçuşmasından	ve	savaş	borularının	seslerinden	ibaretken...	Ama	mücadelenin	sert olacağını	anladıkları	anda	kırılacaklar,	kötü	kırılacaklar.	Mızrağını	atıp	kaçmaya başlayan	ilk	adamı	binlercesi	takip	edecek.” </p>
<p class="calibre1">Şehir	Muhafızları’nda	tecrübeli	adamlar	da	vardı	elbette.	Altın	pelerinlerini Cersei’den	değil	Robert’tan	almış	iki	bin	muhafızın	çekirdek	grubu.	Ama	onlar bile...	bir	muhafız	gerçek	bir	asker	değildir,	demeyi	severdi	Lord	Tywin. </p>
<p class="calibre1">Şövalyeler,	yaverler,	silahlı	askerler,	Tyrion’ın	elinde	en	fazla	üç	yüz	adam	vardı. </p>
<p class="calibre1">Çok	yakında	babasının	bir	sözünü	daha	sınamak	zorunda	kalacaktı:	Surun üstündeki	bir	adam,	dibindeki	on	adama	bedeldir. </p>
<p class="calibre1">Bronn	ve	muhafızlar	iskelenin	başında	bekliyordu.	Sinek	sürüsüne	benzeyen dilencilerin,	müşteri	arayan	fahişelerin	ve	önündekileri	satmak	için	bağıran balıkçı	karılarının	ortasındalardı.	Balıkçı	karıları	hepsinden	çok	iş	yapıyordu. </p>
<p class="calibre1">Sürüler	halinde	varillerin	ve	tezgâhların	başında	toplanan	müşteriler; salyangozlar,	midyeler	ve	tatlı	su	turnaları	için	kıyasıya	pazarlık	ediyordu.	Şehre hiç	yiyecek	girmediği	için	balık	fiyatları	savaştan	öncesine	göre	on	kat	artmıştı	ve yükselmeye	devam	ediyordu.	Cebinde	sikkesi	olanlar	evlerine	bir	yılan	balığı	ya da	bir	çömlek	kırmızı	yengeç	götürebilmek	umuduyla	sabah	akşam	nehir	kıyısına geliyordu.	Parası	olmayanlar	ise	tezgâhların	arasında	dolaşıp	çalmak	için	fırsat kolluyor	ya	da	bir	deri	bir	kemik	bedenleriyle	ümitsizce	duvarlarda	oturuyordu. </p>
<p class="calibre1">Altın	pelerinliler	insanları	mızraklarının	saplarıyla	iterek	kalabalığın	arasında</p>
<p class="calibre1"><a id="p640"></a>yol	açtı.	Tyrion	kendisine	edilen	küfürleri	mümkün	olduğunca	duymazdan geliyordu.	Kalabalığın	içinden	kaygan	ve	çürümüş	bir	balık	havalandı,	Tyrion’ın ayaklarının	dibine	düşüp	parçalandı.	Tyrion	balığın	üstüne	basmamaya	özen göstererek	yürüdü	ve	eyerine	tırmandı.	Çocuklar	bozuk	balık	için	kavga	etmeye başlamışlardı	bile. </p>
<p class="calibre1">Atının	üstündeydi,	nehir	kıyısına	baktı.	Sabah	havası	çekiç	sesleriyle çınlıyordu,	marangozlar	Çamur	Kapısı’nın	siperlerindeki	ahşap	setleri genişletiyordu.	İşler	iyi	gidiyordu	ama	Tyrion	rıhtımların	arkasında	düzensiz	bir şekilde	çoğalmalarına	izin	verilmiş	derme	çatma	yapılardan	o	kadar	hoşnut değildi.	Yem	dükkânları,	güveççiler,	ambarlar,	esnaf	tezgâhları,	birahaneler,	ucuz fahişelerin	çalıştığı	genelevler;	bir	geminin	gövdesine	yapışmış	midyeler	gibi şehir	duvarına	yaslanmıştı.  <i class="calibre4">Hepsi	gitmeli,	her	parçası. </i>	Bu	şekilde	kalırlarsa, Stannis’in	şehir	duvarlarını	aşmak	için	merdivene	bile	ihtiyacı	olmayacaktı. </p>
<p class="calibre1">Bronn’u	yanına	çağırdı.	“Yüz	adam	topla	ve	su	kıyısıyla	şehir	duvarı	arasında gördüğün	her	şeyi	yak.”	Kısa	ve	kalın	parmaklarıyla	nehrin	kıyısındaki	perişanlığı gösterdi.	“Hiçbiri	ayakta	kalmasın,	anlaşıldı	mı?” </p>
<p class="calibre1">Siyah	sakallı	paralı	asker	başını	çevirdi,	kendisine	verilen	görevi	bir	an	için tartarak,	“Bu	binaların	sahipleri	bundan	hiç	hoşlanmayacak,”	dedi. </p>
<p class="calibre1">“Hoşlanacaklarını	düşünmedim	zaten.	Varsın	olsun;	çarpık	küçük	maymun şeytana	biraz	daha	küfür	ederler.” </p>
<p class="calibre1">“Bazıları	dövüşecektir.” </p>
<p class="calibre1">“Yenilecekler.” </p>
<p class="calibre1">“Buralarda	yaşayan	insanlar	ne	olacak?” </p>
<p class="calibre1">“Eşyalarını	alıp	binaları	boşaltmak	için	uygun	bir	süre	ver.	Kimseyi öldürmemeye	çalış,	onlar	düşmanımız	değil.	Ve	daha	fazla	tecavüz	istemiyorum! </p>
<p class="calibre1">Adamlarına	mukayyet	ol	kahrolası.” </p>
<p class="calibre1">“Onlar	paralı	asker,	rahip	değil,”	dedi	Bronn.	“Ayık	gezsinler,	bile	dersin	sen şimdi.” </p>
<p class="calibre1">“Fena	olmazdı.” </p>
<p class="calibre1">Tyrion	şehir	surlarını	bir	dokunuşla	iki	kat	yüksek,	üç	kat	kalın	hale getirebilmeyi	isterdi.	Belki	de	bir	şey	değişmezdi.	Devasa	duvarlar	ve	uzun kuleler	ne	Fırtına	Burnu’nu	ne	Harrenhal’u	ne	de	Kışyarı’nı	kurtarmıştı. </p>
<p class="calibre1"><a id="p641"></a>Kışyarı’nı	gördüğü	son	haliyle	hatırladı.	Ne	Harrenhal	gibi	grotesk büyüklükteydi	ne	de	Fırtına	Burnu	kadar	sağlam	ve	zaptedilemez	görünüyordu. </p>
<p class="calibre1">Buna	rağmen,	o	taşlarda	insana	kendini	güvende	hissettiren	muazzam	bir	güç vardı.	Kalenin	düşürüldüğü	haberi	iç	burkan	bir	sürpriz	olmuştu.	“Tanrılar	bir	elle verir,	diğeriyle	alır,”	diye	mırıldanmıştı	Tyrion,	Varys	haberleri	anlattığında. </p>
<p class="calibre1">Tanrılar,	Starklar’a	Harrenhal’u	vermiş,	Kışyarı’nı	onlardan	almıştı.	Kederli	bir değiş	tokuş. </p>
<p class="calibre1">Tyrion	sevinmeliydi	şüphesiz.	Robb	Stark	kuzeye	dönmek	zorunda	kalacaktı şimdi.	Kendi	evini,	ocağını	savunamayan	bir	adam	kral	olamazdı.	Bu	durum	batı ve	Lannister	Hanedanı	için	infazın	ertelenmesi	anlamına	geliyordu	ama	yine	de... </p>
<p class="calibre1">Tyrion,	Theon	Greyjoy’u	Starklar’la	geçirdiği	zamandan	hayal	meyal hatırlıyordu.	Sürekli	gülümseyen,	yay	taşıyan,	toy	bir	delikanlı;	onu	Kışyarı	Lordu olarak	düşünmek	zordu.	Kışyarı	Lordu	her	zaman	bir	Stark	olmalıydı. </p>
<p class="calibre1">Starklar’ın	tanrı	korusunu	hatırladı;	gri-yeşil	iğnelerini	zırh	gibi	giymiş	uzun muhafız	ağaçları,	ulu	meşeler...	beyaz,	gri,	asker	çamlar	ve	korunun	tam	ortasında zamanda	donmuş	soluk	renkli	bir	dev	gibi	görünen	yürek	ağacı.	Korunun toprağımsı	ve	kasvetli	kokusu	şu	an	bile	burnundaydı,	asırların	kokusu.	Korunun gündüzleri	bile	nasıl	karanlık	olduğunu	anımsadı.  <i class="calibre4">O	tanrı	korusu	Kışyarı’ydı. </i></p>
<p class="calibre1"> <i class="calibre4">Kuzeydi.	Orada	yürürken	kendimi	daha	önce	hiç	olmadığım	kadar	uygunsuz</i> <i class="calibre4">hissetmiştim,	davetsiz	bir	misafir	gibi. </i>	Greyjoylar’ın	da	böyle	hissedip hissetmeyeceğini	merak	etti.	Kalenin	sahibi	olabilirlerdi	ama	tanrı	korusunun	asla. </p>
<p class="calibre1">Ne	bir	yıl	sonra,	ne	on,	ne	de	elli. </p>
<p class="calibre1">Tyrion	Lannister	atını	ağır	ağır	Çamur	Kapısı’na	doğru	sürdü.  <i class="calibre4">Kışyarı	senin</i> <i class="calibre4">için	bir	şey	ifade	etmiyor, </i>	diye	hatırlattı	kendine.  <i class="calibre4">Düştüğü	için	memnun	ol	ve</i> <i class="calibre4">kendi	surlarınla	ilgilen. </i>	Kapı	açıktı.	İçeride,	üç	devasa	mancınık	pazar	alanında yan	yana	duruyordu,	üç	iri	kuş	gibi	siperlerin	üstünden	bakıyorlardı.	Fırlatma kolları	ahşaptan	yapılmış	ve	dağılmamaları	için	demir	kasnaklarla güçlendirilmişti.	Altın	pelerinliler	mancınıklara	Üç	Fahişe	adını	takmıştı	çünkü Lord	Stannis’i	oldukça	edepsiz	bir	şekilde	karşılayacaklardı.  <i class="calibre4">Ya	da	öyle	olmasını</i> <i class="calibre4">umuyoruz. </i></p>
<p class="calibre1">Tyrion	atını	mahmuzlayıp	insan	denizini	yararak	Çamur	Kapısı’ndan	çıktı. </p>
<p class="calibre1">Fahişeler’i	geçtiğinde	kalabalık	seyreldi	ve	yol	açıldı. </p>
<p class="calibre1"><a id="p642"></a>Kızıl	Kale’ye	dönüş	olaysızdı	ama	El	Kulesi’ndeki	kabul	salonunda, gemilerine	el	konulmasından	şikâyetçi	bir	düzine	kızgın	kaptanla	karşılaştı. </p>
<p class="calibre1">Onlardan	samimi	bir	şekilde	özür	diledi	ve	savaş	sonrasında	bütün	zararlarının tazmin	edileceğine	dair	söz	verdi.	Bu	sözün	adamları	tam	anlamıyla	memnun	ettiği söylenemezdi.	“Kaybederseniz	ne	olacak	lordum?”	diye	sordu	bir	Braavoslu. </p>
<p class="calibre1">“O	zaman	zararınızın	tazmini	için	Kral	Stannis’e	başvurursunuz.” </p>
<p class="calibre1">Sonunda	kaptanlardan	kurtulduğunda	çanlar	çalıyordu.	Tyrion	törene	geç kaldığını	fark	etti.	Neredeyse	koşar	adımlarla	avluyu	geçti	ve	kale	septinde biriken	kalabalığın	en	arkasında	kendine	bir	yer	buldu.	Joffrey,	Kral Muhafızları’nın	yeni	üyelerine	beyaz	pelerinlerini	giydiriyordu.	Tören	bütün izleyicilerin	ayakta	olmasını	gerektiriyordu.	Bu	yüzden	Tyrion	soylu	popolardan oluşan	bir	duvardan	başka	bir	şey	göremiyordu.	Öte	yandan,	Yüce	Rahip’in	iki şövalyeye	yeminlerini	okutması	ve	onları	Yedi	adına	kutsaması	bitince	kapıdan çıkan	ilk	kişi	olabilecekti. </p>
<p class="calibre1">Katledilen	Preston	Greenfield’in	yerini	alan	Sör	Balon	Swann,	Cersei’nin seçimiydi	ve	Tyrion	bunu	onaylıyordu.	Swannlar,	Hudutlu	lordlardı,	onurlu, kuvvetli	ve	tedbirli	kimselerdi.	Lord	Gulian	Swann	hastalığını	gerekçe	göstererek kalesinde	kalmış	ve	savaşta	yer	almamıştı	ama	en	büyük	oğlu,	önce	Renly’nin sonra	Stannis’in	safına	geçmişti.	Küçük	oğlu	Balon,	Kral	Toprakları’na	hizmet ediyordu.	Lordun	bir	oğlu	daha	olsaydı	onun	da	Robb	Stark	için	savaşacağını düşünüyordu	Tyrion.	Çok	onurlu	bir	durum	sayılmazdı	ama	yeterince	mantıklıydı; Demir	Taht’ı	kazanan	kim	olursa	olsun	Swannlar	hayatta	kalacaktı.	Genç	Sör Balon	Swann	soylu	kanının	yanı	sıra	cesurdu,	kraliyet	adabını	biliyordu	ve silahlar	konusunda	yetenekleydi;	mızrakta	iyi,	gürzde	daha	iyi,	yayda olağanüstüydü.	Gurur	ve	cesaretle	hizmet	edeceği	şüphesizdi. </p>
<p class="calibre1">Tyrion,	Cersei’nin	ikinci	tercihi	için	ne	yazık	ki	aynı	şeyleri	söyleyemezdi. </p>
<p class="calibre1">Sör	Osmund	Karakazan	yeterince	güçlü	 <i class="calibre4">görünüyordu. </i>	Boyu	iki	metreye	yakındı, kaslıydı.	Kanca	burnu,	çalı	kaşları	ve	yaprak	şekilli	kahverengi	sakalları	yüzüne acımasız	bir	ifade	veriyordu,	gülümsemediği	sürece...	Alt	tabakadan	gelen	vasıfsız bir	şövalyeydi.	Yükselmesi	tamamen	Cersei’ye	bağlıydı	ve	Cersei’nin	onu	tercih etmesinin	sebebi	de	bu	bağımlılıktı.	Joffrey’ye	şövalyeyi	önerirken,	“Sör	Osmond cesur	ve	sadık,”	demişti	Cersei.	Bu	maalesef	doğruydu.	İyi	ve	sadık	Sör	Osmond, </p>
<p class="calibre1"><a id="p643"></a>Cersei	tarafından	tutulduğu	günden	beri	sırlarını	Bronn’a	satıyordu	ama	Tyrion bunu	ablasına	 <i class="calibre4">söyleyemezdi. </i></p>
<p class="calibre1">Aslında	şikâyet	etmemesi	gerekirdi.	Bu	atama	sayesinde	ablasının	ruhu	bile duymadan	krala	yakın	bir	kulağa	daha	sahip	olmuştu.	Ve	Sör	Osmond’ın	en	namert hali	bile	şu	anda	Rosby	zindanlarında	konaklayan	Sör	Boros	Blount’tan	beter olamazdı.	Sör	Jacelyn	Bywater	ve	altın	pelerinliler	tarafından	tuzağa düşürüldüklerinde	Sör	Boros	Blount,	Prens	Tommen	ve	Lord	Gyles’a	eşlik ediyordu.	Öyle	büyük	hevesle	teslim	olmuştu	ki	Sör	Barristan	Selmy	görse	tıpkı Cersei	gibi	çileden	çıkardı;	Kral	Muhafızları’ndan	bir	şövalyenin,	kralı	ve kraliyet	ailesini	kendi	canı	pahasına	koruması	gerekirdi.	Cersei,	şövalyenin pelerinini	hainlik	ve	korkaklık	suçlaması	sebebiyle	çıkarttırması	için	Joffrey’ye ısrar	etmişti.  <i class="calibre4">Şimdi	onu,	en	az	onun	kadar	sığ	başka	bir	adamla	değiştiriyor. </i></p>
<p class="calibre1">Dualar,	yeminler	ve	kutsama	töreni	sabahın	büyük	bir	bölümünü	alacakmış	gibi görünüyordu.	Tyrion’ın	bacakları	ağrımaya	başlamıştı.	Ağırlığını	huzursuzca	bir ayağından	diğerine	geçirdi.	Ön	taraflarda	duran	Leydi	Tanda’yı	gördü.	Leydinin kızı	yanında	değildi.	Küçük	bir	ihtimal	bile	olsa	Shae’i	göreceğini	ummuştu.	Varys kızın	iyi	durumda	olduğunu	söylemişti	ama	Tyrion	kendi	gözleriyle	görmek istiyordu. </p>
<p class="calibre1">“Bir	leydinin	hizmetçisi	olmak	bulaşıkçı	olmaktan	iyidir,”	demişti	Shae, Varys’in	planını	duyduğunda.	“Gümüş	çiçekli	kemerimi	ve	gözlerime	yakıştığını söylediğin	kara	elmaslı	altın	kolyemi	yanıma	alabilir	miyim?	Eğer	onları takmamam	gerektiğini	söylersen	takmam.” </p>
<p class="calibre1">Tyrion	kızı	hayal	kırıklığına	uğratmaya	isteksiz	olsa	da	Leydi	Tanda’nın	zeki bir	kadın	sayılamayacağını,	buna	rağmen	bir	hizmetçinin	kendi	kızından	fazla mücevhere	sahip	olmasını	garip	bulacağını	söylemek	zorunda	kalmıştı,	“İki	ya	da üç	elbise	seç,	daha	fazla	değil,”	dedi	Shae’e.	“Yün	elbiseler;	ipek,	tafta	ya	da	kürk olmaz.	Diğerlerini	beni	ziyaret	ettiğinde	giymen	için	kendi	odamda saklayacağım.”	Bu,	Shae’in	duymak	istediği	cevap	değildi	ama	en	azından	kız güvendeydi. </p>
<p class="calibre1">Tören	nihayet	bittiğinde	Joffrey	yepyeni	pelerinlerini	giyen	Sör	Balon	ve	Sör Osmond’ın	arasında	septten	çıktı.	Tyrion	yeni	Yüce	Rahip’le	(adam	 <i class="calibre4">onun</i> seçimiydi	ve	ekmeğine	yağ	sürenin	kim	olduğunu	bilecek	kadar	akıllıydı)	birkaç</p>
<p class="calibre1"><a id="p644"></a>kelime	konuşmak	için	oyalandı.	“Tanrıların	bizim	tarafımızda	olmasını	istiyorum,” </p>
<p class="calibre1">dedi	lafı	hiç	dolandırmadan.	“İnsanlara,	Stannis’in	Yüce	Baelor	Septi’ni	yakmak için	ant	içtiğini	söyle.” </p>
<p class="calibre1">“Bu	gerçek	mi	lordum?”	diye	sordu	ufak	tefek,	beyaz	keçisakallı,	pörsük suratlı	Yüce	Rahip. </p>
<p class="calibre1">Tyrion	omuz	silkti.	“Olabilir.	Stannis,	Fırtına	Burnu’nun	tanrı	korusunu	Işık Tanrısı’na	kurban	ederek	yaktı.	Eski	tanrıları	yok	eden	adam	yenileri	neden esirgesin?	Bunu	halka	anlat.	İşgalciye	yardım	etmeyi	düşünen	her	adamın	tanrılara ve	gerçek	krala	ihanet	ettiğini	de	söyle.” </p>
<p class="calibre1">“Söylerim	lordum.	Kralın	ve	El’in	sağlığı	için	dua	etmelerini	de	emrederim.” </p>
<p class="calibre1">Tyrion	çalışma	odasına	döndüğünde	Alev	Kehanetçisi	Hallyne	onu	bekliyordu ve	Üstat	Frenken	mektuplar	getirmişti.	Kuzgunların	getirdiklerini	okurken simyacıyı	biraz	daha	bekletti.	Doran	Martell’den	gelen	eski	bir	mektup	Fırtına Burnu’nun	düştüğünü	haber	veriyordu.	Bundan	daha	şaşırtıcı	olan	haber	Pyke’taki Balon	Greyjoy’la	ilgiliydi;	kendisini	 <i class="calibre4">Adaların	ve	Kuzeyin	Kralı</i>	ilan	etmişti. </p>
<p class="calibre1">Diyarlarının	arasındaki	sınırların	belirlenmesi	ve	ittifak	olasılıklarının tartışılması	için	Kral	Joffrey’nin	Demir	Adaları’na	bir	elçi	göndermesini istiyordu. </p>
<p class="calibre1">Tyrion	mektubu	üç	kez	okuyup	kenara	bıraktı.	Lord	Balon’ın	dargemileri, Fırtına	Burnu’ndan	yelken	açan	donanmaya	karşı	çok	önemli	bir	kuvvet	olurdu ama	gemiler	binlerce	fersah	uzakta,	Batıdiyar’ın	yanlış	yerindeydi.	Üstelik	Tyrion diyarın	yarısını	bir	başkasına	vermek	istediğinden	emin	değildi.  <i class="calibre4">Belki	de	bu</i> <i class="calibre4">meseleyi	Cersei’nin	kucağına	bırakmalıyım	ya	da	konseye	taşımalıyım. </i></p>
<p class="calibre1">Mektuplarla	işi	bittiğinde	son	havadisleri	almak	için	Hallyne’i	kabul	etti. </p>
<p class="calibre1">Kayıt	defterini	incelerken,	“Bu	doğru	olamaz,”	dedi.	“Yaklaşık	on	üç	bin	kavanoz mu?	Siz	beni	aptal	mı	sanıyorsunuz?	Kralın	altınlarını	ağızları	mumla	kapatılmış</p>
<p class="calibre1">boş	kavanozlar	satın	almak	için	harcamaya	niyetim	yok,	sizi	uyarıyorum.” </p>
<p class="calibre1">“Hayır,	hayır,”	diye	ciyakladı	Hallyne,	“Rakamlar	doğru,	yemin	ederim.	Biz, hımmm,	iyi	talihliymişiz	lordum.	Lord	Rossart’a	ait	gizli	bir	stok	bulundu,	üç	yüz kavanozdan	fazla.	Ejderha	Çukuru’nun	altında!	Birkaç	fahişe	müşterilerini eğlendirmek	için	harabeleri	kullanıyormuş,	adamlardan	biri	çürük	zemindeki	bir delikten	aşağı	düşmüş,	bir	mahzenin	içine.	Kavanozları	fark	edince	şarap</p>
<p class="calibre1"><a id="p645"></a>olduklarını	sanmış.	O	kadar	sarhoşmuş	ki	mührü	kırıp	içmiş.” </p>
<p class="calibre1">“Bir	zamanlar	bir	prens	de	denemişti	bunu,”	dedi	Tyrion	alaycı	bir	tonla. </p>
<p class="calibre1">“Şehrin	üstünde	uçan	bir	ejderha	görmedim,	görünüşe	göre	bu	sefer	de	işe yaramamış.”	Rhaenys	Tepesi’nin	zirvesindeki	Ejderha	Çukuru	bir	buçuk	asırdır boştu.	Çılgınateş	kavanozlarını	saklamak	için	uygun	bir	yerdi,	ardiyelerin çoğundan	daha	iyiydi	ama	merhum	Lord	Rossart’ın	birilerine	kavanozlardan <i class="calibre4">bahsetmesi</i>	fena	olmazdı.	“Üç	yüz	kavanoz	mu	dediniz?	Bu	miktar	kayıtlardaki sayıya	ulaşmanıza	yetmez.	Son	görüştüğümüzde	bana	verdiğiniz	en	iyi	tahminden <i class="calibre4">binlerce</i>	kavanoz	öndesiniz.” </p>
<p class="calibre1">“Evet,	evet	öyle.”	Hallyne	alnını	kızıl-siyah	elbisesinin	koluyla	sildi.	“Çok sıkı	çalıştık	lord	El’im,	hımmm.” </p>
<p class="calibre1">“Bu,	eskisinden	çok	daha	fazla	madde	üretmenizi	açıklıyor	elbette,”	dedi Tyrion.	Gülümseyerek,	farklı	renklerdeki	gözerini	alev	kehanetçisinin	üstüne	dikti. </p>
<p class="calibre1">“Gelin	görün	ki	bugüne	kadar	neden	bu	kadar	sıkı	çalışmadığınız	sorusunu	da doğuruyor.” </p>
<p class="calibre1">Hallyne’in	benzi	beyaz	bir	mantar	gibiydi,	bundan	daha	solgun	görünmesi mümkün	değildi	ama	bir	şekilde	başardı.	“<i class="calibre4">Çalışıyorduk</i>	lord	El’im.	Kardeşlerim ve	ben	ilk	günden	beri	gece	gündüz	çalışıyoruz,	sizi	temin	ederim,	sadece,	hımmm, o	kadar	fazla	madde	ürettik	ki	eski	el	çabukluğumuzu	geri	kazandık,	bunun	yanı sıra,”	–simyacı	huzursuzca	kıpırdandı–	“bazı	tılsımlar,	hımmm,	cemaatimizin kadim	sırları,	çok	hassas,	çok	zorlu	ama	madde	için	gerekli,	hımmm...” </p>
<p class="calibre1">Tyrion	sabırsızlanıyordu.	Sör	Jacelyn	Bywater	gelmiş	olmalıydı. </p>
<p class="calibre1">Demiryumruk	bekletilmekten	hiç	hoşlanmazdı.	“Evet,	gizli	tılsımlarınız	var;	ne kadar	harika.	Ne	olmuş	onlara?” </p>
<p class="calibre1">“Onlar,	hımmm,	eskisinden	çok	daha	fazla	işe	yarıyorlar.”	Hallyne	hafifçe gülümsedi.	“Etrafta	ejderhalar	var	mıdır	sizce? </p>
<p class="calibre1">“Ejderha	Çukuru’nda	bir	tane	bulmadıysanız	hayır.	Neden?” </p>
<p class="calibre1">“Ah,	beni	affedin,	geçmiş	vakitte	yaşlı	Bilge	Pollitor’ın	söylediği	bir	şeyi hatırladım	sadece.	O	zamanlar	kalfaydım.	Bazı	tılsımların	neden	kitapların	yazdığı kadar	 <i class="calibre4">etkili</i>	olmadığını	sormuştum	ona.	O	da	cevaben,	son	ejderhanın	ölümünden sonra	sihirlerin	dünyayı	terk	ettiğini	söylemişti.” </p>
<p class="calibre1">“Sizi	hayal	kırıklığına	uğrattığım	için	üzgünüm	ama	ben	hiç	ejderha	görmedim. </p>
<p class="calibre1"><a id="p646"></a>Yalnız,	kral	adaletinin	sinsice	etrafta	dolaştığını	biliyorum.	Bana	sattığınız meyvelerin	içinden	çılgınateşten	başka	bir	şey	çıkarsa	size	de	uğrar.” </p>
<p class="calibre1">Hallyne	odadan	o	kadar	hızlı	çıkmıştı	ki	az	kalsın	Sör	Jacelyn’i	–hayır,  <i class="calibre4">Lord</i> Jacelyn,	Tyrion	bunu	unutmamalıydı–	yere	deviriyordu.	Demiryumruk	her	zamanki gibi	insanı	rahatlatacak	ölçüde	dürüsttü.	Lord	Gyles’ın	arazilerinden	topladığı yeni	adamlarla	birlikte	Rosby’den	dönmüş,	Şehir	Muhafızları’nı	komuta	etme görevine	kaldığı	yerden	devam	etmişti.	Şehrin	savunmasıyla	ilgili	konuşmalar bittikten	sonra,	“Yeğenimin	durumu	nasıl?”	diye	sordu	Tyrion. </p>
<p class="calibre1">“Prens	Tommen	sağlıklı	ve	mutlu	lordum.	Adamlarımın	av	sırasında	bulup kaleye	getirdiği	bir	alageyik	yavrusuna	sahip	çıktı.	Daha	önce	de	bir	geyik yavrusu	olduğunu	söyledi	ama	Joffrey	hayvanı	yüzdürüp	derisinden	yelek yaptırmış.	Ara	sıra	annesini	soruyor,	sık	sık	Prenses	Myrcella’ya	mektup	yazmaya başlıyor	ama	henüz	hiçbirini	bitiremedi.	Öte	yandan,	ağabeyini	hiç	özlemiyormuş</p>
<p class="calibre1">gibi	görünüyor.” </p>
<p class="calibre1">“Savaşı	kaybetmemiz	durumunda	güvende	olmasını	sağlayacak	uygun ayarlamalar	yaptınız	mı?” </p>
<p class="calibre1">“Adamlarım	gerekli	emirleri	aldı.” </p>
<p class="calibre1">“Ve	o	emirler	neler?” </p>
<p class="calibre1">“Kimseye	söylemememi	emrettiniz	lordum.” </p>
<p class="calibre1">Bu	karşılık	Tyrion’ı	gülümsetti.	“Hatırlamanıza	sevindim.”	Kral	Toprakları düşürülürse	Tyrion	büyük	ihtimalle	sağ	ele	geçirilecekti,	bu	durumda	Joffrey’nin veliahtının	nerede	olduğunu	bilmemesi	daha	iyiydi. </p>
<p class="calibre1">Jacelyn	ayrıldıktan	kısa	süre	sonra	Varys	geldi.	“İnsanoğlu	çok	vefasız	bir yaratık,”	dedi	selamlama	cümlesi	olarak. </p>
<p class="calibre1">Tyrion	iç	geçirdi.	“Bugünkü	hainimiz	kim?” </p>
<p class="calibre1">Hadım	bir	parşömen	uzattı.	“Çok	fazla	ihanet	var,	bizim	çağımız	için	çok kederli	bir	şarkı	söylüyor.	Onur	denilen	şey	babalarımızla	birlikte	öldü	mü?” </p>
<p class="calibre1">“Benim	babam	henüz	ölmedi,”	dedi	Tyrion.	Listeyi	inceledi.	“Bu	isimlerden bazılarını	biliyorum.	Bunlar	zengin	adamlar.	Tacirler,	esnaflar.	Neden	bize	karşı komplo	kursunlar?” </p>
<p class="calibre1">“Görünüşe	göre	savaşı	Lord	Stannis’in	kazanacağına	inanıyorlar	ve	zaferi paylaşmak	istiyorlar.	Taçlı	geyikten	esinlenerek	kendilerine	Boynuzlu	Adamlar</p>
<p class="calibre1"><a id="p647"></a>adını	takmışlar.” </p>
<p class="calibre1">“Birileri	onlara	Stannis’in	armasını	değiştirdiğini	söylemeli.	Böylece	onlar	da Sıcak	Kalpler	olurlar.”	Aslında	hakkında	şaka	yapılacak	bir	mesele	değildi	bu; Boynuzlu	Adamlar,	mücadele	başladığında	Eski	Kapı’yı	ele	geçirip	düşmanı	içeri sokmak	için	yüzlerce	takipçilerini	silahlandırmıştı.	Listedeki	isimlerin	arasında zırh	ustası	Salloreon’ın	adı	da	vardı.	“Sanırım	şeytan	boynuzlu	korkunç	miğferin sahibi	olamayacağım	anlamına	geliyor	bu,”	dedi	Tyrion	adamın	tutuklanma	emrini karalarken. </p>
<p class="calibre1"><a id="p648"></a>Theon</p>
<p class="calibre1">Bir	an	uykudaydı;	bir	sonrakinde	uyanık. </p>
<p class="calibre1">Kyra	yanına	sokuldu.	Tek	kolu	hafifçe	Theon’un	kolunun	üstüne	uzandı, göğüsleri	sırtına	değiyordu.	Kızın	hafif	ve	düzenli	nefeslerini	duyuyordu	Theon. </p>
<p class="calibre1">Çarşaf,	bedenlerine	dolanmıştı.	Gece	yarısıydı.	Yatak	odası	sessiz	ve	karanlıktı. </p>
<p class="calibre1"> <i class="calibre4">Bu	da	ne?	Bir	şey	mi	duydum?	Biri	mi	var? </i></p>
<p class="calibre1">Rüzgâr	panjurların	arasından	hafifçe	iç	çekti.	Uzakta	bir	yerde	kızışmış	bir kedi	miyavladı.	Başka	ses	yoktu.  <i class="calibre4">Uyu	Greyjoy, </i>	dedi	kendine.  <i class="calibre4">Kale	sakin	ve</i> <i class="calibre4">muhafızların	nöbette.	Odanın	dışında,	kale	kapılarında,	cephanelikte. </i></p>
<p class="calibre1">Tedirginliğini	kötü	bir	rüyayla	açıklayabilirdi	ama	rüya	gördüğünü hatırlamıyordu.	Kyra	onu	yorgun	düşürmüştü.	Kız	on	sekiz	yaşındaydı,	Theon	onu yanına	getirtene	kadar	kaleye	bir	kez	bile	adım	atmadan	kış	kasabasında yaşamıştı.	Geldiğinde	bir	samur	kadar	ıslak,	hevesli	ve	kıvraktı.	Bir	meyhane fahişesini	Lord	Eddard	Stark’ın	yatağında	becermenin	inkâr	edilemez	bir	cazibesi vardı. </p>
<p class="calibre1">Theon	kızın	kolunun	altından	kayıp	yataktan	kalkınca	Kyra	uykusunda mırıldandı.	Birkaç	köz	parçası	şöminede	hâlâ	için	için	yanıyordu.	Wex	cübbesine sarınmış	halde	yatağın	ayakucunda	yerde	uyuyordu,	dünyadan	haberi	yoktu.	Hiçbir şey	hareket	etmiyordu.	Theon	pencereye	gidip	camları	ardına	kadar	açtı.	Gece soğuk	parmaklarıyla	tenine	dokundu,	çıplak	vücudu	ürperdi.	Taş	pervaza	yaslanıp karanlık	kulelere,	boş	avlulara,	siyah	gökyüzüne	ve	yüz	yaşına	kadar	yaşasa	bile sayamayacağı	yıldızlara	baktı.	Yarım	ay,	Çan	Kulesi’nin	üstünde	yüzüyor, gölgesini	cam	bahçelerin	çatılarına	düşürüyordu.	Ne	bir	uyarı,	ne	de	bir	insan	sesi duydu,	ayak	sesleri	bile	yoktu. </p>
<p class="calibre1"> <i class="calibre4">Her	şey	yolunda	Greyjoy.	Sessizliği	duyuyor	musun?	Keyif	sarhoşu	olman</i> <i class="calibre4">gerekir.	Kışyarı’nı	otuzdan	az	adamla	aldın.	Hakkında	şarkılar	söylenecek	bir</i> <i class="calibre4">zafer. </i>	Theon	yatağa	geri	döndü.	Kyra’yı	sırtüstü	yatırıp	tekrar	becerdi.	Bunun hayaletleri	kovması	gerekirdi.	Kızın	iç	çekişleri	ve	kıkırdamaları	sessizliği bölmeliydi. </p>
<p class="calibre1"><a id="p649"></a>Durdu.	Ulu	kurtların	uluma	sesine	o	kadar	alışmıştı	ki	sonunda	onları	zar	zor duyar	olmuştu...	ama	bir	yanı,	avcı	iç	güdüsü,	ulumaların	yokluğunu	duyabiliyordu. </p>
<p class="calibre1">Urzen	yatak	odasının	kapısında	nöbetteydi,	güçlü	bir	adamdı,	yuvarlak kalkanını	sırtına	asmıştı.	“Kurtlar	bu	gece	sessiz,”	dedi	Theon	adama.	“Gidip	ne yaptıklarına	bak	ve	hemen	geri	dön.”	Ulu	kurtların	serbestçe	dolaşıyor	olması fikri	midesini	bulandırmıştı.	Yabanılların,	Kurt	Ormanı’nda	Bran’a	saldırdığı günü	hatırladı.	Yaz	ve	Boz	Rüzgâr	adamları	parçalara	ayırmıştı. </p>
<p class="calibre1">Yerde	yatan	Wex’i	ayağıyla	dürttü.	Çocuk	doğrulup	gözlerini	ovuşturdu.	“Bran Stark	ve	küçük	kardeşinin	yataklarında	olduğundan	emin	ol,	acele	et.” </p>
<p class="calibre1">“Lordum?”	diye	seslendi	Kyra	uykulu	bir	sesle. </p>
<p class="calibre1">“Uyumaya	devam	et.	Seni	ilgilendiren	bir	şey	yok.”	Theon	kendine	bir	kadeh şarap	doldurdu	ve	içti.	Uluma	seslerini	duymak	umuduyla	geceyi	dinliyordu.  <i class="calibre4">Çok</i> <i class="calibre4">az	adam, </i>	diye	düşündü	keyifsizce.  <i class="calibre4">Çok	az	adamım	var.	Ve	Asha	gelmezse... </i></p>
<p class="calibre1">Wex	geri	döndü,	kafasını	iki	yana	sallıyordu.	Theon	küfrederek,	Kyra’ya	bir	an önce	sahip	olmak	için	aceleyle	çıkarıp	yere	attığı	tuniğini	ve	pantolonunu	buldu. </p>
<p class="calibre1">Tuniğin	üstüne	demir	dişli	deri	yeleğini	geçirdi,	kemerine	uzunkılıcını	ve hançerini	taktı.	Saçları	çalılar	gibi	karmakarışıktı	ama	şimdi	çok	daha	önemli dertleri	vardı. </p>
<p class="calibre1">Theon	giyinirken	Urzen	döndü.	“Kurtlar	gitmiş.” </p>
<p class="calibre1">Theon,	Lord	Eddard	kadar	sakin	ve	planlı	olması	gerektiğini	söyledi	kendine. </p>
<p class="calibre1">“Bütün	kaleyi	uyandırın,”	dedi.	“İnsanları	avluya	toplayın,	herkesi.	Kimler	kayıp görelim.	Lorren	kapıları	dolaşsın.	Wex,	benimle	gel.” </p>
<p class="calibre1">Stygg’in	Derinorman	Kalesi’ne	varıp	varmadığını	merak	etti.	Adam	iddia ettiği	kadar	iyi	bir	binici	değildi	–demiradamların	hiçbiri	eyer	üstünde	iyi sayılmazdı–	ama	yeterince	zaman	geçmişti.	Asha	yola	çıkmış	olabilirdi. </p>
<p class="calibre1"> <i class="calibre4">Starklar’a	karşı	kaybettiğimi	öğrenirse... </i>	bu	dayanılması	zor	bir	düşünceydi. </p>
<p class="calibre1">Bran’ın	yatak	odası	boştu.	Rickon’ın	yarım	kat	alttaki	odası	da	öyle.	Theon kendine	lanetler	okudu.	Çocukların	başına	nöbetçiler	bırakmalıydı	ama adamlarının	duvarları	ve	kapıları	koruması,	biri	sakat	iki	çocuğa	bakıcılık etmelerinden	daha	önemli	görünmüştü. </p>
<p class="calibre1">Kale	ahalisi	yataklarından	kaldırılıp	avluya	getirilirken	Theon	ağlama	sesleri duyuyordu.  <i class="calibre4">Onlara	ağlamaları	için	iyi	bir	sebep	vereceğim.	Hepsine	karşı	nazik</i></p>
<p class="calibre1"><a id="p650"></a> <i class="calibre4">davrandım	ve	bana	böyle	karşılık	veriyorlar. </i>	Hatta	kendi	adamlarından	ikisini, köpek	barınağında	çalışan	bir	kıza	tecavüz	ettikleri	için	sırtlarından	kan	akana kadar	kamçılamıştı.	İnsanlara	adil	olduğunu	göstermek	istiyordu.  <i class="calibre4">Buna	rağmen</i> <i class="calibre4">tecavüz	için	beni	suçladılar.	Ve	diğerleri	için. </i>	Bunu	haksızlık	kabul	ediyordu. </p>
<p class="calibre1">Mikken	da	tıpkı	Benfred	gibi	kendini	kendi	ağzıyla	öldürmüştü.	Chayle’a	gelince; Theon,	Boğulmuş	Tanrı’ya	birini	vermeliydi.	Adamları	bunu	yapmasını bekliyordu.	“Sana	bir	kastım	yok,”	demişti	rahibe,	adamı	kuyuya	atmadan	önce, </p>
<p class="calibre1">“ama	senin	ve	tanrılarının	burada	yeri	yok	artık.”	Diğerleri	kurban	olarak seçilmedikleri	için	minnettar	olmalıydı	ama	hayır.	Kendisine	karşı	düzenlenen	bu entrikada	kaç	kişinin	parmağı	olduğunu	merak	etti. </p>
<p class="calibre1">Urzen,	Kara	Lorren’la	birlikte	geri	döndü.	“Avcı	Kapısı,”	dedi	Lorren.	“Gelip görseniz	iyi	olur.” </p>
<p class="calibre1">Avcı	Kapısı	barınaklara	ve	mutfaklara	yakın	olacak	şekilde	konumlanmıştı. </p>
<p class="calibre1">Doğrudan	ormana	ve	arazilere	açılıyordu.	Bu	sayede	süvariler	kaleye	gidip gelirken	kış	kasabasını	dolaşmak	zorunda	kalmıyordu.	Ava	çıkan	kafilelerin	gözde kapısıydı.	“Burayı	kimler	koruyordu?”	diye	sordu	Theon. </p>
<p class="calibre1">“Drennan	ve	Şaşı.” </p>
<p class="calibre1">Drennan,	Palla’ya	tecavüz	edenlerden	biriydi.	“Eğer	çocukların	kaçmasına izin	verdilerse	bu	sefer	sırtlarını	kanatmaktan	daha	fazlasını	yaparım,	yemin ediyorum.” </p>
<p class="calibre1">“Buna	gerek	yok,”	dedi	Kara	Lorren	ters	bir	şekilde. </p>
<p class="calibre1">Gerek	yoktu.	Şaşı’yı	hendekte	yüzüstü	sürüklenir	halde	buldular.	Bağırsakları beyaz	yılanlar	gibi	arkasından	yüzüyordu.	Drennan	kapı	kulübesinde,	açılır kapanır	köprünün	kumanda	edildiği	küçük	odada	yarı	çıplak	halde	yatıyordu. </p>
<p class="calibre1">Boğazı	bir,	kulağından	öbürüne	dek	kesilmişti.	Üzerindeki	eski	püskü	tunik sırtındaki	yarı	iyileşmiş	kamçı	izlerini	örtüyordu	ama	çizmeleri	gelişi	güzel	yere atılmıştı,	pantolonu	ayak	bileklerindeydi.	Kapının	yanındaki	küçük	masada,	boş</p>
<p class="calibre1">bir	şarap	sürahisinin	yanında	bir	peynir	tabağı	ve	iki	kadeh	vardı. </p>
<p class="calibre1">Theon	kadehlerden	birini	alıp	dibindeki	şarap	tortusunu	kokladı.	“Şaşı,	siperi yürüyordu,	öyle	mi?” </p>
<p class="calibre1">“Evet,”	dedi	Lorren. </p>
<p class="calibre1">Theon	kadehi	şömineye	fırlattı.	“Drennan	aletini	kadına	sokmak	için</p>
<p class="calibre1"><a id="p651"></a>pantolonunu	indirirken	kadın,	bıçağı	ona	sokmuş	derim.	Görünüşe	bakılırsa Drennan’ın	kendi	peynir	bıçağını.	Bir	kargı	bulup	öbür	aptalı	hendekten	çıkarın.” </p>
<p class="calibre1">Öbür	aptal	Drennan’dan	çok	daha	kötü	durumdaydı.	Kara	Lorren	adamı	sudan çıkarttığında	tek	kolunun	dirseğinden	koparıldığını,	boğazının	parçalandığını, göbeğinin	ve	kasıklarının	yerinde	lime	lime	bir	boşluk	olduğunu	gördüler. </p>
<p class="calibre1">Lorren’ın	Şaşı’yı	çekmek	için	kullandığı	kargı,	adamın	bağırsaklarını	deşmişti. </p>
<p class="calibre1">Koku	dayanılmazdı. </p>
<p class="calibre1">“Ulu	kurtlar,”	dedi	Theon.	“Tahminimce	ikisi	birden.”	İğrenmiş	halde	köprüye döndü.	Kışyarı	iki	kalın	granit	duvarla	çevrelenmişti,	duvarların	arasında	hendek vardı.	Dış	duvar	yirmi	beş	metre	yüksekliğindeydi,	iç	duvar	otuz	metreden fazlaydı.	Theon	yeterli	sayıda	adamı	olmadığı	için	dış	duvarı	boş	bırakıp nöbetçileri	daha	yüksek	olan	iç	duvarlara	yerleştirmek	zorunda	kalmıştı.	Kale kendisine	karşı	ayaklanırsa	hendeğin	yanlış	tarafında	olmak	istememişti. </p>
<p class="calibre1"> <i class="calibre4">İki	ya	da	daha	fazla	kişi	olmalılar, </i>	diye	düşündü.  <i class="calibre4">Kadın	Drennan’ı	oylarken</i> <i class="calibre4">diğerleri	kurtları	serbest	bırakmış. </i></p>
<p class="calibre1">Theon	meşale	isteyip	adamlarını	siperdeki	yürüme	yoluna	çıkardı.	Aradığı şeyi	bulmak	için	meşaleyi	yere	yakın	tutuyordu...	işte	orada.	Yürüme	yolunun	iç tarafında,	iki	burcun	arasındaki	geniş	boşlukta.	“Kan,”	dedi,	“gelişigüzel temizlenmiş.	Tahminimce	kadın	Drennan’ı	öldürüp	köprüyü	indirdi.	Şaşı, zincirlerin	sesini	duydu,	neler	olduğuna	bakmaya	geldi	ve	öldürüldü.	Diğer nöbetçilerin	bulmaması	için	cesedini	hendeğe	attılar.” </p>
<p class="calibre1">Urzen	duvarlara	baktı.	“Diğer	gözcü	kuleleri	fazla	uzakta	değil.	Yanan meşaleler	görüyorum...” </p>
<p class="calibre1">“Meşaleler	görüyorsun	ama	nöbetçiler	yok,”	dedi	Theon	terslenerek. </p>
<p class="calibre1">“Kışyarı’nda	benim	adamlarımdan	fazla	gözcü	kulesi	var.” </p>
<p class="calibre1">“Ana	kapıda	dört	nöbetçi,”	dedi	Kara	Lorren,	“ve	Şaşı’nın	yanı	sıra	duvarda yürüyen	beş	adam	daha.” </p>
<p class="calibre1">“Borusunu	öttürebilmiş	olsaydı...”	dedi	Urzen. </p>
<p class="calibre1"> <i class="calibre4">Hizmetimde	aptallar	var. </i>	“Siperde	yürüyen	kişinin	sen	olduğunu	hayal	etmeye çalış	Urzen.	Hava	soğuk	ve	karanlık.	Saatlerdir	gezici	nöbettesin.	Nöbetinin bitmesi	için	sabırsızlanıyorsun.	Sonra	bir	ses	duyup	kapıya	doğru	gidiyorsun	ve aniden	merdivenlerin	başında	meşale	aleviyle	altın	ve	zümrüt	gibi	parlayan	iki	çift</p>
<p class="calibre1"><a id="p652"></a>göz	görüyorsun.	İki	gölge,	hayal	bile	edemeyeceğin	bir	hızla	üstüne	koşuyor.	Bir an	için	sivri	dişleri	görüyorsun.	Mızrağını	kaldırmaya	başlıyorsun	ama	gölgeler üstüne	 <i class="calibre4">atlayıp</i>	karnını	deşiyor,	dişler	derini	tülbentmişçesine	parçalıyor.”	Adamı sert	bir	şekilde	itti.	“Ve	şimdi	sırtüstü	yerdesin,	bağırsakların	dışarı	dökülüyor	ve gölgelerden	birinin	dişleri	boğazına	geçmiş	durumda.”	Theon	adamın	ince boğazını	yakaladı,	sıktı	ve	gülümsedi.	“Şimdi	söyle	bana,	bütün	bunlar	olurken hangi	arada	durup	 <i class="calibre4">kahrolası	borunu	öttürebilirsin? </i>”	Adamı	sertçe	itti.	Urzen sendeleyerek	burçlardan	birine	çarptı,	boğazını	ovuşturmaya	başladı.  <i class="calibre4">Kaleyi	ele</i> <i class="calibre4">geçirdiğimiz	gün	o	canavarları	öldürmeliydim, </i>	diye	düşündü	öfkeyle. </p>
<p class="calibre1"> <i class="calibre4">Öldürmeliydim,	ne	kadar	tehlikeli	olduklarını	biliyordum. </i></p>
<p class="calibre1">“Peşlerinden	gitmeliyiz,”	dedi	Kara	Lorren. </p>
<p class="calibre1">“Karanlıkta	değil.”	Gece	karanlığına	gömülmüş	ormanda	kurtların	peşine düşmek	fikri	Theon’u	heveslendirmiyordu;	bir	avcı	kolaylıkla	ava	dönüşebilirdi. </p>
<p class="calibre1">“Güneşin	doğmasını	bekleyeceğiz.	O	zaman	kadar,	gidip	sadık	kullarımla konuşacağım.” </p>
<p class="calibre1">Erkeklerden,	kadınlardan	ve	çocuklardan	oluşan	kaygılı	kalabalık	duvarlara dizilmiş	halde	avluda	bekliyordu.	Birçoğunun	giyinmek	için	vakti	olmamıştı. </p>
<p class="calibre1">Üstlerini	yün	battaniyelerle	örtmüş	ya	da	çıplak	bedenlerini	çarşafların, cübbelerin	altına	saklamışlardı.	Bir	ellerinde	meşaleler,	diğer	ellerinde	silahlar olan	bir	düzine	demiradam	tarafından	sarılmışlardı.	Rüzgâr	sert	esiyordu. </p>
<p class="calibre1">Meşalelerin	rüzgârla	titreyen	alevleri	çelik	miğferlerin	üstünde,	kalın	sakallarda ve	gülümsemeyen	gözlerde	parıldıyordu. </p>
<p class="calibre1">Theon	tutsakların	önünde	bir	yukarı	bir	aşağı	yürüdü,	yüzlerimi	inceledi. </p>
<p class="calibre1"> <i class="calibre4">Hepsi</i>	suçlu	gibi	görünüyordu.	“Kaç	kişi	kayıp?” </p>
<p class="calibre1">“Altı.”	Leş	bir	adım	öne	çıktı,	sabun	kokuyordu.	Uzun	saçları	rüzgârla dalgalanıyordu.	“İki	Stark,	şu	bataklık	çocuğu	ve	ablası,	ahırdaki	yarım	akıllı	ve sizin	yabanıl	kadın.” </p>
<p class="calibre1"> <i class="calibre4">Osha. </i>	Theon	ikinci	kadehi	gördüğü	anda	kadından	şüphelenmişti.  <i class="calibre4">Ona</i> <i class="calibre4">güvenemeyeceğimi	bilmeliydim.	En	az	Asha	kadar	doğaya	aykırı.	İsimleri	bile</i> <i class="calibre4">birbirine	benziyor. </i></p>
<p class="calibre1">“Ahırlara	bakan	oldu	mu?” </p>
<p class="calibre1">“Aggar	atların	tam	olduğunu	söylüyor.” </p>
<p class="calibre1"><a id="p653"></a>“Dansçı	hâlâ	bölmesinde	mi?” </p>
<p class="calibre1">“Dansçı?”	Leş	kaşlarını	çattı.	“Aggar	bütün	atların	ahırda	olduğunu	söyledi, sadece	yarım	akıllı	kayıp.” </p>
<p class="calibre1"> <i class="calibre4">Yayan	kaçıyorlar. </i>	Uyandığından	beri	aldığı	en	iyi	haberdi	bu.	Bran,	Hodor’un sırtındaki	sepette	yol	alacaktı,	buna	şüphe	yoktu.	Osha’nın	Rickon’u	taşıması gerekecekti;	küçük	bacakları	çocuğu	fazla	uzağa	götüremezdi.	Theon	hepsini	kısa zamanda	tekrar	ele	geçireceğinden	emindi.	“Bran	ve	Rickon	kaçtı,”	dedi	kale ahalisine,	hepsinin	gözlerini	izleyerek.	“Nereye	gittiklerini	kim	biliyor?”	Kimse cevap	vermedi.	“Yardım	almadan	kaçmış	olamazlar,”	diye	devam	etti,	“yanlarına giysi,	yiyecek,	silah	almadan.”	Kışyarı’ndaki	her	kılıcı,	her	baltayı	kilit	altına almıştı	ama	bazı	silahların	kendisinden	saklandığı	kesindi.	“Onlara	yardım edenlerin	isimlerini	öğreneceğim.	Kaçışlarını	görmezden	gelen	herkesin	ismini de.”	Sadece	rüzgârın	sesi	duyuluyordu.	“Onları	sabahın	ilk	ışığıyla	geri getireceğim.”	Başparmaklarını	kılıç	kemerine	geçirdi.	“Avcılara	ihtiyacım	var. </p>
<p class="calibre1">Kışı	sıcacık	geçirmek	için	kurt	kürkü	isteyen	var	mı?	Gage?	Aşçı,	Theon	avdan döndüğünde	onu	neşeyle	karşılar,	ona	pişirilecek	leziz	bir	şey	getirip getirmediğini	sorardı	eskiden,	şimdiyse	söyleyecek	bir	şeyi	yoktu.	Theon yürümeye	devam	etti,	suçlu	bir	bakış	yakalamak	için	yüzleri	inceliyordu.	“Orman sakat	bir	çocuk	için	uygun	bir	yer	değil.	Ya	Rickon,	onun	kadar	küçük	bir	çocuk ormanda	ne	kadar	dayanabilir?	Dadı,	ufaklığın	ne	kadar	korkmuş	olabileceğini	bir düşün.”	Yaşlı	kadın	on	yıl	boyunca	Theon’a	sonu	gelmez	hikâyeler	anlatıp gevezelik	etmişti	ama	şimdi	bir	yabancıya	bakar	gibi	bakıyordu.	“Bütün erkeklerinizi	öldürüp,	kadınlarınızı	eğlenmeleri,	için	adamlarıma	verebilirdim ama	ben	bunu	yapmak	yerine	sizleri	korudum.	Bana	böyle	mi	teşekkür ediyorsunuz?”	Atlarını	eyerleyen	Joseth,	avcılık	hakkında	bildiği	her	şeyi	öğreten Farlen,	yattığı	ilk	kadın	–biracı	Barth’ın	karısı–	avludaki	kimse	Theon’un gözlerine	bakmıyordu.  <i class="calibre4">Benden	nefret	ediyorlar, </i>	dedi	içinden. </p>
<p class="calibre1">Leş	yanına	yaklaştı.	“Derilerini	yüzün,”	dedi	hevesle,	kalın	dudakları parlıyordu.	“Lord	Bolton,	soyunmuş	bir	adamın	çok	az	sırrı	vardır	ama	derisi soyulmuş	bir	adamın	hiç	sırrı	olmaz,	derdi.” </p>
<p class="calibre1">Derisi	yüzülmüş	adam	Bolton	Hanedanı’nın	armasıydı,	Theon	bunu	biliyordu; çağlar	önce	bazı	Bolton	lordları	öldürdükleri	düşmanların	derisinden	cübbe</p>
<p class="calibre1"><a id="p654"></a>yaptırıp	giyecek	kadar	ileri	gitmişti.	Rivayete	göre	bundan	bin	yıl	önce	Boltonlar, Kışyarı’nın	önünde	diz	çöktüğünde	bütün	bunlar	sona	ermişti.  <i class="calibre4">Böyle	anlatılıyor</i> <i class="calibre4">ama	eski	usullerin	kolay	ölmediğini	ben	gayet	iyi	biliyorum. </i></p>
<p class="calibre1">“Kışyarı’na	ben	hükmettiğim	sürece	kimsenin	derisi	yüzülmeyecek,”	dedi Theon	yüksek	sesle.  <i class="calibre4">Böylelerine	karşı	tek	güvenceniz	benim, </i>	diye	bağırmak istedi.	Bu	kadar	yaygaracı	davranamazdı	ama	bazıları	ne	demek	istediğini anlayacak	kadar	akıllı	olabilirdi. </p>
<p class="calibre1">Gökyüzü	kale	duvarlarının	üstünde	grileşmeye	başlamıştı.	Şafak	yakındı. </p>
<p class="calibre1">“Joseth,	Gülümseyen’i	eyerle,	kendin	için	de	bir	at	hazırla.	Murch,	Gariss,	Tıfıl Tym,	siz	de	benimle	geleceksiniz.”	Murch	ve	Garris	kaledeki	en	iyi	avcılardı	ve Tıfıl	Tym	iyi	bir	okçuydu.	“Aggar,	Kırmızıburun,	Gelmarr,	Leş,	Wex.”	Arkasını kollamaları	için	kendi	adamlarına	ihtiyacı	vardı.	“Farlen,	tazıları	ve	onlarla ilgilenmen	için	seni	de	istiyorum.” </p>
<p class="calibre1">Kır	saçlı	barınak	başı,	kollarını	göğsünde	kavuşturdu.	“Neden	gerçek lordlarımın	peşine	düşeyim,	bebeklerin	peşine?” </p>
<p class="calibre1">Theon	adama	yaklaştı.	“Senin	gerçek	lordun	artık	benim	ve	Palla’yı	sağ	tutan adam	da	benim.” </p>
<p class="calibre1">Farlen’in	gözlerindeki	meydan	okumanın	kaybolduğunu	gördü.	“Tamam lordum.” </p>
<p class="calibre1">Theon	geri	çekilerek	yanına	başka	kimleri	alabileceğine	baktı.	“Üstat	Luwin,” </p>
<p class="calibre1">dedi. </p>
<p class="calibre1">“Ben	avcılık	hakkında	hiçbir	şey	bilmiyorum.” </p>
<p class="calibre1"> <i class="calibre4">Evet	ama	ben	yokken	kaleyi	senin	ellerine	bırakamam. </i>	“Öğrenmenizin zamanı	gelmiş	de	geçiyor	bile.” </p>
<p class="calibre1">“Benim	de	gelmeme	izin	verin.	Kurt	kürkünden	yapılmış	bir	cübbe	istiyorum.” </p>
<p class="calibre1">Bran’dan	daha	büyük	olmayan	bir	erkek	çocuğu	öne	çıktı.	Theon’un	çocuğun	kim olduğunu	hatırlaması	bir	an	sürdü.	“Daha	önce	defalarca	ava	çıktım,”	dedi	Walder Frey.	“Kırmızı	geyik,	alageyik,	hatta	yaban	domuzu.” </p>
<p class="calibre1">Kuzeni	güldü.	“Babasıyla	birlikte	domuz	avına	gitti	ama	hayvanların	yanına yaklaşmasına	bile	izin	vermediler.” </p>
<p class="calibre1">Theon	şüpheli	gözlerle	çocuğa	baktı.	“Gelmek	istiyorsan	gel	ama	bize	ayak uyduramazsan	durup	sana	bakıcılık	edeceğimi	düşünme.”	Kara	Lorren’a	döndü. </p>
<p class="calibre1"><a id="p655"></a>“Yokluğumda	Kışyarı	sana	emanet.	Eğer	dönmezsek	canın	ne	isterse	onu	yap.”  <i class="calibre4">Şu</i> <i class="calibre4">kanlı	kuyunun	benim	için	dua	etmesi	gerekir. </i></p>
<p class="calibre1">Güneşin	ilk	ışıkları	Çan	Kulesi’nin	tepesine	vururken	Avcı	Kapısı’nda toplandılar.	Nefesleri	soğuk	sabah	havasında	donuyordu.	Gelmarr	yanına uzunbalta	almıştı,	kurtlar	saldırırsa	hayvanlar	üstüne	çıkmadan	önce	silahın	sapına kolayca	uzanabilecekti.	Balta	tek	darbede	öldürecek	kadar	ağırdı.	Aggar	çelik baldır	zırhları	giymişti.	Leş,	elinde	bir	domuz	mızrağı	ve	içinde	neler	olduğunu ancak	tanrıların	bildiği	tıka	basa	dolu	bir	çamaşır	çuvalıyla	kapıya	geldi.	Theon yayını	almıştı;	başka	bir	şeye	ihtiyacı	yoktu.	Bir	zamanlar	bir	okla	Bran’ın hayatını	kurtarmıştı.	Şimdi	başka	bir	okla	çocuğun	canını	almak	zorunda kalmamayı	umuyordu	ama	iş	o	noktaya	varırsa,	yapardı. </p>
<p class="calibre1">On	bir	adam,	iki	erkek	çocuğu	ve	bir	düzine	köpek,	hendeği	geçtiler.	Dış</p>
<p class="calibre1">duvarın	ötesinde,	yumuşak	zemindeki	izler	kolayca	okunuyordu;	kurtların pençeleri,	Hodor’un	ağırlığıyla	iyice	derinleşmiş	ayak	izleri,	Reedler’in	bıraktığı daha	silik	izler.	Ağaçların	arasına	girdiklerinde	taşlı	zemin	ve	ağaçlardan	dökülen yapraklar	izleri	görmeyi	zorlaştırdı	ama	Farlen’in	kızıl	iti	kaçakların	kokusunu yakalamıştı.	Diğer	köpekler	hayvanı	yakından	takip	ediyordu,	tazılar	toprağı kokluyordu,	bir	çift	iri	çoban	köpeği	en	arkadan	geliyordu.	Büyüklükleri	ve vahşilikleri	köşeye	sıkışmış	ulu	kurtlar	karşısında	işe	yarayabilirdi. </p>
<p class="calibre1">Theon,	Osha’nın	güneye	doğru	gidip	Sör	Rodrik’e	sığınacağını	tahmin	etmişti ama	izler	kuzeybatıdan	kuzeye,	kurt	ormanının	tam	kalbine	doğru	gidiyordu.	Theon bundan	hiç	hoşlanmamıştı.	Starklar’ın,	Derinorman	Kalesi’ne	gidip	kendilerini Asha’nın	ellerine	teslim	etmeleri	acı	bir	ironi	olurdu.  <i class="calibre4">Onlar	bir	an	önce</i> <i class="calibre4">öldürmeliyim, </i>	diye	düşündü.  <i class="calibre4">Zalim	görünmek	aptal	görünmekten	iyidir. </i></p>
<p class="calibre1">Sis	demetleri	ağaçların	arasına	yayılmıştı.	Muhafız	ağaçları	ve	asker	çamlar burada	iyice	sıklaşıyordu.	Daima	yeşil	bir	orman	kadar	karanlık	ve	kasvetli	başka bir	şey	daha	yoktu.	Zemin	engebeliydi.	Yere	dökülen	iğneler	yumuşak	çimenler gibi	duruyor,	atlar	için	tehlike	oluşturuyordu.	Yavaş	ilerlemek	zorundalardı.  <i class="calibre4">Ama</i> <i class="calibre4">sırtında	sakat	taşıyan	bir	adam	ya	da	kucağında	dört	yaşında	çocukla	yürüyen</i> <i class="calibre4">sıska	bir	cadaloz	kadar	yavaş	değil. </i>	Kendi	kendine	sabır	telkin	etti.	Onları	akşam olmadan	bulacaktı. </p>
<p class="calibre1">Derin	bir	yarığın	kıyısındaki	izleri	takip	ederlerken	Üstat	Luwin,	Theon’un</p>
<p class="calibre1"><a id="p656"></a>yanına	geldi.	“Avlanmak	denen	şey	ağaçların	arasında	at	sürmekten	farksızmış</p>
<p class="calibre1">lordum.” </p>
<p class="calibre1">Theon	gülümsedi.	“Benzerlikler	var.	Ama	av	kanla	biter.” </p>
<p class="calibre1">“Öyle	olmak	zorunda	mı?	Bu	kaçış	çok	aptalcaydı	ama	siz	merhametli	olamaz mısınız?	Aradığımız	çocuklar	sizin	üvey	kardeşleriniz.” </p>
<p class="calibre1">“Robb	haricinde	hiçbir	Stark	bana	kardeşçe	davranmadı	ama	Bran	ve	Rickon sağken	daha	çok	işime	yararlar.” </p>
<p class="calibre1">“Aynı	şey	Reedler	için	de	geçerli.	Moat	Cailin	bataklığın	hemen	yanında.	Lord Howland	isterse	amcanızın	ziyaretini	cehenneme	çevirebilir	ama	veliahtlarını elinizde	tuttuğunuz	sürece	dikkatli	davranmak	zorunda	kalır.” </p>
<p class="calibre1">Bu	Theon’un	aklına	gelmemişti.	Doğrusu,	bir	iki	kez	Meera’ya	bakıp	hâlâ bakire	olup	olmadığı	merak	etmekten	öte	çamuradamları	hiç	düşünmemişti.	“Haklı olabilirsiniz.	Mümkün	olursa	onları	sağ	bırakmaya	çalışacağım.” </p>
<p class="calibre1">“Umarım	Hodor	için	de	aynı	şeyi	yaparsınız.	O	basit	bir	adam,	bunu biliyorsunuz.	Ona	ne	söylenirse	onu	yapar.	Atınızı	kim	bilir	kaç	kez	tımar	etti, eyerinizi	sabunladı,	zırhınızı	temizledi?” </p>
<p class="calibre1">Hodor’un	Theon	için	hiç	kıymeti	yoktu.	“Bize	karşı	dövüşmezse	canını bağışlarım.”	İşaret	parmağını	doğrulttu.	“Yabanıl	kadını	sağ	bırakmam	için	tek kelime	ederseniz	onunla	birlikte	ölürsünüz.	Bana	hizmet	edeceğine	dair	yemin verdi	ve	sonra	yemininin	üstünde	işedi.” </p>
<p class="calibre1">Üstat	başını	eğdi.	“Yeminbozanlar	için	mazeret	bulamam.	Ne	yapmanız gerekiyorsa	yapın.	Merhametiniz	için	size	teşekkür	ederim.” </p>
<p class="calibre1"> <i class="calibre4">Merhamet, </i>	diye	düşündü	Theon,	Luwin’i	arkasında	bırakırken.  <i class="calibre4">Merhamet</i> <i class="calibre4">kanlı	bir	tuzaktır.	Çok	fazlası	varsa	zayıf	olduğunu	söylerler,	çok	azı	varsa</i> <i class="calibre4">canavar	olursun. </i>	Üstadın	doğru	akıl	verdiğini	biliyordu	Theon.	Babası	meseleye sadece	fetih	açısından	bakıyordu	ama	elinde	tutamayacaksan	bir	krallığı	almanın ne	faydası	vardı?	Korku	ve	zorlamayla	ancak	belli	bir	noktaya	kadar	gidilebilirdi. </p>
<p class="calibre1">Ned	Stark’ın	kızlarını	güneye	götürmüş	olması	talihsizlikti;	Theon	kızlardan biriyle	evlenerek	Kışyarı’na	daha	sıkı	tutunabilirdi.	Sansa	güzel	bir	kızdı	ve	artık yatağa	alınacak	kadar	olgunlaşmış	olmalıydı.	Ama	bin	fersah	uzakta, Lannisterlar’ın	pençesindeydi.	Yazık. </p>
<p class="calibre1">Orman	iyice	vahşileşmişti.	Çamlar	ve	muhafız	ağaçları	yerlerini	ulu	meşelere</p>
<p class="calibre1"><a id="p657"></a>bırakmıştı.	Çalılıklar	zemindeki	tehlikeli	çukurları	ve	yarıkları	gizliyordu. </p>
<p class="calibre1">Kayalık	tepeler	yükselip	alçalıyordu.	Terk	edilmiş	bir	çiftçi	kulübesinin	yanından geçtiler.	Köpekler	havlamaya	başladığında	Theon	kaçakların	yakınlarda	olduğunu anladı	ama	atını	tırısa	kaldırıp	hayvanların	yanına	gittiğinde	bulduğu	tek	şey	bir geyik	ölüsüydü...	ya	da	geyikten	geriye	kalanlar. </p>
<p class="calibre1">Daha	yakından	bakmak	için	atından	indi.	Yeni	ölmüştü,	kurtların	işi	olduğu açıkça	ortadaydı.	Tazılar	hayvanı	istekle	kokluyordu.	Farlen	kovalamadan	önce çoban	köpeklerinden	biri	dişlerini	geyiğin	buduna	geçirdi.  <i class="calibre4">Bu	hayvanın	hiçbir</i> <i class="calibre4">yeri	bıçakla	kesilmemiş, </i>	diye	düşündü	Theon.  <i class="calibre4">Kurtlar	yemiş,	insanlar	değil. </i></p>
<p class="calibre1">Osha	ateş	yakmaya	cesaret	edemediyse	bile	yemek	için	birkaç	dilim	et	kesmiş</p>
<p class="calibre1">olmalıydı,	işe	yarayacak	taze	eti	çürümeye	bırakmak	çok	mantıksızdı.	“Farlen, doğru	yolda	olduğumuzdan	emin	misin?”	diye	sordu.	“Köpeklerin	yanlış	kurtları takip	ediyor	olabilir	mi?” </p>
<p class="calibre1">“Dişi	köpek,	Yaz’ın	ve	Tüylüküpek’in	kokusunu	gayet	iyi	tanıyor.” </p>
<p class="calibre1">“Senin	iyiliğin	için	öyle	olmasını	umuyorum.” </p>
<p class="calibre1">Bir	saatten	az	bir	zaman	sonra	izler,	küçük	bir	tepeden	aşağı	inip	yağan	son yağmurlarla	kabaran	çamurlu	bir	derenin	kenarına	vardı.	Köpekler	kokuyu	orada kaybetti.	Farlen	ve	Wex	tazılarla	birlikte	derenin	karşısına	geçtiler	ve	kafalarını iki	yana	sallayarak	geri	döndüler.	Hayvanlar	bir	aşağı	bir	yukarı	yürüyerek	kıyıyı kokluyordu.	“Suya	buradan	girmişler	lordum	ama	nereden	çıktıklarını anlayamıyorum,”	dedi	barınak	başı. </p>
<p class="calibre1">Theon	atından	inip	derenin	kıyısında	dizlerinin	üstüne	çöktü.	Elini	suya	soktu. </p>
<p class="calibre1">Su	soğuktu.	“Uzun	süre	suda	kalmış	olamazlar,”	dedi.	“Köpeklerin	yarısını	alıp derenin	aşağısına	git,	ben	yukarı...” </p>
<p class="calibre1">Wex	ellerini	sertçe	birbirine	vurdu. </p>
<p class="calibre1">“Ne	oldu?”	dedi	Theon. </p>
<p class="calibre1">Dilsiz	çocuk	eliyle	gösterdi. </p>
<p class="calibre1">Suya	yakın	zemin	çamurlu	ve	çok	yumuşaktı.	Kurtların	bıraktığı	izler	açıkça görünüyordu. </p>
<p class="calibre1">“Pençe	izleri.	Ne	olmuş?” </p>
<p class="calibre1">Wex	topuğunu	çamura	bastırıp	ayağını	sağa	sola	döndürdü.	Bastığı	yerde	derin bir	iz	kalmıştı. </p>
<p class="calibre1"><a id="p658"></a>Joseth	anladı.	“Hodor	kadar	iri	bir	adam	çamurda	derin	bir	iz	bırakmalı,” </p>
<p class="calibre1">dedi.	“Hele	sırtında	çocuğun	ağırlığı	da	varken.	Ama	buradaki	ayak	izlerinin hepsi	bize	ait.	Kendiniz	bakın.” </p>
<p class="calibre1">Theon	şaşkın	bir	şekilde	izlere	baktı,	doğruydu.	Kurtlar	kabarık	kahverengi sulara	tek	başlarına	girmişlerdi.	“Osha	daha	gerilerde	yolunu	değiştirmiş	olmalı, büyük	ihtimalle	geyiği	bulduğumuz	yerden	önce.	Onları	takip	edeceğimizi düşünerek	kurtları	tek	başına	yollamış.”	Avcılara	yüklendi.	“Eğer	siz	ikiniz	bana bir	oyun	oynadıysanız...” </p>
<p class="calibre1">“Tek	iz	vardı	lordum,	yemin	ederim,”	dedi	Gariss	kendini	müdafaa	eder şekilde.	“Ulu	kurtlar	sahiplerinin	yanından	uzun	zaman	ayrılmaz.” </p>
<p class="calibre1"> <i class="calibre4">Bu	doğru, </i>	diye	düşündü	Theon.	Yaz	ve	Tüylüköpek	avlanmaya	gitmiş</p>
<p class="calibre1">olabilirdi	ama	er	ya	da	geç	Bran	ve	Rickon’ın	yanına	döneceklerdi.	“Gariss, Murch,	dört	köpek	alıp	geldiğimiz	yoldan	geri	dönün.	Onları	nerede	kaybettiğimizi bulun.	Aggar,	sen	bu	ikisinin	başında	dur,	hile	istemiyorum.	Farlen	ve	ben,	ulu kurtları	takip	edeceğiz.	İze	rastladığınızda	boruyu	bir	kez	öttürün,	kurtları görürseniz	iki	kez.	Kurtların	nerede	olduğunu	öğrendiğimizde	bizi	efendilerine kendileri	götürecekler.” </p>
<p class="calibre1">Wex’i,	Walder	Frey’i	ve	Gynir	Kırmızıburun’u	yanına	alıp	suyun	yukarısını araştırmaya	gitti.	Wex	ve	Theon	derenin	bir	kıyısını,	Kırmızıburun	ve	Walder	Frey karşı	kıyıyı	geziyordu.	Yanlarında	iki	çift	tazı	vardı.	Kurtlar	her	iki	taraftan	da çıkmış	olabilirdi.	Theon	ulu	kurtların	sudan	çıktıklarında	bırakabileceği	izleri, kırık	dalları,	ipucu	olabilecek	herhangi	bir	şeyi	bulmak	için	dikkatle	etrafa bakıyordu.	Geyiklerin	ve	porsukların	izlerini	rahatlıkla	ayırt	edebiliyordu.	Wex dereden	su	içen	dişi	bir	tilkiyi	kaçırdı.	Walder	çalılıkların	arasında	saklanan	üç tavşanı	korkuttu	ve	kaçan	hayvanlardan	birini	okla	vurmayı	başardı.	Bir	huş</p>
<p class="calibre1">ağacının	gövdesindeki	ayı	pençesi	tırmıklarını	gördüler.	Ama	kurtlardan	hiç	iz yoktu. </p>
<p class="calibre1"> <i class="calibre4">Biraz	daha	ileride, </i>	dedi	Theon	kendine.  <i class="calibre4">Şu	meşeyi	geç,	şu	tepeyi	tırman,</i> <i class="calibre4">derenin	öbür	kıvrımına	git,	orada	bir	şeyler	bulacağız. </i>	Artık	geri	dönmesi gerektiğini	bildiği	andan	sonra	bile	ilerlemeye	devam	etmişti.	Endişesi	içini kemirerek	çoğalıyordu.	Sonunda	pes	edip	Gülümseyen’in	kafasını	geri çevirdiğinde	öğle	olmuştu. </p>
<p class="calibre1"><a id="p659"></a>Osha	ve	o	perişan	çocuklar,	Theon’u	atlatmayı	bir	şekilde	başarıyordu.	Bu mümkün	olmamalıydı;	yayan	halde,	biri	sakat	iki	küçük	çocuğun	yüküyle	mümkün olamazdı.	Her	geçen	saat,	kaçışlarının	başarı	ihtimalini	arttırıyordu.  <i class="calibre4">Eğer</i> <i class="calibre4">kasabaya	varırlarsa... </i>	Kuzeyliler,	Ned	Stark’ın	çocuklarını,	Robb	Stark’ın kardeşlerini	asla	geri	çevirmezdi.	Kaçışlarını	hızlandıracak	atlara	ve	yiyeceğe kavuşurlardı.	İnsanlar	onları	korumak	için	gururla	dövüşürdü.	Bütün	kahrolası kuzey,	çocukların	etrafında	toplanırdı. </p>
<p class="calibre1"> <i class="calibre4">Kurtlar	derenin	alt	tarafına	doğru	gitti, </i>	hepsi	bu.	Bu	fikre	tutundu.  <i class="calibre4">Kızıl	dişi</i> <i class="calibre4">köpek,	kurtların	sudan	çıktığı	yeri	bulacak	ve	tekrar	peşlerine	düşeceğiz. </i></p>
<p class="calibre1">Ama	Farlen’in	ekibiyle	tekrar	birleştiklerinde	barınak	başının	tek	bakışı, Theon’un	bütün	umutlarını	küçük	parçalara	ayırdı.	“Bu	köpeklerden	olsa	olsa	ayı yemi	olur,”	dedi	öfkeyle.	“Keşke	bir	ayım	olsaydı.” </p>
<p class="calibre1">“Köpeklerin	bir	suçu	yok.”	Farlen	çoban	köpeğiyle	çok	kıymetli	kızıl	dişisinin arasında	diz	çöktü.	“Akan	su	koku	tutmaz	lordum.” </p>
<p class="calibre1">“Kurtlar	 <i class="calibre4">bir	yerde</i>	sudan	çıkmış	olmalı.” </p>
<p class="calibre1">“Buna	şüphe	yok.	Derenin	aşağısında	ya	da	yukarısında.	Aramaya	devam edeceğiz,	o	noktayı	bulacağız	ama	hangi	yoldan	gideceğiz?” </p>
<p class="calibre1">“Bir	derede	miller	boyunca	yüzen	kurt	görmedim	hiç,”	dedi	Leş.	“Bir	insan, peşinde	avcıların	olduğunu	biliyorsa	bunu	yapabilir.	Ama	bir	kurt?” </p>
<p class="calibre1">Theon	o	kadar	emin	değildi.	Bu	canavarlar	diğer	kurtlara	benzemiyordu. </p>
<p class="calibre1"> <i class="calibre4">Lanet	olası	yaratıkların	derilerini	yüzmeliydim. </i></p>
<p class="calibre1">Gariss,	Murch	ve	Aggar	döndüğünde	aynı	hikâyeyi	anlattılar.	Kendi	izlerini takip	ederek	Kışyarı’nın	yarı	yoluna	kadar	gitmişlerdi	ama	Starklar’ın	ulu kurtlardan	nerede	ayrıldığını	bulamamışlardı.	Farlen’in	tazıları	da	adamlar	kadar bezgin	görünüyordu,	perişan	halde	ağaçları	ve	kayaları	kokluyor,	öfkeyle birbirlerine	sataşıyorlardı. </p>
<p class="calibre1">Theon	yenilgiyi	kabullenmeye	cesaret	edemiyordu.	“Dereye	döneceğiz.	Tekrar arayacağız.	Bu	defa	ne	kadar	uzağa	gitmek	gerekiyorsa	gideceğiz.” </p>
<p class="calibre1">“Onları	bulamayacağız,”	dedi	Walder	Frey	aniden.	“Kurbağayiyenler	onlarla olduğu	sürece	bulamayız.	Çamuradamlar	sinsidir,	düzgün	insanlar	gibi dövüşmezler,	pusuya	yatıp	zehirli	oklar	fırlatırlar.	Sen	onları	göremezsin	ama onlar	seni	görür.	Onların	peşinden	bataklığa	gidenler	kaybolur	ve	asla	geri</p>
<p class="calibre1"><a id="p660"></a>dönemezler.	Evleri	 <i class="calibre4">hareket	eder, </i>	hatta	kaleleri	Bozsu	Gözcüsü	bile.”	Endişeli gözlerle	etraflarını	çevreleyen	yeşilliğe	baktı.	“Şu	an	bile	burada	söylediğimiz	her kelimeyi	dinliyor	olabilirler.” </p>
<p class="calibre1">Farlen	çocuğun	söylediği	şey	hakkındaki	fikrini	belli	etmek	için	güldü. </p>
<p class="calibre1">“Köpeklerim	onların	kokusunu	alırdı	çocuk.	Sen	daha	osurmaya	fırsat	bulamadan tepelerine	binerlerdi.” </p>
<p class="calibre1">“Kurbağayiyenler	normal	insanlar	gibi	kokmaz,”	diye	ısrar	etti	Frey. </p>
<p class="calibre1">“Bataklığa	benzer	bir	kokuları	vardır;	kurbağalar,	ağaçlar	ve	pis	sular	gibi. </p>
<p class="calibre1">Koltukaltlarında	kıl	yerine	yosun	çıkar.	Hiçbir	şey	yemeden,	sadece	çamurla beslenip	bataklık	suyu	soluyarak	hayatta	kalabilirler.” </p>
<p class="calibre1">Üstat	Luwin	konuşmaya	başladığında,	Theon	çocuğa	bu	sütanne	masalını	ne yapması	gerektiğini	söylemek	üzereydi.	“Tarih,	Yeşilgörüşlüler’in	suların	çekicini Boğaz’ın	üstüne	indirmeye	çalıştığı	günlerde,	adalıların,	ormanın	çocuklarıyla yakınlaştığını	söyler.	Gizli	bir	bilgelikleri	olabilir.” </p>
<p class="calibre1">Orman	bir	an	öncesinden	daha	karanlık	göründü	aniden.	Sanki	bir	bulut	güneşi kapatmıştı.	Aptal	bir	çocuğun	saçma	hikâyeler	anlatması	başka	bir	şeydi	ama üstatların	mantıklı	olması	gerekirdi.	“Çocuklardan	sadece	Bran	ve	Rickon	beni ilgilendiriyor,”	dedi	Theon.	“Dereye	dönüyoruz.	Şimdi.” </p>
<p class="calibre1">Bir	an	için	kimsenin	ona	itaat	etmeyeceğini	düşündü	ama	sonunda	eski alışkanlılar	galip	geldi.	İsteksizce	takip	ettiler	ama	ettiler.	Frey	oğlanı	çalılıkların arasından	çıkardığı	tavşanlar	kadar	ürkekti.	Theon	derenin	her	iki	yanına	da	adam koyup	akıntıyı	takip	etti.	Ağır	ağır	ve	dikkatlice,	millerce	yol	gittiler,	zeminin	zor ve	tehlikeli	olduğu	yerlerde	atlarından	inip	hayvanlara	yol	gösterdiler,	olsa-olsa-ayı-yemi-olur	tazıların	her	çalıyı	koklamasına	izin	verdiler.	Devrilen	bir	ağacın akıntıyı	keserek	oluşturduğu	koyu	yeşil	gölün	çevresini	dolaşmak	zorunda	kaldılar. </p>
<p class="calibre1">Ulu	kurtlar	da	aynı	şeyi	yapmış	olsalar	bile	ne	iz	bırakmışlardı	ne	de	bir	işaret. </p>
<p class="calibre1"> <i class="calibre4">Görünüşe	göre	canavarlar	yüzüyorlar.	Onları	yakaladığımda	tahammül</i> <i class="calibre4">edebileceklerinden	fazla	yüzdüreceğim.	İkisini	de	Boğulmuş	Tanrı’ya</i> <i class="calibre4">vereceğim. </i></p>
<p class="calibre1">Ormana	karanlık	çökmeye	başladığında	Theon	Greyjoy	yenildiğini	anlamıştı. </p>
<p class="calibre1">Ya	adalılar,	ormanın	çocuklarının	sihirlerini	gerçekten	biliyordu	ya	da	Osha yabanıllara	özgü	bir	hileyle	Theon’u	kandırmıştı.	Adamları	alacakaranlıkta	at</p>
<p class="calibre1"><a id="p661"></a>sürmeye	zorladı	ama	son	ışık	da	kaybolup	gittiğinde	Joseth,	“Bir	yere varamayacağız	lordum.	Atlarımızı	sakatlayacağız,	hayvanların	bacakları kırılacak,”	deme	cesaretini	gösterdi. </p>
<p class="calibre1">“Joseth	haklı,”	dedi	Üstat	Luwin.	“Meşale	aleviyle	ağaçların	arasında	yol bulmaya	çalışmanın	bize	bir	faydası	olmaz.” </p>
<p class="calibre1">Theon	boğazına	kadar	çıkan	safranın	tadını	alabiliyordu.	Midesi,	kıvrılarak hareket	edip	birbirine	saldıran	yılanlarla	doluydu	sanki.	Elleri	boş	halde sürünerek	Kışyarı’na	dönerse,	rengârenk	soytarı	giysileri	ve	sivri	uçlu	bir	şapka giymek	zorunda	kalırdı;	bütün	kuzey	ne	çeşit	bir	budala	olduğunu	öğrenirdi.  <i class="calibre4">Ve</i> <i class="calibre4">babam	duyduğunda	ve	Asha... </i></p>
<p class="calibre1">“Lord	prensim,”	dedi	Leş,	atını	Theon’un	yanına	sürerek.	“Starklar	bu	yoldan hiç	geçmemiş	olabilir.	Onların	yerinde	olsaydım	kuzeydoğuya	giderdim,	belki. </p>
<p class="calibre1">Umberlar’a.	Starklar’ın	iyi	adamlarıdır.	Ama	arazileri	çok	uzakta.	Çocuklar	daha yakın	bir	yere	sığınacaklar.	Neresi	olduğunu	biliyor	olabilirim.” </p>
<p class="calibre1">Theon	şüpheyle	adama	baktı.	“Söyle.” </p>
<p class="calibre1">“Pelit	Suyu’nda	tek	başına	duran	eski	değirmeni	biliyor	musunuz?	Tutsak olarak	Kışyarı’na	sürüklendiğimde	orada	mola	vermiştik.	Değirmencinin	karısı bize	atlar	için	saman	satmıştı,	şu	yaşlı	şövalye	de	kadının	haylaz	oğullarıyla	ilgili gıdaklayıp	durmuştu.	Starklar	orada	saklanıyor	olabilir.” </p>
<p class="calibre1">Theon	değirmeni	biliyordu.	Hatta	değirmecinin	karısını	birkaç	kez	yatağa atmıştı.	Ne	değirmenle	ne	de	kadınla	ilgili	özel	bir	şey	vardı.	“Neden	orada saklasınlar?	En	az	o	değirmen	kadar	yakın	onlarca	kasaba	ve	karakol	var.” </p>
<p class="calibre1">Adamın	solgun	gözleri	neşeyle	parlıyordu.	“Neden	mi?	Bu	bilgimiz	dâhilinde değil.	Ama	oradalar,	hissediyorum.” </p>
<p class="calibre1">Adamın	alaycı	cevapları	Theon’u	öfkelendirmek	üzereydi.  <i class="calibre4">Dudakları</i> <i class="calibre4">birbirini	beceren	iki	solucan	gibi	görünüyor. </i>	“Ne	söylüyorsun?	Eğer	benden gizlediğin	bir	şey	varsa...” </p>
<p class="calibre1">“Lord	prensim?”	Leş,	atından	indi	ve	Theon’un	da	inmesi	için	bir	el	hareketi yaptı.	İkisi	de	ayaklarının	üstündeyken	Kışyarı’ndan	getirdiği	çamaşır	çuvalının ağzını	açtı.	“Şuna	bir	bakın.” </p>
<p class="calibre1">Görmek	zorlaşmıştı.	Theon	elini	sabırsızca	çuvala	daldırdı,	yumuşak	kürklerin ve	sert	yünlülerin	arasını	yokladı.	Eline	sivri	bir	uç	battı,	parmakları	sert	ve	soğuk</p>
<p class="calibre1"><a id="p662"></a>bir	şeyin	etrafında	kapandı.	Kurt	başı	şeklindeki	gümüş	broşu	çuvaldan	çıkardı. </p>
<p class="calibre1">Bir	anda	her	şeyi	anladı.	Eli	bir	yumruğa	dönüştü.	“Gelmarr,”	dedi	kime güvenebileceğini	merak	ederek.  <i class="calibre4">Kimseye. </i>	“Aggar.	Kırmızıburun.	Bizimle	gelin. </p>
<p class="calibre1">Geri	kalanlar	tazılarla	birlikte	Kışyarı’na	dönebilir.	Buradan	sonra	size	ihtiyacım olmayacak.	Bran	ve	Rickon’ın	nerede	saklandığını	biliyorum.” </p>
<p class="calibre1">“Prens	Theon,”	dedi	Üstat	Luwin	yalvaran	bir	sesle.	“Verdiğiniz	sözü	tutacak mısınız?	Merhamet,	demiştiniz.” </p>
<p class="calibre1">“Merhamet	bu	sabahtı,”	diye	karşılık	verdi	Theon.  <i class="calibre4">Korkulan	biri	olmak,</i> <i class="calibre4">gülünen	biri	olmaktan	iyidir. </i>	“Çocuklar	beni	bu	kadar	kızdırmadan	önceydi.” </p>
<p class="calibre1"><a id="p663"></a>Jon</p>
<p class="calibre1">Dağın	sırtında	kayan	bir	yıldız	gibi	parlayan	ateşi	görebiliyorlardı.	Diğer yıldızlardan	daha	kırmızıydı,	göz	kırpmıyordu	ama	bazen	öfkeyle	alevleniyor, bazen	de	uzak	bir	kıvılcıma	dönüşüyordu,	mat	ve	belli	belirsiz. </p>
<p class="calibre1"> <i class="calibre4">Yarım	mil	ileride	ve	altı	yüz	metre	yukarıda, </i>	diye	tahmin	etti	Jon,  <i class="calibre4">ve</i> <i class="calibre4">aşağıdaki	geçitte	hareket	eden	her	şeyi	görebilecek	kusursuz	bir	noktada. </i></p>
<p class="calibre1">“Çığlık	Geçidi’nde	gözcüler,”	dedi	içlerinde	en	yaşlı	olan	adam.	Gençliğinde bir	kralın	yaverliğini	yapmıştı,	bu	yüzden	kara	kardeşler	ona	hâlâ	Yaver Dalbrigde	diyordu.	“Mance	Rayder’in	korktuğu	şey	nedir,	merak	ediyorum?” </p>
<p class="calibre1">“Bir	ateş	yaktıklarını	bilseydi	zavallı	piçlerin	derisini	yüzerdi,”	dedi	Ebben, kaya	gibi	kasları	olan	bodur	bir	adamdı. </p>
<p class="calibre1">“Buralarda	ateş	hayat	demektir,”	dedi	Qhorin	Yarımel,	“ama	ölüm	anlamına	da gelebilir.”	Yarımel’in	emriyle,	dağlara	girdiklerinden	beri	ateş	yakmıyorlardı. </p>
<p class="calibre1">Soğuk	tuzlu	et,	sert	ekmek	ve	ekmekten	daha	sert	peynir	yiyorlardı.	Üstlerinde giysileriyle,	kat	kat	cübbelerin	ve	kürklerin	altında	kıvrılarak	uyuyor,	birbirlerinin vücut	ısısına	minnet	duyuyorlardı.	Bu	durum,	uzun	zaman	önce	Kışyarı’nda kardeşleriyle	aynı	yatağı	paylaştığı	geceleri	hatırlatıyordu	Jon’a.	Bu	adamlar	da onun	kardeşleriydi	ama	paylaştıkları	yatak	taş	ve	topraktı. </p>
<p class="calibre1">“Boruları	vardır,”	dedi	Taşyılanı. </p>
<p class="calibre1">“Asla	üflememeleri	gereken	bir	boru,”	dedi	Yarımel. </p>
<p class="calibre1">“Gece	için	epey	zalim	ve	uzun	bir	tırmanış	bu,”	dedi	Ebben,	sığındıkları kayalıkların	arasındaki	yarıktan	uzaktaki	ateşe	bakarken.	Gökyüzü	bulutsuzdu, simsiyah	sivri	dağlar	en	tepeye	kadar	yükseliyor,	zirvelerindeki	kardan	yapılmış</p>
<p class="calibre1">soğuk	taçlar	ve	buz	ay	ışığında	hafifçe	parlıyordu. </p>
<p class="calibre1">“Ve	daha	uzun	bir	düşüş,”	dedi	Qhorin	Yarımel.	“Sanırım	iki	adam.	Tepede nöbeti	paylaşan	iki	adam	olması	muhtemel.” </p>
<p class="calibre1">“Ben.”	Taşyılanı	dedikleri	korucu	gruptaki	en	iyi	tırmanıcı	olduğunu	çoktan kanıtlamıştı,	görev	onun	olmalıydı. </p>
<p class="calibre1">“Ve	ben,”	dedi	Jon	Kar. </p>
<p class="calibre1"><a id="p664"></a>Qhorin	Yarımel,	Jon’a	baktı.	Jon,	tepelerindeki	yüksek	geçitte	titreyen	rüzgârın inlemesini	duyabiliyordu.	Atlardan	biri	kişnedi	ve	sığındıkları	kaya	boşluğunun ince,	taşlı	toprağını	eşeledi.	“Kurt	bizimle	kalacak,”	dedi	Qhorin.	“Beyaz	tüyleri ay	ışığında	rahatlıkla	görülebilir.”	Taşyılanı’na	döndü.	“İş	bittiğinde	aşağı	yanan bir	odun	parçası	atın.	Onu	gördüğümüzde	biz	de	geleceğiz.” </p>
<p class="calibre1">“İşe	başlamak	için	şimdiden	daha	iyi	bir	vakit	yok,”	dedi	Taşyılanı. </p>
<p class="calibre1">Her	ikisi	de	uzun	birer	halat	rodası	aldı.	Taşyılanı	bir	torba	büyük	çivi	ve	başı kalın	keçeyle	sarılmış	küçük	bir	çekiç	de	taşıyordu.	Küçük	atlarını,	miğferlerini, örgü	zırhlarını	ve	Hayalet’i	arkalarında	bıraktılar.	Jon	ayrılmadan	önce	ulu	kurdun yanında	diz	çöktü.	“Kal,”	dedi.	“Geri	döneceğim.” </p>
<p class="calibre1">Taşyılanı	önden	gitti.	Kısa	ve	inceydi,	ellisine	yaklaşmıştı,	sakalları grileşmişti	ama	göründüğünden	daha	güçlüydü	ve	Jon’un	tanıdığı	en	keskin	gözlü adamdı.	Bu	gece	o	gözlere	ihtiyacı	olacaktı.	Ayazla	boyanan	dağlar	gündüzleri mavi	griydi	ama	güneş	sivri	zirvelerin	ardında	yok	olduğunda	siyaha dönüşüyorlardı.	Ve	şimdi	doğan	ay,	dağları	beyaz	ve	gümüş	renklerle aydınlatıyordu. </p>
<p class="calibre1">Kara	kardeşler,	nefesleri	kara	gecede	donarken,	kara	kayaların	ortasındaki kara	gölgelerin	arasından	geçip	dik	ve	kıvrımlı	patikayı	tırmanmaya	başladı.	Jon, üstünde	zırhı	yokken	kendini	çıplak	hissediyordu	ama	zırhın	ağırlığını özlemiyordu.	Tırmanış	zor	ve	yavaştı.	Acele	etmek,	kırık	bir	bilek,	belki	de	daha kötüsü	demekti.	Taşyılanı	ayağını	nereye	koyacağını	insiyaki	olarak	biliyormuş</p>
<p class="calibre1">gibi	görünüyordu	ama	Jon	çatlaklarla	dolu	engebeli	zeminde	çok	daha	dikkatli olmak	zorundaydı. </p>
<p class="calibre1">Çığlık	Geçidi;	yukarı	çıkıp	rüzgârın	aşındırdığı	buzlu	zirvelerin	çevresinden dolaşan,	aşağı	inip	çok	ender	güneş	alan	vadilerin	arasından	geçen,	uzun	ve kıvrımlı	bir	dizi	geçitten	oluşuyordu	aslında.	Jon,	ormandan	ayrılıp	tırmanışa başladıklarından	beri	kendi	grubundakiler	dışında	canlı	adama	rastlamamıştı. </p>
<p class="calibre1">Ayazdiş	tanrıların	yarattığı	en	zalim	yerlerden	biriydi	ve	insanlara	düşmandı. </p>
<p class="calibre1">Rüzgâr	burada	bıçak	gibi	kesiyordu	ve	evlâdı	katledilmiş	bir	annenin	ağıdı	gibi çığlık	atıyordu.	Gördükleri	üç	beş	ağaç	bodurdu,	yarıkların	ve	çatlakların kenarında	büyüyen	grotesk	şekillerdi.	Yuvarlanmış	kayalar	patikanın	üstünden sarkıyor,	üstlerindeki	buz	saçakları	uzaktan	uzun	beyaz	dişler	gibi	görünüyordu. </p>
<p class="calibre1"><a id="p665"></a>Jon	Kar	her	şeye	rağmen	geldiğine	pişman	değildi.	Burada	da	harikalar	vardı. </p>
<p class="calibre1">Dik	taş	uçurumların	dudaklarından	dökülen	incecik	buzlu	şelalelerin	üstünde parlayan	güneş	ışıklarını	görmüştü	ve	yabani	sonbahar	çiçekleriyle	dolu	bir	dağ</p>
<p class="calibre1">çimenliği:	Mavi	kar	gülleri,	kırmızı	buzateşleri,	kızıl	ve	altın	renkli	boru	otları. </p>
<p class="calibre1">Bir	cehenneme	indiği	muhakkakmış	gibi	görünen	dar	ve	derin	yarıkların	içine bakmıştı.	Küçük	atıyla	birlikte,	her	iki	yanında	da	gökyüzünden	başka	bir	şey olmayan,	rüzgârın	aşındırdığı	doğal,	taş	bir	köprüden	geçmişti.	Kartallar	tepelerde yuva	kuruyor,	avlanmak	için	vadilere	iniyorlardı,	hiç	çaba	harcamadan	çemberler çizerek	uçarken	mavi	gri	kanatları	gökyüzünün	bir	parçası	gibi	görünüyordu.	Bir keresinde,	bir	koçu	takip	eden	gölgekedisini	izlemişti,	gölgekedisi	avının	üstüne atılmaya	hazır	olana	dek	dağın	yamacından	sıvı	duman	gibi	akmıştı. </p>
<p class="calibre1"> <i class="calibre4">Şimdi	avlanma	sırası	bizde. </i>	O	gölgekedisi	kadar	kendinden	emin	ve	sessiz hareket	edebilmeyi	isterdi	ve	onun	kadar	hızlı	öldürebilmeyi.	Uzunpençe sırtındaki	kının	içindeydi	ama	kılıcı	çekebilecek	kadar	geniş	bir	alanı olmayabilirdi.	Daha	ince	işler	için	bir	kama	ve	hançer	taşıyordu.  <i class="calibre4">Düşmanın	da</i> <i class="calibre4">silahları	olacak	ve	ben	zırhlı	değilim. </i>	Gecenin	sonunda	kimin	gölgekedisi,	kimin koç	olacağını	merak	etti. </p>
<p class="calibre1">Uzunca	bir	süre	patikada	kaldılar,	dağın	etrafında	bir	yılan	gibi	ilerleyen kıvrımları	ve	dönemeçleri	takip	ettiler,	yukarı,	hep	yukarı.	Dağ	zaman	zaman kendi	üstüne	kapanıyordu	ve	ateşi	göremiyorlardı.	Ama	ateş	er	ya	da	geç	tekrar ortaya	çıkıyordu.	Taşyılanı’nın	seçtiği	yolda	atlar	işe	yaramazdı.	Jon	bazı	yerlerde sırtını	soğuk	taşlara	dayayıp	bir	yengeç	gibi	yanlamasına	yürüyerek	santim	santim ilerlemek	zorunda	kalıyordu.	Patika,	genişlediği	yerlerde	bile	tehlikeliydi.	Bir adamın	bacağını	rahatlıkla	yutabilecek	çatlaklar;	kolayca	tökezletecek:	çıkıntılar; gündüzleri	su	gölcüklerine,	geceleri	sert	buz	tabakalarına	dönüşen	çukurlarla doluydu.  <i class="calibre4">Bir	adım,	ardından	bir	adım	daha, </i>	dedi	Jon	kendine.  <i class="calibre4">Bir	adım,</i> <i class="calibre4">ardından	bir	adım	daha	ve	düşmek	yok. </i></p>
<p class="calibre1">İlk	İnsanların	Yumruğu’ndan	ayrıldıklarından	beri	tıraş	olmamıştı	ve	dudağının üstündeki	tüyler	donmuştu.	Tırmanışa	başladıklarının	ikinci	saatinde	rüzgâr	öyle şiddetli	esiyordu	ki	Jon’un	bütün	yapabildiği	kamburlaşıp	kayalara	yapışmak	ve dağdan	aşağı	itilmemek	için	dua	etmekti.  <i class="calibre4">Bir	adım,	ardından	bir	adım	daha,</i> diyerek	devam	etti	bora	biraz	sakinlediğinde.  <i class="calibre4">Bir	adım,	ardından	bir	adım	daha</i></p>
<p class="calibre1"><a id="p666"></a> <i class="calibre4">ve	düşmek	yok. </i></p>
<p class="calibre1">Kısa	zaman	sonra	öyle	yüksekteydiler	ki	en	iyisi	aşağı	hiç	bakmamaktı. </p>
<p class="calibre1">Aşağıda	ağzı	açık	karanlıktan,	yukarıda	aydan	ve	yıldızlardan	başka	hiçbir	şey yoktu.	“Bu	dağ,	senin	annen,”	demişti	Taşyılanı	birkaç	gün	önceki	daha	kolay	bir tırmanış	sırasında.	“Ona	yapış,	yüzünü	göğüslerine	bastır,	böylece	seni	düşürmez.” </p>
<p class="calibre1">Jon,	annesinin	kim	olduğunu	hep	merak	ettiğini	ama	onu	Ayazdiş’te	bulacağını	hiç aklına	getirmediğini	söyleyerek	şaka	yapmıştı.	Bu	şaka	hiç	komik	gelmiyordu şimdi.  <i class="calibre4">Bir	adım,	ardından	bir	adım	daha, </i>	diye	düşündü	sıkı	sıkı	tutunarak. </p>
<p class="calibre1">Dar	patika,	dağın	gövdesinden	dışarı	çıkan	devasa	bir	siyah	granit	bloğuyla aniden	kesildi.	Granitin	gölgesi	parlak	ay	ışığından	sonra	öyle	siyah	görünüyordu ki	insan	kendini	bir	mağaraya	girmiş	gibi	hissediyordu.	“Buradan	dimdik	yukarı,” </p>
<p class="calibre1">dedi	korucu	sessizce.	“Onların	tepesine	çıkmalıyız.”	Eldivenlerini	çıkardı, kemerine	sıkıştırdı,	halatın	bir	ucunu	kendi	beline,	diğer	ucunu	Jon’unkine bağladı.	“Halat	iyice	gerildiğinde	peşimden	gel,”	dedi.	Korucu	bir	cevap beklemeden	hemen	tırmanmaya	başladı,	parmaklarını	ve	ayaklarını	kullanarak Jon’un	inanamadığı	bir	hızla	yukarı	çıkıyordu.	Uzun	halat	ağır	ağır	açılıyordu.	Jon korucuyu	dikkatle	izliyor,	adamın	nasıl	ilerlediğini	ve	ellerini	koyduğu	çıkıntıları nerelerde	bulduğunu	zihnine	not	ediyordu.	Halatın	son	büklümü	de	açıldığında eldivenlerini	çıkardı	ve	korucuyu	takip	etti,	ondan	çok	daha	ağır	hareketlerle. </p>
<p class="calibre1">Taşyılanı,	halatını	üstünde	beklediği	kayanın	sivri	ve	pürüzsüz	bir	çıkıntısına sardı	ama	Jon	yanına	gelir	gelmez	tekrar	boşaltıp	tırmanmaya	devam	etti.	Halat tekrar	gerildiğinde	ucunu	bağlayacak	uygun	bir	çıkıntı	yoktu	bu	defa.	Taşyılanı, başı	keçeyle	sarılmış	çekicini	alıp	kayadaki	bir	çatlağa	çok	hafif	vuruşlarla	bir çivi	çaktı.	Çıkan	ses	yumuşak	olmasına	rağmen	kayaların	üstünde	öyle yankılanıyordu	ki	Jon	her	darbede	gözlerini	kırpıştırıyordu,	sesleri	yabanılların	da duyduğundan	emindi.	Taşyılanı,	çatlağa	sağlamca	gömülen	çiviye	halatı	doladı	ve Jon	adamın	peşinden	tırmanmaya	başladı.  <i class="calibre4">Dağın	göğüslerini	em, </i>	diye	hatırlattı kendine.  <i class="calibre4">Aşağı	bakma.	Ağırlığını	ayaklarına	verme.	Aşağı	bakma.	Önündeki</i> <i class="calibre4">kayaya	bak.	Bu	çıkıntıya	tutunabilirsin,	evet.	Aşağı	bakma.	Şu	kayanın</i> <i class="calibre4">düzlüğünde	soluklanabilirsin,	tek	yapman	gereken	ona	ulaşmak.	Asla	aşağı</i> <i class="calibre4">bakma. </i></p>
<p class="calibre1">Ağırlığını	ayağına	verince	kaydı	ve	kalbi	göğsünün	içinde	durdu	ama	tanrılar</p>
<p class="calibre1"><a id="p667"></a>merhametliydi,	düşmedi.	Kayanın	soğuğunun,	parmaklarının	içine	sızdığını hissediyordu	fakat	eldivenlerini	giymeye	cesaret	edemezdi.	Ellerine	ne	kadar	sıkı otururlarsa	otursunlar	eldivenler	kayardı,	derisiyle	kayaların	arasında	hareket eden	kumaş	ve	kürk,	bu	yükseklikte	ölüm	anlamına	gelirdi.	Yanık	eli	katılaşıyordu ve	sancımaya	başlamıştı.	Sonra	bir	şekilde	başparmağının	tırnağı	koptu	ve	elini koyduğu	her	yerde	kan	izleri	bıraktı.	Bu	tırmanışın	sonunda	hâlâ	bütün parmaklarına	sahip	olmayı	umut	etti	Jon. </p>
<p class="calibre1">Yukarı	gittiler	ve	yukarı	ve	yukarı,	ay	ışığının	aydınlattığı	kaya	duvarında sürünen	kara	gölgeler.	Aşağıdaki	geçidin	üstündeki	herkes	onları	rahatlıkla görebilirdi	ama	dağ	onları	ateşin	başındaki	yabanılların	gözlerinden	saklıyordu. </p>
<p class="calibre1">Artık	yaklaşmışlardı,	Jon	hissediyordu.	Buna	rağmen	onu	bekleyen	gafil düşmanları	değil,	Kışyarı’ndaki	kardeşini	düşünüyordu.  <i class="calibre4">Bran	tırmanmayı	ne	çok</i> <i class="calibre4">severdi	eskiden.	Onun	cesaretinin	onda	birine	sahip	olmayı	isterdim. </i></p>
<p class="calibre1">Tırmanışın	üçte	ikisini	geçtiklerinde	kaya	duvarı	eğri	büğrü,	buzlu	bir	yarıkla kırıldı.	TaşyıIanı,	Jon’a	yardım	etmek	için	elini	uzattı.	Eldivenlerini	giymişti,	Jon da	aynısını	yaptı.	Korucu	başını	sola	çevirdi,	sonunda	uçurumun	kenarındaki turuncu	ateşi	görene	dek,	yarık	boyunca	üç	yüz	metre	kadar	emeklediler. </p>
<p class="calibre1">Yabanıllar	gözcü	ateşini	geçidin	en	dar	yerindeki	sığ	bir	çukurda	yakmıştı, aşağısı	dik	uçurumdu,	arkalarındaki	kaya	sert	rüzgârdan	korunmalarını	sağlıyordu. </p>
<p class="calibre1">Kara	kardeşler,	aynı	rüzgâr	siperi	sayesinde	öldürmeleri	gereken	adamların yaklaşık	bir	metre	tepesine	gelene	kadar	karınlarının	üstünde	süründü. </p>
<p class="calibre1">Biri,	iyice	kıvrılarak	bir	kürk	yığının	altına	gömülmüş	uyuyordu.	Jon	alevlerin ışığında	adamın	parlak	kızıl	saçlarından	başka	bir	şeyini	göremiyordu.	İkincisi, ateşin	başında	oturuyordu,	alevleri	ince	dallar	ve	çerçöple	besleyip	aksi	bir	ses tonuyla	rüzgârdan	şikâyet	ediyordu.	Üçüncüsü,	görülecek	çok	az	şey	olmasına rağmen,	dağın	karlı	omuzlarıyla	çevrelenmiş,	karanlık	dolu	uçsuz	bucaksız	bir kâseye	benzeyen	geçidi	gözlüyordu.	Boru	gözcünün	elindeydi. </p>
<p class="calibre1"> <i class="calibre4">Üç. </i>	Jon	bir	an	için	emin	olamadı.  <i class="calibre4">Sadece	iki	adam	olması	gerekiyordu. </i>	Biri uyuyordu	gerçi.	Görevini	yerine	getirmek	zorundaydı.	Taşyılanı,	omzuna dokunarak	savaş	borusu	olan	yabanılı	gösterdi.	Jon	başıyla	ateşin	yanındaki	adamı işaret	etti.	Öldürmek	için	adam	seçmek	kendini	tuhaf	hissettirmişti.	Hayatının yarısını	bu	ana	hazır	olmak	için	kılıç	ve	kalkanla	geçirmişti.  <i class="calibre4">İlk	mücadelesinden</i></p>
<p class="calibre1"><a id="p668"></a> <i class="calibre4">önce	Robb	da	böyle	hissetti	mi	acaba? </i>	diye	merak	etti	ama	bu	sorunun	cevabını düşünmek	için	vakit	yoktu.	Taşyılanı,	adına	yakışacak	kadar	hızlı	hareket ediyordu,	çakıl	taşları	yağdırarak	yabanılların	tepesine	atladı.	Jon,	Uzunpençe’yi çekip	korucuyu	takip	etti. </p>
<p class="calibre1">Her	şey	bir	kalp	atımı	zamanda	olmuştu	sanki.	Jon,	ilk	önce	bıçağına davranmak	yerine	borusuna	uzanan	yabanılın	cesaretine	daha	sonra	hayranlık duyabilirdi.	Adam	boruyu	dudaklarına	götürdü	ama	daha	üfleyemeden	Taşyılanı bir	kısakılıç	darbesiyle	boruyu	kenara	fırlattı.	Jon’un	seçtiği	adam,	ayağa sıçrayarak	yanan	bir	odun	parçasını	hasmının	yüzüne	savurdu.	Jon	geri	çekilirken alevlerin	sıcaklığını	hissetmişti.	Uyuyan	adamın	döndüğünü	gözünün	kenarıyla gördüğünde	kendi	adamının	işini	bir	an	önce	bitirmek	zorunda	olduğunu	biliyordu. </p>
<p class="calibre1">Alevli	odun	tekrar	savrulduğunda	piçkılıcını	iki	eliyle	birden	savurdu.	Valyria çeliği	derinin,	kürkün	ve	etin	içine	girdi	fakat	yabanıl	düşerken	bedeni	döndü; kılıç,	Jon’un	elinden	kurtuldu.	Uyuyan	adam	kalkmıştı,	postların	altında	oturur halde	duruyordu.	Jon	kamasını	çıkardı,	yabanılı	saçlarından	yakalayıp	bıçağın ucunu	çenesinin	altına	bastırırken	adamın,	hayır,	kadının... </p>
<p class="calibre1">Elleri	dondu.	“Bir	kız.” </p>
<p class="calibre1">“Bir	gözcü,”	dedi	Taşyılanı.	“Bir	yabanıl.	İşini	bitir.” </p>
<p class="calibre1">Jon	kızın	gözlerindeki	korkuyu	ve	ateşi	görebiliyordu.	Beyaz	boğazından, kamanın	ucunun	deldiği	yerden	kan	sızıyordu.  <i class="calibre4">Sadece	bir	hamle	ve	bitecek, </i>	dedi Jon	kendine.	Öyle	yakındı	ki	kızın	nefesindeki	soğan	kokusunu	duyabiliyordu. </p>
<p class="calibre1"> <i class="calibre4">Benden	daha	büyük	değil. </i>	Kızdaki	bir	şeyler	Arya’yı	düşünmesine	sebep oluyordu.	Birbirlerine	hiç	benzemiyorlardı	halbuki.	“Teslim	oluyor	musun?”	diye sordu	kamasına	yarım	çember	çizdirirken.  <i class="calibre4">Ya	olmazsa? </i></p>
<p class="calibre1">“Teslim	oluyorum.”	Sözleri	soğuk	havada	buharlaştı. </p>
<p class="calibre1">“O	halde	bizim	tutsağımızsın.”	Kamasını	kızın	boğazından	çekti. </p>
<p class="calibre1">“Qhorin	tutsak	almakla	ilgili	bir	şey	söylemedi,”	dedi	Taşyılanı. </p>
<p class="calibre1">“Almamamızı	da	söylemedi.”	Jon	kızın	saçlarını	bırakıp	uzaklaştı. </p>
<p class="calibre1">“O	bir	mızrak	karısı.”	Taşyılanı,	kürklerin	yanındaki	uzun	saplı	baltayı gösterdi.	“Yakaladığında	şu	baltaya	uzanıyordu.	Bir	fırsat	ver,	onu	kaşlarının arasına	gömsün.” </p>
<p class="calibre1">“Zerre	fırsat	vermeyeceğim.”	Jon	baltayı	tekmeleyip	kızın	ulaşamayacağı</p>
<p class="calibre1"><a id="p669"></a>kadar	uzağa	fırlattı.	“Bir	adın	var	mı?” </p>
<p class="calibre1">“Ygritte.”	Kız,	eliyle	boğazını	ovuşturdu.	Geri	çektiğinde	eli	kana	bulanmıştı, ıslaklığa	baktı. </p>
<p class="calibre1">Jon	kamasını	kınına	soktu,	Uzunpençe’yi,	öldürdüğü	adamın	bedeninden	çekip çıkardı.	“Benim	tutsağımsın	Ygritte.” </p>
<p class="calibre1">“Ben	adımı	söyledim.” </p>
<p class="calibre1">“Benim	adım	Jon	Kar.” </p>
<p class="calibre1">Kız	geri	çekildi.	“Şeytani	bir	isim.” </p>
<p class="calibre1">“Bir	piç	ismi,”	dedi	Jon.	“Babam	Kışyarı	Lordu	Eddard	Stark’tı.” </p>
<p class="calibre1">Kız	temkinli	gözlerle	Jon’a	bakıyordu	ama	Taşyılanı,	iğneleyici	bir	tonla kıkırdadı.	“Bir	şeyler	anlatması	gereken	kişi	tutsak,	unuttun	mu?”	Korucu	uzunca bir	dalı	ateşe	soktu.	“Anlatmayacak	gerçi.	Sorulara	cevap	vermemek	için	kendi dilini	ısırıp	koparan	yabanıllar	gördüm.”	Dalın	ucu	neşeyle	alevlenince	korucu	iki adım	atıp	dalı	geçitten	aşağı	fırlattı.	Dal	gözden	kaybolana	dek	döne	döne karanlığın	içine	düştü. </p>
<p class="calibre1">“Öldürdüğünüz	adamları	yakmalısınız,”	dedi	Ygritte. </p>
<p class="calibre1">“Bunun	için	daha	büyük	bir	ateş	lâzım.	Büyük	ateşler	çok	parlar.”	Taşyılanı döndü.	Gözleri	herhangi	bir	ışık	görebilmek	için	karanlığın	derinliklerini tarıyordu.	“Yakınlarda	daha	başka	yabanıllar	da	mı	var,	bu	mu?” </p>
<p class="calibre1">“Onları	yakın,”	diye	tekrarladı	kız	inatla,	“yoksa	kılıçlarınızı	yine	kullanmanız gerekir.” </p>
<p class="calibre1">Jon,	ölü	Othor’u	ve	soğuk,	kara	ellerini	hatırladı.	“Belki	de	kızın	dediğini yapmalıyız.” </p>
<p class="calibre1">“Başka	yollar	da	var.”	Taşyılanı,	öldürdüğü	adamın	yanında	diz	çöktü. </p>
<p class="calibre1">Yabanılın	pelerinini,	çizmelerini,	kemerini	ve	yeleğini	çıkardı,	sonra	cesedi	zayıf omzuna	alıp	uçurumun	kenarına	taşıdı.	Cesedi	aşağı	atarken	homurdandı.	Bir	an sonra	ıslak	ve	ağır	bir	çarpma	sesi	duydular.	Korucu	o	esnada	ikinci	cesedi soymuş,	kolundan	tutarak	sürüklemeye	başlamıştı.	Jon	yabanılın	ayaklarından	tuttu ve	ölü	adamı	gecenin	karanlığına	fırlattılar. </p>
<p class="calibre1">Ygritte	bir	şey	söylemeden	izledi.	Jon’un	ilk	düşündüğünden	daha	büyüktü, belki	yirmi	yaşındaydı	ama	yaşına	göre	kısaydı,	çarpık	bacaklıydı,	yüzü	yuvarlaktı ve	basık	bir	burnu	vardı.	Kuş	yuvasına	benzeyen	kızıl	saçları	karmakarışıktı. </p>
<p class="calibre1"><a id="p670"></a>Çöküp	oturduğu	yerde	tıknazmış	gibi	görünüyordu	ama	bunun	sebebi	üstündeki	kat kat	deriler	ve	kürklerdi.	Onların	altındaki	bedeni	en	az	Arya’nınki	kadar	cılız olabilirdi. </p>
<p class="calibre1">“Bizi	gözlemek	için	mi	gönderilmiştiniz?” </p>
<p class="calibre1">“Sizi	ve	diğerlerini.” </p>
<p class="calibre1">Taşyılanı	ateşte	ellerini	ısıtıyordu.	“Geçidin	ötesinde	kimler	bekliyor?” </p>
<p class="calibre1">“Özgür	insanlar.” </p>
<p class="calibre1">“Kaç	kişiler?” </p>
<p class="calibre1">“Yüzlerce,	binlerce.	Daha	önce	hiç	görmediğin	kadar	çok,	karga.”	Gülümsedi. </p>
<p class="calibre1">Dişleri	çarpıktı	ama	bembeyazdı. </p>
<p class="calibre1"> <i class="calibre4">Kaç	kişi	olduğunu	bilmiyor. </i>	“Neden	buraya	geldiniz?” </p>
<p class="calibre1">Ygritte	sessizleşti. </p>
<p class="calibre1">“Ayazdiş’te	kralınızın	istediği	ne	var?	Burada	kalamazsınız,	hiç	yiyecek	yok.” </p>
<p class="calibre1">Kız	yüzünü	çevirdi. </p>
<p class="calibre1">“Amacınız	Sur’a	yürümek	mi?	Ne	zaman?” </p>
<p class="calibre1">Kız	onu	hiç	duymuyormuş	gibi	alevlere	bakıyordu. </p>
<p class="calibre1">“Amcamla	ilgili	bir	şey	biliyor	musun,	Benjen	Stark?” </p>
<p class="calibre1">Ygritte	duymazdan	geldi.	Taşyılanı	güldü.	“Eğer	kendi	dilini	tükürürse	seni uyarmadığımı	söyleme.” </p>
<p class="calibre1">Kayaların	üstünde	pes	bir	kükreme	yankılandı.  <i class="calibre4">Bir	gölgekedisi, </i>	Jon	hemen anlamıştı.	Ayağa	kalkarken	bir	kükreme	daha	duydu,	bu	daha	yakındı.	Kılıcını çekip	döndü,	dinlemeye	başladı. </p>
<p class="calibre1">“Bize	ilişmezler,”	dedi	Ygritte.	“Ölüler	için	geliyorlar.	Gölgekedileri	kanın kokusunu	altı	mil	uzaktan	alabilir.	Bütün	etlerini	son	lokmasına	kadar	yiyip,	ilik için	kemiklerini	parçalayana	dek	cesetlerin	yanında	kalacaklar.” </p>
<p class="calibre1">Jon	beslenen	hayvanlardan	çıkan	seslerin	yankılarını	duyabiliyordu,	rahatsız olmuştu.	Ateşin	sıcaklığı	kemiklerine	kadar	yorgun	olduğunu	hatırlatmıştı	ama uyumaya	cesaret	edemezdi.	Bir	tutsak	almıştı	ve	tutsağa	sahip	çıkmak	onun göreviydi.	“Akrabaların	mıydı?”	diye	sordu	kıza	sessizce.	“Öldürdüğümüz	iki adam?” </p>
<p class="calibre1">“Seninle	ne	kadar	akrabaysak.” </p>
<p class="calibre1">“Ben	mi?”	Kaşlarını	çattı.	“Ne	demek	istiyorsun?” </p>
<p class="calibre1"><a id="p671"></a>“Kışyarı’nın	piçi	olduğunu	söyledin.” </p>
<p class="calibre1">“Öyleyim.” </p>
<p class="calibre1">“Annen	kimdi?” </p>
<p class="calibre1">“Bir	kadın.	Çoğu	öyledir.”	Bunu	bir	zamanlar	biri	söylemişti	Jon’a.	Kim olduğumu	hatırlamıyordu. </p>
<p class="calibre1">Kız	tekrar	gülümsedi,	beyaz	dişleri	parladı.	“Sana	kış	gülü	şarkısını	söylemedi mi	hiç?” </p>
<p class="calibre1">“Ben	annemi	hiç	tanımadım.	Öyle	bir	şarkı	da	bilmiyorum.” </p>
<p class="calibre1">“Ozan	Bael	yazmış,”	dedi	Ygritte.	“Bir	zamanlar	Sur’un	Ötesindeki	Kral oydu.	Bütün	özgür	insanlar	onun	şarkılarını	bilir	ama	belki	siz	güneyde	o	şarkıları söylemiyorsunuzdur.” </p>
<p class="calibre1">“Kışyarı	güneyde	değil,”	diye	itiraz	etti	Jon. </p>
<p class="calibre1">“Evet	öyle.	Sur’un	aşağısındaki	her	yer	bizim	için	güneydir.” </p>
<p class="calibre1">Jon	böyle	düşünmemişti	hiç.	“Sanırım	her	şey	nerede	durduğuna	bağlı.” </p>
<p class="calibre1">“Evet,”	dedi	Ygritte.	“Hep	öyledir.” </p>
<p class="calibre1">“Anlat,”	diye	ısrar	etti	Jon.	Qhorin’in	yukarı	çıkması	saatler	sürecekti	ve	bir hikâye	uyanık	kalmasına	yardım	edebilirdi.	“Hikâyeni	duymak	istiyorum.” </p>
<p class="calibre1">“Çok	hoşlanmayabilirsin.” </p>
<p class="calibre1">“Benim	için	bütün	hikâyeler	aynı.” </p>
<p class="calibre1">“Cesur	bir	kara	karga,”	diye	alay	etti	kız.	“Pekâlâ,	Bael	çok	uzun	zaman	önce özgür	insanların	kralıydı,	kudretli	bir	akıncıydı.” </p>
<p class="calibre1">Taşyılanı	homurdandı.	“Bir	katil,	hırsız	ve	tecavüzcüydü	demek	istiyorsun.” </p>
<p class="calibre1">“Bu	da	nerede	durduğuna	bağlı,”	dedi	Ygritte.	“Kışyarı’ndaki	Stark,	Bael’in kafasını	istedi	ama	asla	alamadı	ve	başarısızlığın	tadı	onu	hasta	etti.	Bir	gün ağzındaki	acılıkla	Bael’e	ödlek	dedi,	sadece	zayıf	olanları	avlayan	bir	korkak.	Bu sözler	kulağına	gittiğinde	Bael,	lorda	bir	ders	vermek	için	yemin	etti.	Sur’u	aştı, Kral	Yolu’nu	geçti	ve	bir	kış	gecesinde	elinde	arpıyla	Kışyarı’na	girdi.	Adının Sygerrik	Skgos	olduğunu	söylemişti.  <i class="calibre4">Sygerrik</i>	Eski	Dil’de	‘hilekâr’	demektir,	bu dili	İlk	İnsanlar	konuşurdu	ve	devler	hâlâ	konuşur. </p>
<p class="calibre1">Kuzey	ya	da	güney,	şarkıcılar	her	yerde	hoş	karşılanır.	Bael,	Lord	Stark’ın sofrasına	oturdu	ve	yüksek	koltukta	oturan	lord	için	gece	yarısına	kadar	şarkılar çaldı.	Eski	şarkıları	ve	kendisinin	yazdığı	yenileri	söyledi.	O	kadar	güzel	çalıp</p>
<p class="calibre1"><a id="p672"></a>söylüyordu	ki	bitirdiğinde	lord,	Bael’in	kendi	ödülünü	kendisinin	seçmesine	izin verdi.	‘Bütün	istediğim	bir	çiçek,’	dedi	Bael.	‘Kışyarı’nın	bahçelerinde	açan	en güzel	çiçek.’</p>
<p class="calibre1">Kış	gülleri	sadece	o	vakitler	açıyordu	ve	onlardan	daha	nadir,	daha	kıymetli çiçek	yoktu.	Stark,	cam	bahçelerine	birini	gönderdi	ve	şarkıcının	ödemesini yapmak	için	en	güzel	kış	güllerinin	toplanmasını	emretti.	Emri	yerine	getirildi. </p>
<p class="calibre1">Ama	sabah	olduğunda	şarkıcı	ortadan	kaybolmuştu...	Lord	Brandon’ın	bakire	kızı da	öyle.	Yatağını	boş	buldular	ama	kızın	yastığının	üstünde	Bael’in	bıraktığı	mavi gül	vardı.” </p>
<p class="calibre1">Jon	daha	önce	bu	hikâyeyi	duymamıştı.	“Hangi	Brandon’dan	bahsediyorsun? </p>
<p class="calibre1">Mimar	Brandon,	Kahramanlar	Çağı’nda	yaşamıştı,	Bael’den	binlerce	yıl	önce. </p>
<p class="calibre1">Yangın	Brandon	ve	onun	babası	Gemici	Brandan	da	vardı	ama...” </p>
<p class="calibre1">“Bahsettiğim	Mahdumesiz	Brandon,”	dedi	Ygritte	sertçe.	“Hikâyeyi	duymak istiyor	musun,	istemiyor	musun?” </p>
<p class="calibre1">Jon	kaşlarını	çattı.	“Devam	et.” </p>
<p class="calibre1">“Lord	Brandon’ın	başka	çocuğu	yoktu.	Yüzlerce	kara	karga,	lordun	emriyle kalelerinden	uçtu	ama	ne	Bael’in	ne	de	şu	bakirenin	izine	rastladılar.	Lord inancını	kaybedip	yatağa	düşene	kadar	neredeyse	bir	yıl	aradılar.	Stark	soyu	sona ermiş	gibi	görünüyordu.	Ama	bir	gece,	Lord	Brandan	yatağında	ölümü	beklerken bir	çocuk	ağlaması	duydu.	Sesi	takip	etti	ve	kızını	odasında	buldu,	göğsünde	bir bebekle	uyuyakalmıştı.” </p>
<p class="calibre1">“Bael	kızı	geri	mi	getirmiş?” </p>
<p class="calibre1">“Hayır.	Onca	zaman	boyunca	hep	Kışyarı’nda	kalmışlar.	Kalenin	altında, ölülerin	yanında	saklanmışlar.	Kız,	Bael’i	öyle	çok	sevmiş	ki	ona	bir	oğul	vermiş, şarkı	böyle	söyler...	ama	doğrusunu	istersen	Bael’in	yazdığı	şarkılardaki	bütün kızlar	ona	âşıktır.	Öyle	bile	olsa,	Bael	izinsiz	kopardığı	gülün	karşılığını	bir çocukla	ödedi	ve	o	çocuk	büyüdüğünde	bir	sonraki	Kışyarı	Lordu	oldu.	İşte,	sen de	tıpkı	benim	gibi	Bael’in	kanını	taşıyorsun.” </p>
<p class="calibre1">“Böyle	bir	şey	asla	olmadı,”	dedi	Jon. </p>
<p class="calibre1">Kız	omuzlarını	silkti.	“Olmuştur	ya	da	olmamıştır.	Ama	güzel	bir	şarkı.	Annem bana	söylerdi	eskiden.	O	da	bir	kadındı	Jon	Kar.	Senin	annen	gibi.”	Kamanın kestiği	boynunu	ovuşturdu.	“Şarkı,	bebeği	buldukları	yerde	bitiyor	ama	hikâyenin</p>
<p class="calibre1"><a id="p673"></a>daha	karanlık	bir	sonu	var.	Otuz	yıl	sonra,	Sur’un	Ötesindeki	Kral	Bael	özgür insanları	güneye	götürdüğünde,	onu	Donuk	Kıyı’da	genç	Lord	Stark	karşılamış... </p>
<p class="calibre1">ve	öldürmüş,	çünkü	kılıç	kılıca	karşılaştıklarında	Bael	öz	oğluna	kıyamamış.” </p>
<p class="calibre1">“Ama	oğul	babasını	katletmiş,”	dedi	Jon. </p>
<p class="calibre1">“Evet,”	dedi	kız,	“ama	tanrılar	kral	katillerinden	nefret	eder,	bilmeden öldürseler	bile.	Lord	Stark	mücadeleden	dönmüş.	Annesi,	Bael’in	kazığa geçirilmiş	kafasını	gördüğünde	acıya	boğulmuş	ve	kendini	bir	kuleden	aşağı	atmış. </p>
<p class="calibre1">Oğlu	da	ondan	daha	çok	yaşamamış.	Sancak	beylerinden	biri	lordun	derisini	yüzüp adamı	cübbe	niyetine	giymiş.” </p>
<p class="calibre1">“Senin	Bael	yalancıymış,”	dedi	Jon,	artık	emindi. </p>
<p class="calibre1">“Hayır,”	dedi	Ygritte,	“ama	bir	ozanın	gerçekleri	bizimkilerden	farklıdır.	Her neyse,	hikâye	dinlemek	istedin	ben	de	anlattım.”	Yüzünü	Jon’dan	çevirdi, gözlerini	kapadı,	uyuyormuş	gibi	görünüyordu. </p>
<p class="calibre1">Qhorin	Yarımel	şafakla	birlikte	geldi.	Taşyılanı	yukarı	çıkan	korucuları gördüğünde	kara	kayalar	griye,	doğu	seması	çivit	mavisine	dönmüştü.	Jon	tutsağını uyandırdı	ve	tırmanan	adamları	karşılamak	için	aşağı	inerlerken	kolundan	tuttu. </p>
<p class="calibre1">Neyse	ki,	dağdan	inmek	için	kuzey	ve	batı	boyunca	uzanan	ve	onları	tepeye çıkaran	patikadan	çok	daha	nazik	olan	başka	yollar	vardı.	Atlarını	arkalarında yürüterek	gelen	kara	kardeşler	göründüğünde,	Jon	ve	yanındakiler	dar	bir	geçitte bekliyordu.	Hayalet,	Jon’un	kokusunu	alır	almaz	öne	fırladı.	Jon,	ulu	kurdun dişlerini	koluna	geçirip	çekiştirebilmesi	için	yere	çömeldi.	Birlikte	oynadıkları bir	oyundu	bu.	Ama	kafasını	kaldırıp	baktığında	Ygritte’in	kocaman	gözlerle	ve yumurta	kadar	beyaz	bir	suratla	onları	izlediğini	gördü. </p>
<p class="calibre1">Qhorin	Yarımel	tutsağı	gördüğünde	hiçbir	şey	söylemedi.	“Üç	kişilerdi,”	dedi Taşyılanı.	Sustu. </p>
<p class="calibre1">“İkisinin	yanından	geçtik,”	dedi	Ebben,	“daha	doğrusu	kedilerin	bıraktığı artıkların	yanından.”	Keskin	gözlerle	kıza	baktı;	şüphe,	yüzünden	okunabiliyordu. </p>
<p class="calibre1">Jon,	“Teslim	oldu,”	demek	zorunda	hissetti	kendini. </p>
<p class="calibre1">Qhorin’in	yüzü	ifadesizdi.	“Kim	olduğumu	biliyor	musun?” </p>
<p class="calibre1">“Qhorin	Yarımel.”	Kız,	korucunun	yanında	çocuk	gibi	kalıyordu	ama	adamla cesurca	yüzleşmişti. </p>
<p class="calibre1">“Bana	doğruyu	söyle;	eğer	ben,	senin	insanlarının	eline	düşüp	teslim	olduğumu</p>
<p class="calibre1"><a id="p674"></a>söyleseydim	bu	bana	ne	kazandırırdı?” </p>
<p class="calibre1">“Daha	yavaş	bir	ölüm.” </p>
<p class="calibre1">Büyük	korucu,	Jon’a	baktı.	“Ne	onu	besleyecek	yiyeceğimiz	ne	de	kollayacak fazladan	adamımız	var.” </p>
<p class="calibre1">“Önümüzdeki	yol	yeterince	tehlikeli	delikanlı,”	dedi	Yaver	Dalbridge. </p>
<p class="calibre1">“Sessizliğe	en	çok	ihtiyaç	duyduğumuz	anda	bir	çığlık	atması	yeter,	hepimizin felaketi	olur	böyle	bir	şey.” </p>
<p class="calibre1">Ebben	hançerini	çıkardı.	“Çelik	bir	öpücük	onu	sessizleştirir.” </p>
<p class="calibre1">Jon’un	boğazı	sıkışıyordu.	Umutsuzca	adamlara	baktı.	“Bana	teslim	oldu.” </p>
<p class="calibre1">“O	halde	yapılması	gerekeni	sen	yapmalısın,”	dedi	Qhorin	Yarımel.	“Sen Kışyarı	kanı	taşıyorsun	ve	Gece	Nöbetçileri’nin	adamısın.”	Diğerlerine	baktı. </p>
<p class="calibre1">“Gelin	kardeşlerim.	Onu	yalnız	bırakın.	Bizim	bakmamamız	işini	kolaylaştırır.” </p>
<p class="calibre1">Adamlarını	dik	ve	kıvrımlı	patikadan	yürütüp,	bir	dağ	yarığının	arasından	doğan güneşin	soluk	pembe	pırıltısına	doğru	götürdü.	Çok	geçmeden	yabanıl	kızın yanında	yalnızca	Jon	ve	Hayalet	kalmıştı. </p>
<p class="calibre1">Jon,	Ygritte’in	kaçmaya	çalışacağını	düşünmüştü	ama	kız	öylece	duruyordu, bekliyordu,	ona	bakıyordu.	“Daha	önce	bir	kadın	öldürmedin,	değil	mi?”	Jon kafasını	sallayınca,	“Biz	de	erkekler	gibi	ölüyoruz,”	dedi.	“Ama	bunu	yapmana gerek	yok.	Mance	sizi	ele	geçirecek,	bunu	biliyorum.	Gizli	yollar	var.	O	kargalar bizi	asla	yakalayamaz.” </p>
<p class="calibre1">“Ben	de	onlar	kadar	kargayım,”	dedi	Jon. </p>
<p class="calibre1">Kız	başıyla	onayladı,	pes	etmişti.	“Daha	sonra	beni	yakacak	mısın?” </p>
<p class="calibre1">“Yapamam,	duman	görünür.” </p>
<p class="calibre1">“Öyle,”	dedi	kız,	omuzlarını	silkti.	“Pekâlâ,	sonum	bir	gölgekedisinin midesinden	çok	daha	kötü	bir	yerde	de	olabilirdi.”	Jon	omzunun	üstünden Uzunpençe’yi	çekti.	“Korkmuyor	musun?” </p>
<p class="calibre1">“Dün	gece	korkuyordum,”	diye	itiraf	etti	kız,	“ama	şimdi	güneş	doğdu.” </p>
<p class="calibre1">Boynunu	açıkta	bırakmak	için	saçlarını	yana	çekti	ve	Jon’un	önünde	diz	çöktü. </p>
<p class="calibre1">“Kılıcını	sert	ve	adam	gibi	indir	karga,	yoksa	geri	döner	sana	dadanırım.” </p>
<p class="calibre1">Uzunpençe,	babasının	kılıcı	Buz	kadar	uzun	ya	da	ağır	değildi	ama	tıpkı	onun gibi	Valyria	çeliğinden	dövülmüştü.	Kılıcın	kenarını,	darbenin	ineceği	yeri işaretlemek	için	kızın	boynuna	değdirdi,	Ygritte	titredi.	“Soğukmuş,”	dedi. </p>
<p class="calibre1"><a id="p675"></a>“Durma,	çabucak	hallet.” </p>
<p class="calibre1">Jon,	Uzunpençe’yi	başının	üstüne	kaldırdı,	kabzayı	iki	eliyle	sıkı	sıkı kavramıştı.  <i class="calibre4">Tek	bir	vuruş,	bütün	gücümle. </i>	Kıza	çabuk	ve	temiz	bir	ölüm verebilirdi	en	azından.	O,	babasının	oğluydu.	Değil	miydi?	Değil	miydi? </p>
<p class="calibre1">“Yap	şunu,”	diye	ısrar	etti	kız	bir	an	sonra.	“Piç.  <i class="calibre4">Yap	şunu. </i>	Sonsuza	kadar cesur	kalamam.”	Boynuna	darbe	inmeyince	başını	çevirip	Jon’a	baktı. </p>
<p class="calibre1">Jon	kılıcını	indirdi.	“Git,”	diye	mırıldandı. </p>
<p class="calibre1">Ygritte	bakakalmıştı. </p>
<p class="calibre1"> <i class="calibre4">“Şimdi,” </i>	dedi	Jon,	“aklım	başıma	gelmeden	önce.	Git.” </p>
<p class="calibre1">Ve	kız	gitti. </p>
<p class="calibre1"><a id="p676"></a>Sansa</p>
<p class="calibre1">Güney	seması	dumanla	kararmıştı.	Uzaktaki	yüz	ateşten	kıvrılarak	yükselen dumanın	isli	parmakları	yıldızları	kirletiyordu.	Geceleri,	Karasu	Nehri’nin karşısında,	ufuk	çizgisinin	bir	ucundan	diğer	ucuna	kadar	sıra	sıra	ateşler yanıyordu.	Nehrin	bu	tarafındaki	bütün	kıyıyı	da	İblis	ateşe	vermişti:	İskeleler	ve ardiyeler,	evler	ve	umumhaneler...	şehir	duvarlarının	arkasındaki	her	şey. </p>
<p class="calibre1">Kızıl	Kale’nin	içinde	bile	kül	tadındaydı	hava.	Sansa	tanrı	korusunun sessizliğinde	Sör	Dontos’u	bulduğunda,	“Ağlıyor	musun?”	diye	sordu	adam. </p>
<p class="calibre1">“Duman	yüzünden,”	diye	yalan	söyledi	Sansa.	“Kral	Ormanı’nın	yarısı	yanıyor sanki.” </p>
<p class="calibre1">“Lord	Stannis,	İblis’in	dağ	adamlarını	dumana	boğmak	istiyor.”	Dontos konuşurken	sallanıyordu.	Tek	eli	bir	kestane	ağacının	gövdesindeydi.	Şarap lekeleri	soytarı	kıyafetinin	sarı	kırmızı	desenlerini	bozmuştu.	“Dağ	adamları, Stannis’in	keşifçilerini	öldürüp	malzeme	arabalarını	yağmalıyor.	Vahşiler	de	ateş</p>
<p class="calibre1">yakıyor.	İblis,	Stannis’in	atlara	kül	yemeyi	öğretmesi	gerektiğini	çünkü	yakında	hiç ot	kalmayacağını	söyledi	kraliçeye.	Kendim	duydum.	Bir	soytarı	olduğumdan	beri çok	çeşitli	şeyler	duyuyorum,	bir	şövalyeyken	asla	duymadığım	şeyler.	Ben	orada değilmişim	gibi	konuşuyorlar,”	–yaklaşıp	eğildi,	şarap	kokan	nefesi,	Sansa’nın burnundaydı–	“ve	Örümcek	her	türden	dedikodu	için	iyi	altın	veriyor.	Bence	Ay Oğlan	yıllardır	onun	malı.” </p>
<p class="calibre1"> <i class="calibre4">Yine	sarhoş.	Kendine	Zavallı	Florian	diyor	ve	öyle.	Ama	tek	umudum	o. </i></p>
<p class="calibre1">“Lord	Stannis’in	Fırtına	Burnu’ndaki	tanrı	korusunu	yaktığı	doğru	mu?” </p>
<p class="calibre1">Dontos	başıyla	onayladı.	“Ağaçlardan	kocaman	bir	cenaze	ateşi	yakmış,	yeni tanrısı	için	bir	hediye.	Bunu	kırmızı	rahibe	yaptırmış	ona.	Stannis’i	o	kadının yönettiği	söyleniyor,	hem	bedenini,	hem	ruhunu.	Şehri	alırsa	Yüce	Baelor	Septi’ni de	yakacağına	yemin	etmiş.” </p>
<p class="calibre1">“Yaksın.”	Sansa	mermer	duvarlı	ve	yedi	kristal	kuleli	Yüce	Sept’i	ilk gördüğünde	dünyanın	en	güzel	yapısı	olduğunu	düşünmüştü	ama	Lord	Eddard’ın kafası	o	septin	merdivenlerinde	Joffrey	tarafından	kestirilmeden	önceydi	bu. </p>
<p class="calibre1"><a id="p677"></a>“Yanmasını	istiyorum.” </p>
<p class="calibre1">“Sessiz	ol	çocuk,	tanrılar	seni	duyacak.” </p>
<p class="calibre1">“Neden	duysunlar?	Dualarımı	hiç	duymuyorlar.” </p>
<p class="calibre1">“Evet	duyuyorlar.	Sana	beni	yolladılar,	öyle	değil	mi?” </p>
<p class="calibre1">Sansa	bir	ağacın	gövdesine	tutundu.	Başı	dönüyor	gibiydi,	ateşi	vardı	sanki. </p>
<p class="calibre1">“Seni	yolladılar	ama	ne	işe	yaradın?	Beni	eve	götüreceğine	söz	verdin	fakat	hâlâ buradayım.” </p>
<p class="calibre1">Dontos,	Sansa’nın	kolunu	sıvazladı.	“Bir	adamla	konuştum,	iyi	bir	dostum... </p>
<p class="calibre1">ve	sizin	de	dostunuz	leydim.	Doğru	zaman	geldiğinde	bizi	güvenli	bir	yere götürebilecek	hızlı	bir	gemi	kiralayacak.” </p>
<p class="calibre1">“Doğru	zaman	şimdi,”	diye	ısrar	etti	Sansa,	“savaş	başlamadan	önce.	Beni umursamıyorlar.	Eğer	denersek	kaçabileceğimizi	biliyorum.” </p>
<p class="calibre1">“Çocuğum,	çocuğum.”	Dontos	başını	iki	yana	salladı.	“Kalenin	dışına çıkabiliriz,	bunu	yapabiliriz	ama	şehir	kapılarında	her	zamankinden	fazla	nöbetçi var.	İblis	nehri	bile	kapadı.” </p>
<p class="calibre1">Doğruydu.	Sansa	daha	önce	Karasu	Nehri’ni	bu	kadar	boş	görmemişti.	Bütün tekneler	nehrin	kuzey	kıyısına	çekilmişti.	Ticaret	kadırgaları	kaçmış	ya	da	savaşta kullanılacak	şekilde	yenilenmek	üzere	İblis	tarafından	ele	geçirilmişti.	Sadece kralın	savaş	kadırgaları	göz	önündeydi.	Gemiler,	nehrin	ortasındaki	derin	sularda, aşağı	ve	yukarı	doğru	sonsuzmuş	gibi	uzanan	bir	sıra	oluşturuyor,	Stannis’in	güney kıyısındaki	okçularıyla	ok	sürüleri	değiş	tokuş	ediyorlardı. </p>
<p class="calibre1">Lord	Stannis’in	kendisi	hâlâ	yoldaydı	ama	öncü	kuvveti	iki	gece	önce	siyah ayda	ortaya	çıkmıştı.	Kral	Toprakları,	Stannis’in	çadırlarını	ve	sancaklarını görerek	uyanmıştı.	Beş	bin	adam	olduklarını	duymuştu	Sansa,	neredeyse	şehirdeki altın	pelerinlilerin	sayısı	kadar.	Sancaklarında	Fossoway	Hanedanı’nın	kırmızı	ve yeşil	elmaları,	Estermontlar’ın	kaplumbağası,	Florentler’in	tilki	ve	çiçekleri dalgalanıyordu.	Kumandanları,	ünlü	bir	güneyli	şövalye	olan	ve	adamlarının	Yeşil Guyard	dediği	Sör	Guyard	Morrigen’di.	Şövalyenin	sancağında	uçan	bir	karga vardı,	kanatları	fırtına	yeşili	bir	gökyüzünde	açılmıştı.	Ama	şehre	asıl	musallat olanlar,	soluk	sarı	sancaklardı.	Püsküllü	uzun	kuyruklar,	sancakların	arkasından titreyen	alevler	gibi	akıyordu.	Sancakların	üstünde	bir	lordun	arması	yerine	bir tanrının	nişanı	vardı:	Işık	Tanrısı’nın	alevli	kalbi. </p>
<p class="calibre1"><a id="p678"></a>“Stannis	geldiğinde	Joffrey’den	on	kat	fazla	adamı	olacak,	herkes	böyle söylüyor.” </p>
<p class="calibre1">Dontos,	Sansa’nın	omzunu	sıktı.	“Nehrin	yanlış	kıyısında	durdukları	sürece ordunun	büyüklüğü	önemli	değil	tatlım.	Stannis	gemileri	olmadan	nehri	geçemez.” </p>
<p class="calibre1">“Gemileri	 <i class="calibre4">var. </i>	Joffrey’ninkilerden	fazla.” </p>
<p class="calibre1">“Fırtına	Burnu’ndan	buraya	gelmek	uzun	zaman	alır.	Donanma,	Massey Kancası’na	gidip	Kanal’ı	geçmek	ve	Karasu	Koyu’nu	aşmak	zorunda.	Belki	de merhametli	tanrılar	bir	fırtına	gönderir	ve	onları	denizden	süpürür.”	Dontos	umut dolu	bir	şekilde	gülümsedi.	“Biliyorum,	senin	için	kolay	değil.	Ana	sabırlı olmalısın	çocuğum.	Dostum	şehre	döndüğünde	gemimize	kavuşacağız.	Florian’ına inan	ve	korkmamaya	çalış.” </p>
<p class="calibre1">Sansa	tırnaklarını	avcuna	geçirdi.	Korkuyu	karnında	hissediyordu;	burkan, çimdikleyen	ve	her	geçen	gün	daha	beter	olan	bir	korku.	Prenses	Myrcella’nın denize	açıldığı	gün	olanların	kâbusları	hâlâ	uykularını	bölüyordu;	karanlık	ve boğucu	rüyalar	onu	gecenin	bir	yarısında	uyandırıyor,	nefessiz	bırakıyordu. </p>
<p class="calibre1">İnsanların	ona	bağırdığını	duyuyordu;	sözsüz	çığlıklar,	hayvanlar	gibi.	Onu çekiştirmişler,	yüzüne	pislik	atmışlar,	atından	düşürmeye	çalışmışlardı	ve	Tazı yanına	gelmeseydi	çok	daha	kötüsünü	yapacaklardı.	Yüce	Rahip’i	parçalara ayırmışlar,	Sör	Aron’ın	başını	taşla	ezmişlerdi.  <i class="calibre4">Ve	Korkmamaya	çalış! </i>	diyordu Dontos. </p>
<p class="calibre1">Bütün	şehir	korkuyordu.	Sansa	kale	duvarlarından	görebiliyordu	bunu.	Halk, sanki	güvende	olmalarına	yetecekmiş	gibi,	sıkı	sıkı	kapatılmış	pencerelerin	ve kapıların	arkasında	saklanıyordu.	Kral	Toprakları	son	düştüğünde	Lannisterlar şehri	yağmalamış,	canlarının	istediği	gibi	tecavüz	etmiş	ve	yüzlerce	insanı	kılıçtan geçirmişti,	şehir	kapılarının	açılmasına	rağmen.	İblis	bu	defa	savaşmak niyetindeydi	ve	savaşan	bir	şehir	merhamet	umamazdı. </p>
<p class="calibre1">Dontos	gevezeliğe	devam	ediyordu.	“Eğer	hâlâ	şövalye	olsaydım	zırhımı	giyer diğerleriyle	birlikte	duvarlara	çıkardım.	Kral	Joffrey’nin	ayaklarını	nazikçe	öpüp ona	tatlılıkla	teşekkür	etmeliyim.” </p>
<p class="calibre1">“Joffrey’ye	seni	soytarı	yaptığı	için	teşekkür	edersen	tekrar	şövalye	olursun,” </p>
<p class="calibre1">dedi	Sansa	sertçe. </p>
<p class="calibre1">Dontos	kıkırdadı.	“Benim	Jonquil’im	akıllı	bir	kız,	öyle	değil	mi?” </p>
<p class="calibre1"><a id="p679"></a>“Joffrey	ve	annesi	aptal	olduğumu	söylüyor.” </p>
<p class="calibre1">“Bırak	söylesinler.	Böylesi	daha	güvenli	tatlım.	Kraliçe	Cersei,	İblis,	Lord Varys	ve	onlar	gibiler,	birbirlerini	şahin	misali	keskin	gözlerle	izliyor, birbirlerinin	neler	yaptığını	öğrenmek	için	ona	buna	altın	veriyorlar	ama	kimse Leydi	Tanda’nın	kızını	umursamıyor,	öyle	değil	mi?”	Dontos	geğirme	sesini bastırmak	için	elini	ağzına	götürdü.	“Tanrılar	seni	korusun	küçük	Jonquil’im.” </p>
<p class="calibre1">Ağlamaklıydı,	şarap	yüzünden	böyle	oluyordu.	“Şimdi	Florian’ına	küçük	bir öpücük	ver.	Şans	öpücüğü.”	Sansa’ya	doğru	yalpaladı. </p>
<p class="calibre1">Sansa	dudaklarını	arayan	ıslak	dudaklardan	kurtulup	adamın	tıraşsız	yanağını hafifçe	öptü	ve	iyi	geceler	diledi.	Ağlamamak	için	bütün	gücünü	kullanıyordu.	Son zamanlarda	çok	fazla	ağlıyordu.	Bu	yakışıksızdı,	biliyordu	ama	kendine	engel olamıyordu.	Gözyaşları	kendiliğinden	geliyordu,	çok	önemsiz	konularda	bile	ve Sansa	kendine	hâkim	olamıyordu. </p>
<p class="calibre1">Maegor	Hisarı’ndaki	açılır	kapanır	köprüde	nöbetçi	yoktu.	İblis,	altın pelerinlilerin	çoğunu	şehir	duvarlarına	kaydırmıştı	ve	Kral	Muhafızları’nın	beyaz şövalyelerinin,	Sansa’nın	peşinde	dolaşmaktan	daha	önemli	görevleri	vardı. </p>
<p class="calibre1">Sansa	kaleden	ayrılamaya	teşebbüs	etmediği	sürece	istediği	her	yere	gidebilirdi ama	gitmek	istediği	hiçbir	yer	yoktu. </p>
<p class="calibre1">Kuru	hendeği	ve	zalim	demir	kazıkları	geçti,	dikenli	kapıyla	korunan	dar merdiveni	tırmandı	ama	odasının	kapısına	vardığında	içeri	girecek	cesareti bulamadı.	Odanın	duvarları	kendini	kapana	kısılmış	gibi	hissettiriyordu; pencereler	ardına	kadar	açıkken	bile	içeride	solunacak	hava	yoktu	sanki. </p>
<p class="calibre1">Sansa	dönüp	merdivenleri	çıkmaya	başladı.	Duman,	yıldızları	ve	incecik	hilal ayı	saklıyordu.	Çatı	karanlıktı	ve	gölgelerle	doluydu.	Ama	Sansa	buradan	her	şeyi görebiliyordu:	Kızıl	Kale’nin	uzun	kuleleri	ve	köşe	hisarları,	şehrin	labirenti andıran	caddeleri,	güneye	ve	batıya	doğru	kapkara	akan	nehir,	duman	ve	köz,	ateş</p>
<p class="calibre1">sütunları;	ateş	her	yerdeydi.	Askerler	şehir	duvarlarının	üstünde	meşaleler	taşıyan karıncalar	gibi	koşuşturuyor	ve	siperlerdeki	ahşap	setlerde	yığılıyordu.	Sansa akan	dumanın	arasından	Çamur	Kapısı’ndaki	üç	devasa	mancınığın	belli	belirsiz hatlarını	seçebiliyordu.	İnsanın	görebileceği	en	büyük	mancınıklardı,	duvarlara	en az	altı	metre	yukarıdan	bakıyorlardı.	Ama	bunların	hiçbiri	daha	az	korkmasını sağlamıyordu.	İçinden	bir	bıçak	sancısı	geçti,	öyle	keskindi	ki	Sansa	hıçkırdı	ve</p>
<p class="calibre1"><a id="p680"></a>karnını	tuttu.	Düşebilirdi	ama	aniden	bir	gölge	geldi,	güçlü	parmaklar	kolunu yakalayıp	düşmesine	engel	oldu. </p>
<p class="calibre1">Destek	almak	için	korkuluğa	tutundu,	parmakları	pürüzlü	taşı	tırmalıyordu. </p>
<p class="calibre1">“Bırak	beni,”	diye	bağırdı.	“Bırak.” </p>
<p class="calibre1">“Küçük	kuş	kanatları	olduğunu	mu	sanıyor?	Yoksa	sonunun	sakat	kardeşininki gibi	olmasını	mı	istiyorsun?” </p>
<p class="calibre1">Adamın	elinden	kurtulmak	için	debeleniyordu.	“Düşmeyecektim.	Ben	sadece... </p>
<p class="calibre1">beni	şaşırttınız,	hepsi	bu.” </p>
<p class="calibre1">“Seni	korkuttum	demek	istiyorsun.	Ve	hâlâ	korkutuyorum.” </p>
<p class="calibre1">Sansa	derin	bir	nefes	alıp	sakinleşmeye	çalıştı.	“Yalnız	olduğumu	sanıyordum. </p>
<p class="calibre1">Ben...”	Başını	çevirip	başka	tarafa	baktı. </p>
<p class="calibre1">“Küçük	kuş	hâlâ	bana	bakmaya	tahammül	edemiyor,	öyle	mi?”	Sansa’yı bıraktı.	“İsyancıların	elindeyken	yüzümü	görmek	seni	çok	mutlu	etmişti,	unuttun mu?” </p>
<p class="calibre1">Sansa	her	şeyi	gayet	iyi	hatırlıyordu.	İnsanların	nasıl	uluduğunu,	taşla	yarılan alnından	yanağına	doğru	akan	kanın	sıcaklığını,	onu	atından	aşağı	çekmeye	çalışan adamın	sarımsak	kokan	nefesini	hatırlıyordu.	Dengesini	kaybedip	düşmeye başladığında	bileğine	yapışan	zalim	parmakların	baskısını	hâlâ	hissediyordu. </p>
<p class="calibre1">Sansa	o	an	öleceğini	düşünmüştü	ama	parmaklar,	beşi	birden,	seğirmiş	ve adam	bir	at	kadar	gürültülü	bağırmıştı.	Adamın	eli	geri	çekildiğinde,	başka	bir	el, daha	güçlü,	Sansa’yı	tekrar	eyerinin	üstüne	oturtmuştu.	Sarımsak	nefesli	adam yerdeydi,	kolundan	kan	fışkırıyordu	ama	etraf	isyancılarla	doluydu,	bazılarının elinde	sopalar	vardı.	Tazı	onların	üstüne	atıldı,	her	savruluşunda	arkasında kırmızı	buharlar	bırakan	bulanık	bir	çelik	parçasına	dönüşmüştü	kılıcı.	İsyancılar kırılıp	kaçmaya	başladıklarında	Tazı	gülmüştü,	korkunç	şekilde	yanmış	yüzü	bir	an için	şekil	değiştirmişti. </p>
<p class="calibre1">Şimdi	kendini	o	yüze	bakmak	için	zorluyordu	Sansa,	gerçekten	bakmak	için. </p>
<p class="calibre1">Nezaket	gereğiydi,	bir	leydi	nezaket	kurallarını	asla	unutmamalıydı.  <i class="calibre4">En	kötü	yanı,</i> <i class="calibre4">yanık	izleri	değil,	hatta	ağzındaki	seğirme	bile	değil.	Gözleri. </i>	Sansa	daha	önce bu	kadar	öfke	dolu	gözler	görmemişti.	“Ben...	Ben	daha	sonra	gelmeliydim,”	dedi tereddütle.	“Teşekkür	etmek	için...	beni	kurtardığınız	için...	çok	cesurdunuz.” </p>
<p class="calibre1">“Cesur?”	Kahkahası	yarı	kükreme	gibiydi.	“Bir	köpek	fareleri	kovalamak	için</p>
<p class="calibre1"><a id="p681"></a>cesarete	ihtiyaç	duymaz.	Otuz	kişiye	karşı	tek	başımaydım	ve	biri	bile	benimle yüzleşmeye	cesaret	edemedi.” </p>
<p class="calibre1">Adamın	konuşma	şeklinden	nefret	ediyordu,	her	zaman	çok	sert	ve	öfkeliydi. </p>
<p class="calibre1">“İnsanları	korkutmak	sizi	eğlendiriyor	mu?” </p>
<p class="calibre1">“Hayır,	insanları	öldürmek	beni	eğlendiriyor.”	Ağzı	seğirdi.	“Yüzünü	istediğin kadar	buruştur	ama	bu	sahte	takvanı	kendine	sakla.	Sen	büyük	bir	lordun	kızıydın. </p>
<p class="calibre1">Kışyarı	Lordu	Eddard	Stark’ın	hiç	kimseyi	öldürmediğini	söyleme	sakın.” </p>
<p class="calibre1">“Bu	onun	göreviydi.	Öldürmeyi	asla	sevmedi.” </p>
<p class="calibre1">“Sana	böyle	mi	söyledi?”	Clegane	tekrar	güldü.	“Baban	yalan	söylemiş. </p>
<p class="calibre1">Öldürmek	en	tatlı	şeydir.”	Uzunkılıcını	çekti.	“İşte	gerçek	 <i class="calibre4">budur. </i>	Çok	kıymetli baban,	bu	gerçeği	Baelor’un	merdivenlerinde	öğrendi.	Kışyarı	Lordu,	Kral	Eli, Kuzey	Muhafızı,	sekiz	bin	yıllık	bir	soydan	gelen	kudretli	Eddard	Stark...	ama	İlyn Payne’in	kılıcı	onun	boynuna	da	herhangi	birinin	boynuna	iner	gibi	indi,	öyle	değil mi?	Başı	omuzlarının	üstünden	düştüğünde	yaptığı	dansı	hatırlıyor	musun?” </p>
<p class="calibre1">Sansa	kendine	sarıldı,	birdenbire	üşümüştü.	“Neden	bu	kadar	nefret dolusunuz?	Size	 <i class="calibre4">teşekkür</i>	ediyordum...” </p>
</body>
</html>
