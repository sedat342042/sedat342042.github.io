<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Kralların Çarpışması</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2017-08-18T18:02:03+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">“Şu	sevdiğin	şövalyelerden	biriymişim	gibi,	evet.	Bir	şövalye	ne	işe	yarar sanıyorsun	kızım?	Şövalyeliğin;	leydilerden	uğur	mendilleri	alıp	zırhların	içinde güzel	görünmekten	ibaret	olduğunu	mu	düşünüyorsun?	Şövalyeler	 <i class="calibre4">öldürmek</i> içindir.”	Uzunkılıcının	kenarını	Sansa’nın	boynuna,	kulağının	tam	altına	dayadı. </p>
<p class="calibre1">Sansa	çeliğin	keskinliğini	hissedebiliyordu.	“İlk	kez	on	iki	yaşımdayken	adam öldürdüm.	O	günden	beri	öldürdüklerimin	sayısını	karıştırdım.	Soylu	isimleri	olan büyük	lordlar,	kadifelere	bürünmüş	şişman	ve	zengin	adamlar,	gururlarının	sidik torbası	gibi	şişirdiği	şövalyeler	ve	evet,	kadınlar,	çocuklar;	onların	hepsi	et	ve ben	de	kasabım.	Bırak	arazileri,	tanrıları	ve	altınları	olsun.	Bırak	 <i class="calibre4">sör</i> leri	olsun.” </p>
<p class="calibre1">Sandor	Clegane	bütün	bunlar	hakkında	ne	düşündüğünü	göstermek	için	Sansa’nın ayaklarının	dibine	tükürdü.	“Buna	sahip	olduğum	sürece,”	kılıcını	Sansa’nın boğazından	çekti,	“bu	dünyadaki	hiçbir	adamdan	korkmama	gerek	yok.” </p>
<p class="calibre1"> <i class="calibre4">Ağabeyin	dışında, </i>	diye	düşündü	Sansa	ama	bunu	yüksek	sesle	söylemeyecek kadar	akıllıydı.  <i class="calibre4">O	bir	köpek,	tam	da	söylediği	gibi.	Onu	okşamaya	çalışan	her</i> <i class="calibre4">eli	ısıran,	kötü	huylu,	yarı	vahşi	bir	köpek	ama	sahibini	incitmeye	kalkışan</i> <i class="calibre4">herkesi	parçalamaya	hazır. </i>	“Nehrin	karşısındaki	adamlardan	da	mı?” </p>
<p class="calibre1"><a id="p682"></a>Clegane	gözlerini	uzaktaki	ateşlere	çevirdi.	“Bütün	bu	ateşe	vermeler...” </p>
<p class="calibre1">Kılıcını	kınına	soktu.	“Yalnızca	korkaklar	ateşle	savaşır.” </p>
<p class="calibre1">“Lord	Stannis	bir	korkak	değil...” </p>
<p class="calibre1">“Ama	ağabeyi	gibi	bir	adam	da	değil.	Robert,	şu	nehir	kadar	küçük	bir	engelin onu	durdurmasına	izin	vermezdi.” </p>
<p class="calibre1">“Stannis	nehri	geçtiğinde	ne	yapacaksınız?” </p>
<p class="calibre1">“Dövüşeceğim.	Öldüreceğim.	Belki	öleceğim.” </p>
<p class="calibre1">“Korkmuyor	musunuz?	Tanrılar	yaptığınız	bunca	şeytanlık	için	sizi	korkunç	bir cehenneme	gönderebilir.” </p>
<p class="calibre1">“Hangi	şeytanlık?”	Güldü.	“Hangi	tanrılar?” </p>
<p class="calibre1">“Hepimizi	yaratan	tanrılar.” </p>
<p class="calibre1">“Hepimizi?”	diye	alay	etti.	“Söyle	bana	küçük	kuş,	ne	çeşit	bir	tanrı	İblis	gibi bir	ucubeyi	yaratır	ya	da	Leydi	Tanda’nın	kızı	gibi	bir	yarım	akıllıyı?	Eğer tanrılar	varsa;	kurtların	et	yiyebilmesi	için	koyunları	yarattılar	ve	güçlülerin oyuncağı	olsun	diye	zayıfları.” </p>
<p class="calibre1">“Gerçek	şövalyeler	zayıf	olanları	korur.” </p>
<p class="calibre1">Tazı	homurdandı.	“Gerçek	şövalye	diye	bir	şey	yok,	tıpkı	tanrıların	olmaması gibi.	Eğer	kendini	koruyamıyorsan	öl	ve	bunu	yapabilenlerin	yolundan	çekil.	Bu dünyaya	keskin	çelikler	ve	güçlü	kollar	hükmeder,	bunun	aksine	asla	inanma.” </p>
<p class="calibre1">Sansa	adamdan	uzaklaştı.	“Siz	kötüsünüz.” </p>
<p class="calibre1">“Ben	dürüstüm.	Kötü	olan	dünya.	Şimdi	uç	küçük	kuş.	Bana	cikcik	ötmenden sıkıldım.” </p>
<p class="calibre1">Sansa	tek	kelime	etmeden	uzaklaştı.	Sandor	Clegane’den	korkuyordu...	buna rağmen	bir	yanı,	Tazı’nın	gaddarlığının	birazının	Sör	Dontos’ta	olmasını diliyordu.  <i class="calibre4">Tanrılar	var, </i>	dedi	kendine,  <i class="calibre4">gerçek	şövalyeler	de	var.	Bütün	hikâyeler</i> <i class="calibre4">yalan	olamaz. </i></p>
<p class="calibre1">O	gece	rüyasında	yine	isyanı	gördü	Sansa.	İnsanlar	etrafında	toplanıyordu,	tiz çığlıklar	atıyorlardı,	çıldırmış	bin	yüzlü	bir	canavara	benziyorlardı.	Baktığı	her yerde,	çarpılarak	insan	dışı	suretlere	dönüşen	yüzler	görüyordu.	Ağladı,	onları incitecek	hiçbir	şey	yapmadığını	söyledi,	buna	rağmen	onu	atından	düşürdüler. </p>
<p class="calibre1">“Hayır,”	diye	haykırdı,	“hayır,	lütfen	yapmayın,  <i class="calibre4">yapmayın, </i>”	ama	kimse	onu dinlemiyordu.	Sör	Dontos’u	çağırdı,	kardeşlerini,	ölü	babasını,	ölü	kurdunu,	bir</p>
<p class="calibre1"><a id="p683"></a>zamanlar	ona	kırmızı	bir	gül	veren	ihtişamlı	Sör	Loras’ı	ama	hiçbiri	gelmedi. </p>
<p class="calibre1">Şarkılardaki	kahramanları	çağırdı,	Florian’ı,	Sör	Ryam	Redwyne’ı	ve	Ejderha Şövalyesi	Prens	Aemon’ı	ama	kimse	duymadı.	Kadınlar	birer	gelincik	gibi	üstüne çullanmıştı,	bacaklarını	kıstırıp	karnını	tekmeliyorlardı.	Sonra	çelik	pırıltısını gördü.	Bıçak	karnına	girdi,	deşti	ve	deşti	ve	deşti,	Sansa’dan	geriye	ıslak	ve parlak	şeritlerden	başka	bir	şey	kalmayana	dek. </p>
<p class="calibre1">Uyandığında	solgun	sabah	ışıkları	penceresinden	içeri	giriyordu	ama	Sansa kendini	hiç	uyumamış	gibi	yorgun	ve	ağrılı	hissediyordu.	Bacaklarının	içinde yapış	yapış	bir	şey	vardı.	Battaniyeyi	üstünden	attı	ve	kanı	gördü,	bütün düşünebildiği	rüyasının	bir	şekilde	gerçek	olduğuydu.	İçine	girip	dönen, parçalayan	bıçakları	hatırladı.	Dehşet	içinde	geri	sıçradı,	çarşafları	tekmeledi, yere	düştü,	düzensizce	soluyordu,	çıplaktı,	kana	bulanmıştı,	korkuyordu. </p>
<p class="calibre1">Ama	ellerinin	ve	dizlerinin	üstünde	emeklerken	neler	olduğunu	anlamaya başladı.	“Hayır,	lütfen.”	Hıçkırdı.	“Lütfen,	hayır.”	Bunun	olmasını	istemiyordu, şimdi	değil,	burada	değil,	şimdi	değil,	şimdi	değil,	şimdi	değil. </p>
<p class="calibre1">Çılgınlık,	Sansa’yı	ele	geçirmişti,	karyola	direğine	tutunup	ayağa	kalktı,	su çanağına	gidip	bacaklarının	arasını	yıkadı,	bütün	yapışkanlığı	temizledi.	İşini bitirdiğinde	su	kanla	pembeleşmişti.	Oda	hizmetçileri	suyu	gördüklerinde anlayacaklardı.	Sonra	yatak	örtülerini	hatırladı.	Hızla	yatağa	dönüp	korkuyla	koyu kırmızı	lekeye	ve	anlattığı	hikâyeye	baktı.	Bütün	düşünebildiği	lekeden	nasıl kurtulacağıydı,	yoksa	göreceklerdi.	Görmelerine	izin	veremezdi,	onu	Joffrey’le evlendirip	yatağına	girmeye	zorlarlardı. </p>
<p class="calibre1">Bıçağını	kapıp	çarşafa	geçirdi,	lekenin	olduğu	yeri	kesti.  <i class="calibre4">Deliğin	ne	olduğunu</i> <i class="calibre4">sorarlarsa	ne	cevap	vereceğim? </i>	Gözlerinden	yaşlar	boşaldı.	Kestiği	çarşafı yataktan	aldı,	lekeli	battaniyeyi	de.  <i class="calibre4">Bunları	yakmak	zorundayım. </i>	Kanıtları	bir topak	haline	getirip	şöminenin	içine	tıkıştırdı,	başucundaki	lambanın	yağıyla ıslattı	ve	ateş	yaktı.	Sonra,	kanın	çarşafı	geçerek	kuş	tüyü	şilteye	de	işlediğini	fark etti,	onu	da	katladı	ama	şilte	büyük	ve	ağırdı,	taşıması	zordu.	Sansa	şiltenin sadece	yarısını	ateşe	sokabilmişti.	Odanın	kapısı	gürültüyle	açıldığında	dizlerinin üstündeydi,	şilteyi	alevlerin	içine	itmek	için	çabalıyordu,	yoğun	duman	etrafını	bir girdap	gibi	sarmış,	odayı	doldurmuştu,	oda	hizmetçisinin	soluksuz	kaldığını duydu. </p>
<p class="calibre1"><a id="p684"></a>Sonunda,	onu	ateşin	başından	uzaklaştırabilmek	için	üç	kişi	gerekti.	Ve	bütün çabası	boşunaydı,	yatak	örtüleri	yanmıştı	ama	onu	taşırlarken	bacaklarının	arası tekrar	kan	içinde	kalmıştı.	Sanki	kendi	vücudu	Joffrey	uğruna	ona	ihanet	ediyordu, bütün	dünya	görsün	diye	Lannister	kırmızısından	bir	sancak	açıyordu. </p>
<p class="calibre1">Ateş	söndüğünde	alazlanmış	kuş	tüyü	şilteyi	dışarı	çıkardılar,	odayı havalandırdılar	ve	bir	banyo	teknesi	getirdiler.	Kadınlar	gelip	gitti,	fısıldaşıyor, tuhaf	bakışlarla	Sansa’yı	süzüyorlardı.	Tekneyi	kaynar	suyla	doldurdular, Sansa’ya	banyo	yaptırdılar,	saçlarını	yıkadılar	ve	bacaklarının	arasına	koyması için	bir	kumaş	parçası	verdiler.	Sansa	artık	sakinleşmişti	ve	aptallığından utanıyordu.	Duman	yüzünden	elbiselerinin	çoğu	mahvolmuştu.	Kadınlardan	biri odadan	çıktı,	elinde	yeşil	yünden	yapılmış	bir	hizmetçi	elbisesiyle	geri	döndü. </p>
<p class="calibre1">Elbiseyi	Sansa’nın	başından	geçirirken,	“Sizin	kıyafetleriniz	kadar	güzel	değil ama	iş	görür,”	dedi.	“Ayakkabılarınız	yanmamış,	en	azından	kraliçenin	huzuruna çıplak	ayakla	çıkmak	zorunda	kalmayacaksınız.” </p>
<p class="calibre1">Sansa,	Cersei	Lannister’ın	çalışma	odasına	götürüldüğünde	kraliçe kahvaltısını	ediyordu.	“Oturabilirsin,”	dedi	kadın	zarafetle.	“Aç	mısın?”	Masayı işaret	etti.	Yulaf	lapası,	bal,	süt,	haşlanmış	yumurta	ve	çıtır	balık	vardı. </p>
<p class="calibre1">Yiyeceklerin	görüntüsü	Sansa’yı	hasta	hissettirmişti.	Midesi	düğümlenmiş</p>
<p class="calibre1">gibiydi.	“Hayır,	teşekkür	ederim	Majesteleri.” </p>
<p class="calibre1">“Seni	suçlayamam.	Tyrion	ve	Lord	Stannis’in	arasında	yediğim	her	şeyin	tadı küle	benziyor.	Şimdi	sen	de	ateş	yakıyorsun.	Ne	başarmayı	umuyordun?” </p>
<p class="calibre1">Sansa	başını	yere	indirdi.	“Kan	beni	korkuttu.” </p>
<p class="calibre1">“Kan,	kadınlığının	mührüdür.	Leydi	Catelyn	seni	buna	hazırlamalıydı.	İlk	kez çiçek	açtın,	hepsi	bu.” </p>
<p class="calibre1">Sansa	kendini	hiç	bu	kadar	çiçeksiz	hissetmemişti.	“Leydi	annem	anlatmıştı ama	ben...	farklı	olacağını	düşünmüştüm.” </p>
<p class="calibre1">“Nasıl	farklı?” </p>
<p class="calibre1">“Bilmiyorum.	Bu	kadar...	bu	kadar	kirli	değil	ve	çok	daha	büyülü.” </p>
<p class="calibre1">Kraliçe	Cersei	güldü.	“Bir	çocuk	doğurana	kadar	bekle	Sansa.	Bir	kadının hayatının	onda	dokuzu	kirdir	ve	ancak	onda	biri	büyüdür...	ve	büyülü	gibi	görünen şeylerin	aslında	en	kirli	kısımlar	olduğu	anlaşılır	sonra.”	Bir	yudum	süt	içti. </p>
<p class="calibre1">“Demek	artık	bir	kadın	oldun.	Bunun	ne	anlama	geldiğine	dair	en	küçük	bir	fikrin</p>
<p class="calibre1"><a id="p685"></a>var	mı?” </p>
<p class="calibre1">“Artık	evlenmek	ve	yatağa	girmek	için	uygun	yaşta	olduğum	anlamına	geliyor,” </p>
<p class="calibre1">dedi	Sansa,	“ve	krala	çocuklar	doğurmak	için.” </p>
<p class="calibre1">Kraliçe	küçümser	bir	şekilde	gülümsedi.	“Seni	eskisi	kadar	cezbetmeyen	bir ihtimal,	görebiliyorum.	Seni	bu	yüzden	suçlayamam.	Joffrey	her	zaman	zordu. </p>
<p class="calibre1">Doğumu	bile...	onu	dünyaya	getirene	kadar	bir	buçuk	gün	doğum	sancısı	çektim. </p>
<p class="calibre1">Acıyı	hayal	bile	edemezsin	Sansa.	Öyle	yüksek	sesli	çığlıklar	attım	ki	Kral Ormanı’ndaki	Robert’ın	beni	duyabildiğini	hayal	ettim.” </p>
<p class="calibre1">“Majesteleri	yanınızda	değil	miydi?” </p>
<p class="calibre1">“Robert?	Robert	avdaydı.	Bu	onun	geleneğiydi.	Ne	zaman	doğum	vaktim yaklaşsa	soylu	kocam,	avcıları	ve	tazılarıyla	birlikte	ormana	kaçardı	ve döndüğünde	bana	bir	post	ya	da	bir	geyiğin	kafasını	hediye	ederdi.	Ben	de	ona	bir bebek	verirdim. </p>
<p class="calibre1">Doğrusu,	kalmasını	da	 <i class="calibre4">istememiştim, </i>	Yüce	Üstat	Pycelle	ve	bir	ebe	ordusu yanımdaydı.	Kardeşim	de	benimleydi.	Jaime’ye	doğum	odasına	giremeyeceğini söylediklerinde	gülümsemiş	ve	onu	kimin	dışarıda	tutabileceğini	sormuş. </p>
<p class="calibre1">Joffrey	sana	asla	böyle	bir	bağlılık	gösteremeyecek	korkarım.	Bunun	için	kız kardeşine	teşekkür	edebilirsin,	eğer	ölmediyse.	Joffrey,	Üç	Dişli	Mızrak’ta,	senin önünde	kız	kardeşin	tarafından	utandırıldığı	o	günü	bir	türlü	unutamadı	ve karşılığında	seni	utandırıyor.	Ama	sen	göründüğünden	daha	güçlüsün.	Bir	parça aşağılanma	seni	öldürmez,	diye	düşünüyorum.	Beni	öldürmedi.	Kralı	asla sevmeyebilirsin	ama	onun	çocuklarını	seveceksin.” </p>
<p class="calibre1">“Ben	Majesteleri’ni	bütün	kalbimle	seviyorum.” </p>
<p class="calibre1">Kraliçe	iç	geçirdi.	“Bir	an	önce	yeni	yalanlar	öğrensen	iyi	edersin.	Lord Stannis	bu	yalandan	hoşlanmayacak,	emin	olabilirsin.” </p>
<p class="calibre1">“Yeni	Yüce	Rahip,	tanrıların	Lord	Stannis’in	kazanmasına	asla	izin vermeyeceğini	söyledi	çünkü	Joffrey	bizim	gerçek	kralımız.” </p>
<p class="calibre1">Kraliçenin	yüzünden	yarım	bir	gülümseme	geçti.	“Robert’ın	öz	oğlu	ve veliahtı.	Buna	rağmen,	Robert	ne	zaman	kucağına	alsa	Joffrey	ağlamaya	başlardı. </p>
<p class="calibre1">Majesteleri	bundan	hiç	hoşlanmazdı.	Piçleri	ise	onu	gördüğünde	mutlulukla gülücükler	saçar,	Robert	parmağını	küçük	soysuz	ağızlarına	soktuğunda	emerlerdi. </p>
<p class="calibre1">Robert,	etrafında	gülücükler	ve	neşeli	sesler	olsun	isterdi	ve	bunları	bulduğu</p>
<p class="calibre1"><a id="p686"></a>yerlere	gitti	hep;	arkadaşlarının	ve	fahişelerinin	yanına.	Robert	sevilmek	isterdi. </p>
<p class="calibre1">Kardeşim	Tyrion’da	da	aynı	hastalık	var.	Sen	de	sevilmek	istiyor	musun	Sansa?” </p>
<p class="calibre1">“Herkes	sevilmek	ister.” </p>
<p class="calibre1">“Görüyorum	ki	çiçek	açmak	seni	daha	akıllı	yapmamış,”	dedi	Cersei.	“Sansa, bu	özel	günde	seninle	bir	parça	kadın	bilgeliği	paylaşmama	izin	ver.	Aşk	zehirdir. </p>
<p class="calibre1">Tatlı	bir	zehirdir,	evet,	ama	neticede	öldürür.” </p>
<p class="calibre1"><a id="p687"></a>Jon</p>
<p class="calibre1">Çığlık	Geçidi	karanlıktı.	Dağların	muazzam	taş	gövdeleri,	günün	büyük	bir kısmında	güneşi	saklıyordu.	Atların	ve	adamların	nefesleri	soğuk	havada buharlaşırken	gölgelerin	içinde	yol	alıyorlardı.	Başlarının	üstündeki	kar yığınlarından	süzülen	buzlu	parmaklar,	atlarının	ayaklarının	altında	çatırdayıp kırılan,	donmuş	gölcüklere	akıyordu.	Zaman	zaman,	kayalardaki	çatlakların arasından	çıkmak	için	mücadele	veren	birkaç	köke	ya	da	üç	beş	solgun	ciğerotuna rastlıyorlardı	ama	hiç	çimen	yoktu	ve	ağaçlar	aşağıda	kalmıştı	artık. </p>
<p class="calibre1">Patika	ensiz	olduğu	kadar	dikti,	kıvrılarak	yukarı	uzanıyordu.	Korucular, geçidin	iyice	daraldığı	yerlerde	tek	sıra	halinde	yürümek	zorunda	kalıyorlardı. </p>
<p class="calibre1">Yaver	Dalbridge	başı	çekiyordu,	ilerlerken	gözleriyle	tepeleri	tarıyordu,	uzunyayı her	zaman	elinin	altındaydı.	Gece	Nöbetçileri’nin	en	keskin	gözlü	adamının	o olduğu	söylenirdi. </p>
<p class="calibre1">Hayalet,	Jon’un	yanında	huzursuzca	yürüyordu.	Zaman	zaman	durup	dönüyor, arkalarında	bir	şey	duymuş	gibi	kulaklarını	dikiyordu.	Jon,	gölgekedilerinin açlıktan	kırılmadıkları	sürece	canlı	insanlara	saldırmayacağını	düşünüyordu	ama buna	rağmen	Uzunpençe’nin	kınını	gevşetmişti. </p>
<p class="calibre1">Rüzgârın	aşındırmasıyla	oluşmuş	gri	taş	kemer,	geçidin	en	yüksek	noktasını işaretliyordu.	Yol	burada,	Sütnehri’nin	vadisine	doğru	inmeye	başlarken genişliyordu.	Qhorin	gölgeler	tekrar	büyüyene	kadar	burada	beklemeye	karar verdi.	“Gölgeler,	siyahlara	bürünmüş	adamların	dostudur,”	dedi. </p>
<p class="calibre1">Jon	bunun	mantığını	anlayabiliyordu.	Bir	süre	için	ışıkta	yol	almak,	parlak	dağ</p>
<p class="calibre1">güneşinin	giysilerinin	içine	sızmasına	ve	kemiklerine	işleyen	soğuğu	kovmasına izin	vermek	güzel	olurdu	ama	buna	cesaret	edemezlerdi.	Üç	gözcü	varsa,	boruyu çalmak	için	bekleyen	başkaları	da	olabilirdi. </p>
<p class="calibre1">Taşyılanı,	kürk	pelerinin	altına	kıvrılıp	hemen	uykuya	daldı.	Ebben	ve	Yaver Dalbridge	atları	beslerken	Jon	tuzlu	etini	Hayalet’le	paylaştı.	Qhorin	Yarımel sırtını	bir	kayaya	yaslayıp	ağır	ve	uzun	darbelerle	kılıcını	bileylemeye	koyuldu. </p>
<p class="calibre1">Jon	birkaç	dakika	korucuyu	izledi	ve	sonra	adamın	yanına	gidecek	cesareti	buldu. </p>
<p class="calibre1"><a id="p688"></a>“Lordum,”	dedi,	“ne	olduğunu	hiç	sormadınız.	Kızla.” </p>
<p class="calibre1">“Ben	lord	değilim	Jon	Kar.”	Qhorin,	iki	parmaklı	eliyle	taşı	yumuşakça çeliğin	üstüne	sürtüyordu. </p>
<p class="calibre1">“Onunla	birlikte	kaçarsam	Mance’in	beni	kabul	edeceğini	söyledi.” </p>
<p class="calibre1">“Doğru	söylemiş.” </p>
<p class="calibre1">“Akraba	olduğumuzu	bile	ima	etti.	Bana	bir	hikâye	anlattı...” </p>
<p class="calibre1">“...Ozan	Bael	ve	Kışyarı	gülünün	hikâyesi.	Taşyılanı	anlattı.	Şarkıyı	ben	de biliyorum.	Eskiden	Mance	söylerdi,	keşiften	döndüğünde.	Yabanılların	müziğine düşkündü.	Ah,	kadınlarına	da.” </p>
<p class="calibre1">“Onu	tanır	mıydınız?” </p>
<p class="calibre1">“Hepimiz	tanırdık.”	Sesi	hüzünlüydü. </p>
<p class="calibre1"> <i class="calibre4">Kardeş	oldukları	kadar	arkadaşlardı, </i>	diye	fark	etti	Jon,  <i class="calibre4">ve	şimdi	düşmanlar. </i></p>
<p class="calibre1">“Neden	kaçtı?” </p>
<p class="calibre1">“Bazıları	bir	fahişe	yüzünden	olduğunu	söyler.	Bazıları	da	taç	için	kaçtığını.” </p>
<p class="calibre1">Qhorin	başparmağının	ucuyla	kılıcının	keskinliğini	kontrol	etti.	“Mance	kadınları severdi	ve	kolay	diz	çöken	bir	adam	değildi,	bu	gerçek.	Ama	bundan	fazlası	vardı. </p>
<p class="calibre1">Sur’un	ötesindeki	vahşiliği	daha	çok	seviyordu.	Kanında	vardı	bu.	Yabanıl doğumluydu,	henüz	çocukken	alınmıştı,	bazı	akıncıların	kılıçtan	geçirildiği	sırada. </p>
<p class="calibre1">Gölge	Kule’den	kaçarken	sadece	evine	dönüyordu	aslında.” </p>
<p class="calibre1">“İyi	bir	korucu	muydu?” </p>
<p class="calibre1">“En	iyimizdi,”	dedi	Yarımel,	“ve	aynı	zamanda	en	beterimiz.	Sadece	Thoren Smallwood	gibi	ahmaklar	yabanılları	küçümser.	Onlar	da	bizim	kadar	cesurlar Jon.	Bizim	kadar	güçlü,	hızlı	ve	zekiler.	Ama	disiplinleri	yok.	Kendilerine	özgür insanlar	diyorlar.	Her	biri,	kendinin	bir	kral	kadar	iyi	ve	bir	üstattan	daha	akıllı olduğunu	düşünüyor.	Mance	de	aynıydı.	İtaat	etmeyi	asla	öğrenemedi.” </p>
<p class="calibre1">“Tıpkı	benim	gibi,”	dedi	Jon	sessizce. </p>
<p class="calibre1">Qhorin’in	zekâ	dolu	gözleri	Jon’un	içini	görüyordu	sanki.	“Yani	kızın gitmesine	izin	verdin?”	Sesinde	zerre	kadar	şaşkınlık	yoktu. </p>
<p class="calibre1">“Biliyorsunuz?” </p>
<p class="calibre1">“Şimdi,	bana	onun	canını	neden	bağışladığını	anlat.” </p>
<p class="calibre1">Kelimelere	dökmek	kolay	değildi.	“Babam	asla	bir	cellat	kullanmazdı.	Bir adamın	gözlerine	bakıp	son	sözlerini	duymanın	borç	olduğunu	söylerdi.	Ve	ben</p>
<p class="calibre1"><a id="p689"></a>Ygritte’in	gözlerine	baktığımda...”	Jon	umutsuzca	ellerine	bakıyordu.	“Onun düşman	olduğunu	biliyordum	ama	içinde	şeytanlık	yoktu.” </p>
<p class="calibre1">“Diğer	ikisinde	olduğundan	fazla	değil.” </p>
<p class="calibre1">“Bizim	canımıza	karşı	onların	canıydı,”	dedi	Jon.	“Eğer	bizi	görselerdi,	o boruyu	öttürselerdi...” </p>
<p class="calibre1">“Yabanıllar	bizi	avlayıp	katlederdi,	yeterince	doğru.” </p>
<p class="calibre1">“Boru	şimdi	Taşyılanı’nda,	Ygritte’in	bıçağını	ve	baltasını	da	aldık. </p>
<p class="calibre1">Arkamızda	kaldı,	yayan	ve	silahsız...” </p>
<p class="calibre1">“Bir	tehdit	değil,”	diyerek	onayladı	Qhorin.	“Kızın	ölmesini	gerekli görseydim	yanında	Ebben’i	bırakırdım	ya	da	işi	kendim	hallederdim.” </p>
<p class="calibre1">“O	halde	neden	bana	emir	verdiniz?” </p>
<p class="calibre1">“Emir	vermedim.	Sana	ne	gerekiyorsa	onu	yapmanı	söyledim	ve	yapılacak şeyin	kararını	sana	bıraktım.”	Qhorin	ayağa	kalkıp	kılıcını	kınına	soktu.	“Bir dağın	araştırılması	gerektiğinde	Taşyılanı’nı	çağırırım.	Rüzgârlı	bir	muharebe alanının	karşı	tarafında	duran	bir	düşmanın	kaşlarının	arasına	bir	ok	saplanması gerekiyorsa	Yaver	Dalbridge’i	getirtirim.	Ebben,	herhangi	birinin	ağzından	bütün sırlarını	söküp	alabilir.	Adamlarına	liderlik	edebilmek	için	onları	tanıman	gerekir Jon	Kar.	Senin	hakkında	bu	sabahkinden	daha	çok	şey	biliyorum	şimdi.” </p>
<p class="calibre1">“Ya	kızı	öldürseydim?” </p>
<p class="calibre1">“Ölü	olurdu,	ben	de	seni	eskisinden	iyi	tanırdım.	Bu	kadar	konuşma	yeter. </p>
<p class="calibre1">Uyuman	gerek.	Fersahlarca	yolumuz	ve	yüzleşmek	zorunda	olduğumuz	tehlikeler var.	Güce	ihtiyacın	olacak.” </p>
<p class="calibre1">Jon	kolayca	uyuyabileceğini	düşünmüyordu	ama	Yarımel	haklıydı.	Çıkıntılı	bir kayanın	altında	rüzgârdan	uzak	bir	yer	buldu	ve	battaniye	olarak	kullanmak	için pelerinini	çıkardı.	“Hayalet,”	diye	seslendi.	“Buraya,	bana	gel.”	Ulu	kurt yanındayken	daha	iyi	uyuyordu;	hayvanın	kokusunda	teselli	ve	beyaz	kürkünde sıcaklık	buluyordu.	Ama	bu	sefer,	Jon’a	bakmaktan	başka	bir	şey	yapmadı Hayalet.	Sonra	arkasını	döndü,	atların	çevresinden	dolaştı	ve	gitti.  <i class="calibre4">Avlanmak</i> <i class="calibre4">istiyor, </i>	diye	düşündü	Jon.	Belki	bu	dağlarda	keçiler	vardı.	Gölgekedileri	bir şeylerle	besleniyor	olmalıydı	sonuçta.	“Sakın	bir	kediyi	avlamaya	kalkışma,”	diye mırıldandı.	Bunu	denemek	bir	ulu	kurt	için	bile	tehlikeli	olabilirdi.	Pelerinini üstüne	çekti	ve	kayanın	dibine	uzandı. </p>
<p class="calibre1"><a id="p690"></a>Gözlerini	kapadığında	rüyasında	ulu	kurtları	gördü. </p>
<p class="calibre1">Altı	tane	olmaları	gerekirdi	ama	beş	taneydiler,	hepsi	birbirinden	ayrı yerlerde.	Derin	bir	boşluk	sancısı	ve	yarım	kalmışlık	hissi	duydu.	Orman	uçsuz bucaksız,	soğuktu	ve	onlar	çok	küçüktüler,	kaybolmuşlardı.	Kardeşleri	oralarda bir	yerde	olmalıydı	ama	hepsinin	kokusunu	kaybetmişti.	Arka	ayaklarının	üstüne oturup	başını	kararmaya	başlayan	gökyüzüne	kaldırdı,	haykırışı	orman	boyunca yankılandı,	uzun	ve	yas	dolu	bir	çığlık.	Sesi	silinip	giderken	kulaklarını	dikti,	bir cevap	almak	için	dinliyordu	ama	duyduğu	tek	şey	savrulan	karların	iç	çekişiydi. </p>
<p class="calibre1"> <i class="calibre4">Jon? </i></p>
<p class="calibre1">Ses	arkasından	gelmişti,	bir	fısıltıdan	daha	hafifti	ama	güçlüydü	aynı	zamanda. </p>
<p class="calibre1">Bir	çığlık	sessiz	olabilir	miydi?	Kafasını	çevirdi,	kardeşini	arıyordu,	ağaçların arasında	hareket	eden	ince	gri	bir	şekil,	görmek	için	bakıyordu	ama	hiçbir	şey yoktu,	sadece... </p>
<p class="calibre1">Bir	büvet	ağacı. </p>
<p class="calibre1">Som	kayada	filizlenmiş	gibiydi.	Beyaz	kökleri	sayısız	kılcal	yarığın	ve	saç	teli inceliğindeki	çatlakların	arasından	kıvrılarak	yukarı	tırmanıyordu.	Gördüğü	diğer büvet	ağaçlarından	daha	inceydi,	henüz	bir	fidandı	ama	o	izlerken	büyüyordu	ağaç, gökyüzüne	uzanırken	kalınlaşıyordu	dalları.	Temkinli	bir	şekilde	pürüzsüz,	beyaz gövdesinin	çevresini	dolaştı,	yüze	gelene	dek.	Kırmızı	gözler	ona	baktı.	Öfkeli gözlerdi	ama	onu	gördüklerine	sevinmiş	gibiydiler.	Büvet	ağacının	yüzü kardeşinin	yüzüydü.	Kardeşinin	her	zaman	üç	gözü	mü	vardı? </p>
<p class="calibre1"> <i class="calibre4">Her	zaman	değil, </i>	dedi	sessiz	çığlık.  <i class="calibre4">Kargadan	önce	yoktu. </i></p>
<p class="calibre1">Ağacın	kabuğunu	kokladı;	kurdun,	ağacın	ve	çocuğun	kokusunu	aldı.	Bunların arkasında	başka	kokular	da	vardı;	sıcak	toprağın	kahverengi	zengin	kokusu, taşların	gri	sert	kokusu	ve	bir	şey	daha,	korkunç	bir	şey.	Ölüm,	biliyordu.	Ölüm kokluyordu.	Korkuyla	geri	çekildi,	tüyleri	diken	dikendi,	dişlerini	gösterdi. </p>
<p class="calibre1"> <i class="calibre4">Korkma,	karanlığı	seviyorum.	Seni	kimse	göremez	ama	sen	onları</i> <i class="calibre4">görebilirsin.	Fakat	önce	gözlerini	açmalısın.	Gördün	mü?	İşte	böyle. </i>	Ve	ağaç aşağı	uzanıp	ona	dokundu. </p>
<p class="calibre1">Sonra	aniden	dağlara	geri	döndü,	büyük	bir	uçurumun	kenarında	duruyordu, pençeleri	bir	kar	yığınının	içine	gömülmüştü.	Rüzgârlı	bir	boşluğa	açılan	Çığlık Geçidi	ve	bir	sonbahar	öğleden	sonrasının	bütün	renkleriyle	dolu	üçgen	şekilli</p>
<p class="calibre1"><a id="p691"></a>vadi,	bir	yorgan	gibi	önüne	serilmişti. </p>
<p class="calibre1">Uçsuz	bucaksız	mavi	beyaz	bir	duvar,	vadinin	bir	ucunu	tıkıyordu;	onları omuzlarıyla	itip	açmak	istiyormuşçasına	dağların	arasına	sıkışmıştı.	Bir	an	için yine	Kara	Kale’de	olduğunu	düşlediğini	zannetti.	Sonra,	binlerce	metre yükseklikten	bir	buz	nehrine	baktığını	fark	etti.	Işıldayan	soğuk	uçurumun	dibinde çok	büyük	bir	göl	vardı,	gölü	çevreleyen	karlı	tepeler	kobalt	mavisi	derin	sularda yansıyordu.	Vadide	adamlar	vardı,	şimdi	görüyordu;	çok	adam,	binlerce,	büyük	bir ordu.	Bazıları	savaş	için	talim	yaparken	diğerleri	yarı	donmuş	zeminde	büyük delikler	açıyordu.	Karıncalardan	daha	iri	görünmeyen	atların	sırtındaki	süvari sürüsünün,	bir	kalkan	duvara	saldırışını	izledi.	Bir	maskaralıktan	ibaret mücadelelerinin	sesi,	rüzgârla	savrulan	çelik	yaprakların	hışırtısı	gibiydi. </p>
<p class="calibre1">Karargâhların	bir	düzeni	yoktu;	ne	hendekler,	ne	sivri	kazıklar,	ne	de	düzenli	at sıraları	gördü.	Her	yerde,	üstünkörü	yapılmış	toprak	barınaklar	ve	gelişigüzel yayılmış	çadırlar	vardı,	dünyanın	yüzündeki	çiçek	bozuğu	gibiydiler.	Darmadağın saman	yığınları	gördü,	olağanüstü	sayıda	keçinin,	koyunun	ve	köpeğin	kokusunu aldı.	Binlerce	yemek	ateşinden	siyah	duman	filizleri	yükseliyordu. </p>
<p class="calibre1"> <i class="calibre4">Bu	bir	ordu	değil,	bir	kasaba.	Bu,	insanların	bir	araya	toplanışı. </i></p>
<p class="calibre1">Büyük	gölün	karşısındaki	tümseklerden	biri	hareket	etti.	Daha	dikkatlice	baktı ve	hareket	edenin	bir	toprak	yığını	olmadığını	fark	etti.	Ama	canlıydı;	hantalca hareket	eden,	burnunun	yerinde	bir	yılan	olan,	gelmiş	geçmiş	en	iri	yaban domuzundan	daha	uzun	dişli,	tüylü	bir	canavardı.	Ve	canavarı	süren,	şey	de devasaydı,	şekli	tuhaftı,	bacakları	ve	kalçaları	bir	insan	için	çok	kalındı. </p>
<p class="calibre1">Ani	bir	soğuk	fırtınası	tüylerini	kaldırdı,	hava	kanat	sesleriyle	titredi. </p>
<p class="calibre1">Gözlerini	buz	beyazı	dağın	tepesine	kaldırınca,	bir	gölgenin	gökyüzünden	dimdik aşağı	düştüğünü	gördü.	Tiz	bir	çığlık	havayı	kesti.	Mavi	gri	kanatlar	genişçe açılmıştı,	güneşi	kapatıyorlardı... </p>
<p class="calibre1"> <i class="calibre4">“Hayalet!” </i>	diye	bağırdı	Jon	kalkarken.	Kuş	pençelerini	ve	acıyı	hâlâ hissedebiliyordu.	“Hayalet,	bana	gel!” </p>
<p class="calibre1">Ebben	gelip	Jon’u	yakaladı,	sarstı.	“Sessiz	ol!	Yabanılların	tepemize	binmesi mi	istiyorsun?	Senin	neyin	var	evlât?” </p>
<p class="calibre1">“Bir	rüya,”	dedi	Jon	bitkin	bir	sesle.	“Ben,	Hayalet’tim,	bir	dağın	kenarından donmuş	bir	nehre	bakıyordum	ve	bir	şey	bana	saldırdı.	Bir	kuş...	kartal, </p>
<p class="calibre1"><a id="p692"></a>sanırım...” </p>
<p class="calibre1">Yaver	Dalbridge	gülümsedi.	“Ben	rüyalarımda	güzel	kadınlar	görürüm	hep. </p>
<p class="calibre1">Keşke	daha	sık	rüya	görebilseydim.” </p>
<p class="calibre1">Qhorin,	Jon’un	yanına	geldi.	“Donmuş	bir	nehir	mi	dedin?” </p>
<p class="calibre1">“Sütnehri,	bir	buzulun	ayağındaki	büyük	bir	gölden	akar,”	diyerek	lafa	karıştı Taşyılanı. </p>
<p class="calibre1">“Kardeşimin	yüzüne	bürünmüş	bir	ağaç	vardı.	Yabanıllar...  <i class="calibre4">binlercesi</i>	vardı, hiç	düşünmediğim	kadar	çoklardı.	Ve	mamutlara	binmiş	devler	gördüm.”	Değişen gün	ışığından,	dört	ya	da	beş	saat	uyuduğu	sonucunu	çıkardı	Jon.	Başı	ve	kuş</p>
<p class="calibre1">pençelerinin	battığı	ensesi	ağrıyordu.  <i class="calibre4">Ama	bunlar	rüyamda	oldu. </i></p>
<p class="calibre1">“Bana	bütün	hatırladıklarını	anlat,	baştan	sona,”	dedi	Qhorin	Yarımel. </p>
<p class="calibre1">Jon’un	aklı	karışmıştı.	“Sadece	bir	rüyaydı.” </p>
<p class="calibre1">“Bir	kurt	rüyası,”	dedi	Yarımel.	“Craster,	Lord	Kumandan’a	yabanılların Sütnehri’nin	kaynağında	toplandığını	söylemişti.	Belki	o	rüyayı	görmenin	sebebi budur.	Ya	da	birkaç	saat	ileride	bizi	neyin	beklediğini	gördün.	Anlat.” </p>
<p class="calibre1">Qhorin’e	ve	diğer	koruculara	böyle	şeyler	anlatmak	kendini	aptal	gibi hissetmesine	sebep	olmuştu	ama	emredileni	yaptı.	Bitirdiğinde	Yaver	Dalbridge bile	gülümsemiyordu	artık. </p>
<p class="calibre1">“Derideğiştiren?”	dedi	Ebben	acımasızca,	Yarımel’e	bakıyordu.  <i class="calibre4">Kartalı	mı</i> <i class="calibre4">kastediyor? </i>	diye	merak	etti	Jon.  <i class="calibre4">Yoksa	beni	mi? </i>	Derideğiştirenler	ve	varglar Yaşlı	Dadı’nın	hikâyelerine	aitti,	bütün	ömrünün	geçtiği	gerçek	dünyaya	değil. </p>
<p class="calibre1">Ama	burada,	kayalardan	ve	buzdan	ibaret	bu	çıplak	vahşilikte	inanmak	zor değildi. </p>
<p class="calibre1">“Soğuk	rüzgârlar	esiyor.	Mormont’un	korktuğu	gibi.	Benjen	Stark	da	hissetti. </p>
<p class="calibre1">Ölü	adamlar	yürüyor.	Ağaçların	gözleri	var	yine.	Devlere	ve	varglara	neden şaşıralım?” </p>
<p class="calibre1">“Bu,	benim	rüyalarımın	da	gerçek	olacağı	anlamına	mı	geliyor?”	diye	sordu Yaver	Dalbridge.	“Mamutlar,	Lord	Kar’da	kalabilir.	Ben	kadınlarımı	istiyorum.” </p>
<p class="calibre1">“Nöbet’e	hem	çocuk,	hem	erkek	olarak	hizmet	ettim,”	dedi	Ebben.	“Devlerin kemiklerini	gördüm	ve	tuhaf	masallar	duydum	ama	hepsi	bu.	Onları	kendi gözlerimle	görmeliyim.” </p>
<p class="calibre1">“Dikkat	et	de	onlar	seni	görmesin	Ebben,”	dedi	Taşyılanı. </p>
<p class="calibre1"><a id="p693"></a>Yola	koyulmak	için	hazırlandılar	ama	Hayalet	hâlâ	ortaya	çıkmamıştı.	Geçidi gölgeler	kaplamıştı.	Korucuların,	Çatalucu	dediği	büyük	dağın	sivri	ikiz tepelerinin	arasında	güneş	hızla	batıyordu.  <i class="calibre4">Eğer	rüya	gerçekse... </i>	Düşüncesi	bile Jon’u	korkutuyordu.	Kartal,	Hayalet’e	zarar	vermiş	ya	da	onu	uçurumdan	itmiş</p>
<p class="calibre1">olabilir	miydi?	Kardeşinin	yüzünü	almış,	karanlık	ve	ölüm	kokan	büvet	ağacı neydi	peki? </p>
<p class="calibre1">Güneşin	son	ışıkları	Çatalucu’nun	ikiz	tepelerinin	arasında	kayboldu. </p>
<p class="calibre1">Alacakaranlık,	Çığlık	Geçidi’ni	doldurdu.	Hava	bir	anda	daha	da	soğudu.	Artık tırmanmıyorlardı.	Doğrusu,	yol	belli	belirsiz	inişe	geçmişti;	çatlaklarla,	iri	kaya bloklarıyla	ve	taş	yığınlarıyla	doluydu.  <i class="calibre4">Birazdan	hava	kararacak	ve	Hayalet</i> <i class="calibre4">hâlâ	dönmedi. </i>	Jon’un	içi	parçalanıyordu	ama	ulu	kurduna	dileği	gibi	seslenmeyi göze	alamıyordu.	Başka	şeyler	de	onları	dinliyor	olabilirdi. </p>
<p class="calibre1">“Qhorin,”	diye	seslendi	Yaver	Dalbridge	hafifçe.	“Orada.	Bak.” </p>
<p class="calibre1">Kartal,	epey	ilerideki	bir	kayanın	tepesine	tünemişti,	koyulaşan	gökyüzünde hatları	seçiliyordu.  <i class="calibre4">Başka	kartallar	da	gördük, </i>	diye	düşündü	Jon.  <i class="calibre4">Rüyamda</i> <i class="calibre4">gördüğüm	kartal	olmak	zorunda	değil. </i></p>
<p class="calibre1">Ebben	kartala	bir	ok	fırlatacaktı	ki	yaver	onu	durdurdu.	“Kuş,	okun ulaşamayacağı	kadar	uzakta.” </p>
<p class="calibre1">“Bizi	izlemesinden	hoşlanmıyorum.” </p>
<p class="calibre1">Yaver	omuz	silkti.	“Ben	de	ama	onu	durduramazsın,	sadece	iyi	bir	ok	ziyan etmiş	olursun.” </p>
<p class="calibre1">Qhorin	eyerinde	oturmuş	epey	zamandır	kartalı	izliyordu.	“Devam	edeceğiz,” </p>
<p class="calibre1">dedi	sonunda.	Korucular	yola	koyulmak	için	hareketlendi. </p>
<p class="calibre1"> <i class="calibre4">Hayalet, </i>	diye	bağırmak	istiyordu	Jon.	Neredesin? </p>
<p class="calibre1">Jon,	iki	kaya	parçasının	arasında	parlak	bir	beyazlık	gördüğünde	Qhorin	ve diğerlerinin	peşine	düşmek	üzereydi.  <i class="calibre4">Eski	bir	kar	yığını, </i>	diye	düşündü	beyazlık hareket	edene	kadar.	Hemen	atından	indi.	Dizlerinin	üstüne	çöktüğünde	Hayalet başını	kaldırdı.	Boynu	ıslaktı,	parlıyordu	ama	Jon	eldivenini	çıkarıp dokunduğunda	hiç	ses	çıkarmadı.	Kuş	pençeleri	kürkünün	ve	derisinin	üstünde kanlı	izler	bırakmıştı	ama	kartal	hayvanın	boynunu	koparmayı	başaramamıştı. </p>
<p class="calibre1">Qhorin	Yarımel,	Jon’un	yanında	ayakta	duruyordu.	“Ne	kadar	kötü?” </p>
<p class="calibre1">Hayalet,	güçlükle	de	olsa,	cevap	verir	gibi	ayağa	kalktı. </p>
<p class="calibre1"><a id="p694"></a>“Bu	kurt	kuvvetli,”	dedi	korucu.	“Ebben,	su	getir.	Taşyılanı,	şarap	mataranı ver.	Onu	sıkıca	tut	Jon.” </p>
<p class="calibre1">Kurdun	tüylerindeki	pıhtılaşmış	kanı	birlikte	temizlediler.	Qhorin	kartalın açtığı	kırmızı	yaraların	üstüne	şarap	dökerken	Hayalet	kurtulmak	için	debelenip dişlerini	gösterdi	ama	Jon	kollarını	hayvanın	bedenine	dolayıp	teskin	edici	sözler söyledi,	kurt	kısa	zaman	içinde	sakinleşti.	Jon’un	pelerininden	bir	şerit yırttıklarında	hava	tamamen	kararmıştı.	Gökyüzünü	taşların	siyahlığından	ayıran tek	şey,	havaya	serpilmiş	yıldızlardı.	“Gidiyor	muyuz?”	diye	sordu	Taşyılanı. </p>
<p class="calibre1">Qhorin	atına	doğru	yürüdü.	“Geri,	ileri	değil.” </p>
<p class="calibre1">“Geri	mi?”	Jon	şaşırmıştı. </p>
<p class="calibre1">“Kartalların	gözleri	insanlarınkinden	daha	keskindir.	Görüldük	ve	şimdi kaçmalıyız.”	Yarımel	siyah	bir	kaşkolü	yüzüne	sarıp	atına	atladı. </p>
<p class="calibre1">Diğer	korucular	bakıştılar	ama	hiçbiri	karşı	çıkmayı	düşünmedi.	Teker	teker eyerlerine	binip	atlarını	ev	yoluna	doğru	çevirdiler. </p>
<p class="calibre1">Yukarı	çıkan	kıvrımlı	geçitleri	ve	uzayıp	giden	kırık	zemini	hissederek	bütün gece	at	sürdüler.	Rüzgâr	şiddetlenmişti.	Bazen	öyle	karanlık	oluyordu	ki	atlarından inip	yola	yayan	devam	etmek	zorunda	kalıyorlardı,	her	adam	kendi	atını yürütüyordu.	Ebben	bir	meşalenin	işe	yaracağını	söyledi	ama,	“Ateş	yok,”	dedi Qhorin	ve	konu	kapandı.	Bir	gölgekedisi	karanlıkta	öfkeyle	kükredi,	sesi	kayaların üstünde	sekerek	yankılandı,	onlarca	kedi	kükremeye	cevap	veriyordu	sanki.	Jon, başlarının	üstündeki	bir	kaya	düzlüğünde	parlak	gözler	gördüğünü	sandı	bir	sefer, hasat	ayları	kadar	parlak	gözler. </p>
<p class="calibre1">Şafaktan	hemen	önceki	karanlık	saatte,	atlarına	su	içirmek	ve	birer	avuç yulafla	bir	parça	saman	yedirmek	için	durdular.	“Yabanılların	öldüğü	yerden	fazla uzakta	değiliz,”	dedi	Qhorin.	“Bir	adam	yüz	adamı	tutabilir	orada.	Doğru	bir adam.”	Yaver	Dalbridge’e	baktı. </p>
<p class="calibre1">Yaver	başını	eğdi.	“Bana	bırakabildiğiniz	kadar	ok	bırakın	kardeşlerim.” </p>
<p class="calibre1">Yayını	okşadı.	“Ve	eve	vardığınızda	atıma	bir	elma	yedirin.	Zavallı	hayvan	bunu hak	etti.” </p>
<p class="calibre1"> <i class="calibre4">Ölmek	için	kalıyor. </i>	Jon	anlamıştı. </p>
<p class="calibre1">Qhorin,	yaverin	kolunu	eldivenli	eliyle	sıktı.	“Eğer	kartal	sana	bakmak	için aşağı	uçarsa...” </p>
<p class="calibre1"><a id="p695"></a>“...birkaç	yeni	tüy	çıkarır.” </p>
<p class="calibre1">Jon’un	Yaver	Dalbridge’e	ait	gördüğü	son	şey;	tepelere	çıkan	dar	patikayı tırmanırken	döndüğü	sırtıydı. </p>
<p class="calibre1">Şafak	söktüğünde	Jon	bulutsuz	gökyüzüne	baktı	ve	maviliğin	içinde	hareket eden	bir	leke	gördü.	Ebben	de	görmüştü,	küfür	ediyordu	ama	Qhorin	adama	sessiz olmasını	söyledi.	“Dinleyin.” </p>
<p class="calibre1">Jon	nefesini	tuttu	ve	duydu.	Arkalarında	ve	çok	uzakta,	dağlarda	yankılanan	bir av	borusu	ötüyordu. </p>
<p class="calibre1">“İşte	şimdi	geliyorlar,”	dedi	Qhorin. </p>
<p class="calibre1"><a id="p696"></a>Tyrion</p>
<p class="calibre1">Pod,	çetin	sınavı	için	Tyrion’a	Lannister	kırmızısı	tüylü	kadife	tuniğini giydirdi	ve	El	zincirini	getirdi.	Tyrion	zinciri	yatağının	başındaki	komodinin üstüne	bıraktı.	İblis’in	Kral	Eli	olduğunu	hatırlamaktan	hoşlanmıyordu	Cersei	ve Tyrion	da	ablasıyla	arasındaki	ilişkinin	halihazırdakinden	daha	iltihaplı	olmasını istemiyordu. </p>
<p class="calibre1">Avluyu	geçerken	Varys’e	yakalandı.	“Lordum,”	dedi	hadım	hafiften	nefes nefese.	“Bunu	okusanız	iyi	olur.”	Yumuşak,	beyaz	eliyle	bir	parşömen	uzattı. </p>
<p class="calibre1">“Kuzeyden	bir	rapor.” </p>
<p class="calibre1">“İyi	haber	mi,	yoksa	kötü	mü?”	diye	sordu	Tyrion. </p>
<p class="calibre1">“Buna	karar	vermek	bana	düşmez.” </p>
<p class="calibre1">Tyrion	parşömeni	açtı.	Meşale	alevleriyle	aydınlanan	avluda	kelimeleri seçebilmek	için	gözlerini	kısmak	zorunda	kaldı.	“Tanrılar	merhamet	edin,”	dedi sessizce.	“İkisi	de	mi?” </p>
<p class="calibre1">“Korkarım	öyle	lordum.	Çok	hüzünlü.	Ölümüne	hüzünlü.	Çok	küçük	ve	çok masumdular.” </p>
<p class="calibre1">Stark	çocuğu	düştüğünde	kurtların	nasıl	uluduğunu	hatırladı	Tyrion.  <i class="calibre4">Şu	anda</i> <i class="calibre4">da	uluyorlar	mı,	merak	ediyorum? </i>	“Başka	kimseye	söyledin	mi?”	diye	sordu. </p>
<p class="calibre1">“Henüz	değil	ama	söylemem	gerekecek.” </p>
<p class="calibre1">Tyrion	mektubu	dürdü.	“Ablama	ben	söylerim.”	Cersei’nin	haberi	nasıl karşılayacağını	görmek	istiyordu.	Çok	istiyordu	bunu. </p>
<p class="calibre1">Kraliçe	bu	gece	her	zamankinden	daha	güzel	görünüyordu.	Gözlerinin	rengini ortaya	çıkaran,	yeşil	kadifeden,	yakasız	bir	elbise	giymişti.	Altın	saçları	çıplak omuzlarına	lüle	lüle	dökülüyordu	ve	beline	zümrütlerle	süslü	örme	bir	kemer takmıştı.	Tyrion	mektubu	ablasına	uzatmak	için	oturmak	istedi	ve	şarabının	servis edilmesini	bekledi.	Tek	kelime	söylemedi.	Cersei	masumca	baktığı	kardeşinin elinden	parşömeni	aldı. </p>
<p class="calibre1">“Memnun	olduğuna	eminim,”	dedi	Tyrion,	ablası	mektubu	okurken. </p>
<p class="calibre1">“Yanılmıyorsam	Stark	çocuğunun	ölmesini	istiyordun.” </p>
<p class="calibre1"><a id="p697"></a>Cersei	yüzünü	ekşitti.	“Çocuğu	o	pencereden	aşağı	iten	Jaime’ydi,	ben	değil. </p>
<p class="calibre1">Aşk	uğruna	dedi,	bu	beni	mutlu	edecekmiş	gibi.	Yaptığı	şey	aptalcaydı	ve	bunun yanı	sıra	tehlikeli	ama	sevgili	kardeşimiz	ne	zaman	düşünmek	için	durdu	ki?” </p>
<p class="calibre1">“Çocuk	sizi	görmüştü,”	diye	hatırlattı	Tyrion. </p>
<p class="calibre1">“O	bir	çocuktu	sadece.	Onu	korkutup	susturabilirdim.”	Düşünceli	gözlerle mektuba	baktı.	“Bir	Stark	ayağını	bir	yere	çarpıyor	ve	her	seferinde	ben suçlanıyorum.	Bu	Greyjoy’un	işiydi.	Benimle	ilgisi	yok.” </p>
<p class="calibre1">“Dua	edelim	de	Leydi	Catelyn	buna	inansın.” </p>
<p class="calibre1">Cersei’nin	gözleri	büyüdü.	“O	Jaime’yi	asla...” </p>
<p class="calibre1">“...öldürmez	mi?	Neden?	Joffrey	ve	Tommen	katledilseydi	sen	ne	yapardın?” </p>
<p class="calibre1">“Sansa	hâlâ	benim	elimde!”	dedi	kraliçe. </p>
<p class="calibre1">“Sansa	hâlâ	bizim	elimizde,”	diye	düzeltti	Tyrion.	“Ve	ona	çok	iyi	bakmak zorundayız.	Pekâlâ,	bana	söz	verdiğin	şu	akşam	yemeği	nerede	tatlı	ablacığım?” </p>
<p class="calibre1">Cersei	zevkli	bir	masa	kurmuştu,	bu	inkâr	edilemezdi.	Kremalı	kestane çorbası,	çıtır	çıtır	sıcak	ekmek;	çamfıstığı	ve	elma	sosuyla	lezzetlendirilmiş</p>
<p class="calibre1">yeşilliklerle	başladılar.	Ardından	bofa	balığı	tartı,	ballı	domuz	budu,	tereyağlı havuç,	beyaz	bezelye,	jambon	ve	son	olarak	da	mantar	ve	istiridyeyle	doldurulmuş</p>
<p class="calibre1">kuğu	kızartması	geldi.	Tyrion	aşırı	derecede	nazikti;	her	yemeğin	en	iyi porsiyonunu	ablasına	sundu	ve	sadece	onun	yediklerini	yemeye	özen	gösterdi. </p>
<p class="calibre1">Cersei’nin	onu	zehirleyeceğini	düşünmüyordu	gerçekten	ama	dikkatli	olmaktan zarar	gelmezdi. </p>
<p class="calibre1">Starklar’la	ilgili	haberler	kadının	tadını	kaçırmıştı,	Tyrion	görebiliyordu. </p>
<p class="calibre1">“Acı	Köprü’den	bir	haber	alamadık	mı?”	diye	sordu	kaygıyla,	hançerinin	ucuna geçirdiği	bir	parça	elmayı	küçük,	nazikçe	ısırıklarla	yerken. </p>
<p class="calibre1">“Hiç.” </p>
<p class="calibre1">“Serçeparmak’a	asla	güvenmedim.	Kâfi	miktarda	altın	karşılığında	göz	açıp kapayıncaya	kadar	Stannis’in	tarafına	geçer.” </p>
<p class="calibre1">“Stannis	Baratheon’ın	kahrolası	ahlâkı	adam	satın	almasına	izin	vermez. </p>
<p class="calibre1">Üstelik	Petyr	gibiler	için	rahat	bir	lord	da	olmaz.	Bu	savaş	bazı	tuhaf	dostluklar yarattı,	katılıyorum	ama	o	ikisi?	Hayır.” </p>
<p class="calibre1">Tyrion	domuz	budundan	bir	dilim	keserken,	“Domuz	için	Leydi	Tanda’ya teşekkür	etmeliyiz,”	dedi	Cersei. </p>
<p class="calibre1"><a id="p698"></a>“Sevgisinin	bir	göstergesi	mi?” </p>
<p class="calibre1">“Rüşvet.	Kalesine	dönme	izni	için	yalvarıyor.	Benim	kadar	senin	iznin	için	de. </p>
<p class="calibre1">Onu	yolda	tutuklatacağından	korkuyor	sanırım,	Lord	Gyles’a	yaptığın	gibi.” </p>
<p class="calibre1">“Tahtın	veliahtıyla	birlikte	sıvışmayı	mı	planlıyor?”	Tyrion	ablasına	bir	dilim et	servis	etti,	bir	dilim	de	kendisi	için	aldı.	“Kalmasını	tercih	ederim.	Kendisi güvende	hissetmek	istiyorsa	Stokeworth’teki	garnizonunu	buraya	getirsin.	Ne kadar	adamı	varsa.” </p>
<p class="calibre1">“Adama	bu	kadar	çok	ihtiyacımız	varsa	vahşilerini	neden	gönderdin?” </p>
<p class="calibre1">Cersei’nin	sesinde	fark	edilir	bir	hırçınlık	tınlıyordu. </p>
<p class="calibre1">“Onları	kullanmanın	en	iyi	şekli	buydu,”	dedi	Tyrion	dürüstçe.	“Onlar korkusuz	savaşçılar	ama	asker	değiller.	Gerçek	bir	savaşta	disiplin	cesaretten daha	önemlidir.	Şimdiden	Kral	Ormanı’nda,	şehir	duvarlarında olabileceklerinden	çok	daha	faydalı	oldular.” </p>
<p class="calibre1">Kuğu	servis	edilirken	kraliçe,	Tyrion’ı	Boynuzlu	Adamlar	komplosuyla	ilgili sorguya	çekti.	Korkmaktan	öte	rahatsız	olmuş	gibi	görünüyordu.	“Neden	bunca ihanetle	sarılıyız?	Lannister	Hanedanı	bu	sefillere	ne	kötülük	etti	ki?” </p>
<p class="calibre1">“Hiç,”	dedi	Tyrion,	“ama	kazanan	tarafta	olmak	istiyorlar...	yani,	hain oldukları	kadar	aptallar.” </p>
<p class="calibre1">“Hepsini	bulduğundan	emin	misin?” </p>
<p class="calibre1">“Varys	öyle	diyor.”	Kuğu,	Tyrion’ın	damağı	için	fazla	baharatlıydı. </p>
<p class="calibre1">Cersei’nin	beyaz	alnında,	o	muhteşem	gözlerinin	ortasında	bir	çizgi	belirdi. </p>
<p class="calibre1">“Şu	hadıma	fazla	güveniyorsun.” </p>
<p class="calibre1">“Bana	iyi	hizmet	ediyor.” </p>
<p class="calibre1">“Ya	da	seni	buna	inandırdı.	Sırlar	fısıldadığı	tek	kişinin	sen	olduğunu	mu sanıyorsun?	Onsuz	yapamayacağımızı	düşünmemize	yetecek	kadar	sır	veriyor	her birimize.	Robert’la	ilk	evlendiğimde	benimle	de	aynı	oyunu	oynadı.	Yıllar boyunca	konseyde	ondan	daha	gerçek	bir	dostum	olmadığından	emindim	ama şimdi...”	Bir	an	kardeşinin	yüzünü	inceledi.	“Tazı’yı	Joffrey’den	almaya	niyetli olduğunu	söylüyor.” </p>
<p class="calibre1"> <i class="calibre4">Kahrolası	Varys. </i>	“Clegane’e	daha	önemli	işlerde	ihtiyacım	var.” </p>
<p class="calibre1">“Hiçbir	şey	kralın	hayatından	daha	önemli	değildir.” </p>
<p class="calibre1">“Kralın	hayatı	tehlikede	değil.	Joffrey,	cesur	Sör	Osmond	ve	Meryn	Trant</p>
<p class="calibre1"><a id="p699"></a>tarafından	korunacak.”  <i class="calibre4">Başka	bir	işe	yaramazlar. </i>	“Balon	Swann	ve	Tazı’nın hücumlara	liderlik	etmeleri	gerek.	Stannis,	Karasu’nun	bize	ait	tarafında	basacak yer	bulamamalı.” </p>
<p class="calibre1">“Jaime	hücumları	bizzat	yönetirdi.” </p>
<p class="calibre1">“Nehirova’dan	mı?	İşte	buna	hücum	derim.” </p>
<p class="calibre1">“Joff	daha	çocuk.” </p>
<p class="calibre1">“Bu	mücadelenin	parçası	olmak	isteyen	bir	çocuk	ve	hayatında	ilk	kez	biraz mantık	sergiliyor.	Onu	mücadelenin	ortasına	koymayı	düşünmüyorum	elbette	ama görünmesi	gerek.	Adamlar,	annesinin	eteklerinin	altına	saklanan	bir	kral	için değil,	tehlikeyi	paylaşan	bir	kral	için	ateşli	bir	şekilde	dövüşürler.” </p>
<p class="calibre1">“Daha	 <i class="calibre4">on	üç</i>	yaşında	Tyrion.” </p>
<p class="calibre1">“On	üç	yaşındaki	Jaime’yi	hatırlıyor	musun?	Joffrey’nin,	babasının	oğlu olmasını	istiyorsan	bırak	üstüne	düşeni	yapsın.	Altının	satın	alabileceği	en	iyi zırhı	giyiyor	ve	çevresinde	bir	düzine	altın	pelerinli	olacak,	her	an.	Şehrin düşeceğine	dair	en	küçük	bir	işaret	görürsem,	onu	hemen	Kızıl	Kale’ye	geri göndereceğim.”	Söylediklerinin	Cersei’yi	rahatlatacağını	düşünmüştü	ama	o	yeşil gözlerde	memnuniyetten	eser	yoktu.  <i class="calibre4">“Şehir	düşecek	mi?” </i></p>
<p class="calibre1">“Hayır.”  <i class="calibre4">Ama	düşerse,	lord	babamız	yardıma	gelene	kadar	Kızıl	Kale’yi</i> <i class="calibre4">tutabilmemiz	için	dua	et. </i></p>
<p class="calibre1">“Bana	daha	önce	de	yalan	söyledin	Tyrion.” </p>
<p class="calibre1">“Her	zaman	iyi	bir	nedenim	vardı	tatlı	ablacığım.	Aramızda	dostluk	olmasını senin	kadar	ben	de	istiyorum.	Lord	Gyles’ı	serbest	bırakmaya	karar	verdim.” </p>
<p class="calibre1">Gyles’ı	bu	jesti	yapabilmek	için	güvende	tutmuştu.	“Sör	Boros	Blount’u	da	geri alabilirsin.” </p>
<p class="calibre1">Kraliçenin	ağzı	gerildi.	“Sör	Boros,	Rosby’de	çürüyebilir,”	dedi,	“ama Tommen...” </p>
<p class="calibre1">“...olduğu	yerde	kalacak.	Lord	Jacelyn’in	koruması	altında	Lord	Gyles’ın yanında	olacağından	çok	daha	güvende.” </p>
<p class="calibre1">Uşaklar	neredeyse	hiç	dokunulmamış	kuğuyu	masadan	aldı.	Cersei	bir	el işaretiyle	tatlıyı	getirtti.	“Böğürtlen	turtası	seviyorsundur	umarım.” </p>
<p class="calibre1">“Ben	her	çeşit	turtaya	bayılırım.” </p>
<p class="calibre1">“Ah,	bunu	uzun	zamandır	biliyorum.	Varys’in	neden	bu	kadar	tehlikeli</p>
<p class="calibre1"><a id="p700"></a>olduğunu	biliyor	musun?” </p>
<p class="calibre1">“Şimdi	de	bilmece	oyunu	mu	oynuyoruz?	Hayır.” </p>
<p class="calibre1">“Çünkü	aleti	yok.” </p>
<p class="calibre1">“Senin	de	yok.”  <i class="calibre4">Ve	bundan	nefret	ediyorsun,	değil	mi	Cersei? </i></p>
<p class="calibre1">“Belki	ben	de	tehlikeliyim.	Öte	yandan,	sen	her	erkek	kadar	aptalsın.	Düşünme işinin	yarısını	bacaklarının	arasındaki	solucan	yapıyor.” </p>
<p class="calibre1">Tyrion	parmaklarındaki	kırıntıları	yaladı.	Ablasının	gülümsemesinden hoşlanmamıştı.	“Evet.	Ve	solucanım	artık	gitme	vaktimin	geldiğini	düşünüyor.” </p>
<p class="calibre1">“İyi	değil	misin	kardeşim?”	Göğüslerini	Tyrion’ın	gözlerine	sererek	öne eğildi.	“Birdenbire	heyecanlandın	sanki.” </p>
<p class="calibre1">“Heyecanlanmak?”	Tyrion	kapıya	baktı.	Dışarıdan	bir	ses	duyduğunu	düşündü. </p>
<p class="calibre1">Buraya	yalnız	geldiği	için	pişmanlık	duymaya	başlıyordu.	“Daha	önce	aletimle ilgilenmemiştin	hiç.” </p>
<p class="calibre1">“Beni	ilgilendiren	aletin	değil,	onu	neyin	içine	soktuğun	önemli.	Ben	senin gibi	bütün	meselelerde	hadıma	bel	bağlamıyorum.	Bazı	şeyleri	öğrenmek	için kendi	yöntemlerim	var...	özellikle	insanların	bilmemi	istemediği	şeyleri	öğrenmek için.” </p>
<p class="calibre1">“Ne	demeye	çalışıyorsun?” </p>
<p class="calibre1">“Sadece	şunu...  <i class="calibre4">küçük	fahişen	elimde. </i>” </p>
<p class="calibre1">Tyrion	şarap	kadehine	uzandı,	düşüncelerini	toplamak	için	zaman	kazanmaya çalışıyordu.	“Erkeklerin,	zevkine	daha	uygun	olduğunu	sanıyordum.” </p>
<p class="calibre1">“Nasıl	da	komiksin	küçük	adam.	Söyle	bakalım,	bununla	evlenmedin	mi daha?”	Tyrion	cevap	vermeyince	Cersei	güldü.	“Babamız	çok	rahatlayacak,”	dedi. </p>
<p class="calibre1">Tyrion’ın	midesi	yılan	balıklarıyla	dolu	gibiydi.	Shae’i	nasıl	bulmuştu?	Varys ona	ihanet	mi	etmişti?	Yoksa	onca	tedbir,	malikâneye	doğrudan	gittiği	geceki sabırsızlığıyla	heba	mı	olmuştu?	“Yatağımı	kimin	ısıttığını	neden	önemsiyorsun ki?” </p>
<p class="calibre1">“Bir	Lannister	borcunu	mutlaka	öder,”	dedi	Cersei.	“Kral	Toprakları’na geldiğin	günden	beri	bana	karşı	entrikalar	düzenliyorsun.	Myrcella’yı	sattın, Tommen’ı	sattın	ve	şimdi	Joffrey’yi	öldürmek	için	komplo	hazırlıyorsun.	Tommen üzerinden	hükmedebilmek	için	Joff’un	ölmesini	istiyorsun.” </p>
<p class="calibre1"> <i class="calibre4">Bunun	çok	cazip	bir	fikir	olduğunu	inkâr	edemem. </i>	“Bu	çılgınlık	Cersei. </p>
<p class="calibre1"><a id="p701"></a>Stannis	birkaç	gün	içinde	burada	olacak.	Bana	ihtiyacın	var.” </p>
<p class="calibre1">“Ne	için?	Savaş	meydanında	göstereceğin	olağanüstü	cesaret	için	mi?” </p>
<p class="calibre1">“Bronn’un	paralı	askerleri	ben	olmadan	savaşmaz,”	diye	yalan	söyledi	Tyrion. </p>
<p class="calibre1">“Ah,	bence	savaşırlar.	Senin	altınlarını	seviyor	onlar,	şeytani	zekânı	değil. </p>
<p class="calibre1">Korkma,	sensiz	kalmayacaklar.	Zaman	zaman	boğazını	kesmeyi	düşünmediğimi söyleyemem	ama	bunu	yaparsam	Jaime	asla	affetmez	beni.” </p>
<p class="calibre1">“Ya	fahişe?”	Kızın	adını	kullanmıyordu.  <i class="calibre4">Onu,	Shae’in	benim	için	bir	anlamı</i> <i class="calibre4">olmadığına	inandırabilirsem,	belki... </i></p>
<p class="calibre1">“Kıza	yeterince	nazik	davranılacak,	oğullarıma	bir	zarar	gelmediği	sürece. </p>
<p class="calibre1">Ama	Joff	öldürülürse	ya	da	Tommen	düşmanın	eline	düşerse,	küçük	orospun tahmin	bile	edemeyeceğin	acılar	içinde	can	verir.” </p>
<p class="calibre1"> <i class="calibre4">Öz	yeğenlerimi	öldürmeye	niyetli	olduğumu	düşünüyor	gerçekten. </i>	“Çocuklar güvende,”	dedi	bitkin	bir	halde.	“Tanrılar	merhamet	edin,	Cersei,	onlar	benim kanımdan!	Sen	benim	ne	çeşit	bir	adam	olduğumu	sanıyorsun?” </p>
<p class="calibre1">“Küçük	ve	çarpık.” </p>
<p class="calibre1">Tyrion	kadehinin	dibindeki	tortuya	baktı.  <i class="calibre4">Benim	yerimde	olsa	Jaime	ne</i> <i class="calibre4">yapardı? </i>	Büyük	ihtimalle	kaltağı	öldürürdü	ve	sonuçlarıyla	daha	sonra	uğraşırdı. </p>
<p class="calibre1">Ama	Tyrion’ın	ne	altın	bir	kılıcı	ne	de	o	kılıcı	savuracak	kabiliyeti	vardı. </p>
<p class="calibre1">Ağabeyinin	pervasız	gazabını	seviyordu	ama	benzemek	istediği	adam,	lord babasıydı.  <i class="calibre4">Taş,	taş	olmalıyım,	Casterly	Kayası	olmalıyım,	sert	ve	sarsılmaz.	Bu</i> <i class="calibre4">sınavdan	geçemezsem	memnuniyetle	en	yakın	ucubeliği	ararım. </i>	“Bence	kızı çoktan	öldürdün,”	dedi. </p>
<p class="calibre1">“Onu	görmek	ister	misin?	İsteyeceğini	düşünmüştüm.”	Cersei	odanın	karşısına gidip	ağır	meşe	kapıyı	ardına	kadar	açtı.	“Kardeşimin	fahişesini	getirin.” </p>
<p class="calibre1">Sör	Osmund’ın	kardeşleri	Osney	ve	Osfryd	aynı	bezelye	kabuğundan	çıkmış</p>
<p class="calibre1">taneler	gibiydi;	kanca	burunlu	uzun	adamlar,	koyu	renk	saçlar	ve	zalim gülümsemeler.	Kız,	adamların	arasında	sallanıyordu.	Esmer	yüzündeki	gözleri kocaman	ve	bembeyazdı.	Patlak	dudağından	kan	sızıyordu,	elbisesinin yırtıklarından	bedenindeki	çürükleri	görebiliyordu	Tyrion.	Elleri	iple	bağlanmıştı, konuşamaması	için	ağzını	tıkamışlardı. </p>
<p class="calibre1">“Ona	zarar	verilmeyeceğini	söylemiştin.” </p>
<p class="calibre1">“Dövüştü.”	Osney	Karakazan,	ağabeylerinin	aksine	tıraşlıydı,	sakalsız</p>
<p class="calibre1"><a id="p702"></a>yanaklarındaki	tırnak	izleri	açıkça	görülebiliyordu.	“Bu	kızın	gölgekedisi	gibi pençeleri	var.” </p>
<p class="calibre1">“Çürükler	iyileşir,”	dedi	Cersei	sıkılmış	gibi.	“Fahişe	yaşayacak.	Joffrey yaşadığı	sürece.” </p>
<p class="calibre1">Tyrion	ablasına	gülmek	istedi.	Tatlı	olurdu,	çok	tatlı	olurdu	ama	gülerse	oyunu ortaya	çıkardı.  <i class="calibre4">Kaybettin	Cersei.	Karakazanlar,	Bronn’un	söylediğinden	daha</i> <i class="calibre4">aptallarmış. </i>	Bütün	yapması	gereken	kelimeleri	söylemekti. </p>
<p class="calibre1">Bunun	yerine	kızın	yüzüne	bakıp,	“Mücadeleden	sonra	onu	serbest bırakacağına	dair	yemin	ediyor	musun?”	dedi. </p>
<p class="calibre1">“Eğer	Tommen’ı	bırakırsan,	evet.” </p>
<p class="calibre1">Tyrion	ayağa	kalktı.	“O	halde	onu	tut	ama	güvende	tut.	Bu	hayvanlar	onu kullanabileceklerini	düşünüyorlarsa...	pekâlâ	tatlı	ablacığım,	bir	terazinin	iki tarafa	da	eğildiğini	hatırlatmama	izin	ver.”	Sesi	sakindi,	düzdü,	umursamazdı; babasının	sesini	aramış	ve	bulmuştu.	“Kıza	olanların	aynısı	Tommen’a	da	olur, dayak	ve	tecavüz	dâhil.”  <i class="calibre4">Madem	bir	canavar	olduğumu	düşünüyor,	ben	de</i> <i class="calibre4">rolümü	oynarım. </i></p>
<p class="calibre1">Cersei	bunu	beklemiyordu.	“Cesaret	edemezsin.” </p>
<p class="calibre1">Tyrion	gülümsedi,	ağır	ve	soğuk.	Yeşil	ve	siyah	gözleri	kraliçeye	gülüyordu. </p>
<p class="calibre1">“Cesaret?	Kendim	yaparım.” </p>
<p class="calibre1">Cersei’nin	eli,	Tyrion’ın	yüzüne	doğru	parladı	ama	Tyrion	ablasının	bileğini yakalayıp	kadın	çığlık	atana	kadar	büktü.	Osfryd	kraliçeyi	kurtarmak	için hareketlendi.	“Bir	adım	daha	atarsan	kolunu	kırarım,”	diye	uyardı	cüce.	Adam durdu.	“Bana	bir	daha	vuramayacağını	söylediğim	günü	hatırlıyor	musun	Cersei?” </p>
<p class="calibre1">Ablasını	yere	fırlattı	ve	Karakazanlar’a	döndü.	“Kızı	çözün	ve	ağzındakini çıkarın.” </p>
<p class="calibre1">İp	o	kadar	sıkı	bağlanmıştı	ki	kızın	ellerine	kan	gitmiyordu.	Kan	geri	gelirken kız	acıyla	inledi.	Tyrion,	tekrar	his	kazanana	kadar	parmakları	nazikçe	ovdu. </p>
<p class="calibre1">“Tatlım,”	dedi,	“cesur	olmalısın.	Seni	incittikleri	için	üzgünüm.” </p>
<p class="calibre1">“Beni	kurtaracağınızı	biliyorum	lordum.” </p>
<p class="calibre1">“Kurtaracağım,”	diye	söz	verdi	Tyrion	ve	Alayaya	öne	eğilip	onu	alnından öptü.  <i class="calibre4">Bu	kanlı	öpücük	benim	hak	ettiğimden	fazla, </i>	diye	düşündü	Tyrion.  <i class="calibre4">Ben</i> <i class="calibre4">olmasam	başına	bunlar	gelmezdi. </i></p>
<p class="calibre1"><a id="p703"></a>Dönüp	kraliçeye	baktığında	alnında	kızın	kanı	vardı.	“Senden	hiçbir	zaman hoşlanmadım	Cersei	ama	ablam	olduğun	için	sana	hiç	zarar	vermedim.	Bunu sonlandırdın.	Şu	yaptığın	şey	için	inciteceğim	seni.	Nasıl	yapacağımı	henüz bilmiyorum	ama	bana	zaman	ver.	Kendini	güvende	ve	mutlu	hissettiğin	bir	gün gelecek	ve	mutluluğun	bir	anda	ağzındaki	küllere	dönüşecek.	İşte	o	zaman	borcun ödendiğini	anlayacaksın.” </p>
<p class="calibre1">Savaşta,	bir	ordu	kırılıp	kaçtığı	anda	mücadele	biter,	demişti	babası	bir keresinde.	Bir	an	önceki	kuvvetleri,	hâlâ	zırhlı	ve	silahlı	olmaları	bir	şey değiştirmez,	önünden	bir	kez	kaçtılarsa	dönüp	tekrar	savaşmazlar.	Cersei’yle	de aynıydı.	Kadının	bulabildiği	tek	yanıt,	“Defol,”	oldu.	“Gözümün	önünden	defol.” </p>
<p class="calibre1">Tyrion	reverans	yaptı.	“O	halde	iyi	geceler	ve	tatlı	rüyalar.” </p>
<p class="calibre1">Tyrion,	kafatasının	içinde	yürüyen	bin	zırhlı	piyadeyle	birlikte	Kral	Eli Kulesi’ne	döndü.  <i class="calibre4">Chataya’nın	gardırobunun	arkasına	kaydığım	ilk	gün,	bunun</i> <i class="calibre4">olacağını	görmeliydim. </i>	Görmek	 <i class="calibre4">istememişti</i>	belki	de.	Merdivenlerin	sonuna geldiğinde	bacakları	zonkluyordu.	Pod’u	bir	sürahi	şarap	getirmesi	için	yolladı	ve yatak	odasına	gitti. </p>
<p class="calibre1">Shae	cibinlikli	yatakta	bağdaş	kurmuş	oturuyordu.	Göğüslerinin	üstüne	düşen ağır	altın	zincir	hariç	üzerinde	hiçbir	şey	yoktu:	Birbirine	tutturulmuş	altın ellerden	oluşan	bir	zincir,	her	el	bir	diğerine	kenetlenmiş. </p>
<p class="calibre1">Tyrion	kızı	beklemiyordu.	“Burada	ne	işin	var?” </p>
<p class="calibre1">Shae	gülerek	zinciri	okşadı.	“Göğüslerimde	eller	olsun	istedim...	ama	bu küçük,	altın	eller	çok	soğuk.” </p>
<p class="calibre1">Tyrion	bir	an	için	ne	diyeceğini	bilemedi.	Onun	yerine	bir	başka	kadının dövüldüğünü	ve	mücadelede	bir	terslik	olur	da	Joffrey	düşerse	o	kadının	onun yerine	öleceğini	nasıl	anlatabilirdi	Shae’e?	“Leydi	Lollys...” </p>
<p class="calibre1">“Uyuyor.	İstediği	tek	şey	uyumak,	koca	inek.	Uyuyor	ve	yiyor.	Bazen	yerken uyuyakalıyor.	Yiyecekler	battaniyelerin	altına	düşüyor,	onların	üstünde yuvarlanıyor	ve	ben	temizlemek	zorunda	kalıyorum.”	İğrenmiş	gibi	yüzünü buruşturdu.	“Altı	üstü	 <i class="calibre4">düzdüler</i>	onu.” </p>
<p class="calibre1">“Annesi	kızın	hasta	olduğunu	söylüyor.” </p>
<p class="calibre1">“Karnında	bir	çocuk	var.	Hepsi	bu.” </p>
<p class="calibre1">Tyrion	odaya	göz	attı.	Her	şey	bıraktığı	gibi	görünüyordu.	“İçeri	nasıl	girdin? </p>
<p class="calibre1"><a id="p704"></a>Bana	gizli	kapıyı	göster.” </p>
<p class="calibre1">Shae	omuzlarını	silkti.	“Lord	Varys	bana	bir	başlık	giydirdi,	göremedim...	ama bir	yer	vardı,	başlığın	ucundan	zemine	bakabildim.	Taşlarla	kaplanmıştı,	bilirsin, şu	resim	oluşturanlardan.” </p>
<p class="calibre1">“Mozaik	mi?” </p>
<p class="calibre1">Shae	başıyla	onayladı. </p>
<p class="calibre1">“Kırmızı	ve	siyah	renkteydiler.	Galiba	bir	ejderha	resmiydi.	Bunun	dışında her	şey	karanlıktı.	Bir	merdivenden	indik	ve	çok	uzun	yolları	yürüdük,	sonunda başım	döndü.	Bir	kere	durduk	ve	hadım	bir	demir	kapının	kilidi	açtı.	Kapıdan geçerken	demire	süründüm.	Ejderha	kapıdan	sonraydı.	Sonra	başka	bir	merdivenle yukarı	çıktık,	bir	tünele	girdik.	Ben	eğilmek	zorunda	kaldım	ve	Lord	Varys emekliyordu	sanırım.” </p>
<p class="calibre1">Tyrion	yatak	odasını	dolaştı.	Apliklerden	biri	gevşek	görünüyordu.	Ayak parmaklarının	ucunda	yükselip	çevirmeye	çalıştı.	Aplik,	duvarı	sıyırarak	ağır	ağır kendi	etrafında	döndü,	baş	aşağı	geldiğinde	içindeki	mum	yere	düştü.	Soğuk	taş</p>
<p class="calibre1">zemine	dağılan	fitil	parçaları	bir	sorun	çıkarmadı.	“Lordum	benimle	yatmak istemiyor	mu?”	diye	sordu	Shae. </p>
<p class="calibre1">“Birazdan.”	Tyrion	gardırobunu	açtı,	giysilerini	kenara	çekti	ve	dolabın arkasını	itti.	Bir	genelevde	işe	yarayan	şey	bir	kalede	de	işe	yarabilirdi...	ama hayır,	ahşap	sağlamdı,	esnemiyordu.	Pencere	sekisinin	yanındaki	bir	taş	dikkatini çekti	ama	bütün	itmeleri,	dürtmeleri	boşunaydı.	Hüsran	ve	huzursuzlukla	yatağa gitti. </p>
<p class="calibre1">Shae	bağcıklarını	çözüp	kollarını	boynuna	doladı.	“Omuzların	taş	gibi sertleşmiş,”	dedi.	“Çabuk	ol,	seni	içimde	hissetmek	istiyorum.”	Ama	kız bacaklarını	beline	doladığında	Tyrion’ın	erkekliği	ona	ihanet	etti.	Shae	lordunun yumuşadığını	hissedince	yatak	örtüsünün	altına	kaydı	ve	erkekliğini	ağzına	aldı ama	bu	bile	Tyrion’ı	tahrik	etmeye	yetmiyordu. </p>
<p class="calibre1">Birkaç	dakika	sonra	kızı	durdurdu.	“Sorun	ne?”	diye	sordu	Shae.	Dünyanın bütün	tatlı	masumiyeti	kızın	genç	suratındaki	çizgilere	yazılmıştı. </p>
<p class="calibre1"> <i class="calibre4">Masumiyet?	Seni	aptal,	o	bir	fahişe,	Cersei	haklı;	aletinle	düşünüyorsun,</i> <i class="calibre4">aptal,	aptal. </i></p>
<p class="calibre1">“Hadi	uyu	tatlım,”	dedi	kızın	saçlarını	okşayarak.	Ama	Shae	uykuya	daldıktan</p>
<p class="calibre1"><a id="p705"></a>uzun	zaman	sonra	Tyrion	yatakta	gözlerini	kırpmadan	yatıyordu,	tek	eliyle	kızın küçük	göğsünü	avuçlamıştı,	nefes	alıp	verişini	dinliyordu. </p>
<p class="calibre1"><a id="p706"></a>Catelyn</p>
<p class="calibre1">Nehirova’nın	Büyük	Salon’u,	iki	kişinin	baş	başa	yemeğinde	boş	kalan	bir yerdi.	Duvarları	derin	gölgeler	perdeliyordu.	Bir	meşale,	arkasında	yanan	üç meşale	bırakarak	söndü.	Catelyn	gözlerini	şarap	kadehine	dikmiş	oturuyordu. </p>
<p class="calibre1">Şarap,	dilinde	zayıf	ve	ekşi	bir	tat	bırakıyordu.	Brienne	karşısındaydı.	Aralarında babasının	yüksek	koltuğu	vardı,	salonun	geri	kalanı	kadar	boştu.	Hizmetkârlar	bile gitmişti.	Catelyn	onların	kutlamalara	katılmasına	izin	vermişti. </p>
<p class="calibre1">Kalenin	duvarları	kalındı,	buna	rağmen	avludan	gelen	eğlence	seslerini duyabiliyorlardı.	Sör	Desmond	kilerden	yirmi	fıçı	getirtmişti,	sıradan	insanlar Edmure’un	an	meselesi	olan	dönüşünü	ve	Robb’un	Sarpkaya’yı	fethini	esmer	bira dolu	içki	boynuzlarını	havaya	kaldırarak	kutluyorlardı. </p>
<p class="calibre1"> <i class="calibre4">Onları	suçlayamam, </i>	diye	düşündü	Catelyn.  <i class="calibre4">Bilmiyorlar.	Bilseler	bile	niye</i> <i class="calibre4">umursasınlar?	Onlar	benim	oğullarımı	tanımadılar.	Bran’ın	tırmanışlarını</i> <i class="calibre4">yürekleri	ağızlarında,	aynı	anda	hem	dehşet	hem	gurur	duyarak	izlemediler,</i> <i class="calibre4">onun	kahkahalarını	duymadılar	hiç.	Rickon’un	ağabeyleri	gibi	olmak	için</i> <i class="calibre4">öfkeyle	çabalamasını	görüp	gülümsemediler. </i>	Önündeki	akşam	yemeğine	baktı; jambona	sarılmış	alabalık;	köklü	yeşillikler,	kırmızı	rezene	ve	tatlı	otlardan yapılmış	salata,	bezelye,	soğan	ve	sıcak	ekmek.	Brienne	yemeklerini	düzenli	bir sırayla	yiyordu,	akşam	yemeği	yerine	getirmesi	gereken	görevlerden	biriydi	sanki. </p>
<p class="calibre1"> <i class="calibre4">Suratsız	bir	kadına	dönüştüm, </i>	diye	düşündü	Catelyn.  <i class="calibre4">Ne	etten	ne	de	şaraptan</i> <i class="calibre4">keyif	alıyorum,	şarkılar	ve	kahkahalar	benim	için	şüpheli	yabancılara	dönüştü. </i></p>
<p class="calibre1"> <i class="calibre4">Yas,	toz	ve	acı	özlemlerden	ibaret	bir	yaratığım	artık.	Bir	zamanlar	kalbimin</i> <i class="calibre4">olduğu	yerde	bir	boşluk	var	şimdi. </i></p>
<p class="calibre1">Karşısında	oturan	kadının	yemek	yerken	çıkardığı	sesler	tahammül	edilmez olmuştu.	“Brienne,	ben	senin	için	uygun	bir	arkadaş	değilim,	istersen	gidip kutlamalara	katıl.	Bir	kupa	bira	iç	ve	Rymund’un	arpıyla	dans	et.” </p>
<p class="calibre1">“Ben	kutlamalar	için	yaratılmamışım	leydim.”	Büyük	elleri	siyah	ekmek somunun	ucunu	kopardı,	Brienne	ne	olduğunu	unutmuş	gibi	ekmek	parçasına	baktı. </p>
<p class="calibre1">“Eğer	emrederseniz	ben...” </p>
<p class="calibre1"><a id="p707"></a>Catelyn	kızın	huzursuzluğunu	hissedebiliyordu.	“Benden	daha	mutlu	insanların arkadaşlığından	keyif	alabilirsin	diye	düşünmüştüm	sadece.” </p>
<p class="calibre1">“Ben	gayet	iyiyim.”	Kız,	ekmeğini	alabalığın	kızartıldığı	yağa	bandırdı. </p>
<p class="calibre1">“Bu	sabah	bir	kuş	daha	geldi.”	Catelyn	bunu	neden	söylediğini	bilmiyordu. </p>
<p class="calibre1">“Üstat	beni	hemen	uyandırdı.	Görevini	yapıyordu	ama	bu	nazikçe	bir	tavır	değildi, hiç	değildi.”	Brienne’e	söylemeye	niyeti	yoktu.	Kendisinden	ve	Üstat	Vyman’dan başka	kimse	bilmiyordu,	zamanı	gelene	kadar	da	söylemeyecekti,	zamanı	gelene kadar... </p>
<p class="calibre1"> <i class="calibre4">Hangi	zaman?	Aptal	kadın,	bir	sır	olarak	saklamak,	bunun	gerçekliğini</i> <i class="calibre4">azaltacak	mı?	Hiç	bahsetmezsen,	hiç	konuşmazsan	bir	rüyaya	mı	dönüşecek,</i> <i class="calibre4">rüyadan	çok,	yarısı	hatırlanan	bir	kâbusa?	Ah,	keşke	tanrılar	bu	kadar</i> <i class="calibre4">merhametli	olsaydı. </i></p>
<p class="calibre1">“Haberler	Kral	Topraklarından	mı?”	diye	sordu	Brienne. </p>
<p class="calibre1">“Keşke	öyle	olsaydı.	Kuzgun,	Cerwyn	Kale’sinden,	kale	kumandanım	Sör Rodrik’ten	geldi.”  <i class="calibre4">Kara	kanatlar,	kara	haberler. </i>	“Toplayabildiği	bütün	kuvveti toplamış	ve	kaleyi	geri	almak	için	Kışyarı’na	gidiyormuş.”	Bütün	bunlar	ne	kadar önemsiz	geliyordu	şimdi.	“Ama	demiş	ki...	yazmış	ki...” </p>
<p class="calibre1">“Leydim,	ne	oldu?	Oğullarınızla	ilgili	bir	haber	mi?” </p>
<p class="calibre1">Ne	kadar	basit	bir	soruydu;	keşke	cevabı	da	o	kadar	basit	olsaydı.	Catelyn konuşmaya	çalıştı	ama	kelimeler	boğazında	düğümlenmişti.	“Benim	Robb’dan başka	oğlum	yok.”	Bu	korkunç	kelimeleri	hıçkırmadan	söylemeyi	başarmıştı	ve bunun	için	müteşekkirdi. </p>
<p class="calibre1">Brienne	dehşetle	ona	bakıyordu.	“Leydim?” </p>
<p class="calibre1">“Bran	ve	Rickon	kaçmaya	çalışmışlar	ama	Pelit	Suyu’ndaki	değirmende yakalanmışlar.	Theon	Greyjoy	oğullarımın	kafalarını	Kışyarı’nın	duvarlarına çakmış.	On	yaşından	beri	soframda	oturan	Theon	Greyjoy.”  <i class="calibre4">İşte	söyledim,</i> <i class="calibre4">tanrılar	beni	affetsin.	Söyledim	ve	gerçek	oldu. </i></p>
<p class="calibre1">Brienne’in	yüzü	ıslak	bir	bulanıklıktı.	Masanın	üstünden	öne	doğru	uzandı	ama parmakları	Catelyn’in	eline	yaklaşınca	durdu,	bir	dokunuşun	hoş</p>
<p class="calibre1">karşılanmayacağından	korkar	gibi.	“Ben...	söylenecek	söz	yok	leydim.	Benim	iyi leydim.	Oğullarınız...	onlar	şimdi	tanrıların	yanında.” </p>
<p class="calibre1">“Öyle	mi?”	dedi	Catelyn	sertçe.	“Nasıl	bir	tanrı	bunun	olmasına	izin	verir? </p>
<p class="calibre1"><a id="p708"></a>Rickon	daha	bebekti.	Böyle	bir	ölümü	nasıl	hak	etmiş	olabilir?	Ve	Bran...	ben kuzeyden	ayrılırken,	düştüğü	günden	beri	gözlerini	açmamıştı.	O	uyanmadan	geri dönmüş	olmalıydım.	Şimdi	asla	dönemeyeceğim	ona,	gülüşünü	bir	kez	daha duyamayacağım.”	Brienne’e	avuçlarını	gösterdi,	parmaklarını.	“Bu	yara	izleri... </p>
<p class="calibre1">Bran	yatağında	uyurken	boğazını	kesmesi	için	bir	adam	gönderdiler.	Oğlum	o	gün ölebilirdi,	ben	de	öyle	ama	Bran’ın	kurdu	adamın	boğazını	parçaladı.”	Bu, Catelyn’i	bir	an	duraksattı.	“Theon	kurtları	da	öldürdü	sanırım.	Öldürmüş	olmalı, aksi	takdirde...	Ulu	kurtlar	yanlarında	olduğu	sürece	oğullarımın	güvende olacağından	emindim.	Boz	Rüzgâr’la	Robb	gibi.	Ama	kızlarımın	kurtları	yok artık.” </p>
<p class="calibre1">Konunun	aniden	değişmesi	Brienne’i	şaşırtmıştı.	“Kızlarınız...” </p>
<p class="calibre1">“Sansa	üç	yaşındayken	bile	bir	leydiydi;	daima	çok	zarif	ve	insanları	memnun etmeye	hevesli.	Şövalyelerin	yiğitliklerini	anlatan	hikâyelerden	daha	çok	sevdiği bir	şey	yoktu.	İnsanlar	yüzünün	bana	benzediğini	söyler	ama	benim	hiç	olmadığım kadar	güzel	bir	kadın	olacak,	bunu	görmek	çok	kolay.	Hizmetçisini	gönderir, saçlarını	kendim	tarardım	sık	sık.	Kızıl	saçları	var,	benimkilerden	daha	açık,	çok gür	ve	yumuşak...	saçlarındaki	kırmızılık	meşalelerin	ışığını	yakalar	ve	bakır	gibi ışıldar. </p>
<p class="calibre1">Ve	Arya,	evet...	Ned’in	ziyaretçileri	avluya	haber	vermeden	girdiklerinde	onu ahırda	çalışan	çocuklardan	biri	sanırlardı.	Arya	bir	mücadeleydi,	bunu	söylemek gerekir.	Yarı	oğlan	çocuğu,	yarı	kurt	yavrusu.	Ona	bir	şeyi	yasakla	ve	yasakladığın şey	onun	yüreğinin	tutkusu	olsun.	Ned’in	uzun	yüzü	vardı	onda,	kahverengi	saçları her	zaman	bir	kuş	yuvası	gibi	görünürdü.	Arya’yı	bir	leydi	yapmaktan	umudumu kesmiştim.	Diğer	kızlar	oyuncak	bebekler	biriktirirken	o	yara	kabukları biriktirirdi.	Aklına	gelen	her	şeyi	söylerdi.	O	da	ölmüş	olmalı.”	Bunu söylediğinde	dev	gibi	bir	el	göğsünü	sıkıyormuş	gibi	hissetti.	“Hepsinin	ölmesini istiyorum	Brienne.	Önce	Theon	Greyjoy,	sonra	Jaime	Lannister,	Cersei	ve	İblis, hepsi,	hepsi.	Ama	kızlarım,	kızlarım...” </p>
<p class="calibre1">“Kraliçe...	onun	da	küçük	bir	kızı	var,”	dedi	Brienne	tuhaf	bir	sesle.	“Ve oğulları	da,	sizinkilerle	aynı	yaşta,	belki	acır	ve...” </p>
<p class="calibre1">“Kızlarımı	zarar	görmemiş	bir	halde	geri	mi	gönderir?”	Catelyn	hüzünle gülümsedi.	“Sen	de	tatlı	bir	masumiyet	var	çocuğum.	Öyle	olmasını	dilerdim... </p>
<p class="calibre1"><a id="p709"></a>ama	hayır.	Robb	kardeşlerinin	intikamını	alacak.	Buz	da	ateş	gibi,	öldürür.	Buz, Ned’in	uzunkılıcıydı.	Valyria	çeliğinden	dövülmüştü,	binlerce	katın	haresiyle mühürlenmişti,	o	kadar	keskindi	ki	dokunmaya	korkardım.	Buz’la	kıyaslandığında Robb’un	kılıcı	bir	sopa	kadar	kör	kalır.	Theon’un	kafasını	kesmek	Robb	için kolay	olmayacak	korkarım.	Starklar	cellat	kullanmaz.	Kılıcı,	hükmü	veren indirmelidir,	derdi	Ned	her	zaman	ama	bu	görevi	hiç	sevmezdi.	Ben	seveceğim, ah,	evet.”	Yaralı	ellerine	baktı.	Açıp	kapadı	ellerini	ve	gözlerini	yavaşça	yukarı kaldırdı.	“Ona	şarap	yolladım.” </p>
<p class="calibre1">“Şarap?”	Brienne’in	kafası	karışmıştı.	“Robb’a	mı?	Yoksa...	Theon	Greyjoy’a mı?” </p>
<p class="calibre1">“Kral	Katili’ne.”	Bu	oyun	Cleos	Frey’de	işe	yaramıştı.  <i class="calibre4">Umarım</i> <i class="calibre4">susamışsındır	Jaime.	Umarım	boğazın	kuru	ve	dardır. </i>	“Benimle	gelmeni istiyorum.” </p>
<p class="calibre1">“Ben	sizin	emrinizdeyim	leydim.” </p>
<p class="calibre1">“Güzel.”	Catelyn	birdenbire	ayağa	kalktı.	“Sen	kal,	güzelce	yemeğini	bitir. </p>
<p class="calibre1">Seni	daha	sonra	çağırtacağım.	Gece	yarısında.” </p>
<p class="calibre1">“O	kadar	geç	vakitte	mi	leydim?” </p>
<p class="calibre1">“Zindanlar	penceresiz,	orada	her	saat	aynı	ve	benim	için	bütün	saatler	gece yarısı.”	Catelyn	salondan	çıkarken	ayak	sesleri	boşlukta	yankılandı.	Lord Hoster’ın	çalışma	odasına	çıkarken	dışarıdan	gelen	bağrışmaları	duyuyordu, </p>
<p class="calibre1">“Tully!”	ve,	“Bir	kadeh!	Genç	ve	cesur	lord	için	bir	kadeh!”  <i class="calibre4">Babam	ölmedi</i> <i class="calibre4">henüz, </i>	diye	bağırmak	istedi	Catelyn.  <i class="calibre4">Oğullarım	öldü	ama	babam	yaşıyor,	hepiniz</i> <i class="calibre4">kahrolun,	o	hâlâ	sizin	lordunuz. </i></p>
<p class="calibre1">Lord	Hoster	derin	uykudaydı.	“Kısa	zaman	önce	rüya	şarabı	içti	leydim,”	dedi Üstat	Vyman.	“Ağrısı	için.	Burada	olduğunuzu	fark	etmeyecek.” </p>
<p class="calibre1">“Önemli	değil,”	dedi	Catelyn.  <i class="calibre4">Canlıdan	çok	ölü,	buna	rağmen	benim	zavallı,</i> <i class="calibre4">tatlı	oğullarımdan	daha	canlı. </i></p>
<p class="calibre1">“Leydim,	sizin	için	yapabileceğim	bir	şey	var	mı?	Belki	bir	uyku	ilacı?” </p>
<p class="calibre1">“Teşekkür	ederim	üstat	ama	hayır.	Yasımı	uyuyarak	geçirmeyeceğim.	Bran	ve Rickon	daha	iyisini	hak	ediyor.	Gidip	kutlamalara	katılın,	bir	süre	babamla kalacağım.” </p>
<p class="calibre1">“Nasıl	isterseniz	leydim.”	Vyman	reverans	yapıp	ayrıldı. </p>
<p class="calibre1"><a id="p710"></a>Lord	Hoster	sırtüstü	yatıyordu,	ağzı	açıktı,	nefesi	hafifçe	ıslık	çalan	bir	iç çekişti.	Bir	eli	yataktan	aşağı	sarkmıştı;	bir	deri	bir	kemikti,	kırılgan	ve	solgundu ama	sıcaktı.	Parmaklarını	babasının	parmaklarının	arasına	geçirip	kapadı.  <i class="calibre4">Ne</i> <i class="calibre4">kadar	sıkı	tutarsam	tutayım	burada	kalmasını	sağlayamam, </i>	diye	düşündü kederle.  <i class="calibre4">Gitmesine	izin	vermeliyim. </i>	Ama	parmakları	açılmıyordu. </p>
<p class="calibre1">“Konuşacak	kimsem	yok	baba,”	dedi.	“Dua	ediyorum	ama	tanrılar	bana	cevap vermiyor.”	Babasının	elini	hafifçe	öptü.	Teni	ılıktı,	şeffaf	derisinin	altındaki	mavi damarlar	nehirler	gibi	kollara	ayrılmıştı.	Dışarıda	daha	büyük	nehirler	akıyordu. </p>
<p class="calibre1">Kırmızı	Çatal	ve	Tökeztaş	sonsuza	kadar	akacaktı	ama	babasının	elindeki	nehirler donacaktı.	Akıntı	çok	yakında	duracaktı.	“Geçen	gece,	Lysa’yla	birlikte Denizgözcüsü’nden	geri	dönerken	kaybolduğumuz	günü	gördüm	rüyamda. </p>
<p class="calibre1">Hatırlıyor	musun?	Ortalığı	tuhaf	bir	sis	basmıştı	ve	biz	kafilenin	gerisinde kalmıştık.	Her	şey	griydi,	atımın	burnunun	ucundan	geçen	adımları	bile göremiyordum.	Yolu	kaybetmiştik.	Ağaçların	dalları,	önlerinden	geçerken	bizi yakalamak	için	uzanan	cılız	kollara	benziyordu.	Lysa	ağlamaya	başlamıştı	ve	sis benim	haykırışlarımı	yutuyor	gibiydi.	Ama	Petyr	nerede	olduğumuzu	biliyordu, geri	dönüp	bizi	buldu... </p>
<p class="calibre1">Ama	beni	bulacak	kimse	yok	şimdi,	değil	mi?	Bu	sefer	yolumu	kendim	bulmak zorundayım	ve	bu	zor,	çok	zor. </p>
<p class="calibre1">Stark	sözünü	hatırlayıp	duruyorum.	Kış	geldi	baba.	Benim	için.	Benim	için. </p>
<p class="calibre1">Robb,	Greyjoylar’la	da	savaşmak	zorunda	şimdi,	Lannisterlar’la	savaştığı	gibi, peki	ne	uğruna?	Altın	bir	şapka	ve	demir	bir	sandalye	için	mi?	Toprak	yeterince kanadı	artık.	Kızlarımı	geri	istiyorum,	Robb’un	kılıcını	kenara	bırakmasını, Walder	Frey’in	gösterişsiz	kızlarından	birini	seçmesini,	o	kızın	oğlumu	mutlu etmesini	ve	ona	oğullar	vermesini	istiyorum.	Bran	ve	Rickon’u	geri	istiyorum. </p>
<p class="calibre1">Ben...”	Catelyn	başını	eğdi.	“Ben,”	dedi	bir	kez	daha	ve	sonra	kelimeler	onu	terk etti. </p>
<p class="calibre1">Bir	süre	sonra	mum	eriyip	söndü.	Ay	ışığı	panjurların	arasından	süzülüp babasının	yüzüne	gümüşi	çizgiler	düşürdü.	Babasının	zahmetli	soluklarının yumuşak	fısıltılarını	duyuyordu,	nehirlerin	sonsuz	ve	sert	akışını,	avludan	yükselen bir	aşk	şarkısının	belli	belirsiz	notalarını,	çok	hüzünlü	ve	çok	tatlı.  <i class="calibre4">“Sonbahar</i> <i class="calibre4">kadar	kızıl	bir	kız	sevdim,” </i>	diye	söyledi	Rymund,  <i class="calibre4">“saçlarında	gün	batımı.” </i></p>
<p class="calibre1"><a id="p711"></a>Catelyn	şarkıların	ne	zaman	bittiğini	fark	etmemişti	bile.	Saatler	geçmişti	ama Brienne	kapıda	göründüğünde	sadece	bir	kalp	atımı	vakit	geçmiş	gibiydi. </p>
<p class="calibre1">“Leydim,”	dedi	kız	sessizce.	“Gece	yarısı	geldi.” </p>
<p class="calibre1"> <i class="calibre4">Gece	yarısı	geldi	baba, </i>	diye	düşündü	Catelyn,  <i class="calibre4">ve	ben	görevimi	yerine</i> <i class="calibre4">getirmeliyim. </i>	Adamın	elini	bıraktı. </p>
<p class="calibre1">Gardiyan	küçük,	sinsi	bir	adamdı,	burnu	çatlak	damarlarla	doluydu.	Onu	bir maşrapa	bira	ve	bir	güvercin	turtasının	artıklarının	üstüne	eğilmiş	halde	buldular, sarhoştu.	Şüpheli	gözlerle	kadınlara	baktı.	“Affınız	için	yalvarırım	leydim	ama Lord	Edmure	onun	yazılı	ve	mühürlü	izni	olmadan	kimsenin	Kral	Katili’nin	yanına giremeyeceğini	söyledi.” </p>
<p class="calibre1">“<i class="calibre4">Lord</i>	Edmure?	Babam	öldü	ve	kimse	bana	söylemedi	mi?” </p>
<p class="calibre1">Gardiyan	dudaklarını	yaladı.	“Hayır	leydim,	bildiğim	kadarıyla	ölmedi.” </p>
<p class="calibre1">“Hücreyi	açacaksın	ya	da	benimle	birlikte	Lord	Hoster’ın	çalışma	odasına gelip	neden	bana	meydan	okumayı	uygun	bulduğunu	anlatacaksın.” </p>
<p class="calibre1">Adamın	gözleri	düştü.	“Leydim	nasıl	emrederse.”	Anahtarlar,	adamın	beline sarılı	deri	kuşağa	asılmıştı.	Kral	Katili’nin	hücresinin	kapısına	uyanı	bulana	dek bıyık	altından	söylenerek	anahtarları	karıştırdı. </p>
<p class="calibre1">“Birana	geri	dön	ve	bizi	yalnız	bırak,”	diye	emretti	Catelyn.	Alçak	tavandaki kancaya	bir	yağ	lambası	asılmıştı.	Lambayı	alıp	alevi	yükseltti.	“Brienne,	beni kimse	rahatsız	etmesin.” </p>
<p class="calibre1">Brienne	başıyla	onaylayarak	hücre	kapısında	durum	aldı,	eli	kılıcının kabzasındaydı.	“Bana	ihtiyacınız	olursa	seslenin	leydim.” </p>
<p class="calibre1">Catelyn	demir	ve	ahşaptan	yapılmış	ağır	kapıyı	omzuyla	iterek	açtı	ve kokuşmuş	karanlığa	doğru	bir	adım	attı.	Burası	Nehirova’nın	bağırsaklarıydı	ve buna	uygun	kokuyordu.	Ayaklarının	altındaki	eski	kamışlar	çıtırdıyordu. </p>
<p class="calibre1">Duvarların	rengi	güherçile	yamalarıyla	bozulmuştu.	Taşların	arkasından Tökeztaş’ın	belli	belirsiz	gümbürtüsünü	duyabiliyordu.	Lambanın	ışığı,	bir köşedeki	bok	dolu	kovayı	ve	diğer	köşedeki	kambur	şekli	ortaya	çıkardı.	Şarap sürahisi	kapının	yanında	duruyordu,	dokunulmamıştı.  <i class="calibre4">Bu	oyun	burada	biter. </i></p>
<p class="calibre1"> <i class="calibre4">Şarabı	kendisi	içmediği	için	gardiyana	teşekkür	etmeliyim	belki	de. </i></p>
<p class="calibre1">Jaime	yüzünü	örtmek	için	ellerini	kaldırdı,	bileklerindeki	zincirler	şıngırdadı. </p>
<p class="calibre1">“Leydi	Stark,”	dedi	kullanılmamaktan	kalınlaşmış	sesiyle.	“Korkarım	sizi</p>
<p class="calibre1"><a id="p712"></a>karşılayacak	durumda	değilim.” </p>
<p class="calibre1">“Bana	bakın	sör.” </p>
<p class="calibre1">“Işık	gözlerimi	acıtıyor.	Bir	dakika	bahşederseniz.”	Fısıltılı	Orman’da	esir alındığından	beri	Jaime	Lannister’ın	ustura	kullanmasına	izin	verilmemişti, kraliçenin	bir	zamanlar	çok	sevdiği	o	yüz	sakallarla	kaplıydı.	Lambanın	ışığında altın	gibi	parlayan	tüyler	yüzünden	büyük	ve	sarı	bir	canavar	gibi	görünüyordu adam,	zincirlere	bağlıyken	bile	muhteşemdi.	Kirli	saçları	sicimler	ve	düğümler halinde	omuzlarına	dökülüyordu,	kıyafetleri	bedeninde	çürüyordu,	yüzü	solgun	ve haraptı...	buna	rağmen	adamın	gücü	ve	güzelliği	hâlâ	aşikardı. </p>
<p class="calibre1">“Görüyorum	ki	size	gönderdiğim	şarabın	tadına	bakmamışsınız.” </p>
<p class="calibre1">“Böyle	ani	bir	cömertlik	şüphe	uyandırdı.” </p>
<p class="calibre1">“Arzu	ettiğim	anda	kafanızı	alabilirim,	sizi	neden	zehirlemek	isteyeyim?” </p>
<p class="calibre1">“Zehirle	gelen	ölüm	doğal	görünebilir.	Kafam	basitçe	yere	düşerse	bunu	iddia etmek	zor	olur.”	Kısık	bakışlarını	yerden	kaldırdı.	Kedi	yeşili	gözleri	ışığa	ağır ağır	alışıyordu.	“Oturmanızı	teklif	edebilirdim	ama	kardeşiniz	bana	bir	sandalye vermeyi	ihmal	etti.” </p>
<p class="calibre1">“Gayet	rahat	ayakta	durabilirim.” </p>
<p class="calibre1">“Öyle	mi?	Çok	kötü	göründüğünüzü	söylemek	zorundayım.	Belki	buradaki	ışık yüzündendir.”	Ayak	ve	el	bilekleri	iltihaplanmıştı,	kelepçeler	birbirine	zincirliydi, bu	yüzden	ne	ayağa	kalkabiliyor	ne	de	rahatça	yatabiliyordu.	Ayak	bileklerindeki zincirler	duvara	çiviliydi.	“Bileziklerim	sizce	yeterince	ağır	mı	yoksa	yenilerini eklemek	için	mi	geldiniz?	Eğer	isterseniz	onları	sevimli	bir	şekilde şıngırdatabilirim.” </p>
<p class="calibre1">“Bunu	kendiniz	istediniz,”	diye	hatırlattı	Catelyn.	“Soyunuza	ve	rütbenize uygun	bir	kule	hücresi	vermiştik	size.	Karşılığını	kaçmaya	teşebbüs	ederek ödediniz.” </p>
<p class="calibre1">“Hücre	hücredir.	Casterly	Kayası’nın	altındaki	bazı	hücrelerle	kıyaslanınca benimki	güneşli	bir	bahçeye	benziyor.	Bir	gün	onları	size	gösteririm	belki.” </p>
<p class="calibre1"> <i class="calibre4">Korkuyorsa	bile	bunu	çok	iyi	saklıyor, </i>	diye	düşündü	Catelyn.	“Elleri	ve ayakları	zincirli	bir	adamın	ağzında	çok	daha	saygılı	bir	dil	olmalı	sör.	Buraya tehdit	edilmek	için	gelmedim.” </p>
<p class="calibre1">“Öyle	mi?	O	halde	benden	zevk	almak	için	geldiniz.	Dul	kadınların	boş</p>
<p class="calibre1"><a id="p713"></a>yataklarından	bezdiği	söylenir.	Biz	Kral	Muhafızları	asla	evlenmemek	için	yemin ederiz	ama	ihtiyacınız	olan	şey	buysa	size	hizmet	edebilirim	sanırım.	Bize	biraz şarap	koyun,	şu	elbiseyi	üstünüzden	çıkarın,	hoşuma	gidecek	mi	bir	bakalım.” </p>
<p class="calibre1">Catelyn	tiksintiyle	adama	baktı.  <i class="calibre4">Bunun	kadar	güzel	ve	bir	o	kadar	aşağılık</i> <i class="calibre4">başka	bir	adam	daha	oldu	mu	hiç? </i>	“Bunu	oğlumun	duyabileceği	bir	yerde söylerseniz,	ölürsünüz.” </p>
<p class="calibre1">“Bunları	taktığım	sürece.”	Jaime	Lannister	zincirlerini	şıngırdattı.	“Oğlunuzun teke	tek	bir	dövüşte	benimle	karşılaşmaktan	korktuğunu	ikimiz	de	biliyoruz.” </p>
<p class="calibre1">“Oğlum	genç	olabilir	ama	onun	aptal	olduğunu	düşünürseniz	çok	yanılırsınız... </p>
<p class="calibre1">ve	bana	öyle	geliyor	ki,	arkanızda	bir	ordu	varken	bu	kadar	kolay	meydan okuyamamıştınız.” </p>
<p class="calibre1">“Eski	Kışyarı	Kralları	da	annelerinin	eteğinin	altına	saklanır	mıydı?” </p>
<p class="calibre1">“Bundan	sıkılmaya	başladım	sör.	Bilmem	gereken	şeyler	var.” </p>
<p class="calibre1">“Size	neden	herhangi	bir	şey	söyleyeyim?” </p>
<p class="calibre1">“Hayatınızı	kurtarmak	için.” </p>
<p class="calibre1">“Ölümden	korktuğumu	mu	sanıyorsunuz?”	Bu	fikir	adamı	eğlendirmiş	gibiydi. </p>
<p class="calibre1">“Korkmalısınız.	Günahlarınız,	yedi	cehennemin	en	derininde	bir	işkence	yeri kazanmanızı	sağlayacak,	eğer	tanrılar	adaletliyse.” </p>
<p class="calibre1">“Hangi	tanrılardan	bahsediyorsunuz	Leydi	Catelyn?	Kocanızın	dua	ettiği ağaçlardan	mı?	O	tanrılar,	kardeşim	kafasını	kestirirken	kocanıza	iyi	hizmet	ettiler mi?”	Jaime	kıkırdadı.	“Eğer	tanrılar	varsa	dünya	neden	bunca	acıyla	ve adaletsizlikle	dolu?” </p>
<p class="calibre1">“Sizin	gibi	adamlar	yüzünden.” </p>
<p class="calibre1">“Benim	gibi	adamlar	yok.	Sadece	ben	varım.” </p>
<p class="calibre1"> <i class="calibre4">Burada	kibirden,	gururdan	ve	çılgın	bir	adamın	beyhude	cesaretinden	başka</i> <i class="calibre4">bir	şey	yok.	Nefesimi	boşa	harcıyorum.	Bir	zamanlar	içinde	bir	parça	onur</i> <i class="calibre4">varsa	bile	çoktan	ölmüş. </i>	“Demek	benimle	konuşmayacaksınız,	öyle	olsun.	Şarabı için	ya	da	şarap	kabına	işeyin	sör,	benim	için	fark	etmez.” </p>
<p class="calibre1">Catelyn	kapının	tokmağını	tuttuğunda,	“Leydi	Stark,”	dedi	Jaime.	Catelyn döndü,	bekledi.	“Bu	rutubette	her	şey	paslanıyor,”	diye	devam	etti	Jaime.	“Bir adamın	nezaketi	bile.	Gitmeyin,	size	istediğiniz	cevapları	vereceğim...	bir	bedel karşılığında.” </p>
<p class="calibre1"><a id="p714"></a> <i class="calibre4">Hiç	utanması	yok. </i>	“Tutsaklar	bedel	belirleyemez.” </p>
<p class="calibre1">“Ah,	benimkini	oldukça	makul	bulacaksınız.	Gardiyanınız	bana	iğrenç yalanlardan	başka	bir	şey	anlatmıyor	ve	onlar	bile	tutarsız,	bir	gün	Cersei’nin derisinin	yüzüldüğünü	söylüyor	ertesi	gün	babamınkinin.	Siz	benim	sorularımı cevaplayın,	ben	de	sizinkileri.” </p>
<p class="calibre1">“Gerçekleri	mi?” </p>
<p class="calibre1">“Ah,	istediğiniz	 <i class="calibre4">gerçekler</i>	mi?	Tyrion,	insanın	her	zaman	gerçeklere	aç olduğunu	iddia	ettiğini	ama	gerçeğin	tadını	çok	ender	beğendiğini	söyler.” </p>
<p class="calibre1">“Söyleyeceğiniz	her	şeyi	duyabilecek	kadar	güçlüyüm.” </p>
<p class="calibre1">“O	halde	nasıl	isterseniz.	Ama	önce,	nezaket	gösterirseniz...	şarap.	Boğazım çok	kuru.” </p>
<p class="calibre1">Catelyn	lambayı	kapıya	astı	ve	kupayla	sürahiyi	yakına	getirdi.	Jaime	şarabı yutmadan	önce	ağzının	içinde	çalkaladı.	“Ekşi	ve	adi,”	dedi,	“ama	iş	görür.” </p>
<p class="calibre1">Sırtını	tekrar	duvara	dayadı,	dizlerini	göğsüne	çekti	ve	Catelyn’e	baktı.	“İlk sorunuz	Leydi	Stark?” </p>
<p class="calibre1">Bu	oyunun	ne	kadar	süreceğini	kestiremeyen	Catelyn	hiç	vakit	kaybetmedi. </p>
<p class="calibre1">“Joffrey’nin	babası	siz	misiniz?” </p>
<p class="calibre1">“Yalnızca	cevaplarını	bildiğiniz	soruları	soruyorsunuz.” </p>
<p class="calibre1">“Sizin	ağzınızdan	duymak	istiyorum.” </p>
<p class="calibre1">Adam	omuz	silkti.	“Joffrey	benden.	Cersei’nin	diğer	yavruları	gibi,	sanırım.” </p>
<p class="calibre1">“Kız	kardeşinizin	sevgiliniz	olduğunu	kabul	ediyorsunuz?” </p>
<p class="calibre1">“Kardeşimi	her	zaman	sevdim.	Bana	iki	cevap	borçlusunuz.	Bütün	akrabalarım hâlâ	hayatta	mı?” </p>
<p class="calibre1">“Sör	Stafford	Lannister’ın	Öküzağzı’nda	öldürüldüğünü	duydum.” </p>
<p class="calibre1">Jaime	etkilenmemişti.	“Kız	kardeşim	ona	Ahmak	Amca	derdi.	Beni	Cersei	ve Tyrion	ilgilendiriyor	ve	lord	babam.” </p>
<p class="calibre1">“Sağlar,	üçü	de.”  <i class="calibre4">Ama	uzun	zaman	için	değil,	tanrılar	merhametliyse. </i></p>
<p class="calibre1">Jaime	biraz	daha	şarap	içti.	“Diğer	sorunuzu	sorun.” </p>
<p class="calibre1">Catelyn,	bir	sonraki	sorusuna	yalandan	başka	bir	şeyle	cevap	vermeye	cesaret edip	edemeyeceğini	merak	ediyordu.	“Oğlum	Bran	nasıl	düştü?” </p>
<p class="calibre1">“Onu	pencereden	aşağı	attım.” </p>
<p class="calibre1">Bunu	söyleyişindeki	rahatlık	Catelyn’in	sesini	bir	an	için	alıp	götürdü.  <i class="calibre4">Bir</i></p>
<p class="calibre1"><a id="p715"></a> <i class="calibre4">bıçağım	olsaydı	onu	şu	an	öldürürdüm, </i>	diye	düşündü,	sonra	kızlarını	hatırladı. </p>
<p class="calibre1">“Siz	bir	şövalyeydiniz,	masum	ve	zayıfları	korumak	için	yemin	etmiştiniz,”	derken boğazı	sıkıştı. </p>
<p class="calibre1">“Yeterince	zayıftı	ama	o	kadar	masum	değildi	belki	de.	Bizi	gözetliyordu.” </p>
<p class="calibre1">“Bran	kimseyi	gözetlemezdi.” </p>
<p class="calibre1">“O	zaman	şu	kıymetli	tanrılarınızı	suçlayın,	çocuğu	o	pencereye	getirip	asla görmemesi	gereken	bir	şeyi	görmesini	sağlayan	kimdi?” </p>
<p class="calibre1">“<i class="calibre4">Tanrıları</i>	mı	suçlayayım?”	dedi	Catelyn	inanamayarak.	“Oğlumu	aşağı	iten sizin	ellerinizdi.	Onun	ölmesini	istediniz.” </p>
<p class="calibre1">Jaime’nin	zincirleri	hafifçe	şıngırdadı.	“Çocukları	nadiren	daha	sağlıklı olmaları	için	pencerelerden	aşağı	fırlatırım.	Evet,	onun	ölmesini	istedim.” </p>
<p class="calibre1">“Ve	ölmediğinde	tehlikenin	her	zamankinden	çok	daha	büyük	olduğunu biliyordunuz,	Bran’ın	bir	daha	asla	uyanmayacağından	emin	olmak	için	köpeğinize bir	kese	gümüş	verdiniz.” </p>
<p class="calibre1">“Öyle	mi	yaptım?”	Jaime	kupasını	kaldırıp	büyük	bir	yudum	şarap	içti. </p>
<p class="calibre1">“Bununla	ilgili	konuştuğumuzu	inkâr	etmeyeceğim	ama	siz	gece	gündüz	çocuğun yanındaydınız,	üstadınız	ve	Lord	Eddard	da	sık	sık	yanına	gidiyordu,	ayrıca muhafızlar	vardı	ve	hatta	şu	kahrolası	ulu	kurtlar...	Kışyarı’nın	yarısını	boylu boyunca	geçmem	gerekirdi.	Hem,	çocuk	kendi	kendine	ölecekmiş	gibi	görünürken neden	zahmet	edecektim	ki?” </p>
<p class="calibre1">“Bana	yalan	söylerseniz	bu	görüşme	biter.”	Catelyn	parmaklarını	ve	avuçlarını göstermek	için	ellerini	uzattı.	“Bu	yara	izlerini	Bran’ın	boğazını	kesmeye	gelen adam	bıraktı	bana.	O	adamın	gönderilmesinde	bir	rolünüz	olmadığı	dair	yemin eder	misiniz?” </p>
<p class="calibre1">“Lannister	onurum	üstüne.” </p>
<p class="calibre1">“Sizin	Lannister	onurunuz	 <i class="calibre4">bundan</i>	daha	kıymetsiz.”	Bok	kovasını	tekmeleyip devirdi.	Leş	kokulu	kahverengi	pislik	hücrenin	zeminine	yayıldı,	samanların	içine işledi. </p>
<p class="calibre1">Jaime	Lannister	zincirlerinin	izin	verdiği	ölçüde	pislikten	uzaklaştı.	“Boktan bir	onurum	olabilir	gerçekten,	bunu	inkâr	etmeyeceğim	ama	benim	yerime öldürecek	birini	tutmadım	ben,	hiçbir	zaman.	Neye	isterseniz	ona	inanın	Leydi Stark	ama	Bran’ın	ölmesini	isteseydim	onu	kendi	ellerimle	katlederdim.” </p>
<p class="calibre1"><a id="p716"></a> <i class="calibre4">Tanrılar	merhamet	edin,	doğruyu	söylüyor. </i>	“Katili	siz	göndermediyseniz,	kız kardeşiniz	gönderdi.” </p>
<p class="calibre1">“Öyle	olsaydı	bilirdim.	Cersei	benden	hiçbir	şey	saklamaz.” </p>
<p class="calibre1">“O	halde	İblis’ti.” </p>
<p class="calibre1">“Tyrion	sizin	Bran’ınız	kadar	masum.	O	kimsenin	penceresine	tırmanıp casusluk	yapmıyordu.” </p>
<p class="calibre1">“Peki	suikastçinin	elinde	neden	onun	hançeri	vardı?” </p>
<p class="calibre1">“Nasıl	bir	hançer?” </p>
<p class="calibre1">“Uzundu,”	dedi	Catelyn	ellerini	birbirinden	ayırarak,	“sadeydi	ama	işçiliği iyiydi,	Valyria	çeliğinden	bıçağı	ve	ejderha	kemiğinden	kabzası	vardı.	Kardeşiniz o	hançeri,	Prens	Joffrey’nin	isim	günü	için	düzenlenen	turnuvada	Lord	Baelish’ten kazanmış.” </p>
<p class="calibre1">Lannister	şarap	doldurdu,	içti,	doldurdu,	kupaya	baktı.	“Bu	şarap	içtikçe	daha kaliteli	oluyor	sanki.	O	hançeri	hatırlıyor	gibiyim,	şimdi	siz	de	tarif	edince. </p>
<p class="calibre1">Kazanmış,	dediniz.	Nasıl?” </p>
<p class="calibre1">“Çiçek	Şövalyesi’yle	yaptığınız	mızrak	müsabakasında	sizin	üzerinize	bahis oynamış.”	Catelyn	kendi	sözlerini	duyunca	yanlış	anlattığını	fark	etti.	“Hayır...	tam tersi.” </p>
<p class="calibre1">“Tyrion	müsabakalarda	daima	benim	üzerime	bahis	oynar,”	dedi	Jaime,	“ama o	gün	Sör	Loras	beni	atımdan	düşürdü.	Bir	talihsizlik.	Delikanlıyı	hafife	aldım ama	o	kadar	önemli	değil.	Kardeşim	ortaya	her	ne	koyduysa	kaybetti...	fakat hançerin	el	değiştirdiği	doğru,	şimdi	hatırlıyorum.	Robert	o	hançeri	ziyafet	gecesi göstermişti	bana.	Majesteleri	yaralarıma	tuz	basmaktan	hoşlanırdı,	özellikle	de sarhoşken.	Ne	zaman	sarhoş	değildi	ki?” </p>
<p class="calibre1">Ay	Dağları’dan	geçerlerken	Tyrion	Lannister	da	hemen	hemen	aynı	şeyleri anlatmıştı,	Catelyn	hatırlıyordu.	Adama	inanmamıştı.	Petyr	tam	tersine	yemin etmişti.	Catelyn	için	neredeyse	bir	kardeş	olan	Petyr,	onu	çok	seven,	elini	tutmak için	düello	yapan	Petyr...	buna	rağmen,	Jaime	ve	Tyrion	aynı	hikâyeyi anlatıyorlarsa,	bunun	anlamı	neydi?	İki	kardeş,	bir	yıldan	uzun	zaman	önce Kışyarı’ndan	ayrıldıklarından	beri	birbirlerini	görmemişlerdi.	“Beni	kandırmaya mı	çalışıyorsunuz?”	Burada	bir	yerde	bir	tuzak	vardı. </p>
<p class="calibre1">“Çok	kıymetli	yumurcağınızı	pencereden	aşağı	ittiğimi	kabul	ettim,	bu</p>
<p class="calibre1"><a id="p717"></a>hançerle	ilgili	yalan	söylemek	bana	ne	kazandırır?”	Bir	kupa	şarabı	daha	midesine indirdi.	“İstediğinize	inanın.	İnsanların	benim	hakkımda	ne	söylediğini umursamaktan	vazgeçtim.	Ve	sıra	bende.	Robert’ın	kardeşleri	araziye	çıktı	mı?” </p>
<p class="calibre1">“Çıktılar.” </p>
<p class="calibre1">“Bu	çok	kısa	bir	yanıt.	Bana	daha	fazlasını	verin	yoksa	bir	sonraki	cevabım aynı	derecede	kısa	olur.” </p>
<p class="calibre1">“Stannis,	Kral	Toprakları’na	yürüyor,”	dedi	Catelyn	isteksizce.	“Renly	öldü, Acı	Köprü’de	ağabeyi	tarafından	katledildi,	anlayamadığım	bir	kara	büyü marifetiyle.” </p>
<p class="calibre1">“Yazık	olmuş,”	dedi	Jaime.	“Renly’den	hoşlanırdım	ama	Stannis	bambaşka	bir hikâye.	Tyrelller	kimin	tarafını	tuttu?” </p>
<p class="calibre1">“Önce	Renly’nin.	Şimdi,	bilemem.” </p>
<p class="calibre1">“Oğlunuz	kendini	çok	yalnız	hissediyor	olmalı.” </p>
<p class="calibre1">“Robb	birkaç	gün	önce	on	altı	yaşına	girdi...	yetişkin	bir	erkek	ve	bir	kral. </p>
<p class="calibre1">Girdiği	bütün	mücadeleleri	kazandı.	Ondan	gelen	son	haber,	Sarpkaya’yı Westerlingler’den	aldığıydı.” </p>
<p class="calibre1">“Henüz	babamla	karşılaşmadı,	değil	mi?” </p>
<p class="calibre1">“Karşılaştığında	onu	bozguna	uğratacak.	Tıpkı	sizi	uğrattığı	gibi.” </p>
<p class="calibre1">“Beni	gafil	avladı.	Bir	korkağın	kandırmacası.” </p>
<p class="calibre1">“Kandırmacalardan	bahsetmeye	cesaret	edebiliyor	musunuz	siz?	Kardeşiniz Tyrion	elçi	kılığına	girmiş	katiller	yolladı,	barış	sancağı	altında.” </p>
<p class="calibre1">“Bu	hücrede	yatan	sizin	oğullarınızdan	biri	olsaydı,	erkek	kardeşleri	onun	için aynısı	yapmaz	mıydı?” </p>
<p class="calibre1"> <i class="calibre4">Benim	oğlumun	hiç	erkek	kardeşi	yok, </i>	diye	düşündü	Catelyn	ama	acısını böyle	bir	yaratıkla	paylaşmayacaktı. </p>
<p class="calibre1">Jaime	biraz	daha	şarap	içti.	“Onur	tehlikedeyken	bir	kardeşin	hayatının	ne önemi	var,	ha?”	Bir	yudum	daha.	“Tyrion,	oğlunuzun	beni	fidye	karşılığında	geri vermeyeceğini	bilecek	kadar	zeki.” </p>
<p class="calibre1">Catelyn	bunu	inkâr	edemezdi.	“Robb’un	sancak	beyleri	sizin	ölünüzü	görmeyi tercih	ediyor.	Özellikle	Rickard	Karstark.	Fısıltılı	Orman’da	iki	oğlunu katlettiniz.” </p>
<p class="calibre1">“Güneş	ışıklı	sancakları	olan	iki	delikanlı	mı?”	Jaime	omuzlarını	silkti. </p>
<p class="calibre1"><a id="p718"></a>“Doğrusunu	isterseniz	katletmeye	çalıştığım	kişi	sizin	oğlunuzdu.	O	ikisi	araya girdi.	Onları	adil	bir	dövüşte	öldürdüm,	mücadelenin	ateşiyle.	Herhangi	bir şövalye	aynı	şeyi	yapardı.” </p>
<p class="calibre1">“Ettiğiniz	bütün	yeminleri	bozmuşken	kendinize	nasıl	şövalye	diyebilirsiniz hâlâ?” </p>
<p class="calibre1">Jaime	kupasını	doldurmak	için	sürahiye	uzandı.	“Çok	fazla	yemin...	sizi yeminlere	zorluyorlar,	yeminler,	yeminler...	Kralı	savun.	Krala	itaat	et.	Kralın sırlarını	sakla,	emirlerini	yerine	getir.	Onun	canına	karşılık	seninki.	Ama	babana itaat	et.	Kız	kardeşini	sev.	Masumu	koru.	Zayıfı	savun.	Tanrılara	saygı	duy. </p>
<p class="calibre1">Kanunlara	uy.	Çok	fazla.	Ne	yaparsan	yap	bir	yemin	ya	da	öbürü	bozuluyor.” </p>
<p class="calibre1">Büyük	bir	yudum	şarap	alıp	bir	an	için	gözlerini	kapadı,	sırtını	duvardaki güherçile	yamasına	dayadı.	“Ben	beyaz	pelerini	giyen	en	genç	adamdım.” </p>
<p class="calibre1">“Ve	temsil	ettiği	her	şeye	ihanet	eden	en	genç	adam,	Kral	Katili.” </p>
<p class="calibre1"> <i class="calibre4">“Kral	Katili,” </i>	diye	telaffuz	etti	dikkatlice.	“Hem	de	ne	kraldı!”	Kupasını kaldırdı.	“Aerys	Targaryen’a,	Hanedanından	Bu	İsimle	Anılan	İkinci	Kral,	Yedi Krallık	Lordu,	Diyar’ın	Koruyucusu.	Ve	onun	boğazını	kesen	kılıca.  <i class="calibre4">Altın</i>	bir kılıçtı,	bilmiyorsunuz.	Kralın	kanı	bıçağa	kıpkırmızı	akana	dek.	Lannister	renkleri, kırmızı	ve	altın.” </p>
<p class="calibre1">Jaime	gülerken	Catelyn	şarabın	işe	yaradığını	fark	etti;	adam	sürahinin	çoğunu içmişti,	sarhoştu.	“Sadece	sizin	gibi	bir	adam	böyle	bir	fiille	gurur	duyabilir.” </p>
<p class="calibre1">“Size	söylemiştim,	benim	gibi	bir	adam	yok.	Cevap	verin	Leydi	Stark... </p>
<p class="calibre1">Sevgili	Ned’iniz	babasının	nasıl	öldüğünü	anlattı	mı	size?	Ya	da	kardeşinin?” </p>
<p class="calibre1">“Brandon’ı	babasının	gözlerinin	önünde	boğdular	ve	ardından	Lord	Rickard’ı da	öldürdüler.”	Bu	çirkin	bir	hikâyeydi	ve	on	altı	yıl	öncesine	aitti.	Neden soruyordu	ki? </p>
<p class="calibre1">“Öldürdüler,	evet,	ama	 <i class="calibre4">nasıl? </i>” </p>
<p class="calibre1">“Kordonla	ya	da	baltayla,	sanırım.” </p>
<p class="calibre1">Jaime	bir	yudum	içti,	ağzını	sildi.	“Ned’in	sizi	korumaya	çalıştığı	besbelli. </p>
<p class="calibre1">Bir	bakire	olmasa	da	gencecik	tatlı	bir	gelin.	Pekala,	gerçeği	istediniz.	Sorun bana.	Bir	pazarlık	yaptık,	sizden	hiçbir	şey	saklayamam.	Sorun.” </p>
<p class="calibre1">“Ölü	ölüdür.”  <i class="calibre4">Bunu	bilmek	istemiyorum. </i></p>
<p class="calibre1">“Brandon	ağabeyinden	farklıydı,	öyle	değil	mi?	Onun	damarlarında	buzlu	su</p>
<p class="calibre1"><a id="p719"></a>yerine	kan	akıyordu.	Daha	çok	benim	gibiydi.” </p>
<p class="calibre1">“Brandon	size	hiç	benzemiyordu.” </p>
<p class="calibre1">“Eğer	öyle	diyorsanız.	İkiniz	evlenecektiniz.” </p>
<p class="calibre1">“Nehirova’ya	doğru	yola	çıkmıştı	ama...”	bu	konudan	bahsetmek	bunca	yıl sonra	bile	boğazının	sıkışmasına	sebep	oluyordu,	garipti.	“...Leydi	Lyanna’yı duyduğunda	buraya	gelmek	yerine	Kral	Toprakları’na	gitti.	Aceleyle	verilmiş</p>
<p class="calibre1">cüretkâr	bir	karardı.”	Haberler	Nehirova’ya	ulaştığında	kendi	babasının	nasıl öfkelendiğini	hatırlıyordu	Catelyn.  <i class="calibre4">Yiğit	aptal, </i>	demişti	Brandan	için. </p>
<p class="calibre1">Jaime	son	yarım	kupa	şarabı	aldı.	“Birkaç	dostuyla	birlikte	Kızıl	Kale’ye girdi	ve	Prens	Rhaegar’ı	dışarı	çıkıp	ölüme	çağırdı.	Ama	Rhaegar	kalede	değildi. </p>
<p class="calibre1">Aerys,	oğluna	karşı	ölüm	planı	yapmak	suçuyla	hepsinin	tutuklanması	için muhafızlarını	gönderdi.	Diğerleri	de	lordların	oğulları	gibi	görünmüştü	bana.” </p>
<p class="calibre1">“Ethan	Glover,	Brandon’ın	yaveriydi,”	dedi	Catelyn.	“Sadece	o	sağ	kurtuldu. </p>
<p class="calibre1">Diğerleri	Jeffory	Mallister,	Kyle	Royce	ve	Elbert	Arryn,	Jon’un	yeğeni	ve	vârisi.” </p>
<p class="calibre1">Bunca	sene	sonra	isimleri	hatırlaması	tuhaftı.	“Aerys	onları	vatan	hainliğiyle suçladı	ve	suçun	hesabını	vermeleri	için	babalarını	konseye	çağırdı,	oğullarını rehin	olarak	tutuyordu.	Adamlar	geldiğinde	Aerys	bir	yargılama	yapmadan	hepsini öldürttü.	Hem	babaları	hem	oğulları.” </p>
<p class="calibre1">“Yargılama	vardı.	Bir	çeşit.	Lord	Rickard	dövüşle	yargılanma	talep	etti	ve kral	bu	isteği	yerine	getirdi.	Stark,	Kral	Muhafızları’ndan	biriyle	dövüşeceğini düşünerek	zırhını	kuşandı.	Belki	de	benimle.	Ama	onu	taht	odasına	götürüp kirişlere	astılar,	Aerys’in	alev	kehanetçilerinden	ikisi	adamın	altında	bir	ateş</p>
<p class="calibre1">tutuşturdu.	Kral,	Targaryen	Hanedanı	adına	dövüşecek	şövalyenin	ateş	olduğunu söyledi	Stark’a.	Yani,	Lord	Rickard’ın	vatan	hainliğinden	suçsuz	olduğunu kanıtlamak	için	yapması	gereken	tek	şey...	yanmamaktı. </p>
<p class="calibre1">Ateş	alevlendiğinde	Brandan	içeri	getirildi.	Elleri	arkasına	zincirlenmişti. </p>
<p class="calibre1">Boğazına	ıslak	bir	deri	kordon	bağlanmıştı;	kordonun	ucu,	kralın	Tyrosh’tan getirttiği	bir	alete	bağlanmıştı.	Bacakları	serbestti	ve	uzunkılıcı	yere, uzanamayacağı	bir	noktaya	yerleştirilmişti. </p>
<p class="calibre1">Alev	kehanetçileri	Lord	Rickard’ı	ağır	ağır	kızarttılar,	iyi	ve	sabit	bir	sıcaklık elde	etmek	için	ateşin	etrafına	taşlar	dizip,	yellediler.	Lordun	pelerini	tutuştu önce,	sonra	cübbesi,	az	zaman	sonra	üstünde	küllerden	ve	metalden	başka	bir	şey</p>
<p class="calibre1"><a id="p720"></a>yoktu.	Artık	pişmeye	başlayacağını	söyledi	Aerys...	oğlu	onu	kurtarmazsa. </p>
<p class="calibre1">Brandan	denedi	ama	o	debelendikçe	boğazına	sarılı	kordon	daha	da	daraldı. </p>
<p class="calibre1">Sonunda	kendi	kendini	boğdu. </p>
<p class="calibre1">Lord	Rickard’a	gelince,	ölmeden	önce	göğüs	kalkanının	çeliği	kiraz kırmızısına	dönmüştü	ve	mahmuzlarındaki	altın	eriyip	ateşe	damlamaya başlamıştı.	Ben,	beyaz	zırhımın	ve	pelerinimin	içinde	Demir	Taht’ın	ayağında duruyordum,	kafam	Cersei’yle	doluydu.	Daha	sonra	bizzat	Gerold	Hightower	beni kenara	çekti	ve	dedi	ki,	‘Sen	kralı	korumak	için	yemin	ettin,	onu	yargılamak	için değil.’	O,	Beyaz	Boğa’ydı,	sonuna	kadar	sadık	ve	benden	daha	iyi	bir	adam,	bu doğru.” </p>
<p class="calibre1">“Aerys...”	Catelyn	boğazındaki	ödün	tadını	alabiliyordu.	Hikâye	öyle	iğrençti ki	doğru	olduğunu	düşündü.	“Aerys	deliydi,	bunu	bütün	diyar	biliyordu	ama	onu Brandan	Stark’ın	intikamını	almak	için	öldürdüğünüze	inanmamı	istiyorsanız...” </p>
<p class="calibre1">“Ben	böyle	bir	şey	söylemedim.	Starklar’ın	benim	için	hiçbir	anlamı	yoktu. </p>
<p class="calibre1">İtiraf	etmeliyim	ki	asla	yapmadığım	bir	iyilik	için	biri	tarafından	sevilirken, birçok	insanın	yaptığım	en	iyi	şey	yüzünden	benden	nefret	etmesini	tuhaftan	da	öte buluyorum.	Robert’ın	taç	giyme	töreni	sırasında	Yüce	Üstat	Pycelle	ve	hadım Varys’le	birlikte	diz	çöktürüldüm,	böylece	kral,	bizleri	hizmetine	almadan	önce işlediğimiz	suçları	 <i class="calibre4">affedebilecekti. </i>	Ned’inize	gelince,	Aerys’i	katleden	elleri öpmesi	gerekirdi	ama	Robert’ın	tahtında	otururken	yakaladığı	popoyu	aşağılamayı tercih	etti.	Bence	Ned	Stark,	Robert’ı	kardeşinden	ve	babasından	daha	çok sevdi...	hatta	sizden	çok	leydim.	Robert’a	bir	kez	bile	ihanet	etmedi,	öyle	değil mi?”	Jaime	sarhoş	bir	kahkaha	attı.	“Hadi	Leydi	Stark,	bütün	bunları	korkunç şekilde	eğlenceli	bulmuyor	musunuz?” </p>
<p class="calibre1">“Sizinle	ilgili	hiçbir	şeyi	eğlenceli	bulmuyorum,	Kral	Katili.” </p>
<p class="calibre1">“Yine	o	isim.	Düşündüm	de,	sizi	düzmeyeceğim	sanırım,	önce	Serçeparmak yapmıştı	bunu,	değil	mi?	Ben	asla	başka	bir	adamın	artıklarını	yemem.	Ayrıca, tatlı	kardeşimin	yarısı	kadar	bile	güzel	değilsiniz.”	Gülümsemesi	kesildi. </p>
<p class="calibre1">“Cersei’den	başka	hiçbir	kadınla	asla	yatmadım.	Ben,	sizin	Ned’inizden	daha sadık	bir	adamdım,	kendime	göre.	Zavallı,	ölü	Ned.	Onur	şimdi	kimin	umurunda, sorarım	size?	Piçinin	adı	neydi?” </p>
<p class="calibre1">Catelyn	bir	adım	geri	çekildi.  <i class="calibre4">“Brienne.” </i></p>
<p class="calibre1"><a id="p721"></a>“Hayır,	bu	değildi.”	Jaime	Lannister	sürahiyi	baş	aşağı	çevirdi.	Yüzüne	şarap damladı,	kan	kadar	parlak.	“‘Kar’dı.	Ne	kadar	beyaz	bir	isim...	Kral Muhafızları’nda	o	sevimli	yeminlerimizi	ederken	bize	giydirdikleri	sevimli pelerinlerimiz	gibi.” </p>
<p class="calibre1">Brienne	hücrenin	kapısını	açtı	ve	içeri	girdi.	“Beni	mi	çağırdınız	leydim?” </p>
<p class="calibre1">“Bana	kılıcını	ver.”	Catelyn	elini	uzattı. </p>
<p class="calibre1"><a id="p722"></a>Theon</p>
<p class="calibre1">Gökyüzü	bir	kasvet	bulutuydu.	Orman	ölü	ve	donuktu.	Theon	koşarken	kökler ayağına	dolanıyor,	çıplak	dallar	yüzünü	kamçılayıp	yanaklarında	ince	kan	şeritleri bırakıyordu.	Umursamadan,	nefes	nefese	atıldı,	buz	saçakları	parçalara	ayrılıp önünde	uçuştu.  <i class="calibre4">Merhamet, </i>	diye	hıçkırdı.	Kanını	donduran,	tüyler	ürpertici	bir uluma	sesi	geliyordu	arkasından.  <i class="calibre4">Merhamet,	merhamet. </i>	Omzunun	üstünden arkasına	bakınca	yaklaştıklarını	gördü;	at	büyüklüğünde	devasa	kurtlardı,	başları küçük	çocukların	başlarıydı.  <i class="calibre4">Ah,	merhamet,	merhamet. </i>	Ağızlarından	damlayan zift	kadar	kara	kan,	düştüğü	karlı	zeminde	delikler	açıyordu.	Her	adımda	biraz daha	yaklaşıyorlardı.	Theon	daha	hızlı	koşmaya	çalıştı	ama	bacakları	ona	itaat etmiyordu.	Bütün	ağaçların	yüzleri	vardı,	ona	gülüyorlardı.	Uluma	tekrar	duyuldu. </p>
<p class="calibre1">Arkasındaki	canavarların	sıcak	nefeslerinin	kokusunu	alabiliyordu,	kükürt	ve çürüme	kokusuydu.  <i class="calibre4">Onlar	öldü,	öldü,	onların	öldüğünü	gördüm, </i>	diye	bağırmaya çalıştı.  <i class="calibre4">Kafalarının	katrana	batırıldığını	gördüm, </i>	ama	ağzını	açtığında	bir	inleme çıktı	yalnızca	ve	sonra	bir	şey	ona	dokundu,	döndü,	bağırdı... </p>
<p class="calibre1">...yatağının	başındaki	hançeri	almak	için	debelendi	ama	sadece	yere düşürmeyi	başarabildi.	Wex	kenara	kaçtı.	Leş,	dilsizin	arkasında	duruyordu,	yüzü elindeki	mumun	ışığıyla	aydınlanmıştı.	“Ne?”	Theon	çığlık	attı.  <i class="calibre4">Merhamet. </i>	“Ne istiyorsun?	Neden	odamdasın?  <i class="calibre4">Neden? </i>” </p>
<p class="calibre1">“Lord	prensim,”	dedi	Leş,	“ablanız	Kışyarı’na	geldi.	Varır	varmaz	haber verilmesini	istemiştiniz.” </p>
<p class="calibre1">“Geç	bile	kaldı,”	diye	mırıldandı	Theon	parmaklarını	saçlarının	arasından geçirirken.	Asha’nın	onu	kaderiyle	baş	başa	bırakmaya	niyetli	olduğundan korkmaya	başlamıştı.  <i class="calibre4">Merhamet. </i>	Pencereden	dışarı	baktı,	şafağın	ilk	solgun ışıkları	Kışyarı’nın	kulelerine	dokunmaya	başlamıştı.	“Nerede?” </p>
<p class="calibre1">“Lorren,	onu	ve	adamlarını	kahvaltı	etmeleri	için	Büyük	Salon’a	götürdü. </p>
<p class="calibre1">Ablanızı	şimdi	mi	göreceksiniz?” </p>
<p class="calibre1">“Evet.”	Theon	battaniyeleri	attı.	Ateş	köze	dönüşmüştü.	“Wex,	sıcak	su.” </p>
<p class="calibre1">Asha’nın	onu	böyle	darmadağın	ve	ter	içinde	görmesine	izin	veremezdi.  <i class="calibre4">Çocuk</i></p>
<p class="calibre1"><a id="p723"></a> <i class="calibre4">yüzlü	kurtlar... </i>	Titredi.	“Panjurları	kapatın.”	Yatak	odası,	rüyasındaki	orman kadar	soğuktu. </p>
<p class="calibre1">Son	zamanlarda	bütün	rüyaları	soğuktu	ve	her	biri,	bir	öncekinden	daha korkunçtu.	Geçen	gece	rüyasında	o	değirmendeydi	yine,	dizlerinin	üstüne	çökmüş</p>
<p class="calibre1">ölüleri	giydiriyordu.	Cesetlerin	kolları	ve	bacakları	çoktan	katılaşmıştı,	Theon yarı	donmuş	parmaklarıyla	pantolonlarını	çekiştirip	bağcıklarını	bağlarken,	kürk kaplı	çizmelerini	bükülmeyen	ayaklarına	giydirmeye	çalışırken	ve	bir	karış</p>
<p class="calibre1">bellerine	kemerlerini	takarken	huysuzca	direniyor	gibiydiler.	“İstediğim	bu değildi,”	dedi	onlara,	işini	yaparken.	“Bana	başka	seçenek	bırakmadılar.” </p>
<p class="calibre1">Cesetler	cevap	vermedi,	sadece	daha	da	soğuyup	ağırlaştılar. </p>
<p class="calibre1">Bir	önceki	gece	değirmencinin	karısı	vardı	rüyasında.	Theon	kadının	adını unutmuştu	ama	vücudunu	hatırladı;	yumuşak	yastık	gibi	göğüslerini,	karnındaki çatlaklarını,	onu	becerirken	Theon’un	sırtına	geçirdiği	tırnaklarını.	Geçen	gece rüyasında	bir	kez	daha	o	kadınla	yataktaydı	ama	bu	sefer	hem	yukarıda	hem <i class="calibre4">aşağıda</i>	dişleri	vardı	kadının,	Theon’un	boğazını	parçalarken,	aynı	anda erkekliğini	kemiriyordu.	Çılgınlıktı.	Onun	da	öldüğünü	görmüştü	Theon.	Merhamet için	Theon’a	yalvarırken	Gelmarr	tek	balta	darbesiyle	kesmişti	kadını.  <i class="calibre4">Beni	rahat</i> <i class="calibre4">bırak	kadın.	Seni	öldüren	Gelmarr’dı,	ben	değil.	Ve	o	da	öldü. </i>	Gelmarr, Theon’un	uykularına	dadanmıyordu	en	azından. </p>
<p class="calibre1">Wex	suyu	getirdiğinde	rüya	geri	çekildi.	Theon	teri	ve	uykuyu	vücudundan temizleyip,	oyalana	oyalana	giyinmeye	başladı.	Asha	onu	yeterince	bekletmişti; şimdi	bekleme	sırası	ondaydı.	Siyah	ve	altın	çizgili	ipek	bir	tunik	ve	gümüş</p>
<p class="calibre1">düğmeli	bir	deri	yelek	seçti...	ama	sonra,	sefil	ablasının	güzellikten	çok bıçaklardan	etkilendiğini	hatırladı.	Küfür	ederek	kıyafetlerini	yırtarcasına	çıkarıp baştan	giyindi;	keçeli	siyah	yün	ve	örgü	zırh.	Babasının	sofrasında	ablası tarafından	küçük	düşürüldüğü	geceyi	düşünürken	kemerine	bir	kılıç	ve	bir	hançer astı.  <i class="calibre4">Daha	emzikteki	bebeği,	evet.	Pekâlâ,	benim	de	bir	bıçağım	var	ve	onu</i> <i class="calibre4">kullanmayı	biliyorum. </i></p>
<p class="calibre1">En	son	tacını	taktı;	kara	elmas	parçaları	ve	altın	yumrularıyla	süslenmiş, parmak	kadar	ince,	soğuk,	demir	bir	çember.	Şekilsiz	ve	çirkindi	ama	yapacak	bir şey	yoktu.	Mikken	mezara	gömülmüş	yatıyordu	ve	yeni	demir	ustası	ancak	nallarla ve	çivilerle	uğraşacak	kadar	yetenekliydi.	Theon,	bunun	sadece	bir	prens	tacı</p>
<p class="calibre1"><a id="p724"></a>olduğunu	hatırlayarak	kendini	avuttu.	Kral	olduğu	zaman	çok	daha	güzel	bir	taç takacaktı. </p>
<p class="calibre1">Leş,	Urzen	ve	Kromm’la	birlikte	kapının	dışında	bekliyordu.	Theon	onlarla beraber	yola	koyuldu.	Son	günlerde	her	yere	muhafızlarıyla	gidiyordu,	tuvalete bile.	Kışyarı	onun	ölmesini	istiyordu.	Pelit	Suyu’ndan	döndükleri	gece,	Gaddar Gelmarr	merdivenlerden	yuvarlanmış	ve	boynunu	kırmıştı.	Ertesi	gün	Aggar, boğazı	bir	kulağından	ötekine	kadar	kesilmiş	halde	bulunmuştu.	Gynir Kırmızıburun	öyle	korkuyordu	ki	şarap	içmez	olmuştu,	zırhını,	boyunluğunu, miğferini	giyip	uyuyordu.	Barınaktaki	en	gürültücü	köpeği,	uyuduğu	yere	yaklaşan biri	olursa	havlayarak	uyarması	için	sahiplenmişti.	Bir	sabah	bütün	kale	küçük köpeğin	çılgın	havlamalarıyla	uyandı.	Hayvan	kuyunun	etrafında	dönüp	duruyordu. </p>
<p class="calibre1">Kırmızıburun	kuyuda	yüzüyordu,	boğulmuştu. </p>
<p class="calibre1">Theon	bu	cinayetlerin	cezasız	kalmasına	izin	veremezdi.	Farlen	herkes	kadar şüpheliydi,	Theon	kararını	verdi,	onu	suçlu	ilan	etti	ve	ölüme	mahkûm	etti.	Bu	bile ters	gitmişti.	Farlen	kütüğün	önünde	diz	çökerken,	“Benim	lordum	Eddard	cezayı her	zaman	kendi	eliyle	infaz	ederdi,”	dedi.	Theon	ya	baltayı	alacaktı	ya	da	zayıf görünecekti.	Elleri	terliyordu,	baltanın	sapı	avuçlarının	içinde	kaydı	ve	ilk darbesi	Farlen’ın	omuzlarının	arasına	indi.	Bütün	kasları	ve	kemiği	geçip	başı vücuttan	ayırmak	için	üç	darbe	daha	gerekmişti,	iş	bittikten	sonra	kendini	hasta hissediyordu	Theon.	Farlen’la	birlikte	şarap	içip	tazılardan	ve	avdan	bahsettikleri bütün	o	vakitleri	hatırlamıştı.  <i class="calibre4">Başka	seçeneğim	yoktu, </i>	diye	bağırmak	istedi cesede.  <i class="calibre4">Demirdoğumlular	sır	tutmayı	bilmez,	ölmek	zorundaydılar	ve	biri	suçu</i> <i class="calibre4">üstlenmeliydi. </i>	Adamı	daha	temiz	bir	şekilde	öldürmüş	olmayı	dilerdi.	Bir	adamın başını	uçurmak	için	tek	darbeden	fazlasına	asla	ihtiyaç	duymazdı	Ned	Stark. </p>
<p class="calibre1">Farlen’ın	ölümünden	sonra	cinayetler	durmuştu	ama	buna	rağmen	Theon’un adamları	huzursuz	ve	kaygılıydı.	“Bir	mücadele	sırasında	korku	nedir	bilmezler,” </p>
<p class="calibre1">dedi	Kara	Lorren,	“ama	çamaşırcı	kadının	seni	öpmeye	mi	yoksa	öldürmeye	mi niyetli	olduğunu,	biracı	çocuğun	kupana	bira	mı	zehir	mi	koyduğunu	bilemeden düşmanın	içinde	yaşamak	başka	bir	mesele.	Buradan	gitsek	iyi	olur.” </p>
<p class="calibre1">“Ben	Kışyarı	Prensi’yim!”	diye	bağırdı	Theon.	“Burası	benim	makamım,	beni hiçbir	adam	buradan	kaçıramaz.	Hayır.	Ve	hiçbir	kadın!” </p>
<p class="calibre1"> <i class="calibre4">Asha.	Bu	onun	işiydi.	Benim	tatlı,	öz	ablam,	Ötekiler	onu	bir	kılıçla</i></p>
<p class="calibre1"><a id="p725"></a> <i class="calibre4">becersin. </i>	Theon’un	ölmesini	istiyordu.	Böylece	babalarının	veliahtı	olmak	için kardeşinin	yerini	çalabilecekti.	Theon’un	gönderdiği	bütün	acil	emirleri	bu	yüzden duymazdan	gelmiş,	onu	burada	çürümeye	bırakmıştı. </p>
<p class="calibre1">Theon	ablasını	Starklar’ın	yüksek	koltuğunda,	bir	horozu	elleriyle	parçalarken buldu.	Salon,	Asha’nın	adamlarının	sesleriyle	çınlıyordu,	Theon’un	adamlarıyla birlikte	içerken	hikâyeler	anlatıyorlardı.	O	kadar	fazla	gürültü	yapıyorlardı	ki Theon’un	girişi	kimsenin	dikkatini	çekmedi.	“Diğerleri	nerede?”	diye	sordu Leş’e.	Masalarda	elliden	fazla	adam	yoktu	ve	çoğu	Theon’un	adamlarıydı. </p>
<p class="calibre1">Kışyarı’nın	Büyük	Salon’unda	bu	sayının	on	katı	oturabilirdi. </p>
<p class="calibre1">“Bütün	adamları	bu	kadar	lord	prensim.” </p>
<p class="calibre1">“<i class="calibre4">Bütün... </i>	kaç	kişi	getirmiş?” </p>
<p class="calibre1">“Saydığım	kadarıyla	yirmi.” </p>
<p class="calibre1">Theon	Greyjoy	ablasının	yayıldığı	yere	doğru	yürüdü.	Asha	adamlarından birinin	anlattığı	bir	şeye	gülüyordu	ama	kardeşinin	geldiğini	görünce	sustu.	“İşte Kışyarı	Prensi.”	Salonda	gezinen	köpeklerden	birine	bir	kemik	attı.	Şahin burnunun	altındaki	ağzı	alaycı	bir	sırıtmayla	çarpılmıştı.	“Yoksa	Aptallar	Prensi mı?” </p>
<p class="calibre1">“Kıskançlık	bir	kadını	hasta	eder.” </p>
<p class="calibre1">Asha	parmaklarındaki	yağı	emdi.	Bir	tutam	siyah	saç	gözlerinin	üstüne	düştü. </p>
<p class="calibre1">Adamları	bira	ve	et	için	bağırıyordu.	O	kadar	az	olmalarına	rağmen	epey	gürültü çıkarıyorlardı.	“Kıskançlık	mı	Theon?” </p>
<p class="calibre1">“Buna	başka	ne	isim	verebilirsin?	Kışyarı’nı	otuz	adamla	bir	gecede	ele geçirdim.	Senin	Derinorman	Kalesi’ni	alabilmen	için	bin	adam	ve	bir	ay	dönümü gerekti.” </p>
<p class="calibre1">“Evet,	ben	senin	kadar	büyük	bir	savaşçı	değilim	kardeşim.”	Kupasındaki biranın	yarısını	bir	dikişte	içti	ve	elinin	tersiyle	ağzını	sildi.	“Kapıların	üstündeki kafaları	gördüm.	Bana	doğruyu	söyle,	en	korkunç	dövüşü	hangisiyle	yaptın,	sakatla mı	bebekle	mi?” </p>
<p class="calibre1">Theon	kanının	yüzüne	yürüdüğünü	hissedebiliyordu.	O	kafalar	onu	mutlu etmiyordu,	çocukların	başsız	bedenlerini	kalenin	önünde	sergilemek	de	etmemişti. </p>
<p class="calibre1">Yaşlı	Dadı,	dişsiz	ve	yumuşak	ağzını	hiç	ses	çıkarmadan	açıp	kapamıştı,	Farlen tazıları	gibi	hırlayarak	Theon’un	üstüne	atılmıştı,	Urzen	ve	Cadwyl	mızraklarının</p>
<p class="calibre1"><a id="p726"></a>sapıyla	adamı	şuursuzca	dövmek	zorunda	kalmışlardı.	Sineklerle	dolu	cesetlere bakarken,  <i class="calibre4">Buraya	nasıl	geldim	ben? </i>	diye	düşündüğünü	hatırladı	Theon. </p>
<p class="calibre1">Sadece	Üstat	Luwin	cesetlere	yaklaşacak	gücü	bulmuştu.	Taş	yüzlü,	küçük,	gri adam,	çocukların	başlarını	bedenlerine	dikmesine	izin	vermesi	için	Theon’a yalvarmıştı.	Böylece	diğer	ölü	Starklar’la	birlikte	mahzen	mezarlarda yatabilirlerdi. </p>
<p class="calibre1">“Hayır,”	dedi	Theon.	“Mahzen	mezar	olmaz.” </p>
<p class="calibre1">“Ama	neden	lordum?	Size	zarar	veremeyecekleri	ortada.	Oraya	aitler.	Bütün Stark	kemikleri...” </p>
<p class="calibre1">“<i class="calibre4">Hayır, </i>	dedim.”	Kafaları	duvardaki	kazıklara	geçirmesi	gerekiyordu	ama başsız	bedenleri	daha	o	gün	yaktı,	güzel	giysileriyle	beraber.	Daha	sonra	erimiş</p>
<p class="calibre1">gümüş	cürufunu	ve	çatlak	oltu	taşını	almak	için	küllerin	ve	kemiklerin	yanına	diz çöktü;	bir	zamanlar	Bran’a	ait	olan	kurt	başı	şeklindeki	broştan	geri	kalanlar	hâlâ Theon’daydı. </p>
<p class="calibre1">“Bran	ve	Rickon’a	cömert	davrandım,”	dedi	ablasına.	“Kendi	kaderlerini kendileri	yazdılar.” </p>
<p class="calibre1">“Hepimiz	gibi	küçük	kardeşim.” </p>
<p class="calibre1">Theon’ın	sabrı	tükenmişti.	“Bana	sadece	yirmi	adam	getirmişken	Kışyarı’nı nasıl	elimde	tutmamı	bekliyorsun?” </p>
<p class="calibre1">“On,”	diye	düzeltti	Asha.	“Diğerleri	benimle	birlikte	geri	dönüyor.	Öz	ablanın, ormanın	tehlikelerini	muhafızsız	bir	halde	göğüslemesini	istemezsin,	öyle	değil mi?	Karanlıkta	dolaşan	ulu	kurtlar	var.”	Büyük	taş	koltuktan	ayrılıp	ayağa	kalktı. </p>
<p class="calibre1">“Gel,	özel	olarak	konuşabileceğimiz	bir	yere	gidelim.” </p>
<p class="calibre1">Haklıydı,	Theon	bunu	biliyordu	ama	bu	kararı	onun	vermesine	öfkelenmişti. </p>
<p class="calibre1"> <i class="calibre4">Salona	hiç	gelmemeliydim, </i>	diye	düşündü.  <i class="calibre4">Onu	huzuruma	çağırtmalıydım. </i></p>
<p class="calibre1">Bunun	için	geçti	artık.	Asha’yı	Ned	Stark’ın	çalışma	odasına	götürmekten başka	seçeneği	yoktu.	Odada,	sönmüş	ateşin	küllerinin	önünde	patladı,	“Dagmer, Torrhen	Kalesi’ndeki	mücadeleyi	kaybetti...” </p>
<p class="calibre1">“Yaşlı	kale	kumandanı	Dagmer’ın	kalkan	duvarını	kırdı,	evet,”	dedi	Asha sakince.	“Ne	bekliyordun?	Şu	Sör	Rodrik,	Yarıkçene’nin	aksine	araziyi	avcunun içi	gibi	biliyordu	ve	kuzeyli	adamların	çoğu	atlıydı.	Demirdoğumlular,	zırhlı atların	hücumu	karşısında	duracak	disipline	sahip	değildir.	Dagmer	yaşıyor,	bunun</p>
<p class="calibre1"><a id="p727"></a>için	şükret.	Sağ	kalanları	Taşlı	Kıyı’ya	götürüyor.” </p>
<p class="calibre1"> <i class="calibre4">Benden	çok	şey	biliyor, </i>	diye	düşündü	Theon.	Bu	onu	daha	fazla	öfkelendirdi. </p>
<p class="calibre1">“Zafer,	duvarlarının	arkasından	çıkıp	Sör	Rodrik’e	katılma	cesaretini	gösteren Leobald	Tallhart’ın	oldu.	Lord	Manderly’nin;	şövalyeler,	savaş	atları	ve	kuşatma makineleriyle	dolu	bir	düzine	mavnayı	nehrin	yukarısına	yolladığına	dair	bir	rapor aldım.	Umberler	de	Son	Nehir’in	arkasında	yığılıyor.	Daha	ay	bitmeden kapılarıma	bir	ordu	dayanacak	ve	sen	bana	sadece	on	adam	mı	getiriyorsun?” </p>
<p class="calibre1">“Sana	hiç	adam	getirmek	zorunda	değildim.” </p>
<p class="calibre1">“Sana	emir	vermiştim...” </p>
<p class="calibre1">“<i class="calibre4">Babam</i>	bana	Derinorman	Kalesi’ni	almamı	emretti,”	diye	parladı	Asha. </p>
<p class="calibre1">“Küçük	kardeşimi	kurtarmak	zorunda	olduğuma	dair	bir	şey	söylemedi.” </p>
<p class="calibre1">“Derinorman’ı	becereyim,”	dedi	Theon.	“Bir	tepenin	üstündeki	ahşap	bir	sidik kovasından	başka	bir	şey	değil.	Bu	toprakların	kalbi	Kışyarı’dır	ama	bir garnizonum	olmadan	burayı	nasıl	tutabilirim?” </p>
<p class="calibre1">“Kaleyi	almadan	önce	düşünecektin	bunu.	Ah,	çok	zekiceydi,	hakkını	teslim etmeliyim.	Keşke	kaleyi	yerle	bir	edip	iki	küçük	prensi	rehine	olarak	Pyke’a götürmeyi	de	akıl	edebilseydin,	savaşı	tek	darbede	kazanmış	olurdun.” </p>
<p class="calibre1">“Bu	hoşuna	giderdi,	değil	mi?	Ödülümün	enkaza	ve	küllere	dönüşmesini izlemek.” </p>
<p class="calibre1">“Senin	ödülün	kendi	felaketin	olacak.	Deniz	canavarları	denizden	çıkar	Theon, yoksa	kurtlarla	birlikte	geçirdiğin	onca	yılda	unuttun	mu	bunu?	Bizim	kuvvetimiz dargemilerimizdir.	Benim	ahşap	sidik	kovam,	ihtiyacım	olduğunda	malzeme	ve yeni	adamların	hemen	varabileceği	kadar	denize	yakın.	Ama	Kışyarı	fersahlarca içeride;	ormanlarla,	tepelerle,	düşman	karakollarla	ve	kalelerle	çevrili.	Binlerce fersah	alandaki	her	adam	senin	düşmanın	artık,	sakın	hata	yapma.	O	kafaları	kapı kulübesindeki	kazıklara	geçirdiğin	anda	bunu	kaçınılmaz	hale	getirdin.”	Asha başını	salladı.	“Nasıl	bu	kadar	aptal	olabildin?	O	 <i class="calibre4">çocuklar... </i>” </p>
<p class="calibre1"> <i class="calibre4">“Bana	meydan	okudular!” </i>	diye	bağırdı	Theon	ablasının	yüzüne.	“Üstelik, kana	karşı	kandı	bu,	Rodrik	ve	Maron’a	karşılık	Lord	Eddard’ın	iki	oğlu.” </p>
<p class="calibre1">Kelimeler	ağzından	düşünmeden	çıkmıştı	ama	söylediği	anda	babasının	bundan hoşlanacağını	biliyordu	Theon.	“Ağabeylerimin	ruhlarını	huzura	kavuşturdum.” </p>
<p class="calibre1"> <i class="calibre4">“Ağabeylerimiz,” </i>	diye	düzeltti	Asha,	dudağındaki	yarım	gülümseme</p>
<p class="calibre1"><a id="p728"></a>kardeşinin	intikam	konuşmasını	iyi	baharatlanmış	bulduğunu	gösteriyordu. </p>
<p class="calibre1">“Onların	ruhlarını	Pyke’tan	mı	getirttin	kardeşim?	Ben	de	onların	sadece babamıza	dadandığını	sanıyordum.” </p>
<p class="calibre1">“Bir	kadın	intikamdan	ne	anlar?”	Babası,	Kışyarı’nı	ele	geçirmesini	takdir etmese	bile,	ağabeylerinin	intikamını	almasını	onaylamak	 <i class="calibre4">zorundaydı! </i></p>
<p class="calibre1">Asha	bir	kahkahayla	cevap	verdi.	“Şu	Sör	Rodrik	de	aynı	erkeksi	ihtiyacı hissediyor	olmalı,	bunu	düşündün	mü?	Senin	kanın	benim	kanımdır	Theon,	ne olursan	ol.	İkimizi	de	doğuran	annemizin	hatırına	benimle	birlikte	Derinorman Kalesi’ne	gel.	Kışyarı’nı	ateşe	ver	ve	hâlâ	fırsatın	varken	buradan	ayrıl.” </p>
<p class="calibre1">“Hayır.”	Theon	tacını	düzeltti.	“Bu	kaleyi	aldım	ve	elimde	tutmaya niyetliyim.” </p>
<p class="calibre1">Ablası	uzunca	bir	süre	ona	baktı.	“O	halde	tutmalısın,”	dedi,	“hayatının	geri kalanı	boyunca.”	İçini	çekti.	“Yaptığın	aptallık	kokuyor	derim	ama	utangaç	bir bakire	böyle	işlerden	ne	anlar?”	Kapıya	vardığında	döndü	ve	son	bir	alaycı gülümsemeyle	kardeşine	baktı.	“Bilmelisin	ki	gördüğüm	en	çirkin	taç	bu.	Kendin mi	yaptın?” </p>
<p class="calibre1">Theon’ı	üstünden	dumanlar	tüter	halde	bıraktı	ve	atlarını	besleyip	su	içirmeye yetecek	zamandan	daha	uzun	oyalanmadı.	Getirdiği	adamların	yarısı,	söylediği gibi	onunla	birlikte	geri	döndü,	Bran	ve	Rickon’un	kaçmak	için	kullandığı	Avcı Kapısı’ndan	çıkıp	gittiler. </p>
<p class="calibre1">Theon	onların	gidişini	duvarın	tepesinden	izledi.	Asha,	Kral	Ormanı’nın sisleri	içinde	gözden	kaybolurken,	neden	söz	dinleyip	onunla	birlikte	gitmediğini düşündü	Theon. </p>
<p class="calibre1">“Gitti	ha?”	Leş	yanındaydı. </p>
<p class="calibre1">Theon	adamın	ne	geldiğini	duymuştu	ne	de	kokusunu	almıştı.	Daha	az	görmek istediği	başka	biri	gelmiyordu	aklına.	Bu	adamın	bildiklerini	düşününce,	onu	nefes alıp	verirken	ve	ortalıkta	dolaşırken	görmek	Theon’u	huzursuz	ediyordu.  <i class="calibre4">İş</i></p>
<p class="calibre1"> <i class="calibre4">bittikten	sonra	onu	da	diğerleriyle	birlikte	öldürmeliydim, </i>	diye	düşündü	ama	bu fikir	onu	endişelendirdi.	Çok	tuhaftı	ama	Leş	okuma	yazma	biliyordu	ve	yaptıkları şeye	dair	gizli	bir	belgeye	sahip	olacak	kadar	da	kurnazdı. </p>
<p class="calibre1">“Lord	prensim,	bunu	söylediğim	için	beni	affedin	ama	sizi	böyle	terk	etmesi doğru	değildi.	Ve	on	adam,	bu	hiçbir	şey.” </p>
<p class="calibre1"><a id="p729"></a>“Bunun	gayet	farkındayım,”	dedi	Theon.  <i class="calibre4">Asha	da	farkında. </i></p>
<p class="calibre1">“Pekâlâ,	size	yardım	edebilirim	belki,”	dedi	Leş.	“Bana	bir	at	ve	bir	torba sikke	verin,	size	bazı	iyi	adamlar	bulabilirim.” </p>
<p class="calibre1">Theon	gözlerini	kıstı.	“Kaç	tane?” </p>
<p class="calibre1">“Yüz	olabilir.	İki	yüz.	Belki	daha	fazla.”	Gülümsedi,	gözleri	parlıyordu.	“Ben burada,	kuzeyde	doğdum.	Pek	çok	adam	tanıyorum.	Pek	çok	adam	da	Leş’i tanıyor.” </p>
<p class="calibre1">İki	yüz	adam	bir	ordu	sayılmazdı	ama	Kışyarı	kadar	sağlam	bir	kaleyi	elde tutmak	için	binlerce	adama	ihtiyaç	da	yoktu.	Mızrağın	hangi	ucunun	öldürdüğünü öğrenebildikleri	sürece	gerekli	farkı	yaratabilirlerdi.	“Söylediğini	yaparsan vefasız	olmadığımı	göreceksin.	Kendi	ödülünü	kendin	seçebilirsin.” </p>
<p class="calibre1">“Lordum,	Lord	Ramsey’in	yanından	ayrıldığımdan	beri	kadınım	olmadı,”	dedi Leş.	“Palla’ya	göz	koydum	ve	duydum	ki	ona	çoktan...	yani...” </p>
<p class="calibre1">Geri	dönemeyeceği	kadar	ileri	gitmişti	Leş’le.	“İki	yüz	adam	ve	kız	senindir. </p>
<p class="calibre1">Ama	bir	adam	bile	eksik	olursa	domuzları	düzmeye	devam	edersin.” </p>
<p class="calibre1">Leş,	güneş	batmadan	önce	gitti,	yanında	bir	torba	Stark	gümüşü	ve	Theon’un umutları	vardı.  <i class="calibre4">Bu	sefili	bir	daha	görmeyeceğim	muhtemelen, </i>	diye	düşündü Theon	acıyla.	Buna	rağmen	şansını	denemek	zorundaydı. </p>
<p class="calibre1">O	gece	rüyasında;	Kral	Robert,	Kışyarı’nı	ziyaret	ettiğinde	Ned	Stark’ın verdiği	ziyafeti	gördü.	Dışarıda	soğuk	rüzgârlar	esmesine	rağmen	salon	müzik	ve kahkahalarla	çınlıyordu.	Önce	her	şey	şaraptan	ve	kızarmış	etten	ibaretti.	Theon şakalar	yapıyor,	hizmetçi	kızları	süzüyor,	iyi	vakit	geçiriyordu...	salonun	gittikçe karanlıklaştığını	fark	edene	kadar.	Müzik	o	kadar	neşeli	gelmemeye	başladı	sonra; ahenksiz	akorlar	ve	tuhaf	sessizlikler	duyuyordu	ve	havada	asılı	notalar kanıyordu.	Ağzındaki	şarap	birdenbire	acılaştı,	kafasını	kadehten	kaldırıp baktığında	sofrada	cesetlerle	birlikte	oturuyordu. </p>
<p class="calibre1">Kral	Robert’ın	bağırsakları,	midesindeki	büyük	yarıktan	dökülüp	masanın üstüne	yayılmıştı	ve	kralın	yanında	oturan	Lord	Eddard	başsızdı.	Cesetler aşağıdaki	sıralara	yan	yana	dizilmişti,	kupalarını	havaya	kaldırırken kemiklerinden	yeşil	kahverengi	et	parçaları	dökülüyordu,	bir	vakitler	gözlerinin olduğu	boşluklarda	kurtçuklar	kıvranıyordu.	Theon	onları	tanıyordu,	hepsini;	Jory Cassel,	Şişman	Tom,	Porther,	Cayn,	seyis	başı	Hullen	ve	güneye	at	sürüp	asla	geri</p>
<p class="calibre1"><a id="p730"></a>dönmemek	üzere	Kral	Toprakları’na	giden	diğerleri.	Mikken	ve	Chayle	birlikte oturuyordu;	birinden	kan,	diğerinden	su	damlıyordu.	Benfred	Tallhart	ve	Vahşi Tavşanlar’ı	bir	masanın	hemen	hemen	tamamını	doldurmuştu.	Değirmencinin karısı	da	oradaydı,	Farlen	da	öyle,	hatta	Theon’un	Kurt	Ormanı’nda	Bran’ı kurtarmak	için	öldürdüğü	yabanıl	bile. </p>
<p class="calibre1">Ama	hayatı	boyunca	hiç	tanışmadığı	başka	yüzler	de	vardı,	sadece	taşlarda gördüğü	yüzler.	Solgun	mavi	güllerden	yapılmış	bir	taç	takan,	beyaz	elbisesi	kanla lekelenmiş	ince	ve	hüzünlü	kız	Lyanna’dan	başkası	olamazdı.	Ağabeyi	Brandon yanında	duruyordu	ve	babası	Lord	Rickard	hemen	arkasında.	Gölgelerin	arasından zar	zor	görünen,	uzun	yüzleri	hüzünle	dolu	hayaletler	duvarlarda	hareket	ediyordu. </p>
<p class="calibre1">Görüntüleri	Theon’un	içine	bıçak	kadar	keskin	bir	korku	soktu.	Sonra	yüksek kapılar	bir	çatırtıyla	açıldı,	salon	boyunca	dondurucu	bir	rüzgâr	esti	ve	Robb gecenin	içinden	çıkıp	yürümeye	başladı.	Boz	Rüzgâr	yanındaydı,	gözleri yanıyordu,	hem	adamın	hem	de	kurdun	bedenindeki	onlarca	vahşi	yaradan	kan sızıyordu. </p>
<p class="calibre1">Theon	çığlık	atarak	uyandı,	Wex	öyle	korkmuştu	ki	odadan	çırılçıplak	kaçtı. </p>
<p class="calibre1">Muhafızlar	kılıçlarını	çekmiş	halde	odaya	daldığında	Theon	üstadı	getirmelerini emretti.	Üstat	Luwin	darmadağın	ve	uykulu	bir	şekilde	geldiğinde	Theon’un	içtiği şarap	ellerinin	titremesini	geçirmişti	ve	az	önceki	korkusu	yüzünden	utanıyordu. </p>
<p class="calibre1">“Bir	rüya,”	diye	mırıldandı,	“hepsi	buydu,	hiçbir	anlamı	yoktu.” </p>
<p class="calibre1">“Yoktu,”	diye	onayladı	Luwin	ciddi	bir	sesle.	Giderken	bir	uyku	ilacı	bıraktı ama	üstat	odadan	çıkar	çıkmaz	Theon	ilacı	tuvalete	döktü.	Luwin,	üstat	olduğu kadar	adamdı	ve	o	adamın	Theon’a	karşısı	hiç	sevgisi	yoktu.  <i class="calibre4">Uyumamı	istiyor,</i> <i class="calibre4">evet...	uyumamı	ve	asla	uyanmamamı.	Bunu	en	az	Asha	kadar	istiyor. </i></p>
<p class="calibre1">Kyra’yı	çağırttı,	kapıyı	tekmeleyerek	kapattı	ve	kızın	üstüne	çıktı,	sahip olduğunu	hiç	fark	etmediği	bir	öfkeyle	becerdi	fahişeyi.	İşini	bitirdiğinde	kız hıçkırıyordu,	boynu	ve	göğüsleri	ısırık	izleriyle,	çürüklerle	doluydu.	Kızı	yataktan aşağı	itti,	bir	battaniye	fırlattı.	“Defol.” </p>
<p class="calibre1">Ama	ondan	sonra	da	uyuyamadı. </p>
<p class="calibre1">Şafak	geldi,	Theon	giyindi	ve	dış	duvarları	yürümek	için	dışarı	çıktı.	Sert sonbahar	rüzgârı	siperlerin	arasında	dönerek	esiyordu.	Yanakları	kızardı,	gözleri batıyordu.	Güneş	ışığı	sessiz	ağaçların	arasına	sızarken	griden	yeşile	dönen</p>
<p class="calibre1"><a id="p731"></a>ormanı	izledi.	Solunda,	iç	duvarın	üzerine	çıkan	kulelerin	tepelerini	görüyordu, çatıları	doğan	güneşle	parlıyordu.	Büvet	ağacının	kırmızı	yaprakları,	yeşilliğin arasında	yanan	alevler	gibi	görünüyordu.  <i class="calibre4">Ned	Stark’ın	ağacı, </i>	diye	düşündü, <i class="calibre4">Starklar’ın	ormanı,	Starklar’ın	kalesi,	Starklar’ın	kılıcı,	Starklar’ın	tanrıları. </i></p>
<p class="calibre1"> <i class="calibre4">Burası	onların	yeri,	benim	değil.	Ben	Pyke’ın	Greyjoy’uyum,	kalkanımın	üstüne</i> <i class="calibre4">bir	deniz	canavarı	boyamak	ve	büyük	tuzlu	denize	açılmak	için	doğdum. </i></p>
<p class="calibre1"> <i class="calibre4">Asha’yla	birlikte	gitmeliydim. </i></p>
<p class="calibre1">Kapı	kulübesinin	üstündeki	demir	kazıklara	geçirilmiş	kafalar	bekliyordu. </p>
<p class="calibre1">Theon	sessizce	onlara	baktı.	Rüzgâr	küçük,	hayalet	elleriyle	pelerinini çekiştiriyordu.	Değirmencinin	oğulları	Bran	ve	Rickon’la	yaşıttı,	cüsseleri	ve renkleri	de	aynıydı.	Leş,	suratlarını	yüzüp	başlarını	katrana	buladığında,	çürük etlerin	üstündeki	şekilsiz	yumrularda	tanıdık	hatlar	görmek	zor	olmamıştı.	İnsanlar nasıl	da	aptaldı.  <i class="calibre4">Onların	koç	kafaları	olduğunu	söyleseydik	boynuzları</i> <i class="calibre4">göreceklerdi. </i></p>
<p class="calibre1"><a id="p732"></a>Sansa</p>
<p class="calibre1">Düşman	gemileriyle	ilgili	ilk	rapor	kaleye	ulaştığından	beri,	bütün	sabahı septte	ilahiler	söyleyerek	geçirmişlerdi.	Sesleri	atların	kişnemelerine,	çelik şıngırtılarına	ve	büyük	bronz	kapılardaki	menteşelerin	inlemesine	karışmış,	tuhaf ve	ürkütücü	bir	müzik	yaratmıştı.	Septte	Anne’nin	merhameti	için	şarkılar söyleniyordu	ama	duvarlarda	sessizce	Savaşçı’ya	dua	ediliyordu.	Rahibe Mordane,	Anne	ve	Savaşçı’nın,	aynı	yüce	tanrının	yüzlerinden	sadece	ikisi olduğunu	söylerdi	eskiden.  <i class="calibre4">Ama	sadece	bir	tanrı	varsa	kimin	duaları	duyulacak? </i></p>
<p class="calibre1">Sör	Meryn	Trant,	Joffrey’nin	binebilmesi	için	kan	kırmızısı	doru	atı	tutuyordu. </p>
<p class="calibre1">Hem	at	hem	de	delikanlı,	yaldızlı	zırhlar	ve	kızıl	mineli	göğüs	kalkanları	giymişti, başlarında	birbirine	eş	altın	aslanlar	vardı.	Joffrey	her	hareket	ettiğinde	güneş</p>
<p class="calibre1">ışığı	altınların	ve	kırmızıların	üstünde	parıldıyordu.  <i class="calibre4">Parlak,	ışıltılı	ve	boş, </i>	diye düşündü	Sansa. </p>
<p class="calibre1">İblis	kızıl	bir	aygırın	sırtındaydı,	kralınkinden	daha	gösterişsiz	ve	onu babasının	giysilerini	giymiş	bir	çocuk	gibi	gösteren	savaş	kıyafetleri	kuşanmıştı. </p>
<p class="calibre1">Ama	kalkanından	sarkan	savaş	baltasında	çocuksu	hiçbir	şey	yoktu.	Sör	Mandon Moore,	İblis’in	yanında	at	sürüyordu;	buz	gibi	parlak,	beyaz	çelik.	Tyrion, Sansa’yı	gördüğünde	atını	çevirdi.	“Leydi	Sansa,”	diye	seslendi	eyerinin üstünden,	“eminim	ki,	ablam	sizden	Maegor’daki	diğer	soylu	leydilere	katılmanızı istemiştir?” </p>
<p class="calibre1">“Evet	lordum	ama	Kral	Joffrey	beni	gidişini	izlemem	için	çağırttı,	septe	de gitmek	istiyorum,	dua	etmeye.” </p>
<p class="calibre1">“Kimin	için	olduğunu	sormayacağım.”	Ağzı	garip	bir	biçimde	çarpıldı;	eğer bu	bir	gülümsemeyse,	Sansa’nın	gördüğü	en	tuhaf	gülümsemeydi.	“Bu	her	şeyi değiştirebilir.	Lannister	Hanedanı	için	olduğu	kadar	sizin	için	de.	Şimdi düşününce,	sizi	de	Tommen’la	birlikte	göndermeliydim.	Yine	de	Maegor’da yeterince	güvende	olacaksınız,	eğer...” </p>
<p class="calibre1"> <i class="calibre4">“Sansa!” </i>	Çocuksu	haykırış	avlu	boyunca	yankılandı;	Joffrey	onu	görmüştü. </p>
<p class="calibre1">“Sansa,	buraya!” </p>
<p class="calibre1"><a id="p733"></a> <i class="calibre4">Bir	köpeği	çağırır	gibi	çağırıyor	beni, </i>	diye	düşündü	Sansa. </p>
<p class="calibre1">“Majesteleri’nin	size	ihtiyacı	var,”	dedi	Tyrion	Lannister.	“Mücadeleden sonra	tekrar	konuşuruz,	tanrılar	izin	verirse.” </p>
<p class="calibre1">Joffrey	onu	daha	yakınına	çağırırken	Sansa	bir	grup	altın	pelerinli	mızrakçının arasından	geçti.	“Çok	yakında	mücadele	olacak,	herkes	böyle	söylüyor,”	dedi Joffrey. </p>
<p class="calibre1">“Tanrılar	hepimize	merhamet	göstersin.” </p>
<p class="calibre1">“Merhamete	ihtiyaç	duyacak	tek	kişi	amcam	ve	ben	ona	zerre	merhamet göstermeyeceğim.”	Joffrey	kılıcını	çekti.	Kabza	topuzu,	kalp	şeklinde	kesilip	bir aslanın	çenesinin	arasına	yerleştirilen	yakuttan	yapılmıştı.	Bıçağın	üstüne	derince üç	oluk	oyulmuştu.	“Yeni	kılıcım,	Yürekyiyen.” </p>
<p class="calibre1">Bir	zamanlar	Aslan	Dişi	adında	bir	kılıcı	vardı,	Sansa	hatırlıyordu.	Arya kılıcı	ondan	almış	ve	nehre	atmıştı.  <i class="calibre4">Umarım	Stannis	aynı	şeyi	yeni	kılıcına</i> <i class="calibre4">yapar. </i>	“Çok	güzel	işlenmiş	Majesteleri.” </p>
<p class="calibre1">“Çeliğimi	bir	öpücükle	kutsa.”	Kılıcı	Sansa’ya	uzattı.	“Hadi,	öp	onu.” </p>
<p class="calibre1">Bundan	daha	aptal	ve	çocuksu	görünmemişti	daha	önce.	Sansa,	Joffrey’yi öpmektense	sayısız	kılıcı	öpmeyi	tercih	edeceğini	düşünerek	dudaklarını	metale değdirdi.	Ama	hareketi	Joffrey’yi	memnun	etmiş	gibi	görünüyordu.	Kılıcı	abartılı bir	tavırla	kınına	soktu.	“Döndüğümde	onu	tekrar	öpeceksin	ve	amcamın	kanının tadını	alacaksın.” </p>
<p class="calibre1"> <i class="calibre4">Kral	Muhafızları’ndan	biri	onu,	senin	için	öldürürse	ancak. </i>	Beyaz Kılıçlar’dan	üçü	Joffrey	ve	dayısıyla	birlikte	gidecekti:	Sör	Meryn,	Sör	Mandon ve	Sör	Osmund	Karakazan.	“Mücadele	sırasında	şövalyelerinizi	siz	mi	komuta edeceksiniz?”	diye	sordu	Sansa,	öyle	olmasını	umut	ederek. </p>
<p class="calibre1">“Ederdim	ama	dayım	İblis,	Stannis’in	nehri	asla	geçmeyeceğini	söylüyor. </p>
<p class="calibre1">Fakat	Üç	Fahişe’yi	ben	komuta	edeceğim.	Hainlerle	bizzat	ilgileneceğim.”	Bu fikir	Joffrey’yi	gülümsetti.	Dolgun	pembe	dudakları	yüzünden	her	zaman	cazibeli görünüyordu,	Sansa	bir	zamanlar	bundan	hoşlanıyordu	ama	şimdi	midesi bulanıyordu. </p>
<p class="calibre1">“Ağabeyim	Robb’un,	her	zaman	mücadelenin	en	yoğun	olduğu	yerde durduğunu	söylüyorlar,”	dedi	Sansa	pervasızca.	“Tabi	ki	o	sizden	daha	büyük Majesteleri.	Yetişkin	bir	erkek.” </p>
<p class="calibre1"><a id="p734"></a>Joffrey	kaşlarını	çattı.	“Ağabeyinle,	hain	amcamın	işini	bitirdikten	sonra ilgileneceğim.	Onu	Yürekyiyen’le	deşeceğim,	göreceksin.”	Atını	çevirip	kapıya doğru	koşturdu.	Sör	Meryn	ve	Sör	Osmund	kralın	sağına	ve	soluna	geçtiler,	altın pelerinliler	dörtlü	sıralar	halinde	onların	peşine	düştü,	İblis	ve	Sör	Mandon Moore	en	arkadaydı.	Muhafızlar	onları	çığlıklarla	ve	tezahüratlarla	uğurladı.	Son adam	da	gittiğinde	avlunun	üstüne	ani	bir	suskunluk	çöktü,	fırtınadan	önceki sessizlik	gibi. </p>
<p class="calibre1">Sessizliğin	içinden	gelen	ilahi	sesleri	Sansa’yı	çekti.	Septe	doğru	döndü. </p>
<p class="calibre1">Ahırlarda	çalışan	iki	çocuk	ve	nöbeti	sona	eren	bir	muhafız	onu	takip	etti. </p>
<p class="calibre1">Diğerleri	de	onların	peşine	düştü. </p>
<p class="calibre1">Sansa	septi	ne	bu	kadar	kalabalık	ne	de	bu	kadar	aydınlık	görmüştü	daha	önce; gökkuşağı	renklerindeki	güneş	ışığı	demetleri,	yüksek	pencerelerdeki	kristallerden içeri	giriyordu.	Her	yerde	mumlar	vardı,	minik	alevler	yıldızlar	gibi	göz kırpıyordu.	Anne’nin	ve	Savaşçı’nın	mihrapları	ışık	içinde	yüzüyordu	ama Demirci,	Yaşlı	Hatun,	Bakire	ve	Baba	da	inançlılardan	paylarına	düşeni almışlardı,	hatta	Yabancı’nın	yarı	insan	yüzünün	altında	bile	birkaç	alev	dans ediyordu...	eğer	Yabancı	onları	yargılamak	için	gelmediyse	Stannis	Baratheon nereden	çıkmıştı?	Sansa	sırayla	bütün	Yedi’yi	ziyaret	etti,	hepsinin	mihrabında birer	mum	yaktı	ve	sonra	kendini	sıralarda,	yaşlı	ve	buruşuk	bir	çamaşırcı	kadınla Rickon’dan	daha	büyük	olmayan	bir	çocuğun	arasında	otururken	buldu.	Çocuğun üstünde	bir	şövalyenin	oğlunun	iyi	ketenden	dikilmiş	tuniği	vardı.	Yaşlı	kadının elleri	kemikliydi	ve	nasırlarla	sertleşmişti,	çocuğunkiler	küçük	ve	yumuşaktı,	ne olursa	olsun	tutunacak	birilerini	bulmak	güzeldi.	Hava	sıcak	ve	ağırdı,	tütsü	ve	ter kokuyordu,	kristallerle	öpülmüş,	mumlarla	aydınlanmıştı.	Bu	havayı	ciğerlerine çekmek	Sansa’nın	başını	döndürüyordu. </p>
<p class="calibre1">Bu	ilahiyi	biliyordu;	uzun	zaman	önce	Kışyarı’nda	annesi	öğretmişti.	Sesini diğer	seslere	ekledi. </p>
<p class="calibre1"> <i class="calibre4">Şefkatli	Anne,	merhamet	pınarı, </i></p>
<p class="calibre1"> <i class="calibre4">koru	savaştan	oğullarımızı, </i></p>
<p class="calibre1"> <i class="calibre4">okları	al	ellerinden	ve	kılıçları, </i></p>
<p class="calibre1"> <i class="calibre4">görsünler	daha	güzel	yarınları. </i></p>
<p class="calibre1"><a id="p735"></a> <i class="calibre4">Şefkatli	Anne,	kadındaki	kuvvet,</i> <i class="calibre4">kızlarımıza	bu	kavgada	yardım	et, </i></p>
<p class="calibre1"> <i class="calibre4">dinsin	gazap	ve	uysallaşsın	hiddet, </i></p>
<p class="calibre1"> <i class="calibre4">hepimize	daha	iyi	yollar	öğret. </i></p>
<p class="calibre1">Şehrin	diğer	ucunda,	binlerce	insan	Yüce	Baelor	Septi’nde	toplanmıştı	ve onlar	da	ilahiler	söylüyorlardı.	Sesleri	şehrin	üstünde	yükseliyordu,	nehrin karşısında,	gökyüzünde.  <i class="calibre4">Tanrılar	bizi	duyuyor	olmalı	elbet, </i>	diye	düşündü	Sansa. </p>
<p class="calibre1">İlahilerin	çoğunu	biliyordu,	bilmediklerini	de	elinden	geldiğince	söylemeye çalışıyordu.	Kır	saçlı	yaşlı	hizmetkâr	adamlarla	ve	endişeli	genç	kadınlarla birlikte	söyledi,	hizmetçi	kızlarla	ve	askerlerle,	aşçılarla	ve	avcılarla, şövalyelerle	ve	düzenbazlarla,	yaverlerle	ve	ızgaracı	adamlarla,	bebek	emziren kadınlarla	birlikte	söyledi.	Kale	duvarlarının	içindekilerle	ve	dışındakilerle, bütün	şehirle	birlikte	söyledi.	Merhamet	için	söyledi;	hem	canlılar	hem	ölüler için,	Bran	için,	Rickon	için,	Robb	için,	Arya	için	ve	Sur’daki	piç	ağabeyi	Jon	Kar için.	Annesi	ve	babası	için	söyledi,	büyükbabası	Lord	Hoster	için,	dayısı	Edmure Tully	için,	arkadaşı	Jeyne	Poole	için,	sarhoş	Kral	Robert	için,	Rahibe	Mordane için	ve	Sör	Dontos,	Jory	Cassel,	Üstat	Luwin	için.	Bugün	ölecek	olan	bütün şövalyeler	ve	askerler	için	ve	onların	ardından	yas	tutacak	çocukları	ve	karıları için	söyledi.	Hatta	en	sonunda,	İblis	Tyrion	ve	Tazı	için	bile	söyledi.  <i class="calibre4">O	gerçek	bir</i> <i class="calibre4">şövalye	değil	ama	öyleymiş	gibi	kurtardı	beni, </i>	dedi	Anne’ye.  <i class="calibre4">Mümkünse	onu</i> <i class="calibre4">koru	ve	içindeki	öfkeyi	körelt. </i></p>
<p class="calibre1">Ama	rahip	gelip	yükseğe	tırmandığında,	soylu	ve	gerçek	krallarını	korumaları için	tanrılara	seslendiğinde	Sansa	ayağa	kalktı.	Koridor	insanlarla	tıkış	tıkıştı. </p>
<p class="calibre1">Rahip,	Joffrey’nin	kılıcına	kuvvet	vermesi	için	Demirci’ye,	ona	cesaret	vermesi için	Savaşçı’ya	ve	onu	koruması	için	Baba’ya	dua	ederken,	Sansa	kalabalığı omzuyla	iterek	kendine	yol	açıyordu.  <i class="calibre4">Bırak	kılıcı	kırılsın	ve	kalkanı	parçalara</i> <i class="calibre4">ayrılsın, </i>	diye	düşündü	kapıdan	çıkarken,  <i class="calibre4">bırak	cesareti	onu	yarı	yolda	bıraksın</i> <i class="calibre4">ve	bütün	adamları	onu	terk	etsin. </i></p>
<p class="calibre1">Kapı	kulübesinin	siperlerinin	arasında	birkaç	nöbetçi	volta	atıyordu	fakat bunun	dışında	kale	boş	görünüyordu.	Sansa	durup	dinledi.	Uzaktan	gelen	mücadele seslerini	duyabiliyordu.	İlahiler	sesleri	neredeyse	boğuyordu	ama	dikkatlice</p>
<p class="calibre1"><a id="p736"></a>dinleyince	oradaydılar:	Savaş	borularının	pes	inlemeleri,	taş	fırlatan mancınıkların	çatırtıları	ve	gümbürtüleri,	su	şapırtıları	ve	ahşap	çıtırtıları,	yanan ziftin	hışırtıları	ve	bir	metre	uzunluğundaki	demir	başlı	şaftları	boşalan	akrep mancınıklarının	tıngırtıları...	ve	hepsinin	altında,	ölen	adamların	çığlıkları. </p>
<p class="calibre1">Bu	bambaşka	bir	şarkıydı,	korkunç	bir	şarkı.	Sansa	pelerininin	başlığını kulaklarına	kadar	çekti	ve	aceleyle	Maegor	Hisarı’na	doğru	yürümeye	başladı; kale	içinde	kale,	kraliçenin	orada	güvende	olacaklarına	dair	söz	verdiği	yer. </p>
<p class="calibre1">Açılır	kapanır	köprünün	ayağında	Leydi	Tanda	ve	iki	kızıyla	karşılaştı.	Falyse, dün	küçük	bir	grup	askerle	beraber	Stokeworth	Kale’sinden	gelmişti.	Tatlı sözlerle	kardeşini	köprüden	geçmesi	için	ikna	etmeye	çalışıyordu	ama	Lollys hizmetçisine	yapışmıştı,	hıçkırıyordu.	“İstemiyorum,	istemiyorum,	istemiyorum.” </p>
<p class="calibre1">“Mücadele	başladı,”	dedi	Leydi	Tanda	gergin	bir	sesle.	“İstemiyorum, istemiyorum.” </p>
<p class="calibre1">Sansa’nın	onları	görmezden	gelmesi	mümkün	değildi.	Zarifçe	selam	verdi. </p>
<p class="calibre1">“Yardımım	dokunur	mu?” </p>
<p class="calibre1">Leydi	Tanda	utançla	kızardı.	“Hayır	leydim	ama	teşekkür	ederiz.	Kızımı bağışlamalısınız,	son	zamanlarda	pek	iyi	hissetmiyor	kendini.” </p>
<p class="calibre1">“İstemiyorum.”	Lollys	hizmetçisine	tutundu;	ince,	hoş	ve	siyah	saçlı	kız, hanımını	kuru	hendeğin	içindeki	demir	kazıkların	üstüne	atmayı	her	şeyden	fazla istiyormuş	gibi	görünüyordu.	“Lütfen,	lütfen,	istemiyorum.” </p>
<p class="calibre1">Sansa	yumuşak	bir	sesle	Lollys’e	konuştu.	“İçeride	hepimiz	üç	kat	daha	iyi korunacağız,	ayrıca	yiyecek,	içecek	ve	şarkılar	olacak.” </p>
<p class="calibre1">Lollys	ağzı	açık	bir	halde	Sansa’ya	baktı.	Yaşlarla	ıslanmış	mat	kahverengi gözleri	vardı.	“İstemiyorum.” </p>
<p class="calibre1"> <i class="calibre4">“Mecbursun,” </i>	dedi	Falyse	sertçe.	“Bu	kadar	yeter.	Shae,	bana	yardım	et.” </p>
<p class="calibre1">Kızın	kollarını	tutup,	yarı	sürükleyerek	yarı	taşıyarak	köprüyü	geçmeye	başladılar. </p>
<p class="calibre1">Sansa	kızların	annesiyle	birlikte	peşlerine	düştü.	“Hasta,”	dedi	Leydi	Tanda.  <i class="calibre4">Eğer</i> <i class="calibre4">bir	bebek	hastalık	olarak	adlandırılabilirse, </i>	diye	düşündü	Sansa.	Bütün	kalede Lollys’in	hamile	olduğu	konuşuluyordu. </p>
<p class="calibre1">Kapıdaki	iki	muhafız,	aslan	işlemeli	miğferler	ve	Lannister	Hanedanı’nın kırmızı	pelerinlerini	giymişti	ama	Sansa	onların	kıyafet	değiştirmiş	paralı	askerler olduklarını	biliyordu.	Bir	diğer	adam	merdivenin	başında	oturuyordu	–gerçek	bir</p>
</body>
</html>
