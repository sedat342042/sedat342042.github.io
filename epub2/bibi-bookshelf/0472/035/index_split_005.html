<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Kralların Çarpışması</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2017-08-18T18:02:03+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Size	gösterebileceğimiz	pek	çok	harikulade	şey	var.” </p>
<p class="calibre1">“Bunu	ablamla	konuşacağım.”	Tyrion	bir	iki	sihir	hilesine	hayır	demezdi	ama Joffrey’nin	insanları	ölümüne	dövüştürmeye	meraklı	olması	yeterince	büyük	bir dertti;	oğlana,	insanları	canlı	canlı	yakmanın	zevkini	tattırmaya	niyeti	yoktu. </p>
<p class="calibre1">Sonunda	merdivenlerin	tepesine	vardıklarında	Tyrion	pelerinini	çıkarıp kolunun	altına	aldı.	Simyacılar	Loncası,	siyah	taşlardan	yapılmış	gösterişli	bir labirentti.	Hallyne,	Tyrion’a	kıvrımlar	ve	dönemeçler	boyunca	yol	gösterdi. </p>
<p class="calibre1">Demir	Meşaleler	Dehlizi’ne	vardılar.	Yeşil	alev	sütunları,	altı	metre uzunluğundaki	demir	sütunların	etrafında	dans	ediyordu.	Hayalete	benzeyen alevler	siyah	mermer	duvarların	ve	zeminin	üstünde	parlıyor,	uzun	ve	yankılı salonu	zümrüt	yeşili	bir	ışıltıyla	yıkıyordu.	Tyrion,	dev	demir	meşalelerin	sadece kendisini	etkilemek	için	yakıldığını	ve	loncadan	ayrıldığı	anda	söndürüleceğini bilmeseydi	daha	fazla	etkilenebilirdi.	Çılgınateş	zevk	için	tüketilemeyecek	kadar pahalıydı. </p>
<p class="calibre1">Visenya	Tepesi’nin	yakınındaki	Kız	Kardeşler	Caddesi’ne	çıkan	sarmal merdivenlerin	sonunda	Hallyne’le	vedalaştılar.	Timett	oğlu	Timett	ve	Yanık Adamlar’dan	bir	nöbetçi	Tyrion’ı	bekliyordu,	Tyrion	adamlara	doğru	yürümeye başladı.	Bugün	ziyaret	ettiği	yer	düşünülürse	gayet	uygun	bir	nöbetçi	seçtiği ortadaydı.	Ayrıca,	bu	adamların	yara	izleri	şehir	halkının	kalbine	korku	salıyordu. </p>
<p class="calibre1">Son	zamanlarda	bu	korku	işe	yarıyordu.	Daha	üç	gece	önce,	yiyecek	isteyen	bir grup	isyancı	Kızıl	Kale’nin	kapısına	dayanmıştı.	Joffrey	insanların	üstüne	ok yağdırmış,	dördünü	öldürmüş	ve	sonra	kapıdaki	insanlara	bağırıp	ölü arkadaşlarını	yemeleri	için	izin	verdiğini	söylemişti.  <i class="calibre4">Bize	birkaç	dost	daha</i> <i class="calibre4">kazandırdı. </i></p>
<p class="calibre1">Arabanın	yanında	Bronn’un	da	beklediğini	görünce	şaşırdı.	“Senin	burada	ne</p>
<p class="calibre1"><a id="p284"></a>işin	var?” </p>
<p class="calibre1">“Mesajlarını	iletiyorum,”	dedi	Bronn.	“Demiryumruk	acilen	Tanrı	Kapısı’na gitmeni	istiyor.	Sebebini	söylemedi.	Ayrıca	Maegor	Hisarı’na,	huzura	çağırıldın.” </p>
<p class="calibre1"> <i class="calibre4">“Huzura?” </i>	Tyrion	bu	kelimeyi	tercih	ederek	konuşacak	tek	kişi	tanıyordu. </p>
<p class="calibre1">“Cersei	benden	ne	istiyormuş?” </p>
<p class="calibre1">Bronn	omuzlarını	silkti.	“Kraliçe	hemen	kaleye	geri	dönmeni	ve	odasına gitmeni	emretti.	Mesajı	şu	yeni	yetme	kuzenin	getirdi.	Dudağının	üstünde	iki	tane tüy	bitmiş	ve	kendini	erkek	sanıyor.” </p>
<p class="calibre1">“İki	tüy	ve	şövalyelik	unvanı.	O	artık	 <i class="calibre4">Sör</i>	Lancel,	bunu	unutma.”	Tyrion	acil bir	mesele	olmasa	Sör	Jacelyn’in	kendisini	çağırmayacağını	biliyordu.	“Bywater ne	istiyormuş	önce	onu	anlayalım.	Ablama	kaleye	döner	dönmez	yanına gideceğimi	söyle.” </p>
<p class="calibre1">“Bundan	hiç	hoşlanmayacak,”	diye	uyardı	Bronn. </p>
<p class="calibre1">“İyi.	Cersei	bekledikçe	öfkelenir	ve	öfkelendikçe	aptallaşır.	Öfkeli	ve	aptal olmasını	aklı	başında	ve	açıkgözlü	olmasına	tercih	ederim.”	Tyrion	pelerinini arabanın	içine	attı	ve	Timett’in	yardımıyla	arabaya	bindi. </p>
<p class="calibre1">Tanrı	Kapısı’nın	içindeki	pazar	yeri	normalde	sebze	satan	çiftçilerle	dolu olurdu	ama	Tyrion	oraya	vardığında	terk	edilmiş	gibi	görünüyordu.	Sör	Jacelyn, Tyrion’ı	kapıda	karşıladı,	demir	yumruğunu	havaya	kaldırarak	selam	verdi. </p>
<p class="calibre1">“Lordum,	kuzeniniz	Cleos	Frey	burada.	Robb	Stark’ın	barış	sancağı	altında Nehirova’dan	gelmiş	ve	bir	mektup	getirmiş.” </p>
<p class="calibre1">“Barış	şartları	mı?” </p>
<p class="calibre1">“Öyle	olduğunu	söylüyor.” </p>
<p class="calibre1">“Tatlı	kuzenim.	Beni	onun	yanına	götür.” </p>
<p class="calibre1">Altın	pelerinliler	Sör	Cleos’u	kapı	kulübesindeki	penceresiz	bir	odaya koymuştu.	İçeri	girdiklerinde	adam	ayağa	kalktı.	“Tyrion,	seni	görmek	ne	güzel.” </p>
<p class="calibre1">“Bu	sık	duyduğum	bir	cümle	değil	kuzen.” </p>
<p class="calibre1">“Cersei	de	seninle	birlikte	geldi	mi?” </p>
<p class="calibre1">“Ablam	başka	işlerle	meşguldü.	Bu	Stark’ın	mektubu	mu?”	Masanın	üstündeki parşömeni	aldı.	“Sör	Jacelyn,	bizi	yalnız	bırakın.” </p>
<p class="calibre1">Bywater	reverans	yapıp	odadan	çıktı.	“Bu	mektubu	Vekil	Kraliçe’ye	vermem söylendi,”	dedi	Sör	Cleos	kapı	kapandığında. </p>
<p class="calibre1"><a id="p285"></a>“Veririz.”	Tyrion,	Robb	Stark’ın	mektupla	birlikte	gönderdiği	haritaya	baktı. </p>
<p class="calibre1">“Biraz	dinlen	kuzenim.	Çok	zayıf	ve	bitkin	görünüyorsun.”	Adam	çok	daha	kötü görünüyordu	aslında. </p>
<p class="calibre1">“Evet.”	Sör	Cleos	bir	sıranın	üstüne	çöker	gibi	oturdu.	“Nehir	topraklarında durum	kötü	Tyrion.	Özellikle	Tanrı	Gözü	civarında	ve	Kral	Yolu’nda.	Nehir Lordları,	sırf	bizi	aç	bırakmak	için	kendi	tarlalarını,	arazilerini	yakıyor.	Ve	senin babanın	atlıları	köyleri	ateşe	verip	insanları	kılıçtan	geçiriyor.” </p>
<p class="calibre1">Savaş	böyleydi.	Soylu	kan	taşıyanlar	fidye	için	tutsak	alınır,	sıradan	halk katledilirdi.  <i class="calibre4">Hatırlat	da	bir	Lannister	olarak	doğduğum	için	tanrılara	teşekkür</i> <i class="calibre4">edeyim. </i></p>
<p class="calibre1">Sör	Cleos	eliyle	kahverengi	ince	saçlarını	düzeltti.	“Barış	sancağıyla	yolculuk etmemize	rağmen	iki	kez	saldırıya	uğradık.	Zırh	giyen	kurtlar,	kendilerinden	zayıf herkesi	katletmeye	açlar.	Savaşa	kimin	yanında	girdiklerini	yalnızca	tanrılar	bilir ama	şimdi	sadece	kendi	taraflarını	tutuyorlar.	Üç	adam	kaybettik	ve	altı	adamımız ağır	yaralandı.” </p>
<p class="calibre1">“Düşmanımızdan	ne	haber?”	Tyrion	dikkatini	tekrar	Stark’ın	şartlarına	verdi. </p>
<p class="calibre1"> <i class="calibre4">Çocuk	çok	fazla	şey	istemiyor.	Altı	üstü	diyarın	yarısını,	tutsakların	serbest</i> <i class="calibre4">bırakılmasını,	babasının	kılıcını,	ah	evet...	ve	kız	kardeşlerini. </i></p>
<p class="calibre1">“Çocuk,	Nehirova’da	bir	şey	yapmadan	oturuyor,”	dedi	Sör	Cleos.	“Sanırım arazide	babanla	yüzleşmekten	korkuyor.	Kuvveti	her	geçen	gün	azalıyor.	Nehir lordları	kendi	topraklarını	savunabilmek	için	Nehirova’dan	ayrıldı.” </p>
<p class="calibre1"> <i class="calibre4">Babamın	amacı	bu	muydu? </i>	Tyrion	haritayı	katladı.	“Bu	şartlar	işe	yaramaz.” </p>
<p class="calibre1">“En	azından,	Stark	kızlarıyla	Tion	ve	Willem’i	takas	etmeyi	düşünür	müsün?” </p>
<p class="calibre1">diye	sordu	Sör	Cleos	üzgün	bir	ses	tonuyla. </p>
<p class="calibre1">Tion	Frey	şövalyenin	kardeşiydi,	Tyrion	hatırladı.	“Hayır,”	dedi	nazikçe, </p>
<p class="calibre1">“ama	biz	de	kendi	değiş	tokuş	önerimizi	sunacağız.	Bu	konuyu	Cersei	ve	konseyle konuşmama	izin	ver.	Seni	Nehirova’ya	 <i class="calibre4">bizim</i>	şartlarımızla	geri	göndermeliyiz.” </p>
<p class="calibre1">Cleous’un	bu	fikirden	hoşnut	olmadığı	açıktı.	“Lordum,	Robb	Stark’ın	kolayca teslim	olacağına	inanmıyorum.	Bu	barışı	isteyen	Catelyn	Stark,	delikanlı	değil.” </p>
<p class="calibre1">“Leydi	Catelyn	kızlarını	istiyor.”	Tyrion	sıradan	kalktı,	elinde	mektup	ve harita	vardı.	“Sör	Jacelyn	sana	yemek	getirtecek	ve	ateş	yaktıracak.	Çok	uykusuz görünüyorsun	kuzen.	Yeni	şeyler	öğrendiğim	zaman	seni	çağırtacağım.” </p>
<p class="calibre1"><a id="p286"></a>Sör	Jacelyn	siper	duvarının	üstündeydi,	arazide	talim	yapan	yüzlerce	acemiyi izliyordu.	Kral	Toprakları’nda	sığınak	arayan	sayısız	insan	sayesinde,	sadece	tok bir	karın	ve	kışlada	saman	dolu	bir	şilte	karşılığında	Şehir	Muhafızları’na katılmak	isteyen	adam	sıkıntısı	çekmiyorlardı.	Tyrion,	iş	savaşa	varırsa	bu	hırpani muhafızların	dövüşeceği	hayaline	kapılmıyordu. </p>
<p class="calibre1">“Beni	çağırmakla	iyi	ettin,”	dedi.	“Sör	Cleos’u	sana	emanet	ediyorum. </p>
<p class="calibre1">Misafirperverlik	görsün.” </p>
<p class="calibre1">“Ya	eşlikçileri?”	diye	sordu	kumandan. </p>
<p class="calibre1">“Onlara	yemek	ve	temiz	kıyafetler	ver.	Bir	üstat	da	yaralarıyla	ilgilensin. </p>
<p class="calibre1">Şehre	girmeleri	kesinlikle	yasak,	anlaşıldı	mı?”	Kral	Toprakları’nın	gerçek durumunun	Nehirova’daki	Robb	Stark’ın	kulağına	gitmesi	iyi	olmazdı. </p>
<p class="calibre1">“Anlaşıldı	lordum.” </p>
<p class="calibre1">“Ah,	bir	şey	daha.	Simyacılar	her	şehir	kapısına	fazla	miktarda	kil	kavanoz gönderecek.	Kavanozları	ateş	topçularının	eğitimi	için	kullanacaksın.	Kavanozları yeşil	boyayla	doldur,	adamlar	yükleme	ve	fırlatma	talimi	yapsın.	Bir	damla	bile dökeni	başka	biriyle	değiştir.	Boya	kavanozlarında	ustalaştıklarında	boya	yerine kandil	yağı	kullan.	Adamlara	kavanozu	yakmayı	ve	yanar	haldeyken	fırlatmayı öğret.	Bunları	kendilerini	yakmadan	yapabildiklerinde	çılgınateş	için	hazır sayılırlar.” </p>
<p class="calibre1">Sör	Jacelyn	demir	eliyle	yanağını	kaşıdı.	“Çok	zekice	önlemler.	Buna	rağmen şu	simyacı	sidiğini	sevdiğimi	söyleyemem.” </p>
<p class="calibre1">“Ben	de	söyleyemem	ama	bana	verileni	kullanırım.” </p>
<p class="calibre1">Tyrion	Lannister	tekrar	arabasına	bindiğinde	perdeleri	örttü	ve	dirseğinin altına	bir	minder	koydu.	Cersei,	Robb	Stark’ın	mektubunu	Tyrion’ın	almasından hoşlanmayacaktı	ama	babaları	Tyrion’ı	şehri	yönetmesi	için	yollamıştı,	Cersei’yi mutlu	etmesi	için	değil. </p>
<p class="calibre1">Robb	Stark,	Tyrion’a	altın	bir	fırsat	vermişti	aslında.	Delikanlı,	Nehirova’da kolay	barış	hayalleri	kurarak	istediği	kadar	vakit	harcayabilirdi.	Tyrion	çocuğun şartlarını	kendi	şartlarıyla	cevaplayacaktı.	Kuzey	Kralı’nı	umutlu	tutmaya	yetecek kadarını	vererek.	Sör	Cleos	kemikli	Frey	poposuyla	atına	binip	elinde	teklifler	ve karşılıklarıyla	Nehirova	ve	Kral	Toprakları	arasında	mekik	dokurken	Sör Stafford,	Casterly	Kayası’nda	kurduğu	yeni	orduyu	eğitecek,	silahlandıracaktı. </p>
<p class="calibre1"><a id="p287"></a>Ordu	hazır	olduğunda	Tully	ve	Starklar,	Sör	Stafford	ve	Lord	Tywin’in	orduları arasında	kalıp	ezilecekti. </p>
<p class="calibre1"> <i class="calibre4">Keşke	Robert’ın	erkek	kardeşleri	de	bu	kadar	uyumlu	olsaydı. </i>	Sürünerek ilerlemesine	rağmen	Renly	Baratheon	muazzam	güneyli	ordusuyla	batıya	ve kuzeye	yayılmaya	devam	ediyordu.	Tyrion’ın,	Stannis	donanmasının	Karasu Nehri’nde	yüzdüğü	haberiyle	uyandırılmaktan	korkmadığı	bir	gece	bile geçmiyordu.  <i class="calibre4">Yeterince	çılgınateşim	var	ama	yine	de... </i></p>
<p class="calibre1">Sokaktan	duyulan	velvele	Tyrion’ın	endişe	dolu	düşüncelerini	böldü.	Temkinli bir	şekilde	perdeleri	araladı.	Lostracılar	Meydanı’ndan	geçiyorlardı.	Hatırı sayılır	bir	kalabalık	meydanda	toplanmış,	bir	kâhinin	saçmalıklarını	dinliyordu. </p>
<p class="calibre1">Adamın	giydiği	boyasız	yün	elbise	ve	beline	bağladığı	urgandan	yalvaran kardeşlerden	biri	olduğu	anlaşılıyordu. </p>
<p class="calibre1"> <i class="calibre4">“Çürüme!” </i>	diye	haykırdı	kâhin.	“İşte	uyarı!	Baba’nın	kamçısına	bakın!”	Elini gökyüzündeki	kızıl	yaraya	doğru	kaldırdı.	Bu	açıdan	bakınca,	Yüksek	Aegon Tepesi’ndeki	Kızıl	Kale,	kâhinin	tam	arkasında	kalıyordu	ve	kuyruklu	yıldız kulelerinin	üstüne	serilmiş	gibi	görünüyordu.  <i class="calibre4">Çok	akıllıca	seçilmiş	bir	sahne,</i> diye	düşündü	Tyrion.	“Şiştik,	kabardık,	çürük	kokuyoruz.	Ablayla	erkek	kardeş</p>
<p class="calibre1">kralın	yatağında	zina	yapıyor	ve	ensestlerinin	meyvesi,	çarpık	küçük	maymun şeytanın	çaldığı	boruyla	sarayda	hoplayıp	zıplıyor!	Soylu	leydiler,	yarım	akıllı soytarılarla	yatağa	girip	canavarlar	doğuruyor!	Yüce	Rahip	bile	tanrıları	unutuyor! </p>
<p class="calibre1">Mis	kokulu	sularda	yıkanıyor	ve	halk	açlıktan	kırılırken	av	kuşları	ve	bofa	balığı yiyerek	yağ	bağlıyor!	Kibir,	duadan	önce	geliyor.	Kalelerimizi	solucanlar yönetiyor.	Altın,	her	şey	demek...  <i class="calibre4">artık	değil! </i>	Bu	Çürük	Yaz	bitiyor!	Zampara	Kral adalet	neymiş	gördü.	Yaban	domuzu	karnını	deştiğinde	binlerce	yılan	tıslayıp ısırarak	dışarı	çıktı	ve	cennete	doğru	iğrenç	bir	koku	yükseldi!”	Eliyle	tekrar kaleyi	ve	kuyruklu	yıldızı	gösterdi.	“İşte	Müjdeci	geldi!	Artık	temizlenin,	dedi tanrılar.	Dürüstlüğün	şarabında	temizlenin	yoksa	ateş	banyolarında	yıkanacaksınız! </p>
<p class="calibre1"> <i class="calibre4">Ateşte! </i>” </p>
<p class="calibre1"> <i class="calibre4">“Ateşte!” </i>	diye	yankılandı	sesler	ama	kâhinle	alay	eden	insanların	sayısı	da	az değildi	ve	onların	sesi	diğerlerini	bastırmıştı.	Bu	durum	Tyrion’ı	avutmaya	yetti. </p>
<p class="calibre1">Yola	devam	emri	verdi.	Yanık	Adamlar	yolu	açarken	araba,	zorlu	denizde sarsılarak	ilerleyen	bir	gemi	gibi	hareket	etmeye	başladı.  <i class="calibre4">Çarpık	küçük	maymun</i></p>
<p class="calibre1"><a id="p288"></a> <i class="calibre4">şeytan,	gerçekten. </i>	Sefil	herifin	Yüce	Rahip	hakkında	söyledikleri	doğruydu aslında.	Ay	Oğlan’ın	geçenlerde	rahiple	ilgili	yaptığı	şaka	neydi?  <i class="calibre4">Dindar</i> <i class="calibre4">rahibimiz	Yedi’yi	o	kadar	yürekten	sevip	tapıyor	ki,	her	sofraya	oturuşunda	her</i> <i class="calibre4">biri	için	ayrı	ayrı	yemek	yiyor. </i>	Soytarının	yaptığı	şakayı	hatırlamak	Tyrion’ı gülümsetti. </p>
<p class="calibre1">Başka	bir	olayla	daha	karşılaşmadan	Kızıl	Kale’ye	dönebildiğine	sevinmişti. </p>
<p class="calibre1">Odasına	çıkan	merdivenleri	tırmanırken	kendini	şafak	vaktindeki	haline	kıyasla daha	umutlu	hissediyordu.  <i class="calibre4">Zaman.	Bütün	parçaları	bir	araya	getirmek	için</i> <i class="calibre4">sadece	zamana	ihtiyacım	var.	Zincir	hazır	olduğunda... </i>	Çalışma	odasının kapısını	açtı. </p>
<p class="calibre1">Pencerenin	önünde	bekleyen	Cersei	yüzünü	döndü.	“Hangi	cesaretle emirlerimi	duymazdan	geliyorsun?” </p>
<p class="calibre1">“Kuleme	girmene	kim	izin	verdi?” </p>
<p class="calibre1">“<i class="calibre4">Senin</i>	kulen	mi?	Burası	soylu	oğlumun	kalesi.” </p>
<p class="calibre1">“Ya,	öyle	olduğunu	söylüyorlar.”	Tyrion	durumdan	hoşnut	değildi.	Crawn	daha da	mutsuz	olacaktı;	bugünkü	nöbet	sırası	Ay	Kardeşleri’ndeydi.	“Sana	gelmek üzereydim.” </p>
<p class="calibre1">“Öyle	mi?” </p>
<p class="calibre1">Tyrion	kapıyı	çarparak	kapattı.	“Benden	şüphe	mi	ediyorsun?” </p>
<p class="calibre1">“Her	zaman	ve	haklı	sebeplerle.” </p>
<p class="calibre1">“Kalbimi	kırıyorsun.”	Tyrion	bir	kadeh	şarap	almak	için	içki	dolabına	gitti. </p>
<p class="calibre1">Cersei’yle	konuşmak	her	insanı	ölümüne	susatırdı,	bunu	biliyordu.	“Seni darıltacak	bir	şey	yaptıysam	bilmek	isterim.” </p>
<p class="calibre1">“Sen	mide	bulandırıcı	küçük	bir	solucansın.	Myrcella	benim	tek	kızım.	Onu bir	çuval	yulaf	gibi	satmana	izin	vereceğimi	mi	düşünüyorsun?” </p>
<p class="calibre1"> <i class="calibre4">Myrcella, </i>	diye	düşündü	Tyrion.  <i class="calibre4">Tavuk	yumurtladı,	bakalım	civciv	ne	renk</i> <i class="calibre4">çıkacak? </i>	“Myrcella	bir	çuval	yulaf	değil,	o	bir	prenses.	Bazıları	onun	bir	prenses olmak	için	doğduğunu	bile	söyler.	Yoksa	onu	Tommen’la	evlendirmeyi	mi düşünüyordun?” </p>
<p class="calibre1">Kraliçenin	eli	sertçe	şarap	kadehine	indi,	şarap	yere	döküldü.	“Kardeşim olduğunu	unutup	bunu	söylediğin	için	dilini	kestirmeliyim.	Joffrey’nin	vekili <i class="calibre4">benim, </i>	sen	değilsin	ve	ben	diyorum	ki	Myrcella	bir	gemiye	bindirilip,	benim</p>
<p class="calibre1"><a id="p289"></a>Robert	Baratheon’a	postalandığını	gibi	o	Dorneluya	postalanmayacak.” </p>
<p class="calibre1">Tyrion	elindeki	şarap	damlalarını	silkeledi,	içini	çekti.	“Neden	olmasın? </p>
<p class="calibre1">Dorne	buradan	çok	daha	güvenli,	Myrcella	orada	tehlikeden	uzak	olacak.” </p>
<p class="calibre1">“Zırcahil	misin	sen,	yoksa	sadece	umursamaz	mısın?	Marteller’in	bizi	sevmek için	en	ufak	sebepleri	yok.	Bunu	sen	de	biliyorsun.” </p>
<p class="calibre1">“Marteller’in	bizden	nefret	etmek	için	her	sebebi	var.	Buna	rağmen uzlaşmalarını	bekliyorum.	Prens	Doran’ın	Lannisterlar’a	olan	nefreti	sadece	bir nesil	öncesine	dayanıyor	ama	Dorne	neredeyse	bin	yıldır	Fırtına	Burnu	ve	Yüksek Bahçe’yle	savaşıyor.	Renly,	Dorne’un	kendisiyle	iş	birliğini	yapacağını varsayıyor.	Myrcella	dokuz	yaşında,	Trystane	Martell	on	bir.	Myrcella’nın	on dördüncü	isim	gününde	evlenmelerini	önerdim.	O	zamana	kadar	Güneş</p>
<p class="calibre1">Mızrağı’nda	onur	konuğu	olarak	Prens	Doran’ın	koruması	altında	yaşayacak.” </p>
<p class="calibre1">“Bir	esir	olarak	yaşayacak,”	dedi	Cersei	dişlerini	sıkarak. </p>
<p class="calibre1">“Onur	konuğu	olarak,”	diye	ısrar	etti	Tyrion.	“Ve	Martell’in	Myrcella’ya, Joffrey’nin	Sansa	Stark’a	davrandığından	daha	nazik	davranacağına	eminim.	Sör Arys	Oakheart’ı	onunla	birlikte	göndermeyi	düşünüyorum.	Kral	Muhafızları’ndan bir	şövalye	yeminli	kalkanı	olduğu	sürece	Myrcella’nın	kim	ve	ne	olduğunu	kimse unutmaz.” </p>
<p class="calibre1">“Doran	Martell	kız	kardeşinin	kanına	karşılık	Myrcella’yı	öldürmeye	karar verirse	iyi	kalpli	Sör	Arys’in	varlığı	işe	yaramaz.” </p>
<p class="calibre1">“Martell	dokuz	yaşında	bir	kızın	canını	almayacak	kadar	onurlu	bir	adam. </p>
<p class="calibre1">Myrcella	onun	yanında	olduğu	sürece	bizim	de	kendi	payımıza	düşeni yaptığımızdan	emin	olacak.	Ona	sunduğum	teklif	göz	ardı	edilemeyecek	kadar	iyi. </p>
<p class="calibre1">Myrcella	teklifimin	en	küçük	parçası.	Ona,	kız	kardeşinin	katilini,	konseyde	bir sandalye	ve	Hudutlar’da	kaleler	vadettim...” </p>
<p class="calibre1">“Çok	fazla.”	Cersei	odanın	içinde	yürümeye	başladı,	dişi	bir	aslan	kadar huzursuzdu,	etekleri	dönüyordu.	“Çok	fazla	taviz	vermişsin	ve	bunu	bana danışmadan,	benim	onayım	olmadan	yapmışsın.” </p>
<p class="calibre1">“Dorne	Prensi’nden	bahsediyoruz.	Daha	azını	önerseydim	yüzüme	tükürürdü.” </p>
<p class="calibre1"> <i class="calibre4">“Çok	fazla	dedim!” </i></p>
<p class="calibre1">“Adama	sen	ne	önerirdin	peki?	Bacaklarının	arasındaki	deliği	mi?”	Tyrion’ın öfkesi	artıyordu. </p>
<p class="calibre1"><a id="p290"></a>Bu	sefer	tokadın	geldiğini	gördü.	Kafası	tokadın	şiddetiyle	yana	dönerken boynu	 <i class="calibre4">çatırdadı. </i>	“Tatlı,	tatlı	ablacığım,”	dedi,	“seni	temin	ederim	ki	bu	bana attığın	son	tokattı.” </p>
<p class="calibre1">Cersei	güldü.	“Beni	tehdit	etme	küçük	adam.	Babamın	mektubunun	seni güvende	tuttuğunu	mu	zannediyorsun?	O	sadece	bir	kâğıt	parçası.	Eddard	Stark’ın elinde	de	bir	kâğıt	parçası	vardı.	Pek	işe	yaramadı.” </p>
<p class="calibre1"> <i class="calibre4">Eddard	Stark,	Şehir	Muhafızları’na	sahip	değildi, </i>	diye	düşündü	Tyrion. </p>
<p class="calibre1"> <i class="calibre4">Benim	dağ	adamlarıma,	Bronn’un	bulduğu	paralı	askerlere	de	sahip	değildi. </i></p>
<p class="calibre1"> <i class="calibre4">Ben	sahibim. </i>	Ya	da	böyle	olduğunu	umuyordu.	Varys’e,	Bywater’a,	Bronn’a güvenmek.	Lord	Stark’ın	da	kendine	ait	delilikleri	olmalıydı. </p>
<p class="calibre1">Aklından	geçenleri	söylemedi.	Akıllı	bir	adam	sobaya	çılgınateş	dökmezdi. </p>
<p class="calibre1">Yeni	bir	kadeh	şarap	aldı.	“Kral	Toprakları	düşerse	Myrcella’nın	burada	güvende olacağını	mı	sanıyorsun?	Renly	ve	Stannis	kızın	kafasını	kazığa	geçirip	seninkinin yanına	koyar.” </p>
<p class="calibre1">Ve	Cersei	ağlamaya	başladı. </p>
<p class="calibre1">Fatih	Aegon	bir	ejderhanın	sırtında	odaya	girip	limon	tartlarıyla	jonglörlük yapsa	Tyrion	bu	kadar	şaşıramazdı.	Ablasının	ağladığını	en	son	Casterly Kayası’nda	küçük	bir	çocukken	görmüştü.	Kraliçeye	doğru	tedirgin	bir	adım	attı. </p>
<p class="calibre1">Ablanız	ağladığında	onu	teselli	etmeniz	gerekirdi	ama...	bu	 <i class="calibre4">Cersei</i>’ydi.	Elini çekingen	bir	şekilde	ablasının	omzuna	götürdü. </p>
<p class="calibre1">“Bana	 <i class="calibre4">dokunma! </i>”	diye	bağırdı	Cersei	omzunu	hızla	geri	çekerken.	Bu hareketin	Tyrion’ı	incitmemesi	gerekirdi	ama	incitmişti,	bütün	tokatlardan	daha fazla.	Kadının	yüzü	kıpkırmızı	kesilmişti,	acı	çektiği	kadar	öfkeliydi,	nefes almakta	zorlanıyordu.	“Bakma.	Beni	bu	halde	görme...  <i class="calibre4">sen</i>	görme.” </p>
<p class="calibre1">Tyrion	nazikçe	arkasını	döndü.	“Seni	korkutmak	istememiştim.	Myrcella’ya hiçbir	şey	olmayacak.	Sana	söz	veriyorum.” </p>
<p class="calibre1">“Yalancı,”	dedi	Cersei.	“Boş	vaatlerle	sakinleştirilecek	bir	çocuk	değilim ben.	Jaime’yi	kurtaracağına	da	söz	vermiştin.	Hani,	Jaime	nerede?” </p>
<p class="calibre1">“Nehirova’da	olduğunu	sanıyorum.	Ben	onu	kurtarmanın	bir	yolunu	bulana kadar	tutsak	ama	güvende.” </p>
<p class="calibre1">Cersei	burnunu	çekti.	“Ben	erkek	olarak	doğmalıymışım.	O	zaman	sana ihtiyacım	olmazdı.	Bunların	hiçbirinin	olmasına	izin	vermezdim.	Jaime	bir	 <i class="calibre4">çocuk</i></p>
<p class="calibre1"><a id="p291"></a>tarafından	nasıl	esir	alındı?	Ve	babam,	ona	güvenmiştim,	ne	büyük	aptalmışım. </p>
<p class="calibre1">Ona	ihtiyacım	varken	babam	nerede?  <i class="calibre4">Ne	yapıyor? </i>” </p>
<p class="calibre1">“Savaşıyor.” </p>
<p class="calibre1">“Harrenhal’un	duvarlarının	arkasından	mı?”	dedi	küçümseyerek.	“Savaşmak için	enteresan	bir	yol.	Daha	çok	saklanmak	gibi	geliyor	kulağa.” </p>
<p class="calibre1">“Daha	dikkatli	dinle.” </p>
<p class="calibre1">“Sen	buna	savaş	mı	diyorsun?	Babam	bir	kalede	oturup	bekliyor,	Robb	Stark başka	bir	kalede	ve	kimse	hiçbir	şey	 <i class="calibre4">yapmıyor. </i>” </p>
<p class="calibre1">“Oturmak	var,	oturmak	var,”	dedi	Tyrion.	“İkisi	de	diğerinin	ilk	hareketi yapmasını	bekliyor.	Ama	aslan	sakin,	duruşunu	almış,	kuyruğunu	kaldırmış.	Geyik yavrusuysa	korkudan	hareket	edemiyor,	bağırsakları	yağ	kaplamış.	Nasıl	hareket ederse	etsin	aslan	tarafından	parçalanacak,	bunu	biliyor.” </p>
<p class="calibre1">“Bu	hikâyedeki	aslanın	babamız	olduğundan	 <i class="calibre4">emin</i>	misin?” </p>
<p class="calibre1">Tyrion	güldü.	“Sancağımız	öyle	diyor.” </p>
<p class="calibre1">Cersei	espriyi	duymazdan	geldi.	“Tutsak	alınan	babam	olsaydı	Jaime	böyle hiçbir	şey	yapmadan	oturmazdı.” </p>
<p class="calibre1"> <i class="calibre4">Jaime,	ordusunu	Nehirova	duvarlarının	dibine	yığıp	kanlı	ısırıklar	almaya</i> <i class="calibre4">çalışırdı	ve	o	sırada	Ötekiler	şanslarını	denerdi.	Jaime	asla	sabır	sahibi	bir</i> <i class="calibre4">adam	olmadı	sevgili	ablacığım,	tıpkı	senin	gibi. </i>	“Herkes	Jaime	kadar	gözü	kara olamaz	ama	bir	savaşı	kazanmanın	başka	yolları	da	vardır.	Harrenhal	kuvvetli	bir kale	ve	çok	iyi	bir	konumda.” </p>
<p class="calibre1">“Ama	Kral	Toprakları	 <i class="calibre4">değil, </i>	bunu	sen	de	gayet	iyi	biliyorsun.	Babam	Stark oğlanıyla	aslanlar	ve	geyikler	oyunu	oynarken	Renly,	Gülyolu’nda	ilerliyor. </p>
<p class="calibre1">Kapılarımıza	dayanması	an	meselesi!” </p>
<p class="calibre1">“Şehir	bir	günde	düşmez.	Harrenhal’dan	buraya	dümdüz	inen	Kral	Yolu	var. </p>
<p class="calibre1">Renly	kuşatma	makinelerini	kuramadan	babamın	ordusu	onu	arkadan	yakalar. </p>
<p class="calibre1">Renly’nin	ordusu	çekiç,	şehir	duvarları	örs	olacak.	Güzel	bir	manzara.” </p>
<p class="calibre1">Cersei’nin	yeşil	gözleri	Tyrion’ı	delip	geçiyordu.	Bakışı	temkinliydi,	bir güvence	için	yalvarıyordu.	“Ya	Robb	Stark	şehre	gelirse?” </p>
<p class="calibre1">“Harrenhal,	Üç	Dişli	Mızrak	geçitlerine	yakın,	yani	Roose	Bolton	kuzey ayağını	karşıya	geçirip	ordusunu	Genç	Kurt’un	kuvvetine	dâhil	edemez.	Robb Stark,	Harrenhal’u	düşürmeden	Kral	Toprakları’na	yürüyemez	ve	Bolton’la</p>
<p class="calibre1"><a id="p292"></a>birleşse	bile	bunu	yapacak	kadar	kuvvetli	değil.”	Tyrion	mümkün	olan	en	güven verici	şekilde	gülümsemeye	çalıştı.	“Bu	esnada	babamız	nehir	topraklarının nimetlerinden	besleniyor	ve	Stafford,	Kaya’ya	yeni	askerler	yığıyor.” </p>
<p class="calibre1">Cersei	merakla	Tyrion’a	bakıyordu.	“Bütün	bunları	nasıl	bilebilirsin?	Babam seni	buraya	yollarken	planlarından	da	bahsetti	mi?” </p>
<p class="calibre1">“Hayır,	bir	harita	gördüm.” </p>
<p class="calibre1">Cersei’nin	bakışlarındaki	merak	aşağılamaya	dönüştü.	“Söylediklerinin	hepsi o	grotesk	kafanın	içinde	yarattığın	saçmalıklar,	öyle	değil	mi	İblis?” </p>
<p class="calibre1">Tyrion	 <i class="calibre4">tıs</i> ladı.	“Tatlı	ablacığım,	sorarım	sana;	eğer	kaybediyor	olsaydık	Robb Stark	barış	talep	eder	miydi?”	Sör	Cleos	Frey’in	getirdiği	mektubu	çıkardı.	“Genç Kurt	bize	bir	teklif	yollamış.	Kabul	edilemez	şartlar	ama	bu	bir	başlangıç.	Bir	göz atmak	ister	misin?” </p>
<p class="calibre1">“Evet.”	Göz	açıp	kapayana	kadar	kraliçe	olmuştu	yine.	“Mektup	neden	sende? </p>
<p class="calibre1">Bana	getirilmiş	olmalıydı.” </p>
<p class="calibre1">“Bir	El,	sana	elden	bilgiler	getirmeyecekse	ne	işe	yarar?”	Tyrion	mektubu kraliçeye	uzattı.	Yediği	tokat	yüzünden	yanağı	hâlâ	sızlıyordu.  <i class="calibre4">Yüzümün	yarısını</i> <i class="calibre4">haşlamasına	izin	verebilirim.	Dorne	evliliği	için	ödenecek	küçük	bir	bedel	olur. </i></p>
<p class="calibre1">Başarmaya	yakındı,	hissediyordu. </p>
<p class="calibre1"> <i class="calibre4">Ve</i>	bir	muhbirin	varlığından	emindi...	pudingine	katılmış	bir	erikti	bu. </p>
<p class="calibre1"><a id="p293"></a>Bran</p>
<p class="calibre1">Dansçı’nın	sırtına,	üzerine	Stark	Hanedanı’nın	gri	ulu	kurdu	işlenmiş	kar beyazı	bir	örtü	serilmişti.	Bran	beyaz	bir	takım	ve	gri	tozluklar	giyiyordu. </p>
<p class="calibre1">Takımının	kolları	ve	yakası	kürklüydü.	Tam	kalbinin	üstüne	kurt	kafası	şeklindeki gümüş	broşunu	takmıştı.	Yaz’ı	göğsündeki	gümüş	kurda	tercih	ederdi	ama	Sör Rodrik	bu	konuda	pek	ılımlı	davranmamıştı. </p>
<p class="calibre1">Alçak	taş	merdivenler	Dansçı’nın	bir	an	duraklamasına	sebep	olduysa	da	Bran zorladığında	hayvan	zorluk	çekmeden	yürümeyi	başardı.	Geniş	meşe-demir kapıların	ardındaki	Büyük	Salon’da	ahşap	masalardan	oluşan	sekiz	uzun	sıra vardı.	Ortada	bir	koridor	bırakacak	şekilde	salonun	her	iki	yanında	dört	sıra dizilmişti.	Masalar	omuzları	birbirine	değerek	oturmak	zorunda	kalan	adamlarla doluydu.	Bran	yanlarından	geçerken	ayağa	kalkıp,	“Stark!”	diye	bağırıyorlardı. </p>
<p class="calibre1">“Kışyarı!  <i class="calibre4">Kışyarı! </i>” </p>
<p class="calibre1">Bran,	bu	insanların	 <i class="calibre4">onun</i>	için	tezahürat	yapmadığını	bilecek	kadar	büyümüştü. </p>
<p class="calibre1">Onlar	hasat	için	bağırıyordu,	Robb’un	zaferleri	için,	lord	babası	için,	büyükbabası için	ve	kökleri	sekiz	bin	yıl	öncesine	uzanan	bütün	Starklar	için.	Yine	de gururlanıyordu.	Koridorda	ağır	ağır	ilerlerken	kırık	olduğunu	bile	unutmuştu. </p>
<p class="calibre1">Sonunda	oturacağı	masanın	yerleştirildiği	yüksek	platformun	önüne	geldi.	Bütün gözler	üstündeydi.	Osha	ve	Hodor	eyerin	kemerlerini	çözüp	Bran’ı,	Dansçı’nın sırtından	indirdiler	ve	bir	zamanlar	babasının	oturduğu	yüksek	koltuğa	taşıdılar. </p>
<p class="calibre1">Sör	Rodrik,	Bran’ın	solunda	oturuyordu.	Yanında	kızı	Beth	vardı.	Rickon sağındaydı.	Kızıl	dağınık	saçları	o	kadar	çok	uzamıştı	ki	gömleğinin	yakasına dökülüyordu.	Anneleri	gittiğinden	beri	saçını	kimsenin	kesmesine	izin	vermiyordu. </p>
<p class="calibre1">Saçlarına	dokunmaya	cesaret	eden	son	kızı	kötü	şekilde	ısırmıştı.	“Ben	de	ata binmek	istiyorum,”	dedi	Dansçı	salondan	çıkarılırken.	“Hem	senden	daha	iyi	ata biniyorum.” </p>
<p class="calibre1">“Hayır	binmiyorsun,	şimdi	sessiz	ol,”	dedi	Bran	kardeşine.	Sör	Rodrik salondakilerden	sessizlik	istedi	ve	Bran	sesini	yükseltti.	Kuzey	Kralı	ağabeyi adına	herkese	iyi	dileklerini	sundu.	Ağabeyinin	zafer	kazanması	ve	cömert	bir</p>
<p class="calibre1"><a id="p294"></a>hasat	için	eski	ve	yeni	tanrılara	dua	etmelerini	istedi.	“Yüz	hasat	daha	olsun,” </p>
<p class="calibre1">diyerek	bitirdi	konuşmasını,	babasının	gümüş	şarap	kadehini	kaldırarak. </p>
<p class="calibre1"> <i class="calibre4">“Yüz	hasat	daha	olsun!” </i>	Bakır	maşrapalar,	kil	kupalar	ve	demir	kelepçeli içki	boynuzları	havaya	kalktı	ve	çarpıştı.	Bran’ın	şarabı	balla	tatlandırılmıştı, karanfil	ve	tarçın	kokuyordu	ama	yine	de	alışık	olduğundan	sertti.	Şarabı	yutmaya çalışırken	sıcak	parmakların	boğazından	göğsüne	doğru	kıvrılarak	indiğini hissediyordu.	Kadehi	masaya	bıraktığında	başı	dönüyordu. </p>
<p class="calibre1">“İyi	iş	çıkardın	Bran,”	dedi	Sör	Rodrik.	“Lord	Eddard	seninle	gurur	duyardı.” </p>
<p class="calibre1">Masanın	ucundaki	Üstat	Luwin,	Sör	Rodrik’in	söylediklerini	başıyla	onayladı. </p>
<p class="calibre1">Hizmetçi	kızlar	yemek	servisine	başlamıştı. </p>
<p class="calibre1">Bran	daha	önce	böyle	bir	ziyafet	görmemişti;	yemek	üstüne	yemek getiriliyordu.	Önüne	koyulan	tabaklardan	birkaç	lokmadan	fazla	alamıyordu. </p>
<p class="calibre1">Menüde	pırasayla	pişirilmiş	yaban	öküzü	budu;	havuç,	jambon	ve	mantarla doldurulmuş	geyik	eti	tartları;	bal	ve	karanfille	tatlandırılmış	kuzu	pirzolası; baharatlı	ördek;	biberli	yaban	domuzu;	kaz,	horoz	ve	kumru	şiş;	arpalı	sığır	eti yahnisi	ve	soğuk	meyve	çorbası	vardı.	Lord	Wyman,	Beyaz	Liman’dan	yirmi	kasa beyaz	balık,	salyangoz,	yengeç,	midye,	ıstakoz,	somon,	morina	ve	bofa	balığı getirmişti.	Masalar	kara	ekmek,	ballı	kek	ve	yulaflı	kurabiyelerle	doluydu. </p>
<p class="calibre1">Bezelyeler,	fasulyeler,	kırmızı	soğanlar,	kabaklar	büyük	çanaklardan	taşıyordu. </p>
<p class="calibre1">Böğürtlenli	turtalar	ve	kızartılmış	elmalar	sert	şarapla	tatlandırılmıştı.	Her masaya	beyaz	peynir	tekerlekleri	konmuştu,	tuzun	üstüne	ve	altına.	Baharatlı	sıcak şarap	ve	soğutulmuş	sonbahar	birasıyla	dolu	sürahiler	masaların	hem	üstünden hem	altından	elden	ele	dolaşıyordu. </p>
<p class="calibre1">Lord	Wyman’ın	müzisyenleri	güzel	ve	cesurca	çalıyordu	ama	arp,	flüt	ve	boru seslerinin;	insanların	konuşmaları,	kahkahalar,	kadeh	ve	tabak	şıngırtıları, masaların	altında	artıklar	için	kavga	eden	tazıların	hırlamaları	arasında	boğulması uzun	sürmedi.	Şarkıcı	güzel	şarkılar	söylüyordu:	“Demir	Mızraklar”,	“Gemi Yangını”	ve	“Domuzla	Bakire”	ama	şarkıları	sadece	Hodor	dinliyordu.	Flütçünün yanında	bir	ayağının	üstünden	diğerine	zıplayıp	duruyordu. </p>
<p class="calibre1">Sesler	biteviye	bir	gürleme,	sarhoş	edici	ağır	bir	ses	buharı	halini	almıştı.	Sör Rodrik,	Beth’in	kıvırcık	kafasının	üstünden	Üstat	Luwin’le	konuşuyordu.	Rickon, Walderlar’a	neşeli	çığlıklarla	sesleniyordu.	Bran,	Freyler’in	yüksek	masada</p>
<p class="calibre1"><a id="p295"></a>oturmasını	istememişti	fakat	Üstat	Luwin	çok	yakında	onlarla	akraba	olacağını söyleyerek	uyarmıştı.	Robb	çocukların	halalarından	biriyle	evlenecekti	ve	Arya da	amcalarından	biriyle.	“Asla,”	demişti	Bran.	“Arya	evlenmez.”	Üstat	Luwin’i ikna	etmek	mümkün	olmamıştı	ve	Walderlar,	Rickon’un	yanındaki	yerlerini almıştı. </p>
<p class="calibre1">Hizmetçiler	yemek	tepsilerini	ilk	olarak	Bran’a	getiriyordu,	Bran	isterse	lord porsiyonunu	alıyordu.	Sıra	ördeğe	geldiğinde	bir	lokma	daha	yutamayacak haldeydi.	Daha	sonra	önüne	gelen	yemekleri	başıyla	onayladı	ve	bir	parça	bile almadan	yolladı.	Gelen	yemek	diğerlerinden	daha	lezzetli	ve	güzel	görünüyorsa, tepsiyi	önce	yüksek	masadaki	lordlara	gönderiyordu.	Üstat	Luwin	bunun	dostluk ve	saygı	bildiren	bir	jest	olduğunu	söylemişti.	Böyle	yapılması	gerekiyordu. </p>
<p class="calibre1">Somon	tepsisini	zavallı	Leydi	Hornwood’a	gönderdi,	yaban	domuzunu	gürültücü Umberler’e,	böğürtlenli	ördeği	Cley	Cerwyn’e	ve	dev	gibi	bir	ıstakozu	seyis	başı Joseth’e.	Joseth	lord	ya	da	misafir	değildi	ama	Dansçı’yı	eğitmiş	ve	Bran’ın tekrar	ata	binmesini	mümkün	kılmıştı.	Yaşlı	Dadı	ve	Hodor’a	da	tatlılar yollamıştı,	sadece	onları	sevdiği	için.	Sör	Rodrik,	Walderlar’a	da	bir	şeyler göndermesi	gerektiğini	hatırlatınca,	Küçük	Walder	için	haşlanmış	şeker	pancarı, Büyük	Walder	için	yağlı	turp	tercih	etmişti. </p>
<p class="calibre1">Kışyarı’nın	adamları	aşağıdaki	sıralarda	kasaba	halkı,	yakın	köylerden dostları	ve	misafir	lordların	refakatçileriyle	birlikte	oturuyordu.	Bran	sıralardaki yüzlerden	bazılarını	daha	önce	görmemişti.	Bazılarını	kendi	yüzü	kadar	iyi tanıyordu	ama	bütün	suratlar	aynı	derecede	yabancı	görünüyordu	ona	şimdi. </p>
<p class="calibre1">İnsanları	uzaktan	izliyor	gibiydi.	Hâlâ	odasındaki	pencerenin	kenarındaydı	sanki, avluyu	seyrediyor,	her	şeyi	görüyordu	ama	hiçbir	şeyin	parçası	değildi. </p>
<p class="calibre1">Osha	masaların	arasında	dolaşıp	boşalan	bira	kupalarını	dolduruyordu. </p>
<p class="calibre1">Leobald	Tallhart’ın	adamlarından	biri	elini	Osha’nın	eteğinin	altına	sokunca	kadın elindeki	sürahiyi	adamın	kafasında	kırdı.	Bir	kahkaha	fırtınası	koptu.	Mikken	de başka	bir	kadının	göğsünü	ellemişti	ama	kız	bundan	şikâyetçi	olmamıştı.	Bran, kızıl	tazısına	kemik	yediren	Farlen’in,	buruşuk	elleriyle	böğürtlen	turtasının	kıtır hamurlarını	ufalayan	Yaşlı	Dadı’ya	bakıp	gülümsediğini	gördü.	Yüksek	masada oturan	Lord	Wyman,	üstünden	duman	tüten	bofa	balığı	tepsisine	bir	düşmanına saldırıyormuş	gibi	saldırdı.	Adam	o	kadar	şişmandı	ki	Sör	Rodrik	lordun</p>
<p class="calibre1"><a id="p296"></a>sığabileceği	özel	bir	sandalye	yapılmasını	emretmişti.	Wyman	gürültücü	ve	sürekli kahkaha	atan	bir	adamdı.	Bran	ondan	hoşlanıyordu.	Wyman’ın	yanında	zavallı Leydi	Hornwood	oturuyordu.	Yüzü	taş	bir	maske	gibiydi,	önüne	getirilen yemekleri	isteksizce	didikleyip	duruyordu.	Yüksek	masanın	diğer	ucunda	oturan Hothen	ve	Mors,	kadehlerini	sertçe	birbirine	vurup	bir	çeşit	içki	içme	oyunu oynuyordu. </p>
<p class="calibre1"> <i class="calibre4">Burası	çok	sıcak,	çok	gürültülü	ve	herkes	sarhoş. </i>	Yünlü	takımının	altındaki derisi	kaşınıyordu.	Bu	salonun	bulunmak	istediği	son	yer	bile	olmadığını	düşündü birdenbire.  <i class="calibre4">Tanrı	korusu	şimdi	serin.	Sıcak	havuzlardan	buharlar	yükseliyor	ve</i> <i class="calibre4">büvet	ağacının	kırmızı	yaprakları	hışırdıyor.	Oradaki	kokular	buradakilerden</i> <i class="calibre4">daha	zengin	ve	ay	iyice	yükseldiğinde	kardeşim	şarkı	söylemeye	başlayacak. </i></p>
<p class="calibre1">“Bran,”	dedi	Sör	Rodrik.	“Yemiyorsun.” </p>
<p class="calibre1">Uyanıkken	gördüğü	rüya	öyle	canlıydı	ki	bir	an	için	nerede	olduğunu hatırlayamadı	Bran.	“Daha	sonra	yerim.	Midem	patlayacak	kadar	dolu.” </p>
<p class="calibre1">Yaşlı	şövalyenin	sakalı	şarap	yüzünden	pembeleşmişti.	“Başarılıydın	Bran. </p>
<p class="calibre1">Kalabalığa	gayet	güzel	hitap	ettin.	Bir	gün	çok	iyi	bir	lord	olacaksın.” </p>
<p class="calibre1"> <i class="calibre4">Ben	şövalye	olmak	istiyorum. </i>	Bran,	babasının	kadehine	uzanıp	bir	yudum daha	ballı	şarap	içti,	tutunacak	bir	şey	bulduğuna	seviniyordu.	Kadehin	üstünde gerçeğe	benzeyen	bir	kurt	kabartması	vardı.	Gümüş	bir	burnun	avcuna	battığını hissetti	ve	babasını	bu	kadehten	şarap	içerken	gördüğü	son	günü	hatırlamaya çalıştı. </p>
<p class="calibre1">Kral	Robert	için	düzenlenen	ziyafet	gecesiydi.	Kral,	maiyetiyle	Kışyarı’nı ziyarete	gelmişti.	Mevsim	hâlâ	yazdı.	Anne	ve	babası	yüksek	masayı	kral	ve kraliçeyle	paylaşmıştı.	Erkek	kardeşleri	de	kraliçenin	yanındaydı.	Baştan	ayağa siyahlar	giyen	Ben	Amca	da	ziyafetteydi.	Bran	ve	kardeşleri;	kralın	çocukları Joffrey,	Tommen	ve	Myrcella’yla	birlikte	oturmuştu.	Prenses	Myrcella	bütün geceyi	hayranlık	dolu	bakışlarla	Robb’u	seyrederek	geçirmişti.	Arya	kimsenin bakmadığı	zamanlarda	komik	suratlar	yapıp	durmuştu.	Sansa	müzisyenlerin söylediği	kahramanlık	şarkılarını	dinlemişti	ve	Rickon	hiç	durmadan	Jon’un	neden onların	yanında	oturmadığını	sormuştu.	“Çünkü	o	bir	piç,”	diye	fısıldamak zorunda	kalmıştı	Bran. </p>
<p class="calibre1"> <i class="calibre4">Ve	şimdi	herkes	gitti. </i>	Zalim	bir	tanrı	devasa	elini	uzatıp	hepsini	teker	teker</p>
<p class="calibre1"><a id="p297"></a>almıştı	sanki.	Kızları	esarete,	Jon’u	Sur’a,	annesini	ve	Robb’u	savaşa.	Kral Robert’ı	ve	babasını	mezara	götürmüştü.	Belki	Ben	amcasını	da. </p>
<p class="calibre1">Aşağıdaki	sıralarda	bile	yeni	adamlar	oturuyordu.	Jory	ölmüştü	ve	Şişman Tom	ve	Porther,	Alyn,	Desmond,	seyis	başı	Hullen,	oğlu	Harwin...	babasıyla birlikte	güneye	giden	herkes.	Rahibe	Mordane	ve	Vayon	Poole	bile	ölmüştü.	Geri kalanlar	Robb’un	yanında	savaşa	gitmişti.	Her	an	onların	ölüm	haberi	de gelebilirdi.	Samankafa,	Tıfıl	Tym,	Şakacı,	hepsi	iyi	adamlardı	ama	Bran	eski dostlarını	özlüyordu. </p>
<p class="calibre1">Aşağıdaki	sıralara	ve	yüksek	masaya	baktı.	Gelecek	yıl	bu	insanlardan hangilerini	özleyeceğini	merak	ediyordu.	Ağlayabilirdi,	kendini	tuttu. </p>
<p class="calibre1">Kışyarı’ndaki	tek	erkek	Stark	oydu	şimdi.	Babasının	oğlu,	ağabeyinin	veliahtıydı ve	yetişkin	bir	erkek	sayılırdı. </p>
<p class="calibre1">Salonun	kapıları	açıldı,	içeri	giren	soğuk	rüzgâr	yüzünden	meşaleler	bir	an için	daha	parlak	yandı.	Biragöbek,	yeni	gelen	iki	misafiri	ziyafet	salonuna	soktu. </p>
<p class="calibre1">“Reed	Hanedanı’ndan	Leydi	Meera	ve	Bozsu	Gözcüsü’nden	erkek	kardeşi	Jojen,” </p>
<p class="calibre1">diye	bağırdı	salonun	kapısındaki	nöbetçi. </p>
<p class="calibre1">İnsanlar	başlarını	tabaklarından	ve	kadehlerinden	kaldırıp	yeni	gelenlere baktı.	Bran,	Küçük	Walder’ın	Büyük	Walder’a,	“Kurbağayiyenler,”	diye homurdandığını	duydu.	Sör	Rodrik	ayağa	kalktı.	“Hoş	geldiniz	dostlar,	lütfen bizimle	hasadımızı	paylaşın.”	Hizmetçiler	yüksekteki	masayı	genişletmek	için koştu. </p>
<p class="calibre1">“Kim	 <i class="calibre4">bunlar? </i>”	diye	sordu	Rickon. </p>
<p class="calibre1">“Çamuradamlar,”	diye	cevap	verdi	Küçük	Walder,	aşağılar	gibi.	“Hem	korkak hem	de	hırsızlar.	Dişleri	de	kurbağa	yemekten	yeşile	dönmüş.” </p>
<p class="calibre1">Üstat	Luwin,	Bran’ın	yanına	yaklaşıp	yeni	gelenlerle	ilgili	bilgi	verdi.	“Bu konukları	sıcakkanlı	bir	şekilde	karşılamalısın.	Onları	burada	göreceğimi düşünmemiştim	ama...	kim	olduklarını	biliyor	musun?” </p>
<p class="calibre1">Bran	başıyla	onayladı.	“Adalılar.	Boğaz’dan.” </p>
<p class="calibre1">“Howland	Reed	babanın	iyi	arkadaşıydı,”	dedi	Sör	Rodrik.	“Bu	ikisi	Reed’in çocukları	gibi	görünüyor.” </p>
<p class="calibre1">Yeni	konuklar	koridoru	geçerken	Bran	birinin	gerçekten	kız	olduğunu	fark	etti ama	sadece	kıyafetine	baksaydı	bunu	anlaması	mümkün	olmazdı.	Kız,	kuzu</p>
<p class="calibre1"><a id="p298"></a>derisinden	yapılmış	uzun	bir	pantolon	ve	bronz	pullarla	kaplı	kolsuz	yelek giymişti.	Robb’un	yaşlarında	olmalıydı.	Bir	delikanlı	kadar	inceydi.	Kahverengi saçlarını	başının	arkasında	sıkıca	bağlamıştı.	Belindeki	kemerin	bir	yanından	bir ağ	sarkıyordu.	Diğer	tarafına	uzun	bronz	bir	kama	asılmıştı.	Kolunun	altında	pas lekeleriyle	kaplı	bir	miğfer	taşıyordu.	Sırtında	bir	kurbağa	mızrağı	ve	deri	bir kalkan	vardı. </p>
<p class="calibre1">Erkek	kardeş,	kızdan	çok	daha	küçüktü	ve	silah	taşımıyordu.	Üzerindeki	her şey	yeşildi,	çizmeleri	dâhil.	Bran,	çocuğun	gözlerinin	bile	yosun	rengi	olduğunu fark	etti.	Walder’ın	söylediğinin	aksine,	dişleri	herkesinki	kadar	beyazdı.	Her	iki Reed	de	sağlam	yapılıydı,	kılıç	gibi	incelerdi	ve	boyları	Bran’dan	biraz	daha uzundu.	Yüksek	masanın	önüne	geldiklerinde	diz	çöktüler. </p>
<p class="calibre1">“Stark	lordlarım,”	dedi	kız.	“Halkımın,	Kuzey	Kralı’na	ilk	bağlılık	yeminini vermesinin	üstünden	yüzlerce,	binlerce	yıl	geçti.	Bütün	halkımız	adına	aynı	yemini tekrar	etmek	için	lord	babamız	tarafından	gönderildik.” </p>
<p class="calibre1"> <i class="calibre4">Kız	bana	bakıyor, </i>	dedi	Bran	içinden.	Bir	cevap	vermek	zorundaydı. </p>
<p class="calibre1">“Ağabeyim	Robb	güneyde	savaşıyor,”	dedi	sonunda.	“Ama	arzu	ederseniz yemininizi	benim	önümde	edebilirsiniz.” </p>
<p class="calibre1">“Bozsu’nun	bağlılığı	Kışyarı’nadır,”	dedi	iki	kardeş	aynı	anda.	“Kalbimiz, ocağımız,	hasadımız	size	aittir.	Kılıçlarımız,	mızraklarımız,	oklarımız	sizin emrinizdedir.	Zayıf	olanımıza	merhamet	gösterin,	yardıma	muhtaç	olanımıza yardım	edin,	hepimiz	için	adalet	sağlayın.	Sizi	asla	yarı	yolda	bırakmayacağız.” </p>
<p class="calibre1">“Su	ve	toprak	adına	yemin	ederim,”	dedi	yeşilli	oğlan. </p>
<p class="calibre1">“Demir	ve	bronz	adına	yemin	ederim,”	dedi	ablası. </p>
<p class="calibre1">“Buz	ve	ateş	adına	yemin	ederiz,”	diyerek	birlikte	bitirdiler. </p>
<p class="calibre1">Bran	konuşmak	için	doğru	kelimeleri	bulmaya	çalışıyordu.	O	da	bir	yemin etmeli	miydi?	Kardeşlerin	ettiği	yemin	Bran’a	öğretilen	gibi	değildi.	“Kışlarınız kısa,	yazlarınız	bereketli	olsun,”	dedi.	Bu	her	zaman	için	hoş	bir	cümleydi.	“Ayağa kalkın.	Ben	Brandon	Stark’ım.” </p>
<p class="calibre1">Meera	ayağa	kalktı,	kardeşinin	kalkmasına	da	yardım	etti.	Yeşilli	delikanlı gözlerini	bir	an	olsun	Bran’dan	ayırmamıştı.	“Size	hediye	olarak	balık,	kurbağa	ve av	kuşları	getirdik,”	dedi. </p>
<p class="calibre1">“Teşekkür	ederim.”	Nezaket	göstermek	için	kurbağa	yemek	zorunda	olup</p>
<p class="calibre1"><a id="p299"></a>olmadığını	merak	ediyordu.	“Lütfen	soframıza	oturup	etimizi	ve	şarabımızı paylaşın.”	Adalılar	hakkında	kendisine	öğretilenleri	hatırlamaya	çalışıyordu. </p>
<p class="calibre1">Boğaz’ın	bataklıklarında	yaşar	ve	ıslak	topraklarından	çok	ender	ayrılırlardı. </p>
<p class="calibre1">Fakir	insanlardı.	Yaşamlarını	balıkçılık	ve	kurbağa	avcılığı	yaparak	sürdürürlerdi. </p>
<p class="calibre1">Bataklıkların	derinliklerine	gizlenmiş	yüzen	adalardaki	kamış	evlerde	yaşarlardı. </p>
<p class="calibre1">Ucu	zehirli	mızraklarla	savaşan,	düşmanla	karşılaştıklarında	dövüşmek	yerine saklanmayı	tercih	eden	korkak	insanlar	oldukları	söylenirdi.	Bu	söylenenlere rağmen	Kral	Robert’ın	tacını	kazandığı	savaşta	Lord	Eddard’ın	en	sağlam destekçisi	ve	savaş	arkadaşı	Howland	Reed’di.	Bütün	bunlar	Bran	doğmadan önce	olmuştu. </p>
<p class="calibre1">Jojen	sandalyesine	otururken	meraklı	gözlerle	salona	baktı.	“Ulu	kurtlar nerede?” </p>
<p class="calibre1">“Tanrı	korusundalar,”	dedi	Rickon.	“Tüylüköpek	yaramazlık	yaptı.” </p>
<p class="calibre1">“Kardeşim	onları	görmek	istiyor,”	dedi	Meera. </p>
<p class="calibre1">Küçük	Walder	yüksek	sesle	konuştu,	“Kurtlar	onu	görmese	iyi	olur,	yoksa kocaman	bir	ısırık	alırlar.” </p>
<p class="calibre1">“Ben	yanlarında	olursam	kimseyi	ısırmazlar,”	dedi	Bran.	Kurtları	görmek istemeleri	onu	sevindirmişti.	“Yaz,	ben	olmasam	da	kimseyi	ısırmaz	ve Tüylüköpek’i	uzak	tutar.”	Çamuradamlar	onu	meraklandırıyordu.	Daha	önce	bu insanlardan	biriyle	karşılaşmamıştı.	Babası	sağken	Bozsu	Lordu’na	mektuplar yazardı	fakat	adalılardan	hiçbiri	Kışyarı’nı	ziyaret	etmemişti.	Kardeşlerle	biraz daha	sohbet	etmeyi	isterdi	ama	Büyük	Salon	fazla	gürültülüydü. </p>
<p class="calibre1">“Gerçekten	kurbağa	yiyorlar	mı?”	diye	sordu	Sör	Rodrik’e. </p>
<p class="calibre1">“Evet,”	diye	cevap	verdi	Sör	Rodrik.	“Kurbağa,	balık,	kertenkele	ve	her	tür kuş.” </p>
<p class="calibre1"> <i class="calibre4">Belki	de	koyunları	ve	büyük	baş	hayvanları	yoktur, </i>	diye	düşündü	Bran. </p>
<p class="calibre1">Hizmetçilere,	yeni	konuklarına	kuzu	pirzolası	ve	öküz	budu	getirmelerini, tabaklarını	arpalı	sığır	eti	yahnisiyle	doldurmalarını	emretti.	Adalılar	bu yemekleri	oldukça	sevmiş	gibi	görünüyordu.	Bran	kızı	izliyordu.	Kız	döndü	ve bakışları	yakalayıp	gülümsedi.	Yüzü	kıpkırmızı	kesilen	Bran	başını	hemen	diğer tarafa	çevirdi. </p>
<p class="calibre1">Aradan	epey	zaman	geçtikten,	bütün	tatlılar	yendikten	ve	sürahilerce	şarap</p>
<p class="calibre1"><a id="p300"></a>tüketildikten	sonra	masalar	toplandı,	duvarların	dibine	itildi	ve	dans	etmek	için yer	açıldı.	Müziğin	sesi	yükseldi,	davulcular	müzisyenlere	katıldı	ve	Hothen Umber	gümüş	kaplı	bir	savaş	borusuyla	öne	çıktı.	Şarkıcı,	“Biten	Gece”	isimli şarkının	Gece	Nöbetçileri’yle	Ötekiler’in	mücadelesini	anlatan	bölümünü söylemeye	başladığında	Umber	boruyu	öttürdü.	Kışyarı’nın	bütün	köpekleri havlamaya	başladı. </p>
<p class="calibre1">İki	Glower	haykıran	sesleriyle	şarkıya	eşlik	ediyordu.	Ayağa	kalkıp	dans etmeye	başlayan	ilk	kişi	Mors	Umber	oldu.	Şarap	servisi	yapan	hizmetçi	kızı kolundan	yakaladı,	kızın	elindeki	şarap	sürahisini	yere	fırlatıp	paramparça	etti. </p>
<p class="calibre1">Samanla,	ekmek	kırıntılarıyla,	kemiklerle	dolu	zeminin	üstünde	kızı	çevirip havaya	kaldırdı.	Kahkahalar	atan	kızın	etekleri	havalanınca	yüzü	kızardı,	daha	çok gülmeye	başladı. </p>
<p class="calibre1">Diğerlerinin	de	Umber’e	katılması	uzun	sürmedi.	Hodor	kendi	kendine	dans ediyordu.	Wyman,	Beth	Cassel’den	kendisine	eşlik	etmesini	rica	etti,	cüssesine rağmen	zarif	hareketleri	vardı,	yorulduğunda	yerini	Cley	Cerwyn’e	bıraktı.	Sör Rodrik,	Leydi	Hornwood’a	yanaştı	ama	leydi	özür	dileyerek	teklifi	reddetti	ve salondan	ayrıldı.	Bran	eğlenceyi	yeterince	izlemiş,	nezaket	kurallarını	yerine getirmişti.	Sonunda	Hodor’u	çağırdı.	Sıcaktı,	çok	yorulmuştu,	şarap	başını döndürüyordu	ve	dans	eden	insanları	izlemek	onu	hüzünlendiriyordu.	Dans	etmek, bir	daha	asla	yapamayacağı	şeylerden	biriydi.	“Gitmek	istiyorum.” </p>
<p class="calibre1">“Hodor,”	dedi	Hodor	dizlerinin	üstüne	çökerken.	Üstat	Luwin	ve	Samankafa, Bran’ı	sepetine	oturttular.	Kışyarı’nda	yaşayanlar	bu	manzarayı	defalarca görmüştü	ama	görüntü	konuklar	için	garipti.	Bazılarının	bakışları	nezaketten	çok merak	doluydu.	Bran	sırtındaki	gözleri	hissediyordu. </p>
<p class="calibre1">Bütün	koridoru	geçmektense	salonun	arka	tarafına	doğru	gittiler.	Bran	lord kapısından	çıkarlarken	başını	eğdi.	Büyük	Salon’un	arkasındaki	loş	koridora vardıklarında,	seyis	başı	Joseth’i	farklı	tür	bir	biniş	yaparken	yakaladılar.	Bran’ın tanımadığı	bir	kadın	yüzünü	duvara	dönüp	eğilmiş,	eteklerini	beline	kadar kaldırmıştı.	Hodor’un	onları	izlediğini	fark	edene	kadar	kıkırdıyordu,	sonra	çığlık attı.	“Onları	rahat	bırak	Hodor,”	dedi	Bran.	“Beni	odama	götür.” </p>
<p class="calibre1">Hodor	kulenin	sarmal	merdivenlerini	tırmanıp	Bran’ın	odasına	girdi. </p>
<p class="calibre1">Mikken’ın	duvara	taktığı	demir	barların	önünde	dizlerinin	üstüne	çöktü.	Bran</p>
<p class="calibre1"><a id="p301"></a>barlara	tutunarak	yatağına	gitti,	çizmelerini	ve	pantolonunu	Hodor	çıkarttı. </p>
<p class="calibre1">“Ziyafete	geri	dönebilirsin,”	dedi	Hodor’a.	“Ama	Joseth’i	ve	o	kadını	rahatsız etme.” </p>
<p class="calibre1">“Hodor,”	dedi	Hodor	kafasını	öne	arkaya	sallayarak. </p>
<p class="calibre1">Bran	başucundaki	mumu	söndürdüğünde	üstüne	çöken	karanlık,	sıcak	ve tanıdık	bir	battaniye	gibiydi.	Uzaktan	gelen	müzik	sesi	panjurlu	penceresinden içeri	sızıyordu. </p>
<p class="calibre1">Küçük	bir	çocukken	babasının	söylediği	bir	şey	aklına	geliverdi.	Lord Eddard’a,	Kral	Muhafızları’nın	Yedi	Krallık’taki	en	iyi	şövalyeler	olup olmadıklarını	sormuştu.	“Artık	değiller,”	diye	cevap	vermişti	babası.	“Bir zamanlar	harikuladelerdi.	Bütün	dünyaya	öğretilmesi	gereken	örneklerdi.” </p>
<p class="calibre1">“İçlerinde	hepsinden	daha	iyi	olan	biri	var	mıydı?” </p>
<p class="calibre1">“Tanıdığım	en	iyi	şövalye	Sör	Arthur	Dayne’di.	Şafak	adını	verdiği	kılıcıyla dövüşürdü.	O	kılıç,	kayan	bir	yıldızın	kalbinden	dökülmüştü.	İnsanlar	şövalyeye Sabah	Kılıcı	derdi.	Howland	Reed	olmasaydı	o	şövalye	beni	öldürebilirdi.”	Lord Eddard	daha	sonra	hüzünlenmiş	ve	daha	fazla	bir	şey	anlatmamıştı.	Bran	babasına ne	demek	istediğini	sorabilmek	isterdi. </p>
<p class="calibre1">Kafası;	parlak	zırhlı,	kılıçları	yıldızlar	gibi	ışıldayan	şövalyelerle	doluyken uykuya	daldı	ama	rüya	geldiğinde	yine	tanrı	korusundaydı.	Mutfaktan	ve	Büyük Salon’dan	gelen	kokular	öyle	keskindi	ki	sanki	ziyafetten	hiç	ayrılmamıştı. </p>
<p class="calibre1">Kardeşleriyle	birlikte	ağaçların	arasında	dolaşıyordu.	Gece	insan	sürüsünün sesleriyle	doluydu.	Canı	koşmak	istiyordu,	canı	avlanmak	istiyordu,	canı... </p>
<p class="calibre1">Metalik	sesler	kulaklarının	kabarmasına	sebep	oldu.	Kardeşi	de	duymuştu. </p>
<p class="calibre1">Çalıların	arasından	sese	doğru	koşmaya	başladılar.	Gölün	kıyısında,	yaşlı	beyaz ağacın	dibinde	bir	yabancının	kokusunu	yakaladı.	İnsan	kokusu;	deri,	metal	ve toprak	karşımıydı. </p>
<p class="calibre1">Yabancılarla	yüz	yüze	geldiğinde	ormanın	bir	mil	derinliğindelerdi;	bir	dişi	ve genç	bir	erkek.	Yüzlerinde	en	ufak	bir	korku	belirtisi	yoktu,	keskin	beyaz	dişlerini gösterdiğinde	bile.	Kardeşi	boğazından	gelen	bir	sesle	hırlamaya	başladı.	Hayır, yabancılar	kaçmıyordu. </p>
<p class="calibre1">“İşte	buradalar,”	dedi	dişi	olan.  <i class="calibre4">Meera, </i>	diye	fısıldadı	içindeki	ses,	kurt rüyasında	kaybolmuş	küçük	oğlanın	sesiydi	bu.	“Bu	kadar	iri	olacaklarını	tahmin</p>
<p class="calibre1"><a id="p302"></a>ediyor	muydun?” </p>
<p class="calibre1">“Büyüdüklerinde	daha	da	iri	olacaklar,”	diye	karşılık	verdi	erkek	olan. </p>
<p class="calibre1">Korkusuz	yeşil	gözleriyle	ona	ve	kardeşine	bakıyordu.	“Siyah	kurt	öfke	ve	intikam dolu	ama	gri	kurt	daha	güçlü...	kendi	bildiğinden	daha	fazla...	onu	hissedebiliyor musun	ablacığım?” </p>
<p class="calibre1">“Hayır,”	dedi	dişi.	Elini	kemerindeki	kahverengi	bıçağın	kabzasına	götürdü. </p>
<p class="calibre1">“Dikkatli	ol	Jojen.” </p>
<p class="calibre1">“Bana	zarar	vermeyecek.	Öleceğim	gün	bugün	değil.”	Erkek	korkusuzca yaklaştı,	burnuna	dokundu.	Eli	yaz	rüzgârı	kadar	hafifti.	Ama	parmakların dokunuşuyla	orman	çözüldü,	ayaklarının	altındaki	toprak	dumana	dönüştü	ve yabancı	kahkahalarla	dönüp	havalandı.	Sonra	o	da	dönüyordu,	düşüyordu, düşüyordu,  <i class="calibre4">düşüyordu... </i></p>
<p class="calibre1"><a id="p303"></a>Catelyn</p>
<p class="calibre1">Dalgalı	çimenlerin	arasında	uzanmış	uyurken	rüya	görüyordu	Catelyn:	Bran sakat	değildi.	Arya	ve	Sansa	el	ele	tutuşmuştu.	Rickon	hâlâ	göğsünden	süt emiyordu.	Robb’un	başında	taç	yoktu,	ahşap	kılıcıyla	avluda	oyun	oynuyordu. </p>
<p class="calibre1">Bütün	çocukları	huzurla	uykuya	daldıktan	odasına	gitti.	Ned	yatakta	onu bekliyordu,	gülümsüyordu. </p>
<p class="calibre1">Güzeldi.	Güzeldi	ve	çok	çabuk	bitmişti.	Şafak,	ışıktan	yapılmış	bir	hançer	gibi zalimce	geldi.	Tek	başına,	ağrılar	içinde	ve	yorgun	bir	halde	uyandı.	At	sürmekten yorulmuştu,	ağrı	çekmekten	yorulmuştu,	sorumluluklarından	yorulmuştu.  <i class="calibre4">Ağlamak</i> <i class="calibre4">istiyorum, </i>	diye	düşündü.  <i class="calibre4">Teselli	edilmek	istiyorum.	Güçlü	olmaktan	yoruldum. </i></p>
<p class="calibre1"> <i class="calibre4">Bir	kez	olsun	aptalca	davranmak,	korkmak	istiyorum.	Kısacık	bir	zaman	için,</i> <i class="calibre4">hepsi	bu...	bir	gün...	bir	saat... </i></p>
<p class="calibre1">Çadırın	dışından	ayaklanan	adamların	sesleri	geliyordu.	Atların	kişnemelerini, Shadd’in	tutulan	sırtından	şikâyet	ettiğini,	Sör	Wendel’in	yayını	istediğini	duydu. </p>
<p class="calibre1">Catelyn	hepsinin	uzaklara	gitmesini	isterdi.	İyi	ve	sadık	adamlardı	ama	Catelyn hepsinden	bıkmıştı.	Çocuklarının	hasretini	çekiyordu.	Bir	gün,	daha	az	güçlü olmak	için	izin	verecekti	kendine. </p>
<p class="calibre1">Ama	bugün	değil.	Bugün	olamazdı. </p>
<p class="calibre1">Elbisesini	düzeltmeye	çalışırken	ellerinin	her	zamankinden	daha	beceriksiz olduğunu	fark	etti.	Ellerini	hâlâ	kullanabildiği	için	şükretmeliydi	aslında.	Hançer Valyria	çeliğinden	yapılmıştı.	Valyria	çeliği	derin	ve	zalim	keserdi.	Bunu hatırlamak	için	ellerine	bakması	yeterliydi. </p>
<p class="calibre1">Dışarıda,	Shadd	bir	kazanın	içine	yulaf	dolduruyordu.	Sör	Wender	Manderly yayını	geriyordu.	Çadırdan	çıkan	Catelyn’i	görünce,	“Leydim,”	dedi.	“Bu çimenlikte	kuşlar	yaşıyor.	Bu	sabah	kahvaltıda	kızarmış	bıldırcın	yemek	ister misiniz?” </p>
<p class="calibre1">“Yulaf	ve	ekmek	kâfi...	hepimiz	için	öyle	sanırım.	Önümüzde	hâlâ	çok	uzun	bir yol	var	Sör	Wendel.” </p>
<p class="calibre1">“Nasıl	isterseniz	leydim.”	Şövalyenin	ay	gibi	yusyuvarlak	yüzü	mahzunlaştı, </p>
<p class="calibre1"><a id="p304"></a>mors	balığınınkilere	benzeyen	bıyıklarının	ucu	hayal	kırıklığıyla	titriyordu. </p>
<p class="calibre1">“Ekmek	ve	yulaf.	Bundan	daha	iyi	bir	şey	olabilir	mi?”	Catelyn’in	gördüğü	en şişman	adamlardan	biriydi.	Yemeyi	ne	kadar	seviyor	olursa	olsun	gururunu	daha fazla	sevdiği	ortadaydı. </p>
<p class="calibre1">“Biraz	ısırgan	otu	buldum	ve	çay	demledim.	Leydim	bir	fincan	içmek	ister mi?”	diye	sordu	Shadd. </p>
<p class="calibre1">“Evet,	teşekkür	ederim.” </p>
<p class="calibre1">Fincanı	yaralı	ellerinin	arasına	aldı	ve	biraz	soğutmak	için	üfledi.	Shadd, Kışyarı’nın	adamlarından	biriydi.	Robb,	en	iyi	yirmi	adamını	Renly’ye	giderken Catelyn’e	muhafızlık	etmeleri	için	seçmişti.	Aralarında	beş	lord	vardı.	İsimleri	ve soylu	kanları	Catelyn’in	görevine	ağırlık	ve	resmiyet	katacaktı.	Kasabalardan	ve köylerden	uzak	durmaya	dikkat	ederek	güneye	doğru	yol	alıyorlardı.	Buna	rağmen birkaç	kez	zırhlı	adamlara	rastlamışlar,	doğu	ufkundan	tüten	dumanlar	görmüşlerdi ama	kimse	kafileyi	taciz	etmeye	yeltenmemişti.	Tehdit	olamayacak	kadar	zayıf, kolay	bir	av	gibi	görünmeyecek	kadar	kalabalıklardı.	Karasu	Nehri’ni geçtiklerinde	yolun	en	zor	kısmını	arkalarında	bırakmışlardı.	Son	dört	gündür karşılarına	savaşla	ilgili	bir	şey	çıkmıyordu. </p>
<p class="calibre1">Catelyn	bunu	hiç	istememişti.	İstemediğini	Nehirova’dayken	Robb’a	da söylemişti.	“Renly’yi	son	gördüğümde	Bran	yaşlarında	bir	çocuktu.	Onu tanımıyorum,	başka	birini	gönder.	Benim	yerim	burası,	babamın	yanında olmalıyım,	ne	kadar	vakti	kaldığını	bile	bilmiyorum.” </p>
<p class="calibre1">Oğlu	mutsuz	gözlerle	Catelyn’e	bakmıştı.	“Başka	biri	yok.	Ben	gidemem. </p>
<p class="calibre1">Büyükbabam	senin	de	dediğin	gibi	çok	hasta.	Karabalık	benim	hem	gözüm	hem kulağım.	Onu	kaybetmeyi	göze	alamam.	Ağabeyin	burada	kalıp	ben	harekete geçtiğimde	Nehirova’yı...” </p>
<p class="calibre1">“Hareket?”	Ordunun	Nehirova’dan	ayrılacağını	kimse	Catelyn’e	söylememişti. </p>
<p class="calibre1">“Nehirova’da	oturup	barış	olmasını	bekleyemem.	Tekrar	araziye	çıkmaktan korktuğumu	düşünecekler.	Dövüşecek	bir	mücadele	olmadığı	zaman	askerler evlerini	ve	hasatlarını	düşünmeye	başlar,	bunu	babam	söylemişti.	Kuzeyli askerlerim	bile	huzursuzlanmaya	başladı.” </p>
<p class="calibre1"> <i class="calibre4">Kuzeyli	askerlerim, </i>	diye	düşünmüştü	Catelyn.  <i class="calibre4">Bir	kral	gibi	konuşmaya</i> <i class="calibre4">başladı	bile. </i>	“Bugüne	kadar	kimse	huzursuzluktan	ölmedi	ama	acele	hareket	etmek</p>
<p class="calibre1"><a id="p305"></a>insanı	öldürebilir.	Tohumları	ektik.	Büyümelerini	beklemeliyiz.” </p>
<p class="calibre1">Robb	başını	inatla	iki	yana	salladı.	“Rüzgâra	birkaç	tohum	serptik	sadece.	Kız kardeşin	Lysa	yardımımıza	gelecek	olsaydı	şimdiye	kadar	haberini	alırdık.	Kartal Yuvası’na	kaç	kuzgun	gönderdik,	dört	mü?	Ben	de	barış	olsun	istiyorum	ama	bütün yaptığım	burada	böylece	oturup	ordumun	kar	gibi	erimesini	seyretmekken Lannister	bana	neden	 <i class="calibre4">herhangi	bir	şey</i>	versin?” </p>
<p class="calibre1">“Yani,	korkak	gibi	görünmek	yerine	Lord	Tywin’in	çaldığı	boruyla	dans edeceksin.	Tam	olarak	bunu	yapmanı	istiyor	amacı	seni	Harrenhal’a	çekmek. </p>
<p class="calibre1">Brynden	amcama	sor,	eğer...” </p>
<p class="calibre1">“Harrenhal’a	yürüyeceğimi	söylemedim,”	dedi	Robb.	“Şimdi,	benim	adıma Renly’ye	gidecek	misin	yoksa	İri	Jon’u	mu	göndereyim?” </p>
<p class="calibre1">Bütün	bunları	hatırlamak	Catelyn’in	dudağına	hüzünlü	bir	gülümseme kondurdu.	Son	derece	açık	bir	kandırmaca	ama	on	beş	yaşında	bir	çocuktan beklenmeyecek	kadar	kurnazca.	Robb,	İri	Jon	Umber’le	Renly	Baratheon’ı	yan yana	getirmenin	atılacak	en	yanlış	adım	olduğunu	biliyordu	ve	annesinin	de	bunu bildiğinin	farkındaydı.	Robb’un	verdiği	görevi	kabul	etmekten	ve	dönüşüne	kadar babasının	sağ	kalması	için	tanrılara	yalvarmaktan	başka	ne	yapabilirdi?	Lord Hoster	sağlıklı	olsaydı	kendisi	giderdi,	bunu	biliyordu.	Buna	rağmen	babasından ayrılmak	çok	zor	olmuştu.	Vedalaşmak	için	yanına	gittiğinde	babası	onun	kim olduğunu	bile	hatırlamamıştı,	“Minisa,”	demişti	Catelyn’e.	“Çocuklar	nerede? </p>
<p class="calibre1">Küçük	Cat,	tatlı	Lysa...”	Catelyn	babasını	alnından	öpmüş,	bebeklerin	iyi	olduğunu söylemişti.	“Beni	bekleyin	lordum,”	demişti	babası	gözlerini	kapatırken.	“Ben	sizi bekledim,	defalarca.	Şimdi	de	siz	beni	beklemek	zorundasınız.” </p>
<p class="calibre1"> <i class="calibre4">Kader	beni	yine	güneye	çağırıyor, </i>	diye	düşündü	Catelyn	çayını	yudumlarken. </p>
<p class="calibre1"> <i class="calibre4">Halbuki	kuzeye	gitmem	gerek,	evime. </i>	Nehirova’daki	son	gecesinde	Bran	ve Rickon’a	mektup	yazmıştı.  <i class="calibre4">Sizi	unuttuğumu	düşünmeyin	tatlı	yavrularım. </i></p>
<p class="calibre1"> <i class="calibre4">Ağabeyinizin	bana	ihtiyacı	var... </i></p>
<p class="calibre1">“Bugün	yukarı	Mander’da	oluruz	leydim,”	dedi	Sör	Wendel.	Shadd	yulaf lapasını	getirdi.	“Eğer	duyduklarımız	doğruysa	Renly	de	fazla	uzakta	olmayacak.” </p>
<p class="calibre1"> <i class="calibre4">Ve	onu	bulduğumuzda	ona	ne	söyleyeceğim?	Oğlumun	onu	gerçek	kral</i> <i class="calibre4">saymadığını	mı? </i>	Dört	gözle	beklediği	bir	karşılaşma	değildi	bu.	Daha	fazla düşmana	değil,	dostlara	ihtiyaçları	vardı.	Ama	Robb’un,	taht	üstünde	hakları</p>
<p class="calibre1"><a id="p306"></a>olmadığını	düşündüğü	adamların	önünde	diz	çökmeye	niyeti	yoktu. </p>
<p class="calibre1">Yulafın	tadına	baktığını	bile	hatırlamıyordu;	boşalmış	kâsesini	kenara	bıraktı. </p>
<p class="calibre1">“Yola	çıkma	vakti	geldi.”	Renly’yle	ne	kadar	çabuk	buluşursa	evine	o	kadar	erken dönerdi.	Atına	ilk	binen	Catelyn	oldu,	kafilenin	önüne	geçip	sürüş	ritmini belirledi.	Stark	sancağını	taşıyan	Hal	Mollen,	Catelyn’in	yanında	at	sürüyordu. </p>
<p class="calibre1">Yakalandıklarında	Renly’nin	kampına	yarım	gün	uzaklıktaydılar.	Robin	Flint etrafı	kolaçan	etmek	için	keşif	grubuyla	birlikte	kafilenin	önüne	geçmişti	ve	kısa bir	zaman	sonra	geri	dönüp	bir	rüzgâr	değirmenin	tepesinde	gözcüler	gördüğünü haber	vermişti.	Catelyn’in	kafilesi	değirmene	vardığında	gözcüler	çoktan	gitmişti. </p>
<p class="calibre1">Atlarını	dörtnala	koşturarak	yaklaşık	bir	mil	yol	almışlardı	ki	Renly’nin	keşif süvarilerine	yakalandılar.	Atlı	ve	silahlı	yirmi	adamın	başında,	mavi	karga desenli	bir	pelerin	giymiş	gri	sakallı	bir	şövalye	vardı.	“Leydim,”	diye	seslendi. </p>
<p class="calibre1">“Ben,	Yeşilhavuzlar’dan	Sör	Colen.	Tehlikeli	topraklardan	geçiyorsunuz.” </p>
<p class="calibre1">“İşimiz	acele,”	diye	karşılık	verdi	Catelyn.	“Kuzey	Kralı	oğlum	Robb	Stark’ın elçisi	olarak	geldim.	Güney	Kralı	Renly	Baratheon’la	görüşmek	isterim.” </p>
<p class="calibre1">“Kral	Renly	 <i class="calibre4">bütün</i>	Yedi	Krallık’ın	taç	giymiş	ve	kutsanmış	lordudur	leydim,” </p>
<p class="calibre1">dedi	Sör	Colen,	yeterince	nazikti.	“Majesteleri,	Gülyolu’yla	Mander’ın	kesiştiği Acı	Köprü	yakınlarında	kamp	kurdu.	Kampa	kadar	size	eşlik	etmek	benim	için şereftir.”	Şövalye	çelik	eldivenli	yumruğunu	havaya	kaldırdı	ve	süvariler	iki gruba	ayrılıp	Catelyn	ve	adamlarını	aralarına	alacak	şekilde	sıralandılar. </p>
<p class="calibre1"> <i class="calibre4">Misafiriniz	miyim	yoksa	esiriniz	mi? </i>	diye	merak	etti	Catelyn.	Sör	Colen’in	ve Renly’nin	onuruna	güvenmekten	başka	yapacak	bir	şeyi	yoktu. </p>
<p class="calibre1">Nehre	bir	saat	uzaklıktayken	kamptan	yükselen	dumanı	gördüler.	Ardından sesler	geldi	ve	yaklaştıkça	daha	kolay	işitilir	oldu.	Mander’ın	güneşle	parıldayan çamurlu	suları	görüş	alanına	girdiğinde	çelik	şıngırtıları,	at	kişnemeleri	ve	insan konuşmaları	net	bir	şekilde	duyuluyordu.	Ama	ne	sesler,	ne	de	duman	ordunun görüntüsüne	hazır	olmalarını	sağlayabilirdi. </p>
<p class="calibre1">Binlerce	yemekateşi	havayı	dumanlı	bir	pusla	doldurmuştu.	Sadece	atların oluşturduğu	sıralar	bile	arazide	fersahlarca	uzanıyordu.	Sancakları	taşıyan	uzun direkler	kendi	ormanlarını	oluşturmuş	gibiydi.	Gülyolu’nun	çimenlik	arazileri kuşatma	makineleriyle	doluydu.	At	sırtındaki	bir	adamdan	daha	yüksek	olan tekerleklerin	taşıdığı	sayısız	mancınığın	görüntüsü	ürkütücüydü.	Mızrak	uçları</p>
<p class="calibre1"><a id="p307"></a>güneş	ışığıyla	kıpkırmızı	parlıyordu,	sanki	şimdiden	kana	bulanmışlardı.	Soylu lordların	ve	şövalyelerin	çadırları,	çimenlerin	üstüne	yayılmış	ipekten	mantarlar gibi	görünüyordu.	Catelyn	kılıçlı	adamlar	gördü,	mızraklı	adamlar	ve	çelik çizmeli,	örgü	zırhlı	adamlar...	bütün	cazibelerini	kullanan	kamp	takipçisi	kızlar, oklarını	yağlayan	okçular,	at	arabalarının	başında	bekleyen	sürücüler,	domuz sürülerini	otlatan	çobanlar,	mesaj	getirip	götüren	uşaklar,	atlarla	ilgilenen	seyisler. </p>
<p class="calibre1">“Bu	çok	korkutucu	bir	kalabalık,”	dedi	manzarayı	izleyen	Sör	Wendel,	Acı Köprü’ye	adını	veren	eski	taş	köprüyü	geçiyorlardı. </p>
<p class="calibre1">“Öyle,”	diye	onayladı	Catelyn. </p>
<p class="calibre1">Görünüşe	göre	güneyin	bütün	kahramanları	Renly’nin	çağrısına	uyup	gelmişti. </p>
<p class="calibre1">Yüksek	Bahçe’nin	altın	gülü	her	yerdeydi:	Hizmetkârların	ve	silahlardan	sorumlu adamların	sağ	göğsüne	işlenmişti,	mızrakların	ucunu	süsleyen	küçük	yeşil flamaların	üstünde	dalgalanıyordu,	Tyrell	Hanedanı’nın	erkeklerine	ait	çadırların önünde	duran	kalkanlara	boyanmıştı.	Catelyn	diğer	hanedanların	armalarını	da gördü:	Florentler’in	tilki	ve	çiçekleri,	Fossowayler’in	kırmızı	ve	yeşil	elmaları, Lord	Tarly’nin	avcısı,	Oakheartlar’in	meşe	yaprağı,	Craneler’in	turnası, Mullendorelar’ın	siyah	turuncu	kelebekleri. </p>
<p class="calibre1">Mander’ın	karşısında	fırtına	lordlarının	sancakları	dalgalanıyordu.	Bu hanedanlar	Fırtına	Burnu’na	ve	Baratheon	Hanedanı’na	bağlılık	yemini	etmişti. </p>
<p class="calibre1">Lordlar	Renly’nin	kendi	sancak	beyleriydi.	Catelyn,	Bryce	Caron’ın	bülbülünü, Penrose’un	kuş	tüylerini	ve	Lord	Estermont’un	deniz	kaplumbağasını	tanıyordu. </p>
<p class="calibre1">Gözüne	aşina	olan	her	sancağa	karşılık	on	yabancı	sancak	vardı:	Sancak	beylerine bağlı	küçük	ve	önemsiz	lordların,	isimsiz	şövalyelerin	ve	isim	kazanmaya	çalışan hürsüvarilerin	armalarıyla	süslenmişlerdi. </p>
<p class="calibre1">Renly’nin	kendi	sancağı	hepsinin	üstündeydi.	En	yüksek	kuşatma	kulesinin tepesinde,	dev	tekerleklerin	üstüne	yerleştirilmiş	ağaç	gövdesi	kalınlığındaki	ham deri	kaplı	uzun	direğin	ucunda,	Catelyn’in	o	güne	kadar	gördüğü	en	büyük	sancak dalgalanıyordu.	Baratheonlar’ın	taç	takmış	siyah	erkek	geyiği	birkaç	salonu örtebilecek	kadar	geniş,	altın	kumaşın	üstünde	gururla	yürüyordu. </p>
<p class="calibre1">“Leydim,	şu	sesi	duyuyor	musunuz?”	diye	sordu	Hallis	Mollen	atını	Catelyn’in yanına	sürüp.	“Nedir	bu?” </p>
<p class="calibre1">Catelyn	dinledi.	Bağrışmalar,	at	kişnemeleri,	çelik	sesleri	ve...	“Tezahürat,” </p>
<p class="calibre1"><a id="p308"></a>dedi.	Hafif	bir	yokuşu	tırmanıyorlardı,	sağlarında	ve	sollarında	rengârenk	çadırlar sıralanmıştı.	Çadırların	arasında	ilerledikçe	tezahüratlar	şiddetlendi	ve	yokuşun tepesine	vardıklarında	seslerin	sebebini	öğrendiler. </p>
<p class="calibre1">Aşağıda,	küçük	bir	kalenin	taş	ve	ahşaptan	inşa	edilmiş	siper	duvarlarının altında	bir	meydan	dövüşü	yapılıyordu. </p>
<p class="calibre1">Çitler,	sıralar,	engeller	kenara	kaldırılmış,	arazi	temizlenmişti.	Yüzlerce,	belki de	binlerce	insan	müsabakayı	izlemek	için	toplanmıştı.	Paralanmış	çamurlu zemine	yayılan	kırık	oklara	ve	kalkanlara	bakılacak	olursa	müsabaka	bir	ya	da	iki gündür	devam	ediyordu	ama	sonu	yaklaşmıştı.	Hâlâ	at	üstünde	olan	yirmiden	az şövalye	vardı.	İzleyicilerin	ve	atlarından	düşen	diğer	yarışmacıların	çığlıkları arasında	dövüşmeye	devam	ediyorlardı.	Baştan	aşağı	zırhlı	iki	at	birbirine	çarpıp et	ve	çelikten	oluşan	bir	yumak	halinde	yere	düştü.	“Bir	turnuva,”	dedi	Hal Mollen,	zaten	ortada	olan	şeyleri	yüksek	sesle	göstermek	gibi	bir	huyu	vardı. </p>
<p class="calibre1">Gökkuşağı	çizgili	bir	pelerin	giyen	şövalye,	elindeki	uzun	saplı	savaş	baltasını sertçe	savurup	rakibini	atıyla	birlikte	devirdiğinde,	“Ah,	harika,”	dedi	Sör Wendel. </p>
<p class="calibre1">Önlerindeki	kalabalık	yola	devam	etmelerini	güçleştiriyordu.	“Leydi	Stark, adamlarınız	burada	bekleme	nezaketini	gösterirse	sizi	kralımıza	götürebilirim.” </p>
<p class="calibre1">“Dediğiniz	gibi	olsun,”	diye	karşılık	verdi	Catelyn.	Kalabalığın	gürültüsünde sesini	duyurabilmek	için	bağırarak	durma	emri	verdi.	Sör	Colen,	Catelyn’in	atını izdihamın	içinde	ağır	ağır	yürütmeye	başladı.	Kalkanında	grifin	kabartması	olan kızıl	sakallı	miğfersiz	bir	adam	mavi	zırhlı	bir	şövalye	tarafından	atından düşürüldüğünde	izleyiciler	çılgınca	bağırmaya	başladı.	Mavili	şövalyenin	zırhı kobalt	rengi	çelikten	yapılmıştı,	ölümcül	şekilde	savurduğu	gürzü	bile	aynı renkteydi.	Atının	sırtındaki	örtüye	Tarth	Hanedanı’nın	arması	işlenmişti;	dörde bölünmüş	zemin	üzerinde	güneş	ve	ay. </p>
<p class="calibre1">“Kırmızı	Ronnet	atından	düştü,	kahretsin,”	diye	bağırdı	bir	adam. </p>
<p class="calibre1">“Loras	o	mavilinin	işini...”	diye	cümlesine	başlayan	başka	bir	adamın	sesi izleyicilerin	yeni	çığlıkları	arasında	kayboldu.	Catelyn	cevabın	devamını duyamadı. </p>
<p class="calibre1">Bir	adam	daha	düşmüştü,	üstüne	devrilen	atının	altında	sıkışmıştı.	Hem	at,	hem sürücüsü	acıyla	bağırıyordu.	Yaverler	yardım	etmek	için	alana	koşuyordu. </p>
<p class="calibre1"><a id="p309"></a> <i class="calibre4">Bu	çılgınlık, </i>	diye	düşündü	Catelyn.  <i class="calibre4">Her	yer	gerçek	düşmanlarla	dolu,</i> <i class="calibre4">diyarın	yarısı	yanıyor	ve	Renly,	ahşap	kılıcıyla	dövüş	oyunu	oynayan	küçük	bir</i> <i class="calibre4">çocuk	gibi	oturmuş	savaş	oyunu	oynuyor. </i></p>
<p class="calibre1">Sekilikte	müsabakayı	izleyen	lordlar	ve	leydiler	en	az	dövüş	alanındaki adamlar	kadar	heyecanlıydı.	Catelyn	bu	insanlardan	bazılarını	iyi	tanıyordu. </p>
<p class="calibre1">Babası,	güneyli	lordlarla	sık	görüşürdü	ve	bu	soyluların	çoğu	Nehirova’da	konuk edilmişti.	Her	zamankinden	daha	süslü	ve	daha	tıknaz	görünen	Lord	Mathis	Rowan seyircilerin	arasındaydı.	Hanedanının	arması	olan	altın	ağaç	beyaz	takımının göğsüne	işlenmişti.	Lordun	hemen	altındaki	sırada	ince	ve	narin	Leydi	Oakheart oturuyordu.	Onun	hemen	yanındaki	adam	Boynuz	Tepe’den	Lord	Randyll Tarly’ydi.	Büyükkılıcı	Yürekfelaketi’ni	oturduğu	sıranın	arkasına	dayamıştı. </p>
<p class="calibre1">Catelyn	diğer	soyluların	bir	kısmını	armalarından	tanıyordu	ama	çoğunu	daha	önce hiç	görmemişti. </p>
<p class="calibre1">Tam	ortalarında,	gencecik	kraliçesiyle	birlikte	müsabakayı	izleyip	gülümseyen altın	taçlı	bir	hayalet	oturuyordu. </p>
<p class="calibre1"> <i class="calibre4">Lordların	büyük	bir	hevesle	onun	etrafında	toplandıklarına	şaşmamak</i> <i class="calibre4">gerek.	Robert	yeniden	doğmuş	sanki. </i>	Renly,	Robert’ın	gençliğinde	olduğu	kadar yakışıklıydı;	uzun	boy	ve	geniş	omuzlar,	aynı	siyah	saçlar,	aynı	derin	ve	mavi gözler,	aynı	yürek	ısıtan	gülümseme.	Kaşlarının	üstündeki	ince	çember	ona yakışmıştı.	Saf	altına	kusursuzca	işlenmiş	güllerden	oluşan	halkanın	önünde,	koyu yeşil	yeşim	taşından	oyulmuş	bir	erkek	geyik	kafası	vardı,	geyiğin	gözleri	ve boynuzları	da	altındandı. </p>
<p class="calibre1">Kralın	giydiği	yeşil	kadife	tuniğin	üstünde	de	taçlı	erkek	geyik	motifi	vardı, altın	iplikle	işlenmişti;	Yüksek	Bahçe’nin	renginin	üstünde	Baratheon	arması. </p>
<p class="calibre1">Yüksek	koltuğu	kralla	paylaşan	genç	kız	da	Yüksek	Bahçe’dendi:	Renly’nin kraliçesi,	Margaery,	Lord	Mace	Tyrell’in	kızı.	Catelyn,	güney	birliğinin	bu	evlilik sayesinde	gerçekleştiğini	biliyordu.	Renly	yirmi	bir	yaşındaydı,	kraliçesi Robb’dan	büyük	olamazdı.	Güvercin	gözlü	güzel	kızın	kahverengi	lüle	lüle	saçları omuzlarına	dökülüyordu.	Gülümsemesi	tatlı	ve	utangaçtı. </p>
<p class="calibre1">Dövüş	alanında	bir	adam	daha	gökkuşağı	pelerinli	şövalye	tarafından	atından düşürüldü	ve	izleyicilerin	tezahüratlarına	kral	da	katıldı.  <i class="calibre4">“Loras!” </i>	diye	bağırdı Renly.  <i class="calibre4">“Loras!	Yüksek	Bahçe!” </i>	Kraliçe	heyecanla	alkışlıyordu. </p>
<p class="calibre1"><a id="p310"></a>Catelyn	müsabakanın	sonunu	görmek	için	alana	baktı.	Dövüşte	sadece	dört adam	kalmıştı.	Kralın	ve	izleyicilerin	favorisinin	kim	olduğu	açıktı.	Catelyn,	Sör Loras	Tyrell’le	tanışmamıştı	ama	genç	Çiçek	Şövalyesi’nin	şöhreti	kuzeye	kadar ulaşmıştı.	Sör	Loras,	gümüş	zırh	giydirilmiş	beyaz	bir	aygırın	sırtındaydı.	Uzun saplı	bir	baltayla	dövüşüyordu.	Miğferinden	aşağı	altın	güllerden	yapılmış	bir püskül	sarkıyordu. </p>
<p class="calibre1">Meydandaki	dört	şövalyeden	ikisi	iş	birliği	yapıp	atlarını	karşıt	yönlerden mavi	zırhlı	şövalyenin	üstüne	sürdüler.	İyice	yaklaştıkları	sırada,	mavili	şövalye atının	dizginlerini	sertçe	çekip	kalkanını	adamlardan	birinin	yüzüne	indirdi,	aynı esnada	şövalyenin	siyah	aygırı	şaha	kalkıp	çelik	nalli	ayaklarını	diğer	adamın göğsüne	vurdu.	Göz	açıp	kapayıncaya	kadar	iş	birliği	yapan	şövalyelerden	biri yerdeydi,	diğeri	geri	çekiliyordu.	Mavili	şövalye	kolunu	serbest	bırakmak	için kırık	kalkanını	yere	attı	ve	Çiçek	Şövalyesi	kalkan	yere	düşmeden	adamın tepesine	bindi.	Giydiği	ağır	zırh	hareketlerinin	çabukluğuna	ve	zarafetine	engel olmuyordu.	Gökkuşağı	pelerini	arkasında	dalgalanıyordu. </p>
<p class="calibre1">Siyah	at	ve	beyaz	at,	hasat	festivalinde	dans	eden	âşıklar	gibi	birbirlerinin etrafında	dönmeye	başladı.	Hayvanların	sırtındakiler	öpücük	yerine	çelik	darbeler saçıyordu.	Uzunbalta	havaya	kalktı	ve	gürz	çemberler	çizdi.	İkisi	de	köreltilmiş</p>
<p class="calibre1">turnuva	silahıydı.	Buna	rağmen	korkunç	sesler	çıkarıyorlardı.	Kalkansız	kalan mavili	şövalye	şiddetli	darbeler	alıyordu.	Sör	Loras’ın	savaş	baltası,  <i class="calibre4">“Yüksek</i> <i class="calibre4">Bahçe!” </i>	çığlıklarının	eşliğinde	mavilinin	kafasına	ve	omuzlarına	yağıyordu. </p>
<p class="calibre1">Mavili	şövalye	gürzüyle	cevap	veriyordu	ama	çelik	top	ezici	gücüyle	ne	zaman yaklaşsa	Loras	altın	güllü	yeşil	kalkanını	doğru	pozisyona	getirmeyi	başarıyordu. </p>
<p class="calibre1">Uzunbalta	mavili	şövalyenin	elini	yakaladı.	Gürz	adamın	elinden	kurtulup	havaya uçtuğunda	izleyiciler	çıldırmış	canavarlar	gibi	bağırmaya	başladı.	Çiçek Şövalyesi	baltasını	son	darbe	için	havaya	kaldırdı. </p>
<p class="calibre1">Mavili	şövalye	darbenin	üstüne	gitti.	İki	aygır	çarpıştı.	Baltanın	kör	bıçağı ezilmiş	mavi	göğüs	kalkanına	indi...	ama	anlaşılmaz	bir	şekilde,	mavili	şövalyenin çelik	eldivenli	eli	baltayı	yakaladı	ve	Sör	Loras’ın	elinden	almayı	başardı.	Bir	an sonra	iki	şövalye	atlarının	üstünde	birbirlerine	dolanmıştı	ve	daha	kısa	bir	anın ardından	ikisi	de	düşüyordu.	Atlar	birbirinden	ayrıldı.	İki	şövalye	kemiklerini kıracak	kadar	sert	bir	şekilde	yere	çarptı.	Asıl	darbeyi	altta	kalan	Sör	Loras</p>
<p class="calibre1"><a id="p311"></a>Tyrell	almıştı.	Mavili	şövalye	uzun	bir	kama	çıkardı	ve	Tyrell’in	miğfer	siperini kaldırdı.	Kalabalıktan	yükselen	çığlık	o	kadar	şiddetliydi	ki	Catelyn,	Çiçek Şövalyesi’nin	ne	söylediğini	duyamıyordu.	Ama	kanlı	dudaklarının	hareketini okudu.  <i class="calibre4">Teslim	oluyorum. </i></p>
<p class="calibre1">Mavili	şövalye	sallanarak	ayağa	kalktı,	Renly	Baratheon’a	dönüp	kamasını havaya	kaldırdı;	şampiyon,	kralı	selamlıyordu.	Yaverler	hâlâ	yerde	yatan	Çiçek Şövalyesi’ni	ayağa	kaldırmak	için	alana	koştu.	Loras’ın	miğferini	çıkardıklarında Catelyn	şövalyenin	ne	kadar	genç	olduğunu	gördü.	Robb’dan	bir	iki	yaş	büyüktü, daha	fazla	olamazdı.	Delikanlı	da	en	az	kız	kardeşi	kadar	alımlı	olmalıydı	ama patlamış	dudağı,	kanla	ıslanmış	saçları,	sallanan	bedeni	emin	olmayı güçleştiriyordu. </p>
<p class="calibre1">“Yaklaş,”	dedi	Kral	Renly	şampiyona. </p>
<p class="calibre1">Mavili	şövalye	topallayarak	sekiliğe	yürüdü.	Yakından	bakıldığında	mavi	zırhı o	kadar	da	göz	kamaştırıcı	görünmüyordu;	gürz	ve	savaş	baltası	izleriyle,	derin kılıç	oyuklarıyla,	eziklerle	doluydu.	Miğferinde	ve	mineli	göğüs	kalkanında çentikler	vardı.	Pelerini	paçavraya	dönmüştü.	Zırhın	içindeki	adamın	daha	az hasarlı	olmadığı	yürüyüşünden	belliydi.	Kalabalığın	içindeki	birkaç	ses,  <i class="calibre4">“Tarth!” </i></p>
<p class="calibre1">diye	bağırıyordu	ve	birkaçı	da	tuhaf	bir	şekilde,  <i class="calibre4">“Güzellik!	Güzellik!” </i>	diye, izleyicilerin	geri	kalanı	suskundu.	Mavili	şövalye	kralın	önünde	diz	çöktü. </p>
<p class="calibre1">“Majesteleri,”	dedi,	sesi	çelik	miğferinin	içinde	boğuluyordu. </p>
<p class="calibre1">“Lord	babanın	seninle	ilgili	söylediği	her	şey	doğruymuş.”	Renly’nin	sesi alanda	yankılanıyordu.	“Sör	Loras’ın	atından	düşürüldüğüne	daha	önce	de	birkaç kez	şahit	oldum	ama	böylesini	görmedim.” </p>
<p class="calibre1">“Bu	kabul	edilebilir	bir	dövüş	değildi,”	dedi	sarhoş	bir	okçu.	Yeleğinde Tyrell	arması	vardı.	“Çirkin	bir	hileydi,	delikanlıyı	atından	çekerek	düşürdü.” </p>
<p class="calibre1">Kalabalık	dağılmaya	başlamıştı.	“Sör	Colen,”	dedi	Catelyn	refakatçisine,	“bu adam	kim?	Neden	ondan	hoşlanmıyorlar?” </p>
<p class="calibre1">Sör	Colen	kaşlarını	çattı.	“Çünkü	o	bir	adam	değil	leydim.	Kendisi	Brienne Tarth.	Akşamyıldızı	Lord	Selwyn’in	kızı.” </p>
<p class="calibre1"> <i class="calibre4">“Kızı	mı?” </i>	Catelyn	dehşete	düşmüştü. </p>
<p class="calibre1">“Ona	Brienne	Güzellik	diyorlar...	yüzüne	karşı	değil	elbette.	Bu	kelimeleri onun	yüzüne	söyleyen,	ağzından	çıkanı	bedeniyle	savunmak	zorunda	kalır.” </p>
<p class="calibre1"><a id="p312"></a>Kral	Renly,	Leydi	Brienne’i	Acı	Köprü	turnuvası	şampiyonu	ilan	etti.	Yüz	on altı	şövalye	arasında	atının	üstünde	kalan	son	kişiydi.	“Turnuva	şampiyonu	olarak benden	istediğini	dilemekte	özgürsün.	Eğer	gücüm	yapmaya	yeterse,	dilediğin	şey senindir.” </p>
<p class="calibre1">“Majesteleri,”	dedi	Brienne.	“Yedi	şövalyenizden	biri	olmak,	hayatımı	size adamak,	nereye	giderseniz	gelmek,	sizi	tehlikeden	ve	zarardan	korumak istiyorum.” </p>
<p class="calibre1">“Kabul	edildi,”	dedi	Renly.	“Ayağa	kalk	ve	miğferini	çıkar.”	Kız	kendisine emredileni	yaptı.	Ve	Catelyn,	Sör	Colen’in	ne	demek	istediğini	anladı. </p>
<p class="calibre1">Ona	Güzellik	adını	takmışlardı...	alay	etmek	için.	Saçları	kirli	bir	kuş	yuvasını andırıyordu	ve	yüzü...	Brienne’in	kocaman	mavi	gözleri	vardı,	bir	genç	kızın masum	ve	riyasız	gözleri	ama	yüzünün	geri	kalanı...	yüz	hatları	geniş	ve	kabaydı, dişleri	çarpıktı,	ağzı	çok	büyüktü,	dudakları	öyle	kalındı	ki	şişmiş	gibi görünüyordu.	Binlerce	çil	alnına	yanaklarına	dağılmıştı	ve	burnunun	bir	kereden fazla	kırıldığı	belliydi.	Catelyn’in	kalbi	acıma	hissiyle	doldu.  <i class="calibre4">Bu	dünyada	çirkin</i> <i class="calibre4">bir	kadından	daha	talihsiz	bir	insan	var	mıdır? </i></p>
<p class="calibre1">Buna	rağmen,	Renly	kızın	parçalanmış	pelerinini	çıkarıp	yerine	gökkuşağı renklerindeki	pelerinlerden	birini	giydirdiğinde	Brienne	o	kadar	talihsiz görünmüyordu	artık,	“Hayatım	sizindir	Majesteleri,”	derken	sesi	güçlüydü	ve gurur	doluydu. </p>
<p class="calibre1">“Majesteleri.”	Sör	Colen	atından	inip	sekiliğe	yaklaştı,	diz	çöktü.	“Yüksek müsaadelerinizle	size	Leydi	Catelyn’i	takdim	etmek	isterim.	Kendisi,	Kışyarı Lordu	Robb	Stark’ın	elçisi	sıfatıyla	burada.” </p>
<p class="calibre1">“Kışyarı	Lordu	ve	Kuzey	Kralı,”	diye	düzeltti	Catelyn.	Atından	inip	Sör Colen’in	yanına	gitti. </p>
<p class="calibre1">Kral	Renly	şaşkın	görünüyordu.	“Leydi	Catelyn?	Bizi	memnun	ettiniz.”	Genç kraliçeye	döndü.	“Margaery,	tatlım,	Kışyarı’ndan	Leydi	Catelyn	Stark’la	tanış.” </p>
<p class="calibre1">“Hoş	geldiniz	Leydi	Stark,”	dedi	kız.	“Kaybınız	için	çok	üzgünüm.” </p>
<p class="calibre1">“Çok	naziksiniz,”	dedi	Catelyn. </p>
<p class="calibre1">“Leydim,	Lannisterlar’dan	kocanızın	hesabını	soracağıma	emin	olabilirsiniz. </p>
<p class="calibre1">Kral	Toprakları’nı	aldığımda	size	Cersei’nin	başını	göndereceğim.” </p>
<p class="calibre1"> <i class="calibre4">Ve	bu,	Ned’i	bana	geri	getirecek	mi? </i>	“Adaletin	yerine	geldiğini	bilmek	benim</p>
<p class="calibre1"><a id="p313"></a>için	yeterli	olacaktır	lordum.” </p>
<p class="calibre1"> <i class="calibre4">“Majesteleri,” </i>	diye	düzeltti	Brienne	sert	bir	ses	tonuyla.	“Ve	kralla konuşurken	diz	çökmelisiniz.” </p>
<p class="calibre1">“<i class="calibre4">Lord</i>	ile	 <i class="calibre4">majesteleri</i>	arasındaki	mesafe	çok	kısadır	leydim,”	dedi	Catelyn. </p>
<p class="calibre1">“Lord	Renly	de	tıpkı	oğlum	gibi	bir	taç	takıyor.	Arzu	ederseniz	bütün	gün	burada, çamurun	içinde	dikilir,	hangi	rütbenin	hangisinden	daha	önemli	olduğunu	tartışır dururuz	ama	bana	sorarsanız	konuşmamız	gereken	çok	daha	önemli	meseleler var.” </p>
<p class="calibre1">Sekilikte	oturan	lordlardan	bazıları	Catelyn’in	sözlerine	karşılık homurdanmaya	başlamıştı	fakat	Renly	güldü.	“Doğru	söylüyorsunuz	leydim.	Savaş</p>
<p class="calibre1">bittikten	sonra	rütbeleri	tartışacak	bol	vaktimiz	olacak.	Söyleyin,	oğlunuz	ne zaman	Harrenhal’a	yürüyecek?” </p>
<p class="calibre1">Catelyn,	bu	kralın	dost	mu	düşman	mı	olduğunu	anlaya	kadar	oğlunun planlarından	bahsetmeye	niyetli	değildi.	“Oğlumun	savaş	konseyinde	yer almıyorum	lordum.” </p>
<p class="calibre1">“Benim	için	birkaç	Lannister	bırakırsa	şikâyetçi	olmam.	Kral	Katili’ne	ne yaptı?” </p>
<p class="calibre1">“Jaime	Lannister,	Nehirova’da	tutsak.” </p>
<p class="calibre1">“Hâlâ	yaşıyor	mu?”	Lord	Mathis	Rowan	korkmuş	gibi	görünüyordu. </p>
<p class="calibre1">“Görünüşe	göre	ulu	kurt,	aslandan	daha	merhametli,”	dedi	Renly.	Şaşkındı. </p>
<p class="calibre1">“Lannisterlar’dan	daha	merhametli	olmak	denizden	daha	kuru	olmaya	benzer,” </p>
<p class="calibre1">dedi	Leydi	Oakheart	hüzünlü	bir	gülümsemeyle. </p>
<p class="calibre1">“Ben	buna	zayıflık	derim.”	Lord	Randyll	Tarly’nin	kısa	gri	sakalları	vardı	ve lafını	sakınmaz	oluşuyla	ünlüydü.	“Size	saygısızlık	ettiğimi	düşünmeyin	Leydi Stark	ama	oğlunuz	Lord	Robb’un	buraya	bizzat	gelip	kralımıza	bağlılığını	ilan etmesi,	annesinin	eteklerinin	altına	saklanmasından	daha	uygun	olurdu.” </p>
<p class="calibre1">“<i class="calibre4">Kral</i>	Robb	savaşta	lordum,”	diye	karşılık	verdi	Catelyn	buz	gibi	bir nezaketle.	“Bir	turnuvada	oyun	oynamıyor.” </p>
<p class="calibre1">Renly	sırıttı.	“Yavaş	olun	Lord	Randyll,	korkarım	altından	kalkamayacağınız bir	cevap	aldınız.”	Fırtına	Burnu	armalı	uşak	kıyafeti	giyen	bir	yavere	seslendi. </p>
<p class="calibre1">“Leydi	Catelyn’in	eşlikçileri	için	kalacak	yer	bulun	ve	her	tür	rahatlığa	sahip olduklarından	emin	olun.	Leydi	bizzat	benim	çadırımda	kalmalı.	Lord	Caswell</p>
<p class="calibre1"><a id="p314"></a>şatosunu	bana	tahsis	edecek	kadar	nazik	davrandığı	için	çadıra	ihtiyacım	yok zaten.	Leydim,	iyice	dinlenin.	Lord	Caswell	bu	gece	bizim	için	bir	ziyafet düzenliyor,	etimizi	ve	şarabımızı	paylaşırsanız	bizi	onurlandırırsınız.	Bir	veda ziyafeti.	Lord	buradan	gittiğimizi	görmek	için	sabırsızlanıyor	korkarım.” </p>
<p class="calibre1">“Bu	doğru	değil,”	diye	karşılık	verdi	ufak	tefek	genç	bir	adam,	Caswell olmalıydı.	“Benim	neyim	varsa	sizindir.” </p>
<p class="calibre1">“Ağabeyim	Robert	ne	zaman	böyle	sözler	duysa	ciddiye	alırdı,”	dedi	Renly. </p>
<p class="calibre1">“Kızınız	var	mı	lordum?” </p>
<p class="calibre1">“Evet	Majesteleri.	İki	kızım	var.” </p>
<p class="calibre1">“Öyleyse	Robert	olmadığım	için	tanrılara	şükredin.	Bu	dünyada	arzuladığım tek	kadın,	benim	güzel	kraliçem.”	Renly,	Margaery’nin	elini	tutup	kızı	ayağa kaldırdı.	“Dinlenip	kendinize	geldiğinizde	tekrar	konuşuruz	Leydi	Catelyn.” </p>
<p class="calibre1">Renly	ve	kraliçesi	şatoya	giderken	Renly’nin	yaveri	Catelyn’i	kalacağı	çadıra götürdü.	“Bir	şeye	ihtiyacınız	olursa	emredin	leydim.” </p>
<p class="calibre1">Catelyn	daha	başka	neye	ihtiyaç	duyabileceğini	düşünemiyordu.	Kendisine tahsis	edilen	çadır	bir	hanın	ortak	salonundan	daha	büyüktü	ve	insanı	rahat ettirecek	her	şey	vardı:	Kuştüyü	şilteler,	kürklü	uyku	tulumları,	iki	kişinin	rahatça sığabileceği	bronz	bir	banyo	teknesi,	gece	soğuğundan	korunmak	için	maltızlar, deri	kamp	sandalyeleri,	çalışma	masası,	mürekkep	ve	tüy	kalemler...	şeftali,	erik ve	kayısıyla	dolu	kâseler...	şarap	sürahileri,	gümüş	kadehler,	Renly’nin kıyafetleriyle	dolu	sandıklar,	kitaplar,	haritalar,	oyun	tahtaları,	ayaklı	arp,	bir	yay ve	ok	kılıfı,	kırmızı	kuyruklu	iki	savaş	şahini,	iyi	silahlarla	dolu	bir	dolap. </p>
<p class="calibre1"> <i class="calibre4">Kendisini	hiçbir	şeyden	mahrum	bırakmamış, </i>	diye	düşündü	Catelyn.  <i class="calibre4">Bu	kadar</i> <i class="calibre4">ağır	yol	almasına	şaşırmamak	gerek. </i></p>
<p class="calibre1">Kralın	çelik	zırhı	çadırın	girişinde	bir	nöbetçi	gibi	ayakta	duruyordu;	orman yeşili	göğüs	kalkanı,	altın	kaplamalı	eklem	bağlantıları,	altın	geyik	boynuzlarıyla süslenmiş	büyük	miğfer.	Çelik	öyle	fazla	parlatılmıştı	ki	Catelyn	göğüs	kalkanın üstünde	kendi	yansımasını	görebiliyordu.	Kendi	yüzüne	derin	ve	yeşil	bir	gölün dibinden	bakıyor	gibiydi.  <i class="calibre4">Boğulmuş	bir	kadının	yüzü, </i>	diye	düşündü.  <i class="calibre4">Acıların</i> <i class="calibre4">içinde	boğulabilir	mi	insan? </i>	Sert	bir	hareketle	zırha	arkasını	döndü.	Kendi kırılganlığına	sinirlenmişti.	Kendine	acımak	gibi	bir	lüksü	ve	buna	ayıracak	vakti yoktu.	Hemen	yıkanıp	temizlenmeli	ve	kralın	ziyafeti	için	daha	uygun	bir	kıyafet</p>
<p class="calibre1"><a id="p315"></a>giymeliydi. </p>
<p class="calibre1">Sör	Wendel	Manderly,	Lucas	Blackwood,	Sör	Perwyn	Frey	ve	diğer	soylu eşlikçileriyle	birlikte	şatoya	gitti.	Lord	Caswell’in	kalesinin	büyük	salonunun sadece	adı	büyüktü.	Catelyn’in	refakatçileri	için	Renly’nin	şövalyelerinin	yanında yer	açıldı.	Catelyn	yüksek	masaya,	kırmızı	suratlı	Lord	Mathis	Rowan	ve Fossowayler’in	yeşil	elmasından	güler	yüzlü	Sör	Jon	Fossoway’in	arasına oturtuldu.	Sör	Jon,	Catelyn’i	karşılamak	için	zarif	jestler	yaparken	Lord	Mathis babasının,	ağabeyinin	ve	çocuklarının	sağlıklarını	sordu. </p>
<p class="calibre1">Brienne	Tarth	yüksek	masanın	en	sonunda	yer	almıştı.	Bir	leydi	gibi	giyinmek yerine	şık	şövalye	kıyafetleri	giymeyi	tercih	etmişti.	Kadife	takımı,	gökyüzü mavisi	ve	gül	kırmızısı	rengiydi.	Tozluk	ve	çizme	giymişti	ve	beline	kılıç	kemeri takmıştı.	Yeni	gökkuşağı	pelerini	omuzlarından	sarkıyordu.	Ama	hiçbir	kıyafet yüzünün	genişliğini,	lekeli	büyük	ellerini,	çarpık	dişlerini	gizlemeye	yetmezdi. </p>
<p class="calibre1">Üzerinde	zırhı	yokken	bedeninin	orantısızlığı	da	göze	çarpıyordu;	kalçaları	geniş, bacakları	inceydi.	Kolları	kaslı	ve	kalındı	ama	göğüsleri	yok	gibiydi.	Brienne’in bu	orantısızlığın	farkında	olduğu	ve	bundan	rahatsızlık	duyduğu	her	hareketinden anlaşılıyordu.	Kendisine	soru	sorulmadan	konuşmuyor,	gözlerini	önündeki tabaktan	kaldırmıyordu. </p>
<p class="calibre1">Ziyafet	sofrasında	çeşit	çeşit	ve	bol	yemek	vardı.	Savaş,	Yüksek	Bahçe’nin meşhur	cömertliğini	etkilememişti.	Şarkıcılar	şarkı	söyleyip	taklacılar	takla atarken	ziyafet	şarapla	pişirilmiş	armutla	başladı;	soğan	ve	mantarla	doldurulmuş</p>
<p class="calibre1">horoz,	baharatlı	çıtır	balıkla	devam	etti.	Masalar	esmer	ekmek	somunlarıyla,	turp, bezelye,	tatlı	mısır	ve	fasulye	kâseleriyle,	iri	domuz	butları	ve	kızarmış</p>
<p class="calibre1">ördeklerle,	bira	ve	arpayla	kaynatılmış	geyik	etiyle	doluydu.	Sıra	tatlıya geldiğinde	Lord	Caswell’in	hizmetçileri	kale	mutfağından	envaiçeşit	hamur işleriyle	dolu	tepsiler	getirdi;	gül	şeklinde	pişirilmiş	limonlu	kekler,	ballı bisküviler,	böğürtlen	turtaları,	elma	çıtırları	ve	yağlı	peynir	tekerlekleri. </p>
<p class="calibre1">Ziyafet	sofrasının	zenginliği	Catelyn’in	midesini	bulandırıyordu	ama	bunca mesele	onun	ne	kadar	güçlü	durduğuna	bağlıyken	zayıflık	gösteremezdi.	Önüne konulan	yemeklerden	azar	azar	yerken	kralı	izliyordu.	Renly’nin	solunda	genç kadını,	sağında	kadının	kardeşi	oturuyordu.	Sör	Loras’ın	alnındaki	ipek	sargı olmasa,	gün	içinde	bir	talihsizlik	yaşadığını	anlamak	mümkün	olmazdı.	Catelyn’in</p>
<p class="calibre1"><a id="p316"></a>tahmin	ettiği	kadar	göz	alıcıydı.	Bakışları	hayat	ve	zekâ	doluydu.	Kahverengi lüleli	saçlarını	genç	kızlar	bile	kıskanabilirdi.	Turnuva	sırasında	paralanan pelerinini	yenisiyle	değiştirmişti.	Renly’nin	Gökkuşağı	Muhafızları’na	ait rengârenk	pelerinin	yakasını	Yüksek	Bahçe’nin	altın	gülü	kapatıyordu. </p>
<p class="calibre1">Renly	zaman	zaman	hançerinin	ucuyla	aldığı	bir	parça	meyveyle	genç	karısını besliyor	ya	da	hafifçe	eğilip	kızın	alnına	zarif	bir	öpücük	konduruyordu	ama Renly’nin	iltifatlarından	asıl	payı	alan	Sör	Loras’tı.	Kral’ın	yemeklerden	ve şaraptan	keyif	aldığı	ortadaydı,	eğleniyordu	ama	obur	ya	da	sarhoş	değildi.	Sık	sık kahkaha	atıyor,	soylu	lordlarla	ve	aşağı	tabakadan	hizmetçilerle	aynı	nezaketle konuşuyordu. </p>
<p class="calibre1">Kralın	bazı	konukları	kral	kadar	edepli	değildi.	Çok	fazla	içiyor	ve	son	derece gürültülü	konuşuyorlardı.	Lord	Willum’un	oğulları	Josua	ve	Elyas	ateşli	bir şekilde	Kral	Toprakları’nın	duvarlarına	ilk	kimin	çıkacağını	tartışıyordu.	Lord Varner	servis	yapan	kızlardan	birini	kucağına	oturtmuştu;	burnunu	kızın	boynuna sürterken	elleri	daha	aşağıları	araştırmakla	meşguldü.	İyi	bir	şarkıcı	olduğunu iddia	eden	Yeşil	Guyard	arpın	tellerine	dokundu	ve	kuyruğu	düğümlenen	bir aslanla	ilgili	şarkısından	bir	bölüm	söyledi.	Şarkının	bazı	dizelerinde	kafiye	bile vardı.	Sör	Mark	Mullendore	yanında	siyah	beyaz	bir	maymun	getirmişti,	hayvanı kendi	tabağından	besliyordu.	Kırmızı	elmalı	Fossowayler’den	Sör	Tanton	bir masanın	üstüne	çıktı	ve	Sandor	Clegane’le	tek	başına	dövüşüp	onu	katledeceğine dair	yemin	etti.	Adamın	ayaklarından	biri	yemek	tabağının	içine	girmeseydi yemini	daha	inandırıcı	olabilirdi. </p>
<p class="calibre1">Salondaki	taşkınlık,	önündeki	cüceyi	kovalayarak	içeri	giren	soytarının gelişiyle	zirveye	çıktı.	Soytarının	göğsündeki	teneke	kalkanın	üstüne	bir	aslan	başı boyanmıştı,	masaların	arasında	koşuşturup	cüceyle	alay	ediyor,	başına	vuruyordu. </p>
<p class="calibre1">Sonunda	Kral	Renly,	Jaime	rolü	oynayan	soytarıya	kardeşini	neden	dövdüğünü sordu.	“Neden	olmasın	Majesteleri?	Ben	Kral	Tatili’yim.” </p>
<p class="calibre1">“O	 <i class="calibre4">Kral	Katili</i>	aptalların	aptalı,”	dedi	Renly	ve	bütün	salon	kahkahaya boğuldu. </p>
<p class="calibre1">Catelyn’in	yanına	oturan	Lord	Rowan	kahkahalara	katılmamıştı,	bu maskaralıktan	keyif	almıyor	gibi	görünüyordu.	“Henüz	hepsi	çok	genç,”	dedi. </p>
<p class="calibre1">Bu	doğruydu.	Robert,	Üç	Dişli	Mızrak’ta	Prens	Rhaegar’ı	öldürürken	Çiçek</p>
<p class="calibre1"><a id="p317"></a>Şövalyesi	daha	ikinci	isim	gününe	bile	varmamıştı.	Salondakilerin	pek	çoğu	Kral Toprakları’nın	işgali	sırasında	yeni	doğmuş	bebeklerdi.	Balon	Greyjoy	isyanı zamanında	ilk	adımlarını	atmaya	başlamışlardı.  <i class="calibre4">Onların	ellerine	hiç	kan</i> <i class="calibre4">bulanmadı, </i>	diye	düşündü	Catelyn.  <i class="calibre4">Bütün	bunlar	onlar	için	sadece	bir	oyun,</i> <i class="calibre4">kocaman	bir	turnuva.	Zafer	ve	şan	ihtimalinden	başka	bir	şey	görmüyorlar. </i></p>
<p class="calibre1"> <i class="calibre4">Masallarla	ve	şarkılarla	sarhoş	olmuş	çocuklar	bunlar.	Bütün	çocuklar	gibi</i> <i class="calibre4">ölümsüz	olduklarını	sanıyorlar. </i></p>
<p class="calibre1">“Savaş	onları	yaşlandıracak,”	dedi	Catelyn.	“Tıpkı	bizi	yaşlandırdığı	gibi.” </p>
<p class="calibre1">Robert,	Ned	ve	Jon	Arryn	sancaklarını	Aerys	Targaryen’a	karşı	açtıklarında Catelyn	küçük	bir	kızdı	ve	savaş	bittiğinde	bir	kadın	olmuştu.	“Onlar	için üzülüyorum.” </p>
<p class="calibre1">“Neden?”	diye	sordu	Lord	Rowan.	“Şunlara	bir	bakın.	Gençler,	güçlüler, hayat	ve	neşe	dolular.	Ve	şehvet,	evet,	bu	gece	pek	çok	piçin	tohumu	atılacak. </p>
<p class="calibre1">Neden	üzülüyorsunuz?” </p>
<p class="calibre1">“Çünkü	hepsi	geçici,”	dedi	Catelyn	hüzünle.	“Çünkü	onlar	yaz	şövalyeleri	ve kış	geliyor.” </p>
<p class="calibre1">“Yanılıyorsunuz	Leydi	Catelyn.”	Brienne,	zırhı	kadar	mavi	gözleriyle Catelyn’e	bakıyordu.	“Bizim	gibiler	için	kış	asla	gelmez.	Savaşta	ölürsek	adımız şarkılarda	geçecek.	Şarkılarda	mevsim	hep	yazdır.	Şarkılarda	bütün	şövalyeler kahramandır.	Bütün	kızlar	güzeldir	ve	güneş	hep	parlar.” </p>
<p class="calibre1"> <i class="calibre4">Kış	hepimiz	için	gelecek, </i>	diye	düşündü	Catelyn.  <i class="calibre4">Benim	için	Ned	öldüğünde</i> <i class="calibre4">geldi.	Senin	için	de	gelecek	çocuğum,	düşündüğünden	çok	daha	çabuk	gelecek. </i></p>
<p class="calibre1">Aklından	geçenleri	yüksek	sesle	söylemeye	kalbi	izin	vermiyordu. </p>
<p class="calibre1">Catelyn’i	kral	kurtardı.	“Leydi	Catelyn,	biraz	hava	almaya	ihtiyacım	var, benimle	birlikte	yürür	müsünüz?” </p>
<p class="calibre1">Catelyn	hemen	ayağa	kalktı.	“Onur	duyarım.” </p>
<p class="calibre1">Brienne	de	ayaklanmıştı.	“Majesteleri,	bana	zırhımı	giymek	için	bir	dakika bahşedin.	Dışarı	korumasız	çıkmamalısınız.” </p>
<p class="calibre1">Kral	Renly	gülümsedi.	“Burada,	Lord	Caswell’in	kalesinde,	etrafım	kendi ordumla	çevriliyken	güvende	değilsem,	tek	kılıçla	korunamayacak	kadar	zor durumdayım	demektir.	O	tek	kılıç	seninki	olsa	bile.	Otur	ve	eğlen	Brienne.	İhtiyaç duyarsam	seni	çağırtırım.” </p>
<p class="calibre1"><a id="p318"></a>Kralın	sözleri	kıza	turnuvadaki	bütün	darbelerden	daha	sert	çarpmış	gibiydi. </p>
<p class="calibre1">“Emrederseniz	Majesteleri.”	Brienne	oturdu,	başını	önüne	eğdi.	Renly,	Catelyn’in kolunu	tuttu	ve	salonun	kapısına	yürüdüler.	Kapıdaki	nöbetçi	aceleyle	duruşunu düzeltmeye	çalışırken	kalkanını	düşürdü.	Renly	utanan	adamın	omzuna	hafifçe vurup	gülümsedi. </p>
<p class="calibre1">“Buradan	leydim.”	Kral,	Catelyn’i	kule	merdivenlerine	açılan	alçak	bir kapıdan	geçirdi.	Merdivenleri	çıkmaya	başladıklarında,	“Sör	Selmy	Barristan oğlunuzla	birlikte	Nehirova’da	olabilir	mi?”	diye	sordu. </p>
<p class="calibre1">“Hayır,”	diye	cevap	verdi	Catelyn.	Kafası	karışmıştı.	“Kendisi	Joffrey’yle birlikte	değil	mi?	Kral	Muhafızları’nın	kumandanıydı.” </p>
<p class="calibre1">Renly	başını	salladı.	“Lannisterlar	onun	artık	çok	yaşlı	olduğunu	söyleyip pelerinini	Tazı’ya	verdi.	Kral	Toprakları’ndan	ayrıldığı	ve	gerçek	krala	hizmet edeceğine	dair	yemin	ettiği	söyleniyor.	Bugün	Brienne’e	verdiğim	pelerini Barristan	için	saklıyordum.	Kılıcını	bana	önereceğini	ummuştum.	Yüksek Bahçe’ye	gelmeyince,	Nehirova’ya,	oğlunuzun	yanına	gittiğini	düşündüm.” </p>
<p class="calibre1">“Onu	hiç	görmedik.” </p>
<p class="calibre1">“Evet	yaşlıydı	ama	en	iyi	adam	hâlâ	oydu.	Umarım	başına	bir	şey	gelmemiştir. </p>
<p class="calibre1">Lannisterlar	büyük	aptallık	etti.”	Birkaç	merdiven	daha	çıktılar.	“Robert’ın	öldüğü gece	kocanıza	yüz	kılıç	önerdim	ve	Joffrey’yi	ele	geçirmesi	için	ısrar	ettim.	Eğer beni	dinleseydi	bugün	vekil	oydu.	Benim	de	taht	üstünde	hak	iddia	etmek	için	bir sebebim	olmayacaktı.” </p>
<p class="calibre1">“Ned	teklifinizi	reddetti.”	Catelyn’in	bunu	başkasından	duymaya	ihtiyacı yoktu. </p>
<p class="calibre1">“Robert’ın	çocuklarını	koruyacağına	dair	yemin	etmişti,”	dedi	Renly.	“Tek başıma	hareket	edecek	kadar	güçlü	değildim.	Lord	Eddard	teklifimi	reddedince Kral	Toprakları’ndan	ayrıldım.	Kalsaydım;	kraliçenin,	ağabeyimden	uzun yaşamama	izin	vermeyeceğini	biliyordum.” </p>
<p class="calibre1"> <i class="calibre4">Kalsaydın	ve	Ned’e	yardım	etseydin	o	hâlâ	hayatta	olabilirdi, </i>	diye	düşündü Catelyn. </p>
<p class="calibre1">“Kocanızı	severdim	leydim.	Robert’ın	en	iyi,	en	sadık	dostuydu,	biliyorum... </p>
<p class="calibre1">ama	dinlemiyordu	ve	asla	eğilmiyordu.	Size	bir	şey	göstermek	istiyorum.” </p>
<p class="calibre1">Merdivenlerin	sonuna	vardılar.	Renly	ahşap	kapıyı	itti	ve	kulenin	çatısına	çıktılar. </p>
<p class="calibre1"><a id="p319"></a>Lord	Caswell’in	kulesi	kule	denecek	uzunlukta	değildi	ama	etraftaki	alan engebesizdi,	fersahlarca	alan	rahatlıkla	görülebiliyordu.	Catelyn’in	baktığı	her yerde	kamp	ateşleri	vardı.	Ateşler	yeryüzüne	düşmüş	yıldızlar	gibiydi	ve	yıldızlar kadar	çoktu. </p>
<p class="calibre1">“İsterseniz	sayın	leydim,”	dedi	Renly.	“Ama	şafak	söktüğünde	hâlâ	sayıyor olursunuz.	Bu	gece	Nehirova’da	kaç	ateş	var	merak	ediyorum.” </p>
<p class="calibre1">Catelyn,	Büyük	Salon’dan	gelen	belli	belirsiz	müziği	duyabiliyordu.	Yıldızları saymaya	cesaret	edemedi. </p>
<p class="calibre1">“Oğlunuzun	yirmi	bin	askerle	Boğaz’ı	geçtiğini	duydum,”	diye	devam	etti Renly.	“Artık	Üç	Dişli	Mızrak	lordları	da	ona	katıldığına	göre	asker	sayısı	kırk bine	ulaşmış	olmalı.” </p>
<p class="calibre1"> <i class="calibre4">Hayır, </i>	dedi	Catelyn	içinden.  <i class="calibre4">Yanına	bile	yaklaşamadınız.	Savaşta	çok	adam</i> <i class="calibre4">kaybettik	ve	bir	o	kadarı	da	hasada	gitti. </i></p>
<p class="calibre1">“Burada	o	sayının	iki	katı	var,”	dedi	Renly.	“Ve	bu,	kuvvetimin	sadece	bir bölümü.	Yüksek	Bahçe’de	Mace	Tyrell	kumandasında	on	bin	askerim	daha	var. </p>
<p class="calibre1">Fırtına	Burnu’nda	bekleyen	sağlam	bir	garnizonum	var	ve	çok	yakında	Dorne bütün	gücüyle	bana	katılacak.	Ejderha	Kayası’ndaki	ağabeyim	Stannis’i	de unutmayın.	Dar	Deniz	lordları	onun	emrinde.” </p>
<p class="calibre1">“Stannis’i	unutan	kişi	sizmişsiniz	gibi	geliyor	bana,”	dedi	Catelyn.	Sesi istediğinde	çok	daha	sert	çıkmıştı. </p>
<p class="calibre1">“Tahtta	hak	iddia	etmesinden	mi	bahsediyorsunuz?”	Renly	güldü.	“Karşılıklı açık	sözlü	olalım	leydim.	Stannis’ten	kral	olmaz.	İnsanlar	ona	saygı	duyuyor,	hatta ondan	korkuyorlar	ama	onu	sevmiyorlar.” </p>
<p class="calibre1">“O	hâlâ	sizin	büyük	ağabeyiniz.	İkinizden	biri	tahta	çıkacaksa,	kanunlar	gereği o	Stannis	olmalı.” </p>
<p class="calibre1">Renly	omuz	silkti.	“Söyleyin	leydim,	ağabeyim	Robert	hangi	kanuna	dayanarak tahta	çıktı?”	Bir	cevap	almak	için	beklemeden	devam	etti.	“Ah,	Baratheonlar	ve Targaryenlar	arasında	asırlar	önce	gerçekleşmiş	evliliklerden	doğan	bir	kan	bağı olduğundan	bahsedilir	ama	bu	durum	üstatlardan	başka	kimsenin	umrunda	değildir. </p>
<p class="calibre1">Robert	tahtı	kanunla	değil	savaş	baltasıyla	kazandı.”	Elini	kaldırıp	ufuk	çizgisini bir	uçtan	diğer	uca	kaplayan	kamp	ateşlerini	gösterdi.	“İşte	benim	iddiam	bu,	en az	Robert’ınki	kadar	geçerli.	Eğer	oğlunuz,	eşinizin	Robert’ı	desteklediği	gibi</p>
<p class="calibre1"><a id="p320"></a>beni	desteklerse	son	derece	cömert	davranırım.	Bütün	rütbeleri,	sıfatları,	arazileri elinde	kalır	ve	Kışyarı’nı	dilediği	gibi	yönetir.	Eğer	Kuzey	Kralı	olarak	anılmak istiyorsa	anılır	ama	Yedi	Krallık’ın	Kralı	olarak	benim	önümde	diz	çökmesi	ve bana	bağlılık	yemini	etmesi	gerekir.  <i class="calibre4">Kral</i>	dediğiniz	sadece	bir	kelime	ama bağlılık,	sadakat,	hizmet...	bunlara	sahip	olmak	zorundayım.” </p>
<p class="calibre1">“Ve	eğer	olmazsanız	lordum?” </p>
<p class="calibre1">“Kral	olmaya	niyetliyim	leydim	ve	bölünmüş	bir	krallığın	kralı	değil.	Bunu daha	açık	ifade	edemem.	Üç	yüzyıl	önce	bir	Stark	kralı	Ejderha	Aegon’ın	önünde diz	çökmüştü	çünkü	önünde	diz	çöktüğü	adamın	bileğini	bükemeyeceğini	biliyordu. </p>
<p class="calibre1">Oğlunuz	da	bu	kadar	akıllı	davranmalı.	Bana	katıldığı	anda	bu	savaş	bitmiş</p>
<p class="calibre1">demektir.	Biz...”	Renly	konuşmayı	kesti,	dikkati	dağılmıştı.	“Neler	oluyor?” </p>
<p class="calibre1">Yivli	kapıyı	yukarı	kaldıran	zincirlerin	sesi	duyuluyordu.	Aşağıdaki	avluda, zırhlı	bir	ata	binen	miğferli	bir	süvari	belirdi.	“Kralı	çağırın,”	diye	bağırdı. </p>
<p class="calibre1">Renly	çatının	korkuluğundan	eğilip	seslendi,	“Buradayım	Sör.” </p>
<p class="calibre1">“Majesteleri,”	dedi	süvari	atını	kulenin	dibine	sürerken.	“Mümkün	olduğunca hızlı	geldim.	Fırtına	Burnu’ndan.	Kuşatma	altındayız	Majesteleri.	Sör	Cortnay direniyor	ama...” </p>
<p class="calibre1">“Bu	imkânsız.	Lord	Tywin,	Harrenhal’dan	ayrılsaydı	haberim	olurdu.” </p>
<p class="calibre1">“Lannisterlar	değil	Majesteleri.	Lord	Stannis.	Kendisine	 <i class="calibre4">Kral</i>	Stannis	diyor şimdi.” </p>
<p class="calibre1"><a id="p321"></a>Jon</p>
<p class="calibre1">Jon	atını	iyice	kabarmış	akıntıya	doğru	sürerken	şiddetle	yağan	yağmur	yüzüne çarpıyordu.	Hemen	yanındaki	Lord	Kumandan	Mormont	cübbesinin	başlığını yüzüne	indirdi,	havaya	lanetler	okuyordu.	Omzuna	tünemiş	kuzgunu,	en	az	Yaşlı Ayı	kadar	huysuzdu.	Tüyleri	iyice	ıslanmış,	karışmıştı.	Yerdeki	ıslak	yapraklar sert	rüzgârın	havalandırmasıyla	ölü	bir	kuş	sürünü	andırıyordu.  <i class="calibre4">Tekinsiz	Orman,</i> diye	düşündü	Jon	perişan	bir	halde.  <i class="calibre4">Daha	çok	suda	boğulmuş	orman	gibi</i> <i class="calibre4">görünüyor. </i></p>
<p class="calibre1">Kafilenin	en	arkasında	at	süren	Sam’in	dayanabilmesini	umdu.	Delikanlı	iyi havalarda	bile	doğru	düzgün	ata	binemiyordu.	Altı	gündür	aralıksız	yağan	yağmur orman	zeminini	iyice	tehlikeli	hale	getirmişti.	Yumuşak	çamur	tabakasının	altı, gizli	kökler	ve	taşlarla	doluydu.	Tekrar	rüzgâr	esti.	Yağmur	Jon’un	gözlerine giriyordu.	Sur	güneye	akıyor	olmalıydı	şimdi.	Ilık	yağmurun	erittiği	buz	tabakası ırmakları,	dereleri	taşırıyordu.	Pyp	ve	Kurbağa	ortak	salondaki	ateş	başında oturuyor,	yemekten	önce	sıcak	şarap	yudumluyorlardı.	Jon	onları	kıskanıyordu. </p>
<p class="calibre1">Kalın	yün	takımı	tamamen	ıslanmıştı,	bütün	vücudu	kaşınıyordu.	Örgü	zırhının	ve kılıcının	ağırlığı	yüzünden	boynu	ve	kolları	dayanılmayacak	gibi	ağrıyordu.	Tuzlu balık,	tuzlu	et	ve	sert	peynir	yemekten	bıkmıştı. </p>
<p class="calibre1">Bir	savaş	borusu,	yağmurun	pıtırtılarıyla	yarı	boğulmuş	pes	bir	ses	çıkardı. </p>
<p class="calibre1">“Buckwell’in	borusu,”	dedi	Yaşlı	Ayı.	“Tanrılar	iyi	davranıyor.	Craster	hâlâ burada.”	Kuzgun	kanatlarını	çırptı.  <i class="calibre4">“Mısır!” </i>	diye	bağırdı. </p>
<p class="calibre1">Kara	kardeşler	sık	sık	Craster	ve	kalesiyle	ilgili	hikâyeler	anlatırdı.	Jon	şimdi kendi	gözleriyle	görecekti.	Rastladıkları	yedi	boş	kasabadan	sonra	Craster Kalesi’ni	de	ölü	ve	terk	edilmiş	bulacaklarından	korkuyorlardı	ama	görünüşe	göre Craster	kurtulmuştu.  <i class="calibre4">Yaşlı	Ayı	sonunda	aradığı	cevapları	bulabilir	belki, </i>	diye düşündü	Jon.  <i class="calibre4">En	azından	yağmurdan	kurtulacağız. </i></p>
<p class="calibre1">Thoren	Smallwood,	Craster’ın	kötü	şöhretine	rağmen	Gece	Nöbetçileri’nin dostu	olduğuna	dair	yemin	etmişti.	“Adam	yarı	deli,	bunu	inkâr	edecek	değilim,” </p>
<p class="calibre1">demişti	Yaşlı	Ayı’ya.	“Ama	hayatınızı	lanetli	bir	ormanda	geçirseydiniz	siz	de</p>
<p class="calibre1"><a id="p322"></a>delirirdiniz.	Buna	rağmen,	korucularımızdan	hiçbirini	geri	çevirmedi,	ateşini esirgemedi	ve	Mance	Rayder’den	nefret	ediyor.	Bize	iyi	tavsiyeler	verecek.” </p>
<p class="calibre1"> <i class="calibre4">Bize	sadece	sıcak	yemek	ve	kıyafetlerimizi	kurutma	fırsatı	verse	yeter, </i>	diye düşünmüştü	Jon.	Dywen,	Craster’ın	bir	katil,	tecavüzcü,	yağmacı	ve	yalancı olduğunu	söylemişti.	Köle	tacirleriyle	ve	canavarlarla	ticaret	yapıyordu.	“Daha kötüsü,	o	adamın	üstünde	 <i class="calibre4">soğuk</i>	kokusu	var,”	diye	eklemişti	yaşlı	ormancı. </p>
<p class="calibre1">“Jon,	kafilenin	arkasına	git	ve	haber	ver,”	diye	emretti	Lord	Mormont.	“Ve adamlara	söyle,	Craster’ın	karılarıyla	ilgili	bir	sorun	çıkmasını	istemiyorum. </p>
<p class="calibre1">Ellerine	sahip	olsunlar	ve	o	kadınlarla	mümkünse	hiç	konuşmasınlar.” </p>
<p class="calibre1">“Emredersiniz	lordum.”	Jon	atını	çevirip	kafilenin	sonuna	doğru	koşturdu. </p>
<p class="calibre1">Yağmurun	bir	süre	için	bile	olsa	yüzüne	değil	sırtına	çarpması	iyiydi.	Yanından geçtiği	herkes	sızlanıyordu.	Kafile	neredeyse	ormanın	yarım	mil	içine	kadar uzanıyordu. </p>
<p class="calibre1">Yük	arabalarının	arasında	atının	sırtında	iyice	kamburlaşmış	halde	oturan Samwell	Tarly’yi	gördü,	geniş	şapkasını	burnuna	kadar	indirmişti.	Yük	atlarından birini	sürüyor	ve	diğerlerine	yol	gösteriyordu.	Kuzgunlar	kafeslere	vuran	yağmur yüzünden	kanat	çırpıp	bağırıyordu.	“Kafeslerin	içine	tilki	mi	saldın?”	diye	sordu Jon. </p>
<p class="calibre1">Sam	kafasını	kaldırdı.	Şapkasının	kenarından	sular	akıyordu.	“Ah	hayır, yağmurdan	nefret	ediyorlar	sadece,	bizim	gibiler	işte.” </p>
<p class="calibre1">“İdare	edebiliyor	musun	Sam,	nasılsın?” </p>
<p class="calibre1">“Islağım,”	diye	karşılık	verdi	Sam.	Şişman	delikanlı	gülümsemeyi başarabilmişti.	“Henüz	beni	öldüren	bir	şey	çıkmadı.” </p>
<p class="calibre1">“Güzel.	Craster	Kalesi	yakında.	Tanrılar	merhametliyse	adam	ateşin	yanında uyumamıza	izin	verir.” </p>
<p class="calibre1">Sam	dehşete	düşmüş	gibi	görünüyordu.	“Efkârlı	Edd,	Craster’ın	korkunç	bir vahşi	olduğunu	söylüyor.	Kendi	kızlarıyla	evleniyormuş	ve	kendi	koyduğu kanunlar	dışındaki	hiçbir	kanunu	tanımıyormuş.	Dywen,	o	adamın	damarında	siyah kan	aktığını	söylemiş	Grenn’e.	Annesi	bir	yabanılmış,	koruculardan	biriyle yatmış,	yani	Craster	bir	p...	Sustu,	söylemek	üzere	olduğu	kelimeyi	fark	emişti. </p>
<p class="calibre1">“Bir	piç,”	dedi	Jon	gülerek.	“O	kelimeyi	kullanabilirsin	Sam.	Daha	önceden duymuşluğum	var.”	Ayaklarını	küçük	atının	karnına	vurdu.	“Sör	Ottyn’in	yanına</p>
<p class="calibre1"><a id="p323"></a>gitmeliyim,”	dedi.	Sam	Tarly’nin	bu	konuda	uyarılmasına	gerek	varmış	gibi, </p>
<p class="calibre1">“Craster	kadınlarının	yanında	dikkatli	davranmayı	unutma,”	diye	ekledi.	“Kamp kurduktan	sonra	konuşuruz.” </p>
<p class="calibre1">Jon,	haberi	artçı	kuvvetle	birlikte	ağır	ağır	yol	alan	Sör	Ottyn	Wythers’e götürdü.	Yaşlı	Sör	Ottyn’in	yüzü	kuru	eriğe	benziyordu.	Lord	Mormont’la	aynı yaşlardaydı.	Kara	Kale’de	hiçbir	şey	yapmadan	otururken	bile	yorgun	görünürdü ve	merhametsizce	yağan	yağmur	yaşlı	şövalyeyi	perişan	etmişti.	“Dalgalara	hoş</p>
<p class="calibre1">geldin,”	dedi.	“Yağmur	kemiklerime	kadar	işledi	ve	eyer	ağrılarım	bile	eyer ağrılarından	şikâyet	ediyor.” </p>
<p class="calibre1">Jon	geri	dönerken	kafilenin	açığından	dolaşıp	ağaçların	arasında	bulduğu kestirme	yolu	kullandı.	Kara	kardeşlerin	ve	atların	sesi	ormanın	ıslak	yeşilliği içinde	boğulup	hafifledi.	Kısa	zaman	sonra	yağmurun	ağaçlara,	dallara,	taşlara vururken	çıkardığı	sesten	başka	bir	şey	duyulmuyordu.	Henüz	öğlen	vakti	olmasına rağmen	orman	gece	kadar	karanlıktı.	Jon	kestane	ağaçlarının,	yaşlı	meşelerin,	gri yeşil	muhafız	ağaçlarının,	kara	gövdeli	demir	ağaçların	arasından	geçti.	Zaman zaman,	uzun	ve	sık	yaprakları	dalların	oluşturduğu	kubbelerin	altında	kalıyor, başını	davul	gibi	döven	iri	yağmur	damlalarından	korunuyordu.	Dalları	büyük beyaz	güllerle	ağırlaşmış	kestane	ağacının	yanından	geçerken	çalılardan	gelen hışırtıyı	duydu.  <i class="calibre4">“Hayalet!” </i>	diye	seslendi.	“Hayalet,	buraya	gel.” </p>
<p class="calibre1">Ama	yeşilliklerin	arasından	gri	atının	üstündeki	Dywen	çıktı,	arkasından Grenn	geliyordu.	Yaşlı	Ayı,	kafilenin	bereketini	gizlemeleri	ve	herhangi	bir tehlikeye	karşı	uyarmaları	için	ana	kafilenin	sağ	ve	sol	açıklarına	keşif	süvarileri yerleştirmişti.	Bunda	bile	tedbirli	davranmış,	adamları	ikişer	kişilik	gruplar halinde	yollamıştı. </p>
<p class="calibre1">“Ah,	siz	miydiniz	Lord	Kar?”	dedi	Dywen.	Meşe	gibi	gülümsedi;	dişleri ahşaptan	oyulmuştu	ve	ağzına	tam	oturdukları	söylenemezdi.	“Seni	Ötekiler’den biri	sandım.	Ne	oldu,	kurdunu	mu	kaybettin?” </p>
<p class="calibre1">“Avlanıyor,”	dedi	Jon.	Hayalet	kafileyle	birlikte	yol	almaktan	hoşlanmıyordu ama	çok	uzakta	olamazdı.	Gece	kamp	kurmak	için	durduklarında	Lord Kumandan’ın	çadırında	kalan	Jon’u	bulacaktı. </p>
<p class="calibre1">“Bu	havada	ancak	balık	tutabilir,”	dedi	Dywen. </p>
<p class="calibre1">Grenn,	“Annem,	yağmurun	ekinlere	iyi	geldiğini	söylerdi,”	diyerek	lafa	karıştı. </p>
<p class="calibre1"><a id="p324"></a>“Yağmurun	bu	kadarı	ekinleri	küflendirmeye	iyi	gelir,”	diye	karşılık	verdi Dywen.	“Bana	sorarsanız	bu	yağmurun	tek	iyi	tarafı	banyo	ihtiyacımızı	gideriyor olması.”	Tahta	dişlerini	birbirine	çarptı</p>
<p class="calibre1">“Buckwell,	Craster’ı	bulmuş,”	dedi	Jon. </p>
<p class="calibre1">Dywen	güldü,	“Onu	ne	zaman	kaybetmişti	ki?	Siz	delikanlılar,	sakın	Craster’ın karılarına	yaklaşmayın,	anladınız	mı?” </p>
<p class="calibre1">Jon	gülümsedi.	“Hepsini	kendine	mi	ayırmak	istiyorsun	Dywen?” </p>
<p class="calibre1">Adam	dişlerini	bir	kez	daha	vurdu.	“Neden	olmasın?	Craster’ın	on	parmağı	ve bir	aleti	var,	yani	on	birden	ötesini	sayamaz.	Karılarından	birkaçı	eksilse	fark etmez	bile.” </p>
<p class="calibre1">“Kaç	karısı	var	ki?”	diye	sordu	Grenn. </p>
<p class="calibre1">“Her	halükârda	senin	sahip	olacağından	daha	fazla	kardeşim.	İşte,	senin canavar	orada	Kar.” </p>
<p class="calibre1">Hayalet,	kuyruğunu	havaya	dikmiş	Jon’un	atının	yanında	yürüyordu.	Beyaz tüyleri	yağmurla	birbirine	yapışmıştı.	O	kadar	sessiz	hareket	ediyordu	ki	ne	zaman ortaya	çıktığını	hiçbiri	fark	etmemişti.	Grenn’in	atı,	Hayalet’in	kokusunu	alınca geriledi,	aradan	geçen	bir	seneye	rağmen	atlar,	Hayalet’in	yanında	huzursuz oluyordu.	“Benimle	gel	Hayalet,”	dedi	Jon	ve	Craster	Kalesi’ne	doğru	dörtnala koşmaya	başladı. </p>
<p class="calibre1">Sur’un	ötesinde	taştan	bir	kaleyle	karşılaşacağını	hiç	hayal	etmemişti.	Bir avlunun	ortasında	ahşaptan	inşa	edilmiş	bir	bina	olabileceğini	düşünmüştü. </p>
<p class="calibre1">Karşılaştığı	şey	bunlardan	ikisi	de	değildi;	bir	gübre	yığını,	bir	domuzluk,	boş	bir koyun	ağılı	ve	isim	vermeye	bile	değmeyecek	derme	çatma	penceresiz	bir	eve bakıyordu.	Ev	alçak	ve	dardı,	birbirine	bağlı	kütüklerden	yapılmıştı.	Çatısı kesekle	kaplıydı.	Tepe	denemeyecek	kadar	alçak	bir	yükseltinin	üzerinde duruyordu.	Toprak	bir	bentle	çevrilmişti.	Yağmurun	yer	yer	erittiği	toprak	bentteki deliklerden	akan	kahverengi	küçük	derecikler,	kuzeye	doğru	kıvrılarak	ilerleyen çayın	yağmur	yüzünden	çamur	yeşiline	dönmüş	kabarık	sularına	dökülüyordu. </p>
<p class="calibre1">Jon	güneybatıda,	iki	yanına	uzun	direkler	dikilmiş	açık	bir	kapı	buldu. </p>
<p class="calibre1">Direklerin	üstünde	bir	çift	hayvan	kafatası	vardı:	Birinde	ayı,	diğerinde	koç. </p>
<p class="calibre1">Kapıdan	giren	gruba	katıldığında	ayı	kafatasının	üstünde	hâlâ	bir	parça	et	ve	kas olduğunu	fark	etti.	İçeride,	Jarman	Buckwell’in	keşif	grubu	ve	Thoren</p>
<p class="calibre1"><a id="p325"></a>Smallwood’un	öncü	grubundan	adamlar	kamp	için	çadırlar	kurmaya	çalışıyordu. </p>
<p class="calibre1">Ağıldaki	küçük	domuz	yavruları	üç	iri	dişi	domuzun	etrafında	toplanmıştı.	Çıplak bir	kız	çocuğu	topraktan	havuç	söküyordu.	İki	kadın	ağıldan	çıkardıkları	bir domuzu	kesmek	için	bağladı.	Hayvanın	çığlığı	tiz	ve	korkunçtu,	neredeyse	bir insanınkini	andırıyordu.	Domuzun	çığlıklarına	Chett’in	tazıları	cevap	verdi. </p>
<p class="calibre1">Adamın	öfkeyle	ettiği	küfürler	hayvanların	çılgınca	havlamasına	engel	olmuyordu. </p>
<p class="calibre1">Koroya	Craster’ın	köpekleri	de	katıldı.	Jon’un	ulu	kurdu	hepsini	duymazdan	geldi. </p>
<p class="calibre1">Jon	derme	çatma	eve	iyice	göz	attıktan	sonra,  <i class="calibre4">bu	geceyi	ancak	otuzumuz	sıcak</i> <i class="calibre4">ve	kuru	geçirecek, </i>	diye	düşündü.  <i class="calibre4">Belki	elli	kişi. </i>	Ev,	iki	yüz	kişinin	sığacağı	kadar büyük	değildi.	Kardeşlerin	çoğu	dışarıda	yatmak	zorunda	kalacaktı	ama	onları nereye	koyacaklardı?	Zemin	yağmur	yüzünden	bilek	derinliğinde	su	birikintilerine ve	bataklığa	dönüşmüştü.	İç	karartıcı	ve	kederli	bir	gece	daha	onları	bekliyordu. </p>
<p class="calibre1">Lord	Kumandan	atını	Efkârlı	Edd’e	teslim	etmişti.	Jon	atından	inerken	Efkârlı Edd	hayvanın	nallarındaki	çamuru	temizliyordu.	“Lord	Mormont	salonda,”	dedi Jon’u	gördüğünde.	“Geldiğinde	yanına	gitmeni	istedi.	Kurdunu	dışarıda	bıraksan iyi	edersin.	Craster’ın	çocuklarından	birini	yiyebilecek	kadar	aç	görünüyor. </p>
<p class="calibre1">Doğrusunu	istersen,	ben	de	Craster’ın	çocuklarından	birini	yiyecek	kadar	açım, sıcak	servis	edilsin	yeter.	Sen	içeri	gir,	ben	atınla	ilgilenirim.	Eğer	içerisi	sıcak ve	kuruysa	sakın	bana	söyleme,	ben	içeri	davet	edilmedim.”	Atın	nalından	bir parça	çamur	daha	aldı.	“Bu	çamur	sana	da	bokmuş	gibi	gelmiyor	mu?	Bütün	bu arazi	Craster’ın	bokundan	yapılmış	olabilir	mi?” </p>
<p class="calibre1">Jon	gülümsedi.	“Duyduğuma	göre	Craster	çok	uzun	zamandır	buradaymış.” </p>
<p class="calibre1">“Beni	neşelendirmeye	çalışma.	İçeri	git.	Yaşlı	Ayı	seni	bekliyor.” </p>
<p class="calibre1">Jon,	“Hayalet,	burada	kal,”	diye	komut	verdi	kurda.	Craster	Kalesi’nin	kapısı iki	kanat	geyik	derisinden	yapılmıştı.	Jon	kanatları	omzuyla	itti,	alçak	pervaza başını	çarpmamak	için	eğilerek	içeri	girdi.	Salondaki	iki	düzine	rütbeli	korucu salonun	ortasındaki	ateşin	etrafına	toplanmış	ısınmaya	çalıyordu.	Çizmelerinden akan	sular	toprak	zeminde	minik	gölcükler	oluşturuyordu.	Salon	dumana boğulmuştu	ve	yanan	ateşe	rağmen	rutubetliydi.	Çatıdaki	duman	deliğinden	içeri yağmur	giriyordu.	Bütün	ev	tek	bir	salondan	oluşuyordu,	merdivenle	çıkılan	alçak tavan	arası	uyumak	için	kullanılıyordu. </p>
<p class="calibre1">Jon,	Sur’dan	ayrıldığı	gün	nasıl	hissettiğini	hatırladı:	Bir	genç	kız	kadar</p>
<p class="calibre1"><a id="p326"></a>heyecanlı	ve	gergin	ama	dışarıdaki	gizemleri	ve	harikaları	keşfetmeye	hevesli. </p>
<p class="calibre1"> <i class="calibre4">İşte,	harikalardan	biri	tam	da	burada, </i>	dedi	içinden	duman	dolu	salonu incelerken.	Gözleri	yanıyordu.  <i class="calibre4">Pyp	ve	Kurbağa	neler	kaçırdıklarını	bilseler	çok</i> <i class="calibre4">üzülürlerdi. </i></p>
<p class="calibre1">Craster	ateşin	başında	oturuyordu.	Bir	koltuğun	tadını	çıkaran	tek	adam	oydu. </p>
<p class="calibre1">Lord	Kumandan	Mormont	bile	omzunda	mırıldanan	kuzgunuyla	birlikte	sıralardan birinde	oturuyordu.	Jarman	Buckwell	kumandanın	arkasında	ayaktaydı.	Yamalı örgü	zırhından	ve	parlak	derilerinden	sular	damlıyordu.	Buckwell’in	yanında, merhum	Sör	Jaremy’nin	samur	kürkünü	ve	göğüs	kalkanını	giyen	Thoren Smallwood	dikiliyordu. </p>
<p class="calibre1">Craster’ın	kuzu	derisi	yeleği	ve	postlardan	dikilmiş	cübbesi	ucuz	görünüyordu ama	kalın	bileğindeki	geniş	kelepçe	altına	benziyordu.	Yele	gibi	saçları beyazlamıştı.	Ömrünün	kışını	yaşıyor	olmasına	rağmen	çok	güçlü	bir	adam	gibi duruyordu.	Düz	burnu	ve	sarkık	ağzı	yüzüne	zalim	bir	ifade	veriyordu,	bir	kulağı yoktu.  <i class="calibre4">İşte	bir	yabanıl, </i>	diye	düşündü	Jon.	Yaşlı	Dadı’nın	yabanıllar	hakkında anlattığı	hikâyeleri	hatırlamıştı;	yabanıllar	kafataslarına	doldurdukları	insan kanını	içerlerdi	ama	taş	bir	kupadan	bira	yudumlayan	Craster	bu	gelenekten habersiz	olmalıydı. </p>
<p class="calibre1">Craster,	“Benjen	Stark’ı	tam	üç	yıldır	görmedim,”	dedi	Mormont’a. </p>
<p class="calibre1">“Doğrusunu	söylemem	gerekirse	onu	hiç	özlemedim.”	Sıraların	arasında	bir düzineye	yakın	siyah	renkli	köpek	yavrusu	ve	birkaç	domuz	dolaşıyordu.	Geyik derisinden	yapılmış	perişan	kıyafetler	giyen	kızlar	bira	getiriyor,	ateşi harlandırıyor,	bir	kazanın	içine	havuç	ve	soğan	doğruyordu. </p>
<p class="calibre1">“Geçen	yıl	buraya	uğramış	olmalı,”	dedi	Thoren	Smallwood.	Köpek yavrularından	biri	gelip	adamın	bacağını	kokladı.	Thoren	yavruyu	tekmeleyip uzaklaştırdı. </p>
<p class="calibre1">“Ben	Stark,	geçen	yıl	Gared	ve	Will’le	birlikte	kaybolan	Sör	Waymar	Royce’u arıyordu,”	dedi	Lord	Mormont. </p>
<p class="calibre1">“Evet,	o	üçünü	hatırlıyorum.	Küçük	lord	şu	köpek	yavrularından	daha	yaşlı değildi.	Samur	kürkü	ve	parlak	kılıcıyla	benim	çatımın	altında	kalamayacak	kadar da	kibirliydi.	Karılarımın	hepsi	daha	önce	insan	görmemiş	gibi	ona	bakmıştı.” </p>
<p class="calibre1">Yan	gözle	en	yakınındaki	kadını	süzdü.	“Gared	akıncıların	peşinde	olduklarını</p>
<p class="calibre1"><a id="p327"></a>söylemişti.	Başlarında	o	kadar	yeşil	bir	kumandan	varken	yağmacıları yakalamamalarının	daha	hayırlı	olacağını	söylemiştim	ben	de.	Gared	bir	karga için	fena	sayılmazdı.	Onun	benden	daha	az	kulağı	vardı.	Soğuk	onun	kulaklarını	da ısırmış.”	Güldü.	“Duyduğuma	göre	şimdi	kafası	da	yokmuş.	Soğuk,	kafa	da ısırabiliyor	mu?” </p>
<p class="calibre1">Jon,	kırmızı	kanın	bembeyaz	karın	üstüne	saçılışını	ve	Theon	Greyjoy’un adamın	kesik	kafasını	tekmeleyişini	hatırladı.  <i class="calibre4">Adam	bir	kaçaktı. </i>	O	gün	Kışyarı’na geri	dönerken	Jon	ve	Robb	yarışmıştı.	Karların	arasında	yatan	altı	ulu	kurt yavrusunu	o	yarış	sırasında	bulmuşlardı.	Bin	yıl	önceydi. </p>
<p class="calibre1">“Sör	Raymar	buradan	ne	zaman	ayrıldı,	nereye	gidiyordu?” </p>
<p class="calibre1">Craster	omuzlarını	silkti.	“Kargaların	nereden	gelip	nereye	gittiklerini ezberlemekten	daha	önemli	işlerim	var.”	Birasını	kafasına	dikip	kupayı	kenara bıraktı.	“Bizim	buralara	güzel	güney	şarapları	gelmiyor.	Biraz	şarap	ve	yeni	bir balta	çok	işime	yarardı.	Benim	baltam	keskinliğini	kaybetti,	işe	yaramıyor. </p>
<p class="calibre1">Korumam	gereken	kadınlar	var.”	Karıncalar	gibi	çalışan	karılarına	baktı. </p>
<p class="calibre1">“Sayınız	çok	az	ve	burada	yalnızsınız.	İstersen	bir	grup	korucuyla	birlikte	sizi Sur’a	göndereyim,”	dedi	Mormont. </p>
<p class="calibre1">Mormont’un	kuzgunu	bu	fikri	sevmiş	gibi	görünüyordu;	kanatlarını	çırparak, </p>
<p class="calibre1"> <i class="calibre4">“Sur,” </i>	diye	bağırdı.	Mormont’un	boynunun	arkasında	açılan	siyah	kanatları yüksek	bir	boyunluk	gibi	göründü. </p>
<p class="calibre1">Ev	sahibi	kahverengi	kırık	dişlerini	göstererek	sırıttı.	“Peki	Sur’da	ne yapacağız?	Akşam	yemeklerinizi	mi	servis	edeceğiz?	Biz	özgür	insanlarız.	Craster kimseye	hizmet	etmez.” </p>
<p class="calibre1">“Vahşi	ormanda	yalnız	kalmak	bu	zamanda	çok	tehlikeli.	Soğuk	rüzgârlar esmeye	başladı.” </p>
<p class="calibre1">“Bırak	essin.	Benim	köklerim	çok	derinde.”	Craster	yanından	geçen	bir	kadını kolundan	yakaladı.	“Söyle	ona	kadın.	Lord	Karga’ya	burada	ne	kadar	mutlu olduğumuzu	anlat.” </p>
<p class="calibre1">Kadın	ince	dudaklarını	yaladı.	“Burası	bizim	evimiz.	Craster	bize	iyi	bakıyor. </p>
<p class="calibre1">Güvende	olmamızı	sağlıyor.	Özgür	biri	olarak	ölmek	bir	köle	olarak	yaşamaktan iyidir.” </p>
<p class="calibre1"> <i class="calibre4">“Köle,” </i>	diye	tekrar	etti	kuzgun. </p>
<p class="calibre1"><a id="p328"></a>Mormont	öne	eğildi.	“Geçtiğimiz	her	köy	terk	edilmişti.	Sur’dan ayrıldığımızdan	beri	canlı	insan	gördüğümüz	tek	yer	burası.	İnsanlar	gitmiş...	ya	da ölmüşler,	kaçmışlar,	kaçırılmışlar,	bilmiyorum.	Hayvanlar	da	öyle.	Hiçbir	şey kalmamış.	Bu	keşiften	önce,	Sur’dan	sadece	birkaç	fersah	uzaklıkta	Benjen Stark’ın	korucularından	ikisinin	cesedini	bulduk.	Soğuk	ve	solgundular.	Elleri ayakları	kararmıştı	ve	yaralarından	kan	akmıyordu.	Onları	Kara	Kale’ye	götürdük. </p>
<p class="calibre1">Gece	çöktüğünde	dirildiler	ve	öldürdüler.	Biri	Sör	Jaremy	Rykker’ı	katletti	diğeri de	benim	peşimden	geldi.	Sağ	oldukları	zamanlara	ait	bir	şeyler	hatırlıyor gibiydiler	ama	içlerinde	zerre	kadar	merhamet	kalmamıştı.” </p>
<p class="calibre1">Az	önce	konuşan	kadının	ağzı	pembe	bir	mağara	gibi	açık	kalmıştı	ama Craster	homurdanmaya	benzer	bir	kahkaha	attı.	“Bizim	burada	böyle	sorunlarımız yok.	Bu	korku	hikâyelerini	benim	çatımın	altındayken	anlatmazsan	memnun olurum.	Ben	inançlı	bir	adamım	ve	tanrılar	beni	korur.	Eğer	ölüler	bir	gece	vakti dirilip	yürüyerek	gelirse,	onları	mezarlarına	nasıl	geri	göndereceğimi	biliyorum. </p>
<p class="calibre1">Yeni	bir	balta	işimi	kolaylaştırır.”	Karısının	kalçasına	bir	tokat	attı.	“Bira	getir	ve çabuk	ol.” </p>
<p class="calibre1">“Ölüler	sorun	çıkarmaz	diyorsunuz	ama	ya	canlılar	lordum?”	dedi	Jarman Buckwell.	“Ya	kralınız?” </p>
<p class="calibre1"> <i class="calibre4">“Kral!” </i>	diye	bağırdı	Mormont’un	kuzgunu.  <i class="calibre4">“Kral,	kral,	kral.” </i></p>
<p class="calibre1">“Mance	Rayder	mi?”	Craster	ateşe	tükürdü.	“Sur’un	Ötesindeki	Kral.	Özgür insanların	krallarla	ne	işi	olur?”	Gözlerini	Mormont’unkilere	dikti.	“Sana	Rayder ve	icraatlarıyla	ilgili	çok	şey	anlatabilirim.	Şu	boş	kasabalar,	hepsi	onun	işi.	Eğer ben,	onun	gibilere	pabuç	bırakacak	bir	adam	olsaydım	benim	arazimi	de	boş</p>
<p class="calibre1">bulurdun.	Bana	bir	süvari	gönderdi.	Toprağımı	terk	edip	onun	ayağına gidecekmişim.	Süvariyi	geri	yolladım	ama	dili	bende	kaldı.	Şimdi	duvarımı süslüyor.”	Eliyle	duvarı	gösterdi.	“Sana	Mance	Rayder’i	nerede	araman gerektiğini	söyleyebilirim,	canım	isterse	tabi.”	Yine	aynı	kahverengi	gülümseme. </p>
<p class="calibre1">“Ama	bunları	konuşmak	için	bol	bol	vaktimiz	olacak.	Çatımın	altında	uyuyup domuzlarımı	yemek	istiyorsun,	değil	mi?” </p>
<p class="calibre1">“Bir	çatı	çok	makbule	geçer	lordum,”	dedi	Mormont.	“Zorlu	yollardan	geldik ve	çok	ıslandık.” </p>
<p class="calibre1">“O	halde	bir	gece	misafirim	olun,	daha	fazla	değil.	Kargalardan	çok</p>
<p class="calibre1"><a id="p329"></a>hoşlandığım	söylenemez.	Tavan	arası	benim	ama	yerde	yatabilirsiniz.	Sadece yirmi	kişi	için	yemeğim	ve	biram	var,	fazlası	olmaz.	Kargalarının	geri	kalanı kendi	mısırlarını	gagalasın.” </p>
<p class="calibre1">“Bizim	yeterli	yiyeceğimiz	var	lordum,”	dedi	Yaşlı	Ayı.	“Yemeğimizi	ve şarabımızı	paylaşmaktan	mutluluk	duyarız.” </p>
<p class="calibre1">Craster	elinin	tersiyle	ağzını	sildi.	“Şarabının	tadına	bakarım	Lord	Karga.	Bir şey	daha,	adamların	karılarımdan	birine	dokunacak	olursa	dokunan	elleri keserim.” </p>
<p class="calibre1">“Sizin	çatınız,	sizin	kurallarınız,”	dedi	Thoren	Smallwood.	Lord	Mormont başıyla	onayladı	ama	memnun	görünmüyordu. </p>
<p class="calibre1">“Anlaştık	öyleyse,”	dedi	Craster.	“Harita	çizebilen	bir	adamın	var	mı?” </p>
<p class="calibre1">“Sam	Tarly	çizebilir,”	diyerek	lafa	karıştı	Jon.	“Sam	haritaları	sever.” </p>
<p class="calibre1">Mormont,	Jon’a	baktı.	“Yemeğini	yedikten	sonra	buraya	gelmesini	söyle. </p>
<p class="calibre1">Yanına	parşömen,	mürekkep	ve	tüy	kalem	alsın.	Tollett’i	de	bul,	baltamı	getirsin. </p>
<p class="calibre1">Ev	sahibimiz	için	küçük	bir	hediye.” </p>
<p class="calibre1">Jon	henüz	salondan	çıkmadan,	“Bu	kim?”	diye	sordu	Craster.	“Bir	Stark	gibi görünüyor.” </p>
<p class="calibre1">“Kâhyam	ve	yaverim	Jon	Kar.” </p>
<p class="calibre1">“Bir	piç,	öyle	mi?”	Craster	baştan	ayağı	Jon’u	süzdü.	“Bir	adam	bir	kadının yatağına	girmek	istiyorsa	o	kadın	kendi	karısı	olmalı.	Ben	öyle	yapıyorum.”	Bir	el hareketiyle	Jon’a	kapıyı	gösterdi.	“Gidip	işini	yap	piç.	Şu	balta	keskin	olsa	iyi olur.	Kör	çelik	işime	yaramaz.” </p>
<p class="calibre1">Jon	hafifçe	reverans	yaptı	ve	salondan	ayrıldı,	tam	kapıdan	çıkarken	Sör	Ottyn Wythers	içeri	giriyordu.	Neredeyse	çarpışacaklardı.	Yağmur	hafiflemiş	gibiydi. </p>
<p class="calibre1">Jon,	araziye	yayılan	çadırlara	baktı. </p>
<p class="calibre1">Efkârlı	Edd	atları	besliyordu.	“Yabanıla	keskin	bir	balta	verelim,	neden olmasın?”	Mormont’un	kısa	saplı	savaş	baltasını	gösterdi.	“Yemin	ederim	ki baltayı	geri	verecek.	Yaşlı	Ayı’nın	kafatasının	içinde.	Ona	neden	 <i class="calibre4">bütün</i> baltalarımızı	ve	hatta	kılıçlarımızı	da	vermiyoruz	ki?	At	üstünde	koştururken birbirlerine	çarpıp	bir	sürü	gürültü	çıkarıyorlar.	O	çelik	parçalarını	taşımazsak daha	hızlı	yol	alırız,	doğrudan	cehennemin	kapısına.	Cehennemde	yağmur	yağıyor mudur?	Belki	Craster	balta	yerine	güzel	bir	şapka	ister.” </p>
<p class="calibre1"><a id="p330"></a>Jon	gülümsedi.	“Bir	balta	istiyor.	Ve	şarap.” </p>
<p class="calibre1">“Yaşlı	Ayı	akıllı	bir	adam.	Yabanıl	iyice	sarhoş	olursa,	üstümüze	saldırdığında ayakları	dolanır	ve	o	baltayla	sadece	kulağımızı	kesebilir.	Benim	iki	kulağım	var ama	bir	kafam	var.” </p>
<p class="calibre1">“Smallwood,	Craster’ın	Nöbet	dostu	olduğunu	söylüyor.” </p>
<p class="calibre1">“Nöbet	dostu	olan	bir	yabanılla,	olmayan	bir	yabanılın	arasındaki	farkı	biliyor musun?”	diye	sordu	asık	suratlı	kâhya.	“Düşmanlarımız	cesetlerimizi	kargalara	ve kurtlara	yem	olarak	bırakır.	Dostlarımız	da	gizli	mezarlara	gömer.	Şu	ayı	kafası	ne zamandır	kapıda	asılı	merak	ediyorum	ve	biz	bağıra	çağıra	buraya	gelmeden	önce o	kapıda	ne	asılıydı?”	Efkârlı	Edd	şüpheyle	elindeki	baltaya	baktı.	“İçerisi	kuru mu?” </p>
<p class="calibre1">“Dışarıdan	daha	kuru.” </p>
<p class="calibre1">“Daha	sonra	gizlice	içeri	girip	şöyle	ateşten	uzak	bir	yerde	saklansam	farkıma varırlar	mı?	O	çatının	altında	yatanlar	ilk	katledilecek	olanlar	ama	en	azından kuru	ölecekler.” </p>
<p class="calibre1">Jon	kahkaha	attı.	“Craster	tek	başına,	biz	iki	yüz	kişiyiz.	Kimseyi öldürebileceğini	sanmıyorum.” </p>
<p class="calibre1">“Beni	neşelendiriyorsun,”	dedi	Edd,	sesi	her	zamankinden	bile	huysuz çıkmıştı.	“Ayrıca,	iyi	bir	balta	hakkında	söylenecek	çok	şey	vardır.	Ahşap	bir tokmakla	öldürülmek	istemem	mesela.	Bir	keresinde,	alnının	ortasına	tokmakla vurulmuş	bir	adam	görmüştüm.	Derisi	neredeyse	hiç	açılmamıştı	ama	alnı	içeri göçmüştü,	kafası	da	bir	asma	kabağı	kadar	şişmişti.	Yakışıklı	adamdı	aslında	ama çirkin	öldü.	Yabanıla	tokmak	vermediğimiz	iyi	oldu.”	Efkârlı	Edd	söylene	söylene Jon’un	yanından	uzaklaştı,	ıslak	siyah	pelerininden	sular	damlıyordu. </p>
<p class="calibre1">Jon	yeni	beslenmiş	atların	yanından	geçerken	kendi	akşam	yemeğini	düşündü. </p>
<p class="calibre1">Sam’in	nerede	olduğunu	merak	ettiği	sırada	korku	dolu	bir	çığlık	duydu.  <i class="calibre4">“Kurt!” </i></p>
<p class="calibre1">Geri	dönüp	çığlığın	geldiği	tarafa	koşmaya	başladı,	çizmeleri	çamura gömülüyordu.	“Uzak	dur,”	diye	bağırıyordu	kadın	Hayalet’e.	“Benden	uzak	dur!” </p>
<p class="calibre1">Ulu	kurdun	ağzında	bir	tavşan	vardı,	bir	tanesi	de	kanlar	içinde	yerde	yatıyordu. </p>
<p class="calibre1">Kadın,	“Onu	benden	uzaklaştırın	lordum,”	diye	yalvardı	Jon’u	görünce. </p>
<p class="calibre1">“Sana	zarar	vermez,”	dedi	Jon.	Neler	olduğunu	hemen	anlamıştı;	ahşap	bir tavşan	kafesi,	çıtaları	parçalanmış,	ıslak	çimenlerin	üstüne	devrilmiş.	“Acıkmış</p>
<p class="calibre1"><a id="p331"></a>olmalı,	yolda	ava	rastlayamadık.”	Jon	ıslık	çaldı.	Ulu	kurt	ağzındaki	tavşanı	yere bıraktı,	dişlerinin	arasındaki	kemik	parçalarını	yalıyordu.	Jon’un	yanına	geldi. </p>
<p class="calibre1">Kadın	endişeli	gözlerle	ikisine	bakıyordu.	Jon’un	ilk	düşündüğünden	çok	daha gençti.	Islak	saçları	geniş	yüzüne	yapışmıştı,	çıplak	ayakları	çamura	gömülmüştü, en	fazla	on	beş,	on	altı	yaşında	olmalıydı.	Karnının	hafif	çıkıntısından hamileliğinin	ilk	aylarında	olduğu	anlaşılıyordu.	“Craster’ın	kızlarından	biri misin?”	diye	sordu	Jon. </p>
<p class="calibre1">Kız	elini	karnına	koydu.	“Artık	karısıyım.”	Kurttan	uzak	durmaya	çalışarak hüzünle	tavşan	kafesinin	yanına	çöktü.	“Onları	çiftleştirecektim.	Hiç	koyun kalmadı.” </p>
<p class="calibre1">“Nöbet	bedelini	öder.”	Jon’un	kıza	verebileceği	tek	sikkesi	bile	yoktu... </p>
<p class="calibre1">Sur’un	ötesinde	birkaç	bakırın,	hatta	gümüşün	ne	işe	yarayacağını	da	bilmiyordu aslında.	“Sabah	Lord	Mormont’la	konuşurum,	çaresine	bakarız,”	dedi. </p>
<p class="calibre1">Kız	çamurlu	ellerini	eteğine	sildi.	“Lordum...” </p>
<p class="calibre1">“Ben	lord	değilim.” </p>
<p class="calibre1">Kızın	çığlığını	duyanlar	dışarı	çıkmıştı.	“Ona	inanma,”	diye	bağırdı	Kız Kardeşli	Lark,	sokak	köpekleri	kadar	acımasız	bir	korucuydu.	“Kendisi	Lord Kar’dır.” </p>
<p class="calibre1">“Kışyarı	Piçi	ve	kralın	kardeşi,”	diye	alay	etti	Chett.	Gürültünün	sebebini öğrenmek	için	tazılarını	bırakıp	gelmişti. </p>
<p class="calibre1">“Kurt	aç	gözlerle	sana	bakıyor	kızım,”	dedi	Lark.	“Belki	de	karnındaki	şu çıkıntı	hayvanın	iştahını	kabartmıştır.” </p>
<p class="calibre1">Jon	öfkeleniyordu.	“Kızı	korkutuyorsunuz,”	dedi. </p>
<p class="calibre1">“Uyarıyoruz	aslında,”	diye	karşılık	verdi	Chett.	Gülümsemesi,	yüzünü kaplayan	çıbanlar	kadar	çirkindi. </p>
<p class="calibre1">“Sizlerle	konuşmamız	yasak,”	dedi	kız	aniden	hatırlamış	gibi. </p>
<p class="calibre1">“Bekle,”	dedi	Jon	ama	geç	kalmıştı.	Kız	koşarak	uzaklaştı. </p>
<p class="calibre1">Lark	ikinci	tavşanı	almak	için	uzandı	ama	Hayalet	ondan	hızlıydı.	Lark	kurdun sivri	dişlerini	görünce	gerileyip	dengesini	kaybetti,	çamura	düşerek	kemikli poposunun	üstünde	kaymaya	başladı.	Diğer	adamlar	kahkahalar	atıyordu.	Ulu	kurt tavşanı	alıp	Jon’a	getirdi. </p>
<p class="calibre1">“Kızı	korkutmanız	için	bir	sebep	yoktu,”	dedi	Jon. </p>
<p class="calibre1"><a id="p332"></a>“Senden	azar	işitecek	değiliz	piç,”	dedi	Chett.	Üstat	Aemon’ın	yanındaki	rahat işini	kaybetmesinden	Jon’u	sorumlu	tutuyordu;	Jon,	Sam	Tarly	meselesini konuşmak	için	Aemon’a	gitmeseydi	Chett	kötü	huylu	tazılarla	uğraşmak	yerine	kör adamın	refakatçiliğini	yapmaya	devam	edecekti.	“Lord	Kumandan’ın	evcil hayvanı	olabilirsin	ama	Lord	Kumandan	değilsin...	ve	şu	canavar	sürekli	yanında olmasaydı	böyle	cesur	konuşmaya	cesaret	bile	edemezdin.” </p>
<p class="calibre1">“Sur’un	ötesindeyken	bir	kardeşle	kavga	etmeyeceğim,”	dedi	Jon.	Sesi kendisinden	daha	sakindi. </p>
<p class="calibre1">Lark	dizlerinin	üstünde	doğruldu.	“Senden	korkuyor	Chett,”	dedi.	“Kız Kardeşler’de	bunun	gibilere	taktığımız	bir	isim	vardır.” </p>
<p class="calibre1">“Bütün	isimleri	biliyorum,	nefesini	boşuna	tüketme,”	diye	karşılık	verdi	Jon. </p>
<p class="calibre1">Hayalet’le	birlikte	yürümeye	başladı.	Kapıya	vardığında	yağmur	ince	bir serpintiye	dönüşmüştü.	Birazdan	akşam	çökecekti	ve	ardından	kasvetli	bir	gece daha	gelecekti.	Bulutlar	ayı,	yıldızları	ve	Mormont’un	Meşalesi’ni	saklayacaktı. </p>
<p class="calibre1">Çişe	kalkmak	bile	bir	maceraya	dönüşecekti,	Jon’un	bir	zamanlar	yaşadığı	macera kadar	olmasa	da. </p>
<p class="calibre1">Bazı	korucular	ateş	yakabilecekleri	kadar	kuru	dal	bulmayı	başarmıştı,	bir kayanın	dibinde	dalları	tutuşturuyorlardı.	Diğerleri	çadır	kurmuş,	bazıları	da	alçak dalların	üstüne	pelerinlerini	sererek	kendileri	için	kumaştan	bir	çatı	hazırlamıştı. </p>
<p class="calibre1">Dev,	büyük	bir	meşe	ağacında	sığabileceği	bir	kovuk	bulmuştu.	“Şatomu beğendiniz	mi	Lord	Kar?” </p>
<p class="calibre1">“Rahat	görünüyor.	Sam’in	nerede	olduğunu	biliyor	musun?” </p>
<p class="calibre1">“Bu	yoldan	yürümeye	devam	et.	Sör	Ottyn’in	çadırına	varırsan	anla	ki	fazla gitmişsin.”	Dev	gülümsedi.	“Belki	Sam	de	bir	ağaç	kavuğu	bulmuştur.	O	ağacı görmek	isterdim.” </p>
<p class="calibre1">Sonunda	Sam’i	bulan	Hayalet	oldu.	Ulu	kurt	yaydan	fırlatılan	bir	ok	hızıyla ileri	atıldı.	Sam	tepesi	çıkıntılı	büyük	bir	kayanın	dibinde	kuzgunları	besliyordu, hareket	ettikçe	çizmelerinden	ıslak	sesler	çıkıyordu.	“Ayaklarım	sırılsıklam,”	dedi sefil	bir	halde.	“Attan	indiğim	yerde	bir	çukur	varmış,	dizime	kadar	içine	battım.” </p>
<p class="calibre1">“Çizmelerini	çıkart	da	çoraplarını	kurut.	Ben	biraz	kuru	dal	bulayım.	Kayanın dibi	ıslak	değilse	bir	ateş	yakabiliriz.”	Tavşanı	Sam’e	gösterdi.	“Ve	yemek	yeriz.” </p>
<p class="calibre1">“Sen	Lord	Mormont’la	birlikte	evde	kalmayacak	mısın?” </p>
<p class="calibre1"><a id="p333"></a>“Hayır,	sen	kalacaksın.	Yaşlı	Ayı	seni	istiyor,	harita	çizdirecek	sana.	Craster bizim	için	Mance	Rayder’i	bulacağını	söylüyor.” </p>
<p class="calibre1">“Ah,”	dedi	Sam.	Ucunda	sıcak	bir	oda	olsa	bile	Craster’le	karşılaşmak istemiyordu. </p>
<p class="calibre1">“Ama	önce	yemeğini	yesin,	dedi.	Ayaklarını	kurut.”	Jon	kuru	dal	bulmaya	gitti. </p>
<p class="calibre1">Altlarda	kalan	kuru	dallara	ulaşana	kadar	ıslak	yaprakları	ve	çam	iğnelerini eşeledi	ama	bir	kıvılcım	yakalaması	asır	sürmüş	gibiydi.	Pelerinini	kayanın çıkıntısına	asıp	minik	ateşini	yağmurdan	korudu. </p>
<p class="calibre1">Yere	çöküp	tavşanı	yüzmeye	başladığında	Sam	çizmelerini	çıkardı.	“Galiba ayak	parmaklarımın	arası	yosun	tutmuş,”	dedi.	“Tavşan	lezzetli	görünüyor.	Artık kan	bile	umrumda	değil.”	Kafasını	diğer	tarafa	çevirdi.	“Yani...	belki...	az umrumda.” </p>
<p class="calibre1">Jon	tavşanı	ikiye	ayırdı.	Ateşin	ortasına	yan	yana	iki	taş	parçası	koyup	tavşan etlerini	üzerine	yerleştirdi.	Cılız	bir	tavşandı	ama	kızardıkça	krallara	layık	bir ziyafet	yemeği	gibi	kokmaya	başladı.	Diğer	korucular	kıskanan	gözlerle	onlara bakıyordu.	Hayalet	bile	kıskanmış	gibiydi,	alevler	kırmızı	gözlerinde	parlarken havayı	koklayıp	duruyordu.	“Sen	kendi	tavşanını	yedin,”	diye	hatırlattı	Jon. </p>
<p class="calibre1">“Craster	korucuların	dediği	gibi	bir	yabanıl	mı?”	diye	sordu	Sam.	Tavşan	az pişmesine	rağmen	çok	lezzetliydi.	“Şatosu	nasıl	bir	yer?” </p>
<p class="calibre1">“Üstünde	çatı	olan	bir	gübre	yığını	ve	bir	ateş.”	diye	cevap	verdi	Jon.	Craster Kalesi’nde	gördüklerini,	duyduklarını	Sam’e	anlattı. </p>
<p class="calibre1">Anlatacakları	bittiğinde	hava	kararmıştı	ve	Sam	parmaklarını	yalıyordu. </p>
<p class="calibre1">“Tavşan	harikaydı	ama	şimdi	bir	koyun	budu	istiyorum,	bütün	bir	but,	sadece benim	için.	Ballı,	naneli	ve	tarçınlı	sos	da	olsun.	Hiç	koyun	görmediniz	mi?” </p>
<p class="calibre1">“Bir	ağıl	var	ama	içi	boş.” </p>
<p class="calibre1">“Bu	kadar	adamı	nasıl	besliyor?” </p>
<p class="calibre1">“Hiç	adam	görmedim.	Sadece	Craster,	Craster’ın	karıları	ve	birkaç	küçük	kız. </p>
<p class="calibre1">Evini	koruyabileceğinden	şüpheliyim.	Barikat	dediği	şeyler	topraktan	yapılmış</p>
<p class="calibre1">setler.	Eve	gidip	şu	haritaları	çizmelisin.	Yolu	bulabilecek	misin?” </p>
<p class="calibre1">“Eğer	çamura	saplanıp	kalmazsam.”	Sam	zar	zor	ayağa	kalktı,	çizmelerini giydi,	parşömenle	kalem	aldı	ve	gecenin	karanlığına	karıştı.	Geniş	şapkasının kenarlarından	cübbesinin	üstüne	sular	akıyordu. </p>
<p class="calibre1"><a id="p334"></a>Hayalet	başını	ayaklarının	üstüne	koyup	ateşin	yanında	uyumaya	başladı.	Jon ateş	için	şükrederek	kurdun	yanına	kıvrıldı.	Islaktı	ve	üşüyordu	ama	kısa	bir zaman	önce	olduğu	kadar	değil.  <i class="calibre4">Belki	bu	gece,	Yaşlı	Ayı	bizi	Benjen	amcama</i> <i class="calibre4">götürecek	bir	şeyler	öğrenebilir. </i></p>
<p class="calibre1">Sabah	ayazında	buharlaşan	nefesini	görerek	uyandı.	Hareket	ettiğinde kemikleri	ağrıyordu.	Hayalet	gitmiş,	ateş	sönmüştü.	Kayanın	çıkıntısına	astığı pelerinine	uzandı.	Donmuş	pelerin	kaskatıydı.	Ayağa	kalktı	ve	kristale	dönüşmüş</p>
<p class="calibre1">ormana	baktı. </p>
<p class="calibre1">Şafağın	pembe	rengi	dallara,	yapraklara,	taşlara	vuruyordu.	Çimenler	zümrüt kesilmiş,	damlalar	elmasa	dönüşmüştü.	Çiçekler	ve	mantarlar	camdan	yapılmış</p>
<p class="calibre1">battaniyeler	örtünmüştü.	Çamur	gölcükleri	bile	kahverengi	bir	ışıltıyla parıldıyordu. </p>
<p class="calibre1"> <i class="calibre4">Sur’un	ötesinde	sihir	varmış	gerçekten, </i>	diye	düşündü.	Aklında	kız	kardeşleri vardı.	Onları	dün	gece	rüyasında	görmüştü.	Sansa	şahit	olsa	ağlamaya	başlar,	bu görüntünün	harikulade	olduğunu	söylerdi.	Arya	heyecanla	çığlık	atar,	her	şeye teker	teker	dokunmak	isterdi. </p>
<p class="calibre1"> <i class="calibre4">“Lord	Kar?” </i>	diyen	bir	ses	duydu.	Yumuşak	ve	cılız	bir	sesti.	Döndü. </p>
<p class="calibre1">Dün	akşamki	kız,	Jon’un	dibinde	uyuduğu	kayanın	üstüne	çıkıp	çömelmişti, kendisine	çok	büyük	gelen	bir	cübbeye	sarınmıştı,	ağır	kumaşın	içinde	kaybolmuş</p>
<p class="calibre1">gibi	görünüyordu.  <i class="calibre4">Sam’in	cübbesi, </i>	dedi	Jon	içinden.  <i class="calibre4">Neden	Sam’in	cübbesini</i> <i class="calibre4">giyiyor? </i>	“Şişman	oğlan	sizi	burada	bulacağımı	söyledi	lordum.” </p>
<p class="calibre1">“Eğer	tavşan	için	geldiysen,	onu	yedik.”	Bu	itiraf	kendisini	suçlu	hissetmesine sebep	olmuştu. </p>
<p class="calibre1">“Kuzgunu	olan	yaşlı	Lord	Karga,	Craster’a	yüz	tavşan	değerinde	bir	yay verdi.”	Kızın	kolları	şiş	karnına	sarılıydı.	“Söyledikleri	doğru	mu	lordum?	Siz gerçekten	kralın	kardeşi	misiniz?” </p>
<p class="calibre1">“Üvey	kardeşiyim,”	dedi	Jon.	“Ben	Ned	Stark’ın	piç	oğluyum.	Kardeşim Robb,	Kuzey	Kralı.	Neden	buradasın?” </p>
<p class="calibre1">“Şişman	oğlan,	Sam,	size	gelmemi	söyledi.	Dikkat	çekmemem	için	bana cübbesini	verdi.” </p>
<p class="calibre1">“Craster	sana	kızmayacak	mı?” </p>
<p class="calibre1">“Babam	dün	gece	çok	fazla	şarap	içti.	Lord	Karga’nın	şarabından,	bütün	gün</p>
<p class="calibre1"><a id="p335"></a>uyur.”	Kızın	nefesi	minik	bulutçuklar	halinde	havaya	karışıyordu.	“Kralların adalet	dağıttığı	ve	zayıf	olanı	kolladığı	söylenir.”	Kayadan	aşağı	inerken	ince	buz tabakası	yüzünden	ayağı	kaydı.	Jon	yeterince	hızlı	davranıp	yere	düşmeden	kızı yakaladı.	Kız,	Jon’un	önünde	diz	çöktü.	“Lordum,	size	yalvarıyorum...” </p>
<p class="calibre1">“Bana	hiçbir	şey	için	yalvarma.	Evine	dön,	burada	olmaman	gerekir. </p>
<p class="calibre1">Craster’ın	karılarıyla	konuşmamız	yasak.” </p>
<p class="calibre1">“Benimle	konuşmak	zorunda	değilsiniz	lordum.	Beni	yanınızda	götürün.	Bütün istediğim	bu.” </p>
<p class="calibre1"> <i class="calibre4">Bütün	istediği, </i>	diye	düşündü	Jon.  <i class="calibre4">Sanki	bu	istediği	hiçbir	şeymiş	gibi. </i></p>
<p class="calibre1">“İsterseniz...	isterseniz	sizin	karınız	olurum.	Babamın	on	dokuz	karısı	var,	bir eksik	ona	zarar	vermez.” </p>
<p class="calibre1">“Kara	kardeşler	evlenmeyeceklerine	dair	yemin	eder,	bunu	bilmiyor	musun? </p>
<p class="calibre1">Her	şeyden	önemlisi,	bizler	babanın	konuklarıyız.” </p>
<p class="calibre1">“<i class="calibre4">Siz</i>	değilsiniz,”	dedi	kız.	“Sizi	izledim,	onun	yemeğini	yemediniz,	ateşinin yanında	uyumadınız,	ona	bir	borcunuz	yok.	Bebek	için	buradan	gitmek zorundayım.” </p>
<p class="calibre1">“Adını	bile	bilmiyorum.” </p>
<p class="calibre1">“Bana	Şebboy	diyor.	Şebboy	çiçeğinin	adı.” </p>
<p class="calibre1">“Güzel	bir	isim.”	Bir	leydi	adını	söylediğinde	böyle	karşılık	vermesi gerektiğini	Sansa’dan	öğrenmişti.	Yardım	edemezdi	ama	biraz	nezaket	kızın kendini	iyi	hissetmesini	sağlayabilirdi.	“Craster’dan	mı	korkuyorsun	Şebboy?” </p>
<p class="calibre1">“Kendim	için	değil,	bebek	için	korkuyorum.	Eğer	kızsa	sorun	yok büyüdüğünde	onunla	evlenecek.	Ama	Nella,	bebeğin	erkek	olduğunu	söylüyor.	O</p>
<p class="calibre1">altı	kez	doğurdu	böyle	şeyleri	bilir.	Craster	erkek	bebekleri	tanrılara	veriyor. </p>
<p class="calibre1">Beyaz	soğuk	geldiğinde	bunu	yapıyor.	Beyaz	soğuk	artık	sık	sık	geliyor.	Önceleri onlara	koyunları	veriyordu,	hem	de	koyun	etini	sevmesine	rağmen.	Koyunlar	bitti. </p>
<p class="calibre1">Sırada	köpekler	var.	Onlar	da	bitince...”	Gözlerini	indirip	karnına	baktı. </p>
<p class="calibre1">“Hangi	tanrılar?”	diye	sordu	Jon.	Craster	Kalesi’nde	Craster’dan	başka erkeğe	rastlamadığını	düşünüyordu	bir	yandan. </p>
<p class="calibre1">“Soğuk	tanrılar,”	dedi	kız.	“Geceleri	görünenler.	Beyaz	gölgeler.” </p>
<p class="calibre1">Ve	Jon	tekrar	Kumandan	Kulesi’nin	merdivenlerini	tırmanıyordu.	Kesik	bir	el bacağından	yukarı	çıkıyordu,	kılıcının	ucuyla	yere	fırlattığı	kesik	el,	parmaklarıyla</p>
<p class="calibre1"><a id="p336"></a>yerde	yürümeye	devam	ediyordu.	Ayağa	kalan	ölü	adamın	ikiye	ayrılmış	yüzündeki mavi	gözleri	gece	karanlığında	parlıyordu.	Karnındaki	kocaman	yarıktan	et parçaları	ve	bağırsaklar	dökülüyordu	ama	tek	damla	kan	yoktu. </p>
<p class="calibre1">“Tanrıların	gözleri	ne	renk?”	diye	sordu	kıza. </p>
<p class="calibre1">“Mavi.	Yıldızlar	kadar	mavi	ve	soğuk.” </p>
<p class="calibre1"> <i class="calibre4">Kız	onları	görmüş, </i>	diye	düşündü.  <i class="calibre4">Craster	yalan	söylüyor. </i></p>
<p class="calibre1">“Beni	götürecek	misiniz?	Beni	Sur’a	götürecek	misiniz?” </p>
<p class="calibre1">“Sur’a	gitmiyoruz,”	dedi	Jon.	“Kuzeye	gidiyoruz,	Mance	Rayder’in	ve Ötekiler’in	peşindeyiz.	O	beyaz	gölgelerin	peşinde.	Biz	onları	 <i class="calibre4">arıyoruz</i>	Şebboy. </p>
<p class="calibre1">Bebeğin	bizim	yanımızda	güvende	olmaz.” </p>
<p class="calibre1">Kızın	korkusu	yüzünden	okunabiliyordu.	“Ama	geri	geleceksiniz,	öyle	değil mi?	Savaşınız	bittiği	zaman	bu	yoldan	tekrar	geçeceksiniz.” </p>
<p class="calibre1">“Geçebiliriz.”  <i class="calibre4">Eğer	sağ	kalırsak. </i>	“Bu	Lord	Mormont’a	bağlı.	Sizin	Lord Karga	dediğiniz	adama.	Ben	onun	yaveriyim	sadece.	Gidilecek	yolu	ben seçmiyorum.” </p>
<p class="calibre1">“Öyle	mi?”	Sesi	hayal	kırıklığı	doluydu.	“Sizi	rahatsız	ettiğim	için	üzgünüm lordum.	Ben	sadece...	kralın	insanları	koruduğunu	duymuştum	ve	düşündüm	ki...” </p>
<p class="calibre1">Kız	ağlamaklı	halde	koşarak	uzaklaştı.	Cübbenin	etekleri	arkasında	bir	siyah kanatlar	gibi	havalanmıştı. </p>
<p class="calibre1">Jon	kızın	arkasından	baktı.	Sabahın	güzelliği	ve	neşesi	uçup	kaybolmuştu. </p>
<p class="calibre1"> <i class="calibre4">Kahrolası	kız, </i>	diye	düşündü,  <i class="calibre4">kızı	bana	yolladığı	için	kahrolası	Sam.	Ona	nasıl</i> <i class="calibre4">yardım	edeceği	mi	düşünüyordu	ki?	Yabanıllarla	savaşmak	için	buradayız,</i> <i class="calibre4">onları	kurtarmak	için	değil. </i></p>
<p class="calibre1">Diğer	adamlar	da	uyanmaya	başlamıştı,	esneyip	gerinerek	geceyi	geçirdikleri korunaklardan	çıkıyorlardı.	Sabah	sihri	kaybolmuştu;	kristalimsi	parlaklık	doğan güneşin	ışığıyla	sıradan	çiye	dönüşüyordu.	Ağaçların	arasından	gelen	duman kokusunu	duydu.	Birileri	ateş	yakmış	jambon	kızartıyordu.	Jon	kayanın	çıkıntısına asılı	pelerinini	aldı,	kayaya	vurdu.	Pelerinin	üzerindeki	ince	buz	tabakası	minik parçalara	ayrılıp	savruldu.	Uzunpençe’yi	omzuna	astı.	Birkaç	adım	ilerideki donmuş	çalıların	üstüne	işedi.	Sıcak	idrar	değdiği	yerdeki	buzu	eritip buharlaştırıyordu.	Siyah	yün	pantolonunun	bağcıklarını	bağlayıp	yemek	kokusuna doğru	yürüdü. </p>
<p class="calibre1"><a id="p337"></a>Dywen	ve	Grenn	ateşin	etrafında	bekleyen	kardeşlerin	arasındaydı.	Hake,	içi jambon	ve	tuzlu	balık	doldurulmuş	ekmeği	Jon’a	uzattı.	Dywen	dün	gece	üç Craster	karısının	işini	bitirdiğini	anlatıp	böbürlenirken	Jon	kahvaltısını	midesine indirdi. </p>
<p class="calibre1">“Yapmadın,”	dedi	Grenn.	“Yapsaydın	görürdüm.” </p>
<p class="calibre1">Dywen	elinin	tersiyle	çocuğun	kulağına	vurdu.	“Sen	mi	görecektin?	Sen	Üstat Aemon	kadar	körsün.	Ayıyı	bile	göremedin.” </p>
<p class="calibre1">“Ayı	mı?	Ayı	mı	vardı?” </p>
<p class="calibre1">“Her	zaman	bir	ayı	vardır,”	dedi	Efkârlı	Edd	aynı	efkârlı	tavrıyla.	“Ben küçükken	ağabeyim	bir	tane	öldürmüştü.	Sonra	ayının	dişlerini	deri	bir	kayışa geçirip	boynuna	astı.	İyi	dişleri	vardı,	benim	dişlerimden	iyi.	Dişlerim	bana	hep sorun	çıkardı.” </p>
<p class="calibre1">“Sam	dün	gece	salonda	mı	uyudu?”	diye	sordu	Jon. </p>
<p class="calibre1">“Ona	uyumak	diyemem.	Zemin	çok	sertti,	şilteler	mide	bulandırıcı	kokuyordu ve	bazı	kardeşlerimizin	horlaması	ürkütücüydü.	İstediğiniz	kadar	ayılardan bahsedin,	ayıların	hiçbiri	Kahverengi	Bernarr	gibi	kükreyemez.	Her	şeye	rağmen sıcaktı.	Birkaç	köpek	üstüme	kıvrılıp	yattı.	Biri	işeyene	kadar	pelerinim	kuruydu hatta.	Belki	de	köpeklerden	biri	değil	Bernarr	işemiştir.	Başımın	üstüne	bir	çatı konduğu	anda	yağmur	durdu,	dikkat	ettiniz	mi?	Şimdi	dışarı	çıktım	ya,	yine	başlar. </p>
<p class="calibre1">Tanrılar	da	tıpkı	köpekler	gibi	üstüme	işemekten	hoşlanıyor.” </p>
<p class="calibre1">“Gidip	Mormont’a	bakayım,”	dedi	Jon. </p>
<p class="calibre1">Yağmur	durmuştu	ama	arazi	hâlâ	kaygan	çamurla	ve	su	birikintileriyle doluydu.	Kara	kardeşler	çadırlarını	topluyor,	atlarını	besliyor	ve	tuzlu	et	parçaları kemiriyordu.	Jarman	Buckwell’in	keşif	grubu	eyerlerinin	kayışlarını	sıkmakla meşguldü.	“Jon,”	diye	seslendi	Buckwell.	“Şu	piçkılıcını	keskin	tut,	kısa	zaman sonra	ona	ihtiyacımız	olacak.” </p>
<p class="calibre1">Craster’ın	evi	loştu.	Penceresiz	salondaki	meşaleler	sönmek	üzereydi. </p>
<p class="calibre1">İçeridekiler	için	günün	aydınlandığını	fark	etmek	zordu.	Jon’u	ilk	gören Mormont’un	kuzgunu	oldu.	Üç	tembel	kanat	çırpışla	Uzunpençe’nin	sapına	kondu, </p>
<p class="calibre1"> <i class="calibre4">“Mısır!” </i>	diye	bağırdı.	Jon’un	saçını	gagalıyordu. </p>
<p class="calibre1">“O	yüzsüz	dilenciyi	dinleme	Jon,	daha	demin	jambonumun	yarısını	yedi.” </p>
<p class="calibre1">Yaşlı	Ayı	ve	diğer	yüksek	rütbeliler,	Craster’ın	masasına	oturmuş	jambon, </p>
<p class="calibre1"><a id="p338"></a>kızarmış	ekmek	ve	sosisten	oluşan	kahvaltılarını	yiyorlardı.	Craster’ın	yeni baltası	da	masadaydı;	altın	işlemeli	keskin	çelik	meşalelerin	aleviyle	ışıldıyordu. </p>
<p class="calibre1">Baltanın	yeni	sahibi	hâlâ	tavan	arasında	uyuyordu	ama	karılarının	hepsi	ayaktaydı, koşturarak	servis	yapıyorlardı.	“Bizi	nasıl	bir	gün	bekliyor?”	diye	sordu	Yaşlı Ayı. </p>
<p class="calibre1">“Soğuk	ama	yağmur	durdu.” </p>
<p class="calibre1">“Çok	güzel.	Atım	eyerlensin,	hazır	olsun.	Bir	saat	içinde	yola	koyulmayı planlıyorum.	Sen	kahvaltı	ettin	mi?	Craster	kısır	bir	menü	sunuyor	ama	epey doyurucu.” </p>
<p class="calibre1"> <i class="calibre4">Ben	Craster’ın	yemeğini	yemeyeceğim, </i>	dedi	Jon	içinden.	“Kardeşlerle birlikte	yedim	lordum.”	Kuzgunu	kılıcının	sapından	kovdu.	Kuş	tekrar Mormont’un	omzuna	konduğu	anda	pisledi.	“Bunu	benim	için	saklamak	yerine Kar’ın	omzuna	da	yapabilirdin,”	dedi	Yaşlı	Ayı.	Kuzgun	gakladı. </p>
<p class="calibre1">Jon,	Sam’i	evin	arkasında	Şebboy’la	birlikte	kırık	tavşan	kafesinin	yanında buldu.	Kız,	Sam’in	cübbesini	giymesine	yardım	ediyordu	ama	Jon’u	görür	görmez kaçtı.	Sam	ayıplayan	gözlerle	Jon’a	baktı.	“Ona	yardım	edeceğini	düşünmüştüm.” </p>
<p class="calibre1">“Peki	bunu	nasıl	yapacaktım?”	diye	sordu	Jon	sertçe.	“Onu	senin	cübbene sarıp	yanımda	mı	götürecektim?	Craster’ın	karılarıyla	konuşmamamız...” </p>
<p class="calibre1">“Biliyorum,”	dedi	Sam	suçluluk	dolu	bir	ses	tonuyla.	“Ama	kız	çok	korkmuştu. </p>
<p class="calibre1">Ben	korkmanın	ne	demek	olduğunu	iyi	biliyorum.	Ona	dedim	ki...”	cümlesinin	geri kalanını	yuttu. </p>
<p class="calibre1">“<i class="calibre4">Ne? </i>	Onu	buradan	götüreceğimizi	mi	söyledin?” </p>
<p class="calibre1">Sam’in	yüzü	kıpkırmızı	kesilmişti.	“Eve	geri	dönerken.”	Jon’un	gözlerine bakamıyordu.	“Bir	bebeği	olacak.” </p>
<p class="calibre1">“Sam,	sen	aklını	mı	yitirdin?	Bu	yoldan	geri	dönmeyebiliriz.	Dönsek	bile Mormont,	Craster’ın	karılarından	birini	alıp	götürmemize	izin	verir	mi sanıyorsun?” </p>
<p class="calibre1">“Ben...	o	zamana	kadar	bir	yol	bulurum	diye	düşünmüştüm...” </p>
<p class="calibre1">“Buna	ayıracak	vaktim	yok.	Eyerleyip	hazır	etmem	gereken	atlar	var.”	Jon, Sam’in	yanından	ayrıldı.	Kızgın	olduğu	kadar	kafası	da	karışıktı.	Sam’in	kalbi, cüssesi	gibi	kocamandı.	Okuduğu	onca	kitaba	rağmen	aklı	da	Grenn’inki	kadar	kıt olabiliyordu	bazen.	İstediği	şeyi	yapmak	imkânsızdı,	üstelik	onursuzluk	olurdu. </p>
<p class="calibre1"><a id="p339"></a> <i class="calibre4">Peki	neden	bu	kadar	utanmış	hissediyorum? </i></p>
<p class="calibre1">Gece	Nöbetçileri,	Craster’ın	kafataslarıyla	süslü	kapısından	çıkarken	Jon, Lord	Mormont’un	yanındaki	yerini	aldı.	Kıvrımlı	bir	patikayı	takip	ederek kuzeybatıya	doğru	yol	aldılar.	Eriyen	buzlardan	düşen	damlalar	kendine	has	bir melodisi	olan	daha	hafif	bir	yağmura	benziyordu.	Arazinin	kuzeyinde	kabarmış	ve güçlü	akan	bir	ırmağa	rastladılar.	Irmak,	yapraklarla	ve	ağaç	dallarıyla	doluydu ama	keşif	grubu	suyun	sığlaştığı	temiz	bir	nokta	bulup	kafileyi	karşıya	geçirmeyi başardı.	Su	en	sığ	olduğu	yerde	bile	atların	beline	kadar	geliyordu.	Hayalet yüzerek	karşı	kıyıya	geçti,	sudan	çıktığında	bembeyaz	tüylerinden	kahverengi çamur	akıyordu.	Silkelendiğinde	etrafındaki	herkese	su	ve	çamur	sıçrattı. </p>
<p class="calibre1">Mormont	sesini	çıkarmamıştı	ama	kuzgunu	onun	kadar	sakin	değildi. </p>
<p class="calibre1">“Lordum,”	dedi	Jon	fısıldar	gibi,	orman	tekrar	sıklaşmış,	üstlerine	kapanmıştı. </p>
<p class="calibre1">“Craster’ın	hiç	koyunu	yok.	Hiç	oğlu	da	yok.” </p>
<p class="calibre1">Mormont	cevap	vermedi. </p>
<p class="calibre1">“Kışyarı’nda	bize	hikâyeler	anlatan	yaşlı	bir	kadın	vardı,”	diyerek	konuşmaya devam	etti	Jon.	“Yarı	insan	çocuklar	doğurmak	için	Ötekiler’le	yatan	yabanıllar olduğunu	söylerdi.” </p>
</body>
</html>
