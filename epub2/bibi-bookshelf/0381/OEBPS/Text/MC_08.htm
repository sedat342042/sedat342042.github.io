<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <!--[if gte mso 9]><xml>
 <o:DocumentProperties>
  <o:Author>casper</o:Author>
  <o:Template>Normal</o:Template>
  <o:LastAuthor>casper</o:LastAuthor>
  <o:Revision>13</o:Revision>
  <o:TotalTime>482</o:TotalTime>
  <o:Created>2015-02-27T18:42:00Z</o:Created>
  <o:LastSaved>2015-03-02T09:06:00Z</o:LastSaved>
  <o:Pages>36</o:Pages>
  <o:Words>22927</o:Words>
  <o:Characters>130684</o:Characters>
  <o:Lines>1089</o:Lines>
  <o:Paragraphs>306</o:Paragraphs>
  <o:CharactersWithSpaces>153305</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <!--[if gte mso 9]><xml>
 <w:WordDocument>
  <w:Zoom>200</w:Zoom>
  <w:GrammarState>Clean</w:GrammarState>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Times New Roman","serif";}
</style>
<![endif]-->
  <!--[if gte mso 9]><xml>
 <o:shapedefaults v:ext="edit" spidmax="8194">
  
 </o:shapedefaults></xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <div class="calibre1">
      <div class="calibre1">
        <div class="calibre1">
          <div class="calibre1">
            <div class="calibre1">
              <div class="calibre1">
                <h1 class="calibre13 sigil_not_in_toc" id="calibre_pb_6"><a class="calibre6" id="bookmark1"></a><i class="calibre14"><span class="calibre15"><span> </span></span></i></h1>

                <h1 class="calibre16 sigil_not_in_toc"><i class="calibre14"><span class="calibre15"><span> </span></span></i></h1>

                <h2 class="calibre12" id="sigil_toc_id_2"><span class="calibre11">9</span></h2>

                <h2 class="calibre12 sigil_not_in_toc"><span class="calibre11">Önceki iki Bölümün Özeti</span></h2>

                <p class="calibre2"><i class="calibre4"><span class="calibre3">V</span></i></p>

                <p class="calibre2"><span><span class="calibre3">Sekizinci (?) günün akşamı.</span></span></p>

                <p class="calibre2"><span class="calibre3">Helen’in evinde.</span></p>

                <p class="calibre2"><span class="calibre3">Şemsiye.</span></p>

                <p class="calibre2"><span class="calibre3">Ertesi gün Helen’in evinde.</span></p>

                <p class="calibre2"><span class="calibre3">Vakit geçirme.</span></p>

                <p class="calibre2"><span class="calibre3">Ertesi ikindi sokakta.</span></p>

                <p class="calibre2"><span class="calibre3">Meyhane.</span></p>

                <p class="calibre2"><span class="calibre3">Mercier ve Camier konuşur.</span></p>

                <p class="calibre2"><span class="calibre3">Bu konuşmanın sonucu.</span></p>

                <p class="calibre2"><span class="calibre3">Helen’in evinde.</span></p>

                <p class="calibre2"><span><span class="calibre3">Ertesi gün öğle, Helen’in evinin önünde.</span></span></p>

                <p class="calibre2"><span class="calibre3">Şemsiye.</span></p>

                <p class="calibre2"><span class="calibre3">Göğe bakışlar.</span></p>

                <p class="calibre2"><span class="calibre3">Şemsiye.</span></p>

                <p class="calibre2"><span class="calibre3">Göğe yeniden bakışlar.</span></p>

                <p class="calibre2"><span class="calibre3">Ladysmith.</span></p>

                <p class="calibre2"><span class="calibre3">Şemsiye.</span></p>

                <p class="calibre2"><span class="calibre3">Göğe yeniden bakışlar.</span></p>

                <p class="calibre2"><span class="calibre3">Şemsiye.</span></p>

                <p class="calibre2"><span class="calibre3">Mercier gider.</span></p>

                <p class="calibre2"><span class="calibre3">Mercier’nin karşılaştıkları.</span></p>

                <p class="calibre2"><span class="calibre3">Mercier’nin usu.</span></p>

                <p class="calibre2"><span class="calibre3">Zincirler.</span></p>

                <p class="calibre2"><b class="calibre9"><i class="calibre4"><span class="calibre3">VI</span></i></b></p>

                <p class="calibre2"><span class="calibre3">Aynı akşam.</span></p>

                <p class="calibre2"><span class="calibre3">Sondan önceki meyhane.</span></p>

                <p class="calibre2"><span class="calibre3">Ana kilise ve yapay döllenme.</span></p>

                <p class="calibre2"><span class="calibre3">Dev garson.</span></p>

                <p class="calibre2"><span class="calibre3">Evrensellerin tartışmasına Mercier’nin katkısı Şemsiye, son.</span></p>

                <p class="calibre2"><span class="calibre3">Bisiklet, son.</span></p>

                <p class="calibre2"><span class="calibre3">Sokakta.</span></p>

                <p class="calibre2"><span class="calibre3">Ateşin köşesi.</span></p>

                <p class="calibre2"><span class="calibre3">Hortum ve lehim kaynak makinesi.</span></p>

                <p class="calibre2"><span class="calibre3">Rüzgâr.</span></p>

                <p class="calibre2"><span class="calibre3">Uğursuz sokak.</span></p>

                <p class="calibre2"><span class="calibre3">Torba.</span></p>

                <p class="calibre2"><span class="calibre3">Uçurum.</span></p>

                <p class="calibre2"><span class="calibre3">Uğursuz sokak.</span></p>

                <p class="calibre2"><span class="calibre3">Uzak ülkeler.</span></p>

                <p class="calibre2"><span class="calibre3">Uğursuz sokak.</span></p>

                <p class="calibre2"><span class="calibre3">Polis.</span></p>

                <p class="calibre2"><span class="calibre3">Uçurum.</span></p>

                <p class="calibre2"><span class="calibre3">“Çiçekler vazoda”.</span></p>

                <p class="calibre2"><span class="calibre3">Rüzgâr.</span></p>

                <p class="calibre2"><span class="calibre3">Beynin içine vuruşlar.</span></p>

                <p class="calibre2"><span class="calibre3"><span> </span></span></p>

                <p class="calibre2"><span class="calibre3">10</span></p>

                <p class="calibre2"><span class="calibre3"><span> </span></span></p>

                <p class="calibre2"><span class="calibre3">Hâlâ düzgün bir yol yüksek fundalığı aşıyor. Deniz seviyesinden beş yüz ya da dilerseniz bin metre, yükseklikte, bataklıklarla kesişiyor. Artık ulaşım işlevi görmüyor. Birkaç kale ve ev yıkıntısı. Deniz uzakta değil, doğuya doğru alçalan vadilerin ötesinde ancak seçiliyor; soluk bir duvar gibi duran göğün dibinde soluk bir sütun kaidesi gibi duran deniz. Yüksek ve çıkıntılı yalıyarların altında, küçük patikalarla ulaşılan, yoldan gözükmeyen göller, gizli fundalığın kıvrımlarında. Her şey düz ya da yumuşak eğimli görünüyor, yine de varlığını düşleyemediğiniz yüksek yalıyarların yanı başından geçiyorsunuz bir anda. Üstelik granit bunlar. Batıda zincir en yüksek noktasına ulaşıyor, dokuları en hüzünlü gözleri bile kendine baktırıyor; bu doruklardan ufuksuz ova, ünlü otlaklar, altın vadi görünüyor. Gezginlerin önünde yol alabildiğince güneye doğru kıvrıla kıvrıla, yüksele yüksele uzanıyor ama belli belirsizce. Artık bu yoldan, manzara ve yürüyüş meraklıları dışında kimseler geçmiyor. Üzerinde çalı maskesiyle bataklık, ölümlülerin karşı koymakta zorlanacakları bir çekicilikle çekiyor kişiyi kendine. Sonra yutuyor onları, ya da bir sis iniyor. Kent de uzak değil, bazı noktalardan gece ışıkları, daha doğrusu ışığı gözüküyor, gündüzleri de dumanı. Çok aydınlık günlerde limanın, iki limanın dalgakıranları seçiliyor; camımsı denize uzanan minik kolların dümdüz olduğu biliniyor ama kalkık görünüyorlar. Adalar ve burunlar gözüküyor, insanın yalnızca doğru noktada durup dönmesi gerekiyor, bir de geceleri, sabit ve dönen ışıklarıyla deniz fenerleri. İşte burada, insanın kuru çalılarla örtülü bir çöküntüye uzanası geliyor ve son kez, güneşte, baş, sap ve taçyaprakların minik yaşamı arasında, çarçabuk uyuması ve büyüleyici şeylere elveda demesi. Kuşkusuz bir gökyüzü bu, birkaç avcı kuş uçuyor, ama şakımıyor. <span>Betimleyici bölüm sonu.</span></span></p>

                <p class="calibre2"><span class="calibre3">Bu haç da ne? dedi Camier.</span></p>

                <p class="calibre2"><span class="calibre3">İşte yine onlar.</span></p>

                <p class="calibre2"><span class="calibre3">Bataklığa dikili, yoldan uzakta olmayan, ama yazıları okunamayacak kadar uzakta, çok yalın bir haç yükseliyordu.</span></p>

                <p class="calibre2"><span class="calibre3">Eskiden biliyordum, dedi Mercier, ama unuttum.</span></p>

                <p class="calibre2"><span class="calibre3">Ben de biliyordum eskiden, dedi Camier, eminim bundan.</span></p>

                <p class="calibre2"><span class="calibre3">Ama emin değildi aslında.</span></p>

                <p class="calibre2"><span class="calibre3">Bir yurtseverin mezarıydı, gece düşmanlar getirmişti buraya ve öldürmüşlerdi, belki de gömmek için cesedini getirmişlerdi buraya. Çok sonra gömdüler onu, küçük bir törenle. Adı Massedı, belki de Massey’di. Artık yurtsever çevrelerde kimsenin taktığı yoktu onu. Dava için çok şey yapmadığı doğruydu aslında. Ama her zaman bir anıta sahip olacaktı. Mercier ve belki de Camier, eskiden bütün bunları fazlasıyla biliyorlardı, ama unutmuşlardı.</span></p>

                <p class="calibre2"><span class="calibre3">Üzücü bir durum, dedi Camier.</span></p>

                <p class="calibre2"><span class="calibre3">Gidip bakmamızı ister misin? dedi Mercier.</span></p>

                <p class="calibre2"><span class="calibre3">Nasıl istersen, dedi Mercier.</span></p>

                <p class="calibre2"><span class="calibre3">Son geçtikleri korulardan, sopa yapmak için dallar kesmişlerdi. O yaşta kişiler için hızlı ilerliyor sayılırlardı. Merak ediyorlardı önce hangisi yıkılacak diye. Bir kilometre kadar sessizlik içinde yürüdüler, kol kola değillerdi artık, her biri yolun bir tarafından gidiyor, böylece yol, aralarında olanca genişliğiyle uzanıyordu. Aynı anda açtılar ağızlarını; Mercier, Sen de şu tuhaf duyguya kapılıyor musun-<span>?,</span> Camier de, Solucanlar var mı-?, dedi o sırada.</span></p>

                <p class="calibre2"><span class="calibre3">Pardon, dedi Camier, ne diyordun?</span></p>

                <p class="calibre2"><span class="calibre3">Yo yo, sen söyle, dedi Mercier.</span></p>

                <p class="calibre2"><span class="calibre3">Yo yo, önemi yoktu hiç, dedi Camier.</span></p>

                <p class="calibre2"><span class="calibre3">Fark etmez, hadi söyle, dedi Mercier.</span></p>

                <p class="calibre2"><span class="calibre3">Emin ol, dedi Camier.</span></p>

                <p class="calibre2"><span class="calibre3">Rica ederim, dedi Mercier.</span></p>

                <p class="calibre2"><span class="calibre3">Senden sonra, dedi Camier.</span></p>

                <p class="calibre2"><span class="calibre3">Lafını kestim, dedi Mercier.</span></p>

                <p class="calibre2"><span class="calibre3">Asıl ben senin lafını kestim, dedi Camier.</span></p>

                <p class="calibre2"><span class="calibre3">Yeniden sessizlik oldu. Mercier bozdu sessizliği, daha doğrusu Camier.</span></p>

                <p class="calibre2"><span class="calibre3">Üşüttün mü? dedi Mercier.</span></p>

                <p class="calibre2"><span class="calibre3">Gerçekten de öksürmüştü Camier.</span></p>

                <p class="calibre2"><span class="calibre3">Anlamak için biraz erken, dedi Camier.</span></p>

                <p class="calibre2"><span class="calibre3">Umarım bir şeyin yoktur, dedi Mercier.</span></p>

                <p class="calibre2"><span class="calibre3">Ne güzel bir gün, dedi Camier.</span></p>

                <p class="calibre2"><span class="calibre3">Öyle değil mi? dedi Mercier.</span></p>

                <p class="calibre2"><span class="calibre3">Ne güzel bataklık, dedi Camier.</span></p>

                <p class="calibre2"><span class="calibre3">Çok güzel, dedi Mercier.</span></p>

                <p class="calibre2"><span class="calibre3">Şu çalılığa bak, dedi Camier.</span></p>

                <p class="calibre2"><span class="calibre3">Mercier bir tafrayla çalılığa baktı, kuşkuyla ıslık çaldı.</span></p>

                <p class="calibre2"><span class="calibre3">Altında bataklık var, dedi Camier.</span></p>

                <p class="calibre2"><span class="calibre3">Hiç öyle gözükmüyor, dedi Mercier.</span></p>

                <p class="calibre2"><span class="calibre3">Camier yeniden öksürdü.</span></p>

                <p class="calibre2"><span class="calibre3">Solucanlar var mı, sence, dedi Camier, aynen toprakta olduğu gibi?</span></p>

                <p class="calibre2"><span class="calibre3">Bataklık mükemmel niteliklere sahiptir, dedi Mercier.</span></p>

                <p class="calibre2"><span class="calibre3">Ama solucan var mı? dedi Camier.</span></p>

                <p class="calibre2"><span class="calibre3">Bir parça kazıp bakalım mı? dedi Mercier.</span></p>

                <p class="calibre2"><span class="calibre3">Elbette hayır, dedi Camier, ne aptalca bir düşünce.</span></p>

                <p class="calibre2"><span class="calibre3">Üçüncü kez öksürdü.</span></p>

                <p class="calibre2"><span class="calibre3">Gerçekten de güzel bir gündü, en azından, bu ülkede güzel diye nitelendirilebilecek bir gündü ama serindi, gecenin eli kulağındaydı.</span></p>

                <p class="calibre2"><span class="calibre3">Geceyi nerede geçireceğiz? dedi Camier, bunu düşündün mü?</span></p>

                <p class="calibre2"><span class="calibre3">Tuhaf bir duygu; bazen yalnız olmadığımızı hissediyorum, dedi Mercier. Sen de öyle hissetmiyor musun?</span></p>

                <p class="calibre2"><span class="calibre3">Anladığımdan emin değilim, dedi Camier.</span></p>

                <p class="calibre2"><span class="calibre3">Bazen hızlı, bazen yavaş ve Camier işte karşınızda.</span></p>

                <p class="calibre2"><span class="calibre3">Sanki üçüncü bir kişinin varlığı gibi, dedi Mercier. Bizi sarıyor. Başlangıçtan beri duyumsadım bunu. Ruhlardan falan da anlamam ben.</span></p>

                <p class="calibre2"><span class="calibre3">Bu, rahatsız ediyor mu seni? dedi Camier.</span></p>

                <p class="calibre2"><span class="calibre3">Önceleri etmiyordu, dedi Mercier.</span></p>

                <p class="calibre2"><span class="calibre3">Ya şimdi? dedi Camier.</span></p>

                <p class="calibre2"><span class="calibre3">Bir parça rahatsız etmeye başladı, dedi Mercier.</span></p>

                <p class="calibre2"><span class="calibre3">Gerçekten de gecenin eli kulağındaydı ve henüz itirafa yanaşmasalar da, onların hayrınaydı gecenin elinin kulağında olması.</span></p>

                <p class="calibre2"><span class="calibre3">Neyse, sen kimsin Camier, dedi Mercier.</span></p>

                <p class="calibre2"><span class="calibre3">Ben mi, ben Camier’yim, Francis Xavier, dedi Camier.</span></p>

                <p class="calibre2"><span class="calibre3">Kendime de aynı soruyu sorabilirdim, dedi Mercier.</span></p>

                <p class="calibre2"><span class="calibre3">Geceyi nerede geçireceğiz? dedi Camier. Açıkta mı?</span></p>

                <p class="calibre2"><span class="calibre3">Harabeler var, ya da bitkinlikten yıkılana dek yürürüz, dedi Mercier.</span></p>

                <p class="calibre2"><span class="calibre3">Gerçekten de biraz ileride bir evin harabelerine vardılar. Görünüşüne bakılırsa aşağı yukarı yarım yüzyıllıktı. Neredeyse gece oluyordu.</span></p>

                <p class="calibre2"><span class="calibre3">Şimdi seçimimizi yapmalıyız, dedi Mercier.</span></p>

                <p class="calibre2"><span class="calibre3">Neyle ne arasında? dedi Camier.</span></p>

                <p class="calibre2"><span class="calibre3">Harabeyle bitkinlikten yığılma arasında, dedi Mercier. İkisini birleştirme olanağı yok mu? dedi Camier.</span></p>

                <p class="calibre2"><span class="calibre3">Yakınlara asla yaklaşmayacağız, dedi Mercier.</span></p>

                <p class="calibre2"><span class="calibre3">Yürümeye koyuldular, buna yürümek denilebilirse eğer. Sonunda Mercier şöyle dedi:</span></p>

                <p class="calibre2"><span class="calibre3">Daha fazla gidebileceğimi sanmıyorum.</span></p>

                <p class="calibre2"><span class="calibre3">Şimdiden mi? dedi Camier. Ne oldu? Bacaklar mı? Ayaklar</span></p>

                <p class="calibre2"><span class="calibre3">mı?</span></p>

                <p class="calibre2"><span class="calibre3">Daha çok kafa, dedi Mercier.</span></p>

                <p class="calibre2"><span class="calibre3">Gece olmuştu. Yol birkaç metre ötelerinde, karanlığın içinde kayboluyordu. Yıldızların ışık tutması için çok erkendi. Ay çok daha sonra yükselecekti. En karanlık saatti bu. Durmuşlardı, geniş yol boyunca birbirlerini güç bela seçebiliyorlardı. Camier Mercier’ye yaklaştı.</span></p>

                <p class="calibre2"><span class="calibre3">Geri döneceğiz, dedi Camier. Bana yaslan.</span></p>

                <p class="calibre2"><span class="calibre3">Kafamın içinde, diyorum sana, dedi Mercier.</span></p>

                <p class="calibre2"><span class="calibre3">Varolmayan karaltılar görüyorsun, dedi Camier. Örneğin, aslında varolmayan korular. Tuhaf hayvanlar beliriyor, dev atlar ve inekler, başını kaldırınca beliriyor bunlar karanlığın içinde. Yüksek ambarlar ve muazzam saman yığınları da. Ve tümü de bulanıklaşıp lif lif bir görünüm alıyor, sanki göz göre göre kör oluyormuşçasına.</span></p>

                <p class="calibre2"><span class="calibre3">Dilersen elimden tutabilirsin, dedi Mercier.</span></p>

                <p class="calibre2"><span class="calibre3">Böylece el ele geldikleri yoldan döndüler, büyük el küçük elin içinde, sessizce. Sonunda Mercier şöyle dedi:</span></p>

                <p class="calibre2"><span class="calibre3">Elin nemli ve öksürüyorsun, belki de ihtiyarlıktan vereme yakalandın.</span></p>

                <p class="calibre2"><span class="calibre3">Camier yanıt vermedi. Sendelemelerini sürdürdüler. Sonunda Mercier şöyle dedi:</span></p>

                <p class="calibre2"><span class="calibre3">Umarım harabeleri geçmedik.</span></p>

                <p class="calibre2"><span class="calibre3">Cami er yanıt vermedi. Öyle anlar olur ki en basit sözcükler anlamlarını ele vermekte gecikirler. Burada harabeler zorluk yaratıyordu. Ama haksızlık etmeyelim Camier’ye, sonunda yürüyüşe bir son verdi.</span></p>

                <p class="calibre2"><span class="calibre3">Yoldan biraz uzakta, dedi Mercier. Görmeden önünden geçmiş olabiliriz, çok karanlık bir gece.</span></p>

                <p class="calibre2"><span class="calibre3">Önümüze çıksa, patikayı fark ederdik, dedi Camier.</span></p>

                <p class="calibre2"><span class="calibre3">İnsan öyle sanır, dedi Mercier.</span></p>

                <p class="calibre2"><span class="calibre3">Camier Mercier’yi ardından sürükleyerek ilerledi.</span></p>

                <p class="calibre2"><span class="calibre3">Tanrı aşkına, benimle bir hizada yürü, dedi Camier.</span></p>

                <p class="calibre2"><span class="calibre3">Beni korumak zorunda olmadığın için kendini şanslı say, dedi Mercier. Sen dedin, Yaslan bana, diye.</span></p>

                <p class="calibre2"><span class="calibre3">Doğru, dedi Camier.</span></p>

                <p class="calibre2"><span class="calibre3">Sana yük olmamak için önerini reddediyorum, dedi Mercier. Biraz geride kaldım diye azarlıyorsun beni.</span></p>

                <p class="calibre2"><span class="calibre3">Sendeleye sendeleye ilerlediler. Bataklık bölgesine geçiyorlardı, kendileri için ölümcül sonuçlar getirebilirdi bu, ama yapacak bir şey yoktu. Çok geçmeden düşmeye başlamışlardı, bazen Camier’ydi Mercier’ye eşlik eden (Mercier’nin düşüşünde), bazen tam tersiydi, bazen de aynı zamanda, tek bir kişiymişçesine ve birbirlerinden tam bir bağımsızlıkla, söz birliği etmeden yıkılıyorlardı. Hemen kalkmıyorlardı, ama gençken boks yapmışlardı, sonunda kalkıyorlardı. En kötü anlarda bile, eller sadıktı birbirlerine, hangisi uzatıyordu, hangisi tutuyordu anlaşılamasa da; her şey öylesine karışıktı. Korkularının (yıkıntılar konusunda) bunda payı vardı kuşkusuz, ama yazık, yersizdi korkulan. Çünkü sonunda vardılar harabelere, geride bıraktıklarını sanıp korktukları yıkıntılara; üstelik en gizli, ücra köşelerine ulaşacak gücü göstererek; mezara girmişçesine uzandılar yere; her yanları çepeçevre kuşatılmıştı. İşte ancak o zaman, hissetmedikleri soğuktan, rahatsız olmadıkları rutubetten uzakta, dinlenceyi daha doğrusu uykuyu kabullendiler; elleri eski uğraşılarına dönmek için özgürlüklerine kavuştu.</span></p>

                <p class="calibre2"><span class="calibre3">Yan yana yaşlıların derin uykusunu uyudular. Birbirleriyle bir daha konuşacaklar, ama söylendiği gibi, rastlantının etkisiyle olacak bu. Ama başka türlü konuştular mı hiç? Zaten, bundan böyle hiçbir şey kesinlenemez. Her şeyi bitirme vaktiydi. Aslında her şey bitti. Ama hâlâ gündür, her gün ve tüm yaşamboyu süren ölüm sonrası yaşamdır, yani bütün ölen ve gömülenlerin tozu yerden kalkar, havaya savrulur, yere iner, sonra yeniden gömülür. Uyansın öyleyse Mercier, Camier, ne önemi var hangisi olduğunun; Camier uyanıyor, gece, hâlâ gece, vakitten habersiz, ne önemi var <span>bunun,</span> ve karanlıkta uzaklaşıyor, biraz ötede bir daha uzanıyor, hep yıkıntıların içinde, çok geniş bir alana uzanıyor. Neden? Bilmek olanaksız. Artık bu gibi şeyleri bilmek olanaksız. Yer değiştirmek için neden hiç eksik değil; biraz ileriye, biraz geriye. Bu, kuşkusuz tutarlı bir neden olmalı ki aynı anda Mercier de izliyor ötekini. Şu ana kadar son derece aydınlık görünen kimin kimin önünde olduğu sorunu bu andan başlayarak bulanıklaşıyor. Şimdi yeniden yatıyorlar ya da belki yalnızca çömeliyorlar; birbirinin burnu dibinden hiç ayrılmadıklarını göz önüne alırsak, göreceli bir uzaklıkta. Yeniden uyukluyorlar, ya da düşünceler içinde kayboluyorlar yalnızca. Hep günün ağarmasından önce, bir hayli önce, onlardan biri kalkıyor, diyelim ki Mercier, Camier hâlâ orada mı diye, yani onu bıraktığını sandığı yerde, yani ikisi tek bir kişiymişçesine yıkıldıkları yerde. Açık mı? Ama Camier orada değil artık, nasıl olabilir ki? Öyleyse Mercier, kendi kendine, Olacak iş değil, hain Camier önüme geçti, <span>diyor,</span> ve molozlar içinde bir yol açıyor kendine, (kolları havada anten gibi etrafı kolaçan ederek) kuşkulu ayaklar yola çıkan patikayı buluyor ve tırmanıyor. Aşağı yukarı aynı zamanda, (Camier de aynı şeyleri yapıyor) ama tam o sırada değil, yoksa anlattıklarımız gerçekleşemezdi, aşağı yukarı aynı zamanda, biraz önce, biraz sonra, pek önemi yok bunun, ya da çok az önemi var. Domuz, diyor, bir allahaısmarladık demeden <span>gitti,</span> ve dışarı süzülüyor, adımlarını binbir dikkatle atarak, yaşam öylesine değerli, acılar öylesine korkutucu, beden öylesine yavaş onarıyor kendisini; tek bir sözcük etmeden ya da şükranını belirten bir harekette bulunmadan bu dost kaostan dışarı süzülüyor; insan teşekkürlerini sunmuyor taşlara, oysa haksızlık ediyor, sunmalı. Yani üç aşağı beş yukarı her şey böyle geçmiş olabilir. İşte yeniden yoldalar, öyleyse, her şeye rağmen, ikisi de belirgin biçimde <span>zindeleşmişler,</span> ve her biri ötekini yakın hissediyor kendine, korkuyor, umuyor, yakınında olduğunu yadsıyor, elinden bir şey gelmiyor bu konuda. Arada sırada duruyorlar, kulakları ayak seslerinde, tüm öteki ayak seslerinden (gün ve gece, az ya da çok yumuşak biçimde yeryüzünün yollarını çiğneyip duran çok sayıdaki ayak seslerinden) ayırt edilebilecek ayak seslerinde. Ama gece boyunca, varolmayan şeyi görür insan, varolmayan şeyi işitir, yanılsamalarla dolar, dikkatini yoğunlaştırmakta anlam yoktur, ama nedendir Tanrı bilir, dikkatini yoğunlaştırmadan edemez insan. Öyle ki ikisinden birinin dinlenmek için ya da daha iyi düşünmek için, ya da artık düşünmemek için durup, yolun kenarına, neredeyse bataklığın içine oturduğu görülür, insanın durması için yeterli nedenler eksik olmaz hiç. Geride kalan ötekine yetişir ve gördüğü bu gölgeye inanamayan gözlerle bakar, ama kollarına atılacak ya da kıçına tekmeyi vurup, baş aşağı bataklığa yuvarlayacak kadar inanamayan gözlerle değil. Oturan da gözleri yumulu değilse ve uykuya dalmadıysa görür ve yarı gönülsüzce sanrılanmış olarak değerlendirilmiyorsa kesinlikle duyar. Sonra, yavaşça oturan kalkar ve öteki oturur; böylece sürer gider, görüyorsunuz püf noktasını, bu biçimde, birbirlerini onaylayarak, yalanlayarak, birbirlerini inandırmayı başaramayarak kente kadar gidebilirler. <span>Çünkü,</span> söylemek bile fazla, kente doğru ilerliyorlar, her defasında terk ettikleri kente; bir yığın hesabın ardından başın verilerin arasına yeniden düşüşü gibi. Ama doğuya doğru yuvarlanan vadilerin ötesinde gökyüzü değişiyor, şu aşağılık yaşlı güneş yine bir cellat kadar dakik. Dikkat, şimdi bir kere daha göreceğiz yeryüzünün göz kamaştırıcı yanlarını, üstelik kendimizi de bir kere daha göreceğiz, gece hiçbir şeyi değiştirmemiş olacak, insan kökenli budalalıklarımızın öteki yüzüdür karşımızdaki; şanslıyız bir yüzü daha olduğu için, kardeşlerimiz orada, umutlarımızı (kaldıysa eğer) iyice dağıtmak için, onca kardeşlerimizin <span>hepsi,</span> ve mide bulantılarımız ve yaşlanmış eski korkularımızın hepsi. O zaman yeniden görüyorlar birbirlerini, ne bekliyorsunuz yani, yalnızca biraz daha önce yola koyulmalıydılar. Kimde sıra şimdi, Camier’de, haydi dön bakalım rezil, iyice bak. Gözlerine inanamıyorsun, önemi yok, inanacaksın, çünkü ta kendisi o, senin tatlı, yaşlı, yorgun, kıllı kemik torban, bir taş atımı ötede, ama sakın atma taş, birlikte boklu sularda yuvarlandığınız eski güzel günleri anımsa. Mercier de gerçeği kabulleniyor, insanların belitler arasında edindiği bir alışkanlık bu; Camier elini kaldırıyor, tehlikesiz bu, kibarca, tatlıca ve uzlaşmaz. En azından hiç beklenmedik diyebileceğimiz bu selama Mercier’nin karşılık vermeden duraksadığı bir an Camier’nin yoluna devam etmesi için bir olanak sağlıyor. Ama ölüleri bile selamlayabilir insan, bundan bir yarar sağlamaz, ama cenazeyi taşıyanlar mutlu olurlar, ölünün dostları, akrabaları ve atlar da; hepsine yaşamı sürdürdükleri inancını verir, selam veren için de canlandırıcı bir etkide bulunur. Mercier de ölmemiştir ya, sonunda kaldırır elini, sırası gelmiştir, papazların Tanrıya en değerli şeylerden bir parça adadıkları sırada yaptıkları maddi kaygılardan arınmış hoş ve sevimli bir hareketle, doğru, farklı elini kaldırır. Ama bu saçmalıklardan kurtulalım önce; ilk yol ayrımında Camier durdu, şu benzersiz, incelikli, şu bir yaşamı içeren, yüce selama neler katması gerektiği düşüncesi kalbini güm güm attırıyordu. Sonunda gerçek anlamda kırsal bölgeye gelmiştik, iğreti çitler, çamur, sıvı gübre, kayalar, sığır <span>boku</span>, su birikintileri, yoksul konutlar, şurada burada küçük toprağını günün ağarışından beri didikleyip duran, ya da küreğini kaybettiği ve dirgenini kırdığı için gübresini belle taşıyan bir insan karaltısı kuşkusuz. Kara dallar yığını içinde, dev bir ağaç yol</span></p>

                <p class="calibre2"><span class="calibre3">ayrımının ortasında duruyor. Soldaki yol doğrudan ya da en azından bu yörede doğrudan diye adlandırılan biçimde kente ulaşıyor, İkincisi yoksul köylerin arasında bir hayli dolaşıyor. Böylece, bu kesişim noktasına ulaşınca, Camier durdu ve döndü; bunun üzerine Mercier de durdu ve sıvışmaya hazır yarım döndü. Ama kuşkuları yersizdi, çünkü Camier yalnızca, her bakımdan daha önce tatlılıkla verdiği selamın bir benzerini yinelemek için sağ elini kaldırdı, kaskatı ve belirgince titreyen ötekini, sağ yola doğru uzattı. Bir an geçtikten sonra, kahramanca bir süratle işaretlenen yönde seğirtti ve en sevgili ve yakın varlıklarının yardım beklediği, yanmakta olan bir eve hızla dalarcasına gözden kayboldu. Mercier içi büsbütün olmasa da biraz rahatlamış, temkinlice ilerledi yol çatma, Camier’nin adımladığı yönde baktı, dostunun bir izini göremedi, öteki yola hızla yöneldi. Ayrıldılar sonunda! Böyleşine geçmiş olmalı olaylar. Yeryüzü ışığa doğru, kısa, bitmez tükenmez ışığa doğru sürükleniyordu.</span></p>

                <p class="calibre2"><span class="calibre3"><span> </span></span></p>

                <p class="calibre2"><span class="calibre3">11</span></p>

                <p class="calibre2"><span class="calibre3"><span> </span></span></p>

                <p class="calibre2"><span><span class="calibre3">işte</span></span> <span class="calibre3">böyle. Neler geçtiğini az çok kavramak biraz zaman alıyor. Tek özür bu, kuşkusuz en iyisi de. Burada, ciddi ciddi, insanı yeniden yaşamaya, yeniden kalkmaya, giyinip kuşanmaya (çok önemli bu), beslenmeye, dışkılamaya, soyunmaya, yatmaya ve art arda sıralaması can sıkacak, evet, fazlasıyla can sıkacak şeyleri yapmaya iten yeterli bir kışkırtıcılık var. Bu koşullarda ilginizi yitirmek tehlikesi yok. Belleğinizi belli bir düzeye gelene, bir hâzineye dönüşene kadar geliştirir, kendi yeraltınızda (mumsuz) dolaşır, birçok yere yeniden döner, eski gürültüleri anımsarsınız, (çok önemli bu), sonunda hepsini ezberleyene kadar, kafanızı, burnunuzu, kulaklarınızı ve öteki parçalarınızı hangi kalıntılara sunacağınızı bilemeyene kadar</span></p>

                <p class="calibre2"><span class="calibre3">sürer bu; hepsi de son derece güzel kokar. Hangi eski şarkıyı dinlesek. Ah güzelim mezarötesi! Bunların hepsi başınıza gelebilir! Bu şeyler! Bu serüvenler! Bunca şeyden yakanızı sıyırdığınızı sanırsınız, sonra güzel bir gün, bam! tam gözünüzün içine. Ya da götünüze, ya da taşaklarınıza, ya da amınıza; hedefler eksik değil, özellikle de belin aşağısında. Bir de cesetlerin sıkıldığını söylerler.</span></p>

                <p class="calibre2"><span class="calibre3">Yorucudur bu, kuşkusuz, insanın tüm zamanını alır, ruhu yumuşatmak için vakit kalmamıştır, ama her şeye sahip olamayız. Beden paramparçadır, us iyice duyarlılaşmıştır ve yaşamın asal ilkesi (masumluk günlerindeki gibi), midemizdedir, evet, bu bir gerçektir, sonsuzluk için zaman kalmamıştır.</span></p>

                <p class="calibre2"><span class="calibre3">Ama dağıtması pek güç bir sıkıntı da vardır, geceyi beklemek öğüt getirecektir, çünkü her gece bu niteliği taşımaz. Aylarca sürebilir bu, ikisi arası bir şeydir, pişmanlıkların uzun, sıkıcı, tatsız bir karmaşasıdır, ölüdür ve ölmeyen şeylerle gömülmüştür, binlerce kez yaşadım bunu, eski şaka artık eğlendirmez olmuştur, gülümsenemez gülümseme binlerce kez gülümsenmiştir. Sondur, sonun öncesidir ve yatıştırıcılar tükenmiştir. Neyse ki sürmez sonsuza kadar, genelde birkaç ay, birkaç yıl sürer yalnızca, kimi sıcak ülkelerde ani sonlara bile rastlanmıştır. Sonra, zorunlu değildir kesintisizlik, dinlencelerde biçimsel kısıtlamalara gidilmemiştir, hayır, bazıları sürdükleri kadar, geçerli olduklarınca, berbat bir duruma düşmedikçe, gerçek bir yaşam yanılsaması bile verebilir.</span></p>

                <p class="calibre2"><span class="calibre3">Sonra güzel renkler de vardır, solgun yeşiller ve sarılar, belirsizlik içinde kalalım, renkler daha da soluklaşır, ama bu, sizi daha bir çarpmak içindir, hiç sönmeyecekler mi, evet, sönecekler.</span></p>

                <p class="calibre2"><span class="calibre3">Ya sonrası? Hepsi bu olacak, teşekkürler. Hesap.</span></p>

                <p class="calibre2"><span class="calibre3">Dıştan görüldüğünde herhangi bir evdi. İçeriden görüldüğünde de. Camier dışarı çıktı evden. Hava güzel olduğunda, hâlâ dolaşıyordu. Yazdı. Güz, kasım sonu yeğlenirdi, ama yazdı, yapacak bir şey yoktu. Güneş batıyordu, (eski yakarışlara atılmadan önce), yaylar akort ediliyordu, Tanrı bilir nedendi. Hafif giysili Camier başı göğsünde, ilerliyordu. Arada sırada, nereye gittiğine bakmak için ani ve hemen bastırdığı bir deviniyle doğruluyordu. Çok kötü hissetmiyordu kendini, iyi bir günündeydi. Geçenler çarpıyordu ona, ama özellikle çarpmıyorlardı, ona değmemeyi yeğlerlerdi. Küçük bir gezintiydi yaptığı, yalnızca bir gezinti, birazdan yorulacaktı, iyice yorulacaktı. Sonra duracak ve mavi-kızıl küçük gözlerini kocaman kocaman açacak ve çevresinde dolaştıracaktı olan biteni kavramak için. Geri dönmek için gereksinme duyduğu güce pek sahip olmaması, onu en yakın bara sürükler, böylece çoğu kez bulanık bir bilinçle baktığı dönüş yolu için bir parça cesaret kazanırdı, bir parça cesaret ve kendine güven. Attığı her adımda, (iki adımda değil, her adımda) yere vurduğu bir bastonla destek oluyordu kendisine.</span></p>

                <p class="calibre2"><span class="calibre3">Bir el omzuna dokundu. Camier dondu kaldı, küçüldü, ama başını kaldırmadı. Karşı çıktığı yoktu, böylesi daha iyiydi <span>hatta,</span> daha yalındı, ama yere diktiği gözlerini kaçırmak için bir neden değildi bu. Dünya küçük, sözlerini duydu. Parmaklar çenesini kaldırdı. İğrenç giysiler içinde uzun boylu bir adam gördü. Ayrıntılara inmeye gerek yok. Yaşlı görünüyordu. Kötü kokuyordu, yaşlıların kokusu artı yıkanmayanlarınki, yani felaket kokuyordu. Camier uzmanca içine çekti bu kokuyu.</span></p>

                <p class="calibre2"><span class="calibre3">Dostum Mercier’yi tanıyor musun? dedi adam.</span></p>

                <p class="calibre2"><span class="calibre3">Camier boşuna bakındı çevresine.</span></p>

                <p class="calibre2"><span class="calibre3">Arkanda, dedi adam.</span></p>

                <p class="calibre2"><span class="calibre3">Camier döndü. Mercier, görünürde bir şapkacı vitrinine dalmış, profilden duruyordu.</span></p>

                <p class="calibre2"><span class="calibre3">İzin verirseniz, dedi adam. Mercier, Camier, Camier, Mercier.</span></p>

                <p class="calibre2"><span class="calibre3">Tanışıp kaynaşmak için istekli, görme duyusunun dışında, hiçbir engelleri olmayan iki kör gibi duruyorlardı.</span></p>

                <p class="calibre2"><span class="calibre3">Görüyorum ki birbirinizi tanıyorsunuz, dedi adam. Biliyordum bunu. Birbirinizi selamlamayın.</span></p>

                <p class="calibre2"><span class="calibre3">Sizi tanımıyorum, efendim, dedi Camier.</span></p>

                <p class="calibre2"><span class="calibre3">Ben Watt’im, dedi Watt. Dediğiniz gibi tanınacak halde değilim.</span></p>

                <p class="calibre2"><span class="calibre3">Watt mı? dedi Camier. Bu adı duymadım hiç.</span></p>

                <p class="calibre2"><span class="calibre3">Ünüm yaygın değil, dedi Watt, bu doğru, ama bir gün tanınacağım. Belki bütün evrene yayılmayacak ünüm, şöhretimin örneğin Londra’nın ya da Cuq-Toulza’nın yurttaşlarına kadar yaygınlaşması güç.</span></p>

                <p class="calibre2"><span class="calibre3">Nerede tanıdınız beni? dedi Camier. Belleğimin zayıflığını bağışlayın. Daha aklımı toparlayacak zamanım olmadı.</span></p>

                <p class="calibre2"><span class="calibre3">Sen daha kundaktaydın, dedi Watt. Değişmemişsin hiç.</span></p>

                <p class="calibre2"><span class="calibre3">Annemi tanıdınız o halde, dedi Camier.</span></p>

                <p class="calibre2"><span class="calibre3">Çok saygıdeğer bir kadındı, dedi Watt. Beş yaşına kadar iki saatte bir altını değiştirirdi. Mercier’ye döndü. <span>seninkini</span> tanıdığımdaysa, cansızdı.</span></p>

                <p class="calibre2"><span class="calibre3">Murhpy adında zavallı birini tanımıştım, dedi Mercier, size benziyordu, yalnızca çok daha gençti. Ama on yıl önce, esrarengiz nedenlerle öldü. Bedeni bulunamadı, düşünebiliyor musunuz bunu?</span></p>

                <p class="calibre2"><span class="calibre3">Benim düşüm de bu, dedi Watt.</span></p>

                <p class="calibre2"><span class="calibre3">Yani onu da tanımıyorsunuz, dedi Camier.</span></p>

                <p class="calibre2"><span class="calibre3">Hadi çocuklar, hadi, dedi Watt, çekinmeyin yanımda. Sıkılmanız için neden yok. Ağzım sıkıdır. Tek sözcük kaçırmam.</span></p>

                <p class="calibre2"><span class="calibre3">Beyler, dedi Camier, ayrılayım sizden, izninizle.</span></p>

                <p class="calibre2"><span class="calibre3">Tutkularım olmasa, dedi Mercier, başıma giymek için şu şapkalardan birini satın alırdım.</span></p>

                <p class="calibre2"><span class="calibre3">İçkiler benden, dedi Watt. Ekledi, kötülüksüz, neredeyse çocuksu bir gülümsemeyle: Çocuklar.</span></p>

                <p class="calibre2"><span class="calibre3">Gerçekten-, dedi Camier.</span></p>

                <p class="calibre2"><span class="calibre3">Şu kestane renkli, kalıptaki, dedi Mercier.</span></p>

                <p class="calibre2"><span class="calibre3">Watt Mercier’nin sağ kolunu, kısa bir mücadeleden sonra da Camier’nin sol kolunu yakaladı ve sürükledi ikisini de.</span></p>

                <p class="calibre2"><span class="calibre3">Yine nereye gidiyoruz? dedi Camier.</span></p>

                <p class="calibre2"><span class="calibre3">Mercier uzaklarda, çocukluğunun kendisine oyuncak işlevi gören zincirlerini gördü hayal meyal. Watt uyardı onu:</span></p>

                <p class="calibre2"><span class="calibre3">Ayaklarını kaldırırsan daha iyi ilerlersin. Dişçiye götürmüyorum seni.</span></p>

                <p class="calibre2"><span class="calibre3">Günbatımına doğru yürüyorlardı (insan hep esirgemez ya her şeyi kendisinden), kıvılcımlar en yüksek çatılardan daha yukarıda kızartıyordu göğü.</span></p>

                <p class="calibre2"><span class="calibre3">Yazık ki Baba Dumas göremiyor bizi, dedi Watt.</span></p>

                <p class="calibre2"><span class="calibre3">Ya da <span>Incil’in</span>dört yazarından biri, dedi Camier.</span></p>

                <p class="calibre2"><span class="calibre3">Bütün kusurlarına karşın Mercier ve Camier kaliteyi simgeliyorlardı.</span></p>

                <p class="calibre2"><span class="calibre3">Gücüm kısıtlı, sizinki kısıtlı olmasa da, dedi Camier.</span></p>

                <p class="calibre2"><span class="calibre3">Geldik sayılır, dedi Watt.</span></p>

                <p class="calibre2"><span class="calibre3">Bir polis memuru kesti yollarını.</span></p>

                <p class="calibre2"><span class="calibre3">Burası kaldırım, sirk çadırı değil, dedi.</span></p>

                <p class="calibre2"><span class="calibre3">Size ne oluyor? dedi Camier.</span></p>

                <p class="calibre2"><span class="calibre3">Siktirin gidin kendi işinize, dedi Mercier, kesin saçmalığı.</span></p>

                <p class="calibre2"><span class="calibre3">Sakin olun! Sakin olun! dedi Watt. Polise doğru eğildi. Müfettiş, dedi, kızmayın, lütfen -alnına şöyle bir vurdu- ama karıncayı bile incitmezler. Uzunu kendini Aziz John sanıyor, herhalde tanırsın onu, sağımdaki ufaklık ise kıçının üzerine oturamıyor bir türlü. Bana gelince, bu beyleri doğuştan başıma saran görevlerle yükümlüyüm, hava koşulları elverdiğinde dolaştırmak da bunlardan biri. Bütün bunları göz önünde bulundurursak, görgü kurallarının gerektirdiği gibi, tek sıra oluşturmamızın zorluğunu takdir buyurursunuz.</span></p>

                <p class="calibre2"><span class="calibre3">Gidin kırlarda dolaşın, dedi polis.</span></p>

                <p class="calibre2"><span class="calibre3">Denedik bunu, dedi Watt, defalarca denedik. Ama bir yeşillik görür görmez, kudurmuştan beter oluyorlar. Tuhaf değil mi? Oysa vitrinler, beton, çimento, asfalt, neon, yankesiciler, aynasızlar, kerhaneler, bütün bu şeyler onları yatıştırıyor ve dinlendirici bir geceye hazırlıyor.</span></p>

                <p class="calibre2"><span class="calibre3">Kaldırımı işgale hakkınız yok, dedi polis.</span></p>

                <p class="calibre2"><span class="calibre3">Dikkat edin! diye haykırdı Watt. Tedirginliklerinin nasıl arttığını görmüyor musunuz? Acaba hâkim olabilecek miyim onlara? Kollarını bıraktı, bellerine doladı, ikisini de kendine doğru çekti. Yürüyün canlarım, dedi. Bacaklar birbirine karışmış, sendeleyerek yola koyuldular. Polis uzaklaşmalarını izlerken sövdü arkalarından.</span></p>

                <p class="calibre2"><span class="calibre3">Ne sanıyorsunuz bizi? dedi Camier. Bırakın beni.</span></p>

                <p class="calibre2"><span><span class="calibre3">Ama,</span></span> <span class="calibre3">böyle, keyfimiz tıkırında, dedi Watt. Üçümüz de çürümüşlük kokuyoruz. Yüzünü gördünüz mü? Sümkürmemek için zor tutuyordu kendini. Bunun için bıraktı bizi.</span></p>

                <p class="calibre2"><span class="calibre3">Bir meyhaneye dağınık biçimde çöktüler. Mercier ve Camier bara doğru çabalıyordu, ama Watt bir masaya oturttu onları ve gürleyen bir sesle üç duble ısmarladı.</span></p>

                <p class="calibre2"><span class="calibre3">Buraya daha önce ayak basmadığınızı söylemeyeceksiniz kuşkusuz, dedi Watt. Bira ısmarlasam, herhalde kapı dışarı ederlerdi bizi.</span></p>

                <p class="calibre2"><span class="calibre3">Viski geldi.</span></p>

                <p class="calibre2"><span class="calibre3">Ben de aradım, dedi Watt, tek başıma, ne olduğunu yalnız ben biliyordum. Anlıyor musunuz? Ellerini kaldırdı ve yüzünde gezdirdi, omuzlarından ve göğsünden aşağı indirdi ve dizlerinin üzerinde bitiştirdi. İnanılmaz bir şey, ama doğru, dedi.</span></p>

                <p class="calibre2"><span class="calibre3">Birbirinden kopuk organlar külrengi havada kımıldayıp duruyordu.</span></p>

                <p class="calibre2"><span class="calibre3">Biri doğacak, dedi Watt, biri doğdu bizden, hiçbir şeye sahip olmadığı için sahip olduğu hiçbir şeyin kendisine bırakılması dışında hiçbir şey arzulamayacak olan biri.</span></p>

                <p class="calibre2"><span class="calibre3">Mercier ve Camier dalgın bir dikkatle dinliyordu bu sözleri. Eski bakışlarla birbirlerine bakmaya başlıyorlardı.</span></p>

                <p class="calibre2"><span class="calibre3">Kendimi teslim edecektim az kalsın, dedi Camier.</span></p>

                <p class="calibre2"><span class="calibre3">Oraya döndün mü? dedi Mercier.</span></p>

                <p class="calibre2"><span class="calibre3">Watt ellerini ovuşturdu.</span></p>

                <p class="calibre2"><span class="calibre3">Hoşuma gidiyorsunuz, dedi, gerçekten de hoşuma gidiyorsunuz. Neredeyse hayat veriyorsunuz bana.</span></p>

                <p class="calibre2"><span class="calibre3">Sonra kendime dedim ki-, dedi Camier.</span></p>

                <p class="calibre2"><span class="calibre3">Belki bir gün, dedi Watt, şimdi hissettiklerimi hissedeceksiniz. Boşuna yaşamış olmanızı engellemeyecek bu, <span>ama,</span> nasıl desem-?</span></p>

                <p class="calibre2"><span class="calibre3">Sonra kendime dedim ki, dedi Camier, sen de belki aynı</span></p>

                <p class="calibre2"><span class="calibre3">şeyi düşünüyordun.</span></p>

                <p class="calibre2"><span class="calibre3">Yani oraya dönmedin, dedi Mercier.</span></p>

                <p class="calibre2"><span class="calibre3">Yaşlı yürek için bir parça sıcaklık, dedi Watt, işte yaşlı yürek için bir parça sıcaklık.</span></p>

                <p class="calibre2"><span class="calibre3">Sana rastlarım diye korkuyordum, dedi Camier.</span></p>

                <p class="calibre2"><span class="calibre3">Watt masaya kuvvetle vurdu, salona etkileyici bir sessizlik çöktü. Kuşkusuz, Watt bunu amaçlamıştı, çünkü şiddetten çatal çatal bir sesle haykırdı:</span></p>

                <p class="calibre2"><span class="calibre3">Böyle yaşamın içine sıçayım!</span></p>

                <p class="calibre2"><span class="calibre3">Öfkeli mırıltılar yükseldi. Yönetici yaklaştı, belki de patronuydu oranın. Özenle giyinmişti. Bazı seçkinler inci grisi pantolona sarı pabuçlar yerine karaları yeğlerdi. Ama ne de olsa kendi yöresindeydi. Düğme iliği için bir lale yoncası seçmişti.</span></p>

                <p class="calibre2"><span class="calibre3">Çıkın dışarı, dedi.</span></p>

                <p class="calibre2"><span class="calibre3">Nereden? dedi Camier. Buradan mı?</span></p>

                <p class="calibre2"><span class="calibre3">Cehennem olun, dedi yönetici. Bir yönetici olması gerekirdi. Ama Bay Gast’dan ne kadar farklıydı!</span></p>

                <p class="calibre2"><span class="calibre3">Tek çocuğunu yitirdi az önce, dedi Camier, türünün tek örneğini.</span></p>

                <p class="calibre2"><span class="calibre3">İkizdiler, dedi Mercier.</span></p>

                <p class="calibre2"><span class="calibre3">Hüznü yakıp kavuruyor içini, dedi Camier, daha doğal ne olabilir?</span></p>

                <p class="calibre2"><span class="calibre3">Karısı can çekişiyor, dedi Mercier.</span></p>

                <p class="calibre2"><span class="calibre3">Sakın gözden yitirmeyelim onu, dedi Camier.</span></p>

                <p class="calibre2"><span class="calibre3">Küçük bir duble daha, dedi Mercier, eğer onu ikna edebilirsek, kurtuldu demektir.</span></p>

                <p class="calibre2"><span class="calibre3">Kimse hayatı, her günkü alçakgönüllü varoluşu, masum hazları ve İsa’nın sağlamaya kalkıştığı kurtuluşun eksiklerini tamamlamamıza neden olan cezaları ondan daha çok sevemez, dedi Camier. Bunu şu beylere iyice bir anlatın. Bir isyan haykırışı döküldü ağzından. Acısı o kadar taze ki. Ertesi gün çorbasını içerken utanacak yaptığından.</span></p>

                <p class="calibre2"><span class="calibre3">Ağzını silecek, dedi Mercier, peçetesini yuvasına yerleştirecek, iki elini bitiştirecek ve haykıracak, Ne mutlu ölen ölülere!</span></p>

                <p class="calibre2"><span class="calibre3">Eğer bir bardak kırsaydı, onu ilk kınayan biz olurduk, dedi Camier. Ama böyle bir durum söz konusu değil.</span></p>

                <div class="calibre1">
                  <p class="calibre2"><span class="calibre3">Unutun bu olayı, dedi Mercier, bir daha yinelenmeyecek. Öyle değil mi baba.</span></p>
                </div>

                <p class="calibre2"><span class="calibre3">Sünger çekin üzerine, Aziz Matthewe göre, dedi Camier.</span></p>

                <p class="calibre2"><span class="calibre3">Tazeleyin, dedi Mercier, viskiniz sevdi bizi.</span></p>

                <p class="calibre2"><span class="calibre3">Ne dediniz? dedi yönetici, açgözlülüğü kabarmıştı.</span></p>

                <p class="calibre2"><span class="calibre3">İkizler, dedi Camier.</span></p>

                <p class="calibre2"><span class="calibre3">Evet, dedi Mercier, her şeyleri çift, götleri hariç. Yarından sonraki gün toprağa vereceğiz onu. Öyle değil mi baba?</span></p>

                <p class="calibre2"><span class="calibre3">Organizatör uğraşıyor bütün bu saçmalıklarla, dedi Camier.</span></p>

                <p class="calibre2"><span class="calibre3">Organizatör mü? dedi yönetici.</span></p>

                <p class="calibre2"><span class="calibre3">Her yumurtanın küçük bir yaşamı ve bir neşe kaynağı vardır, dedi Camier. Bilmiyor muydunuz bunu? Bazen de pusulayı şaşırır. Suçlayabilir misiniz onu?</span></p>

                <p class="calibre2"><span class="calibre3">Sakinleştirin onu, dedi yönetici. Sert davranmaya zorlamayın beni.</span></p>

                <p class="calibre2"><span class="calibre3">Geri çekildi. Zorbalığa kaçmazdı ama güçlüydü, insancıldı, onurluydu. Kuzu kanının biraz hoşgörüsüz kıldığı kasapların çoğunluğunu oluşturduğu müşterileri önünde ağırbaşlılığını</span></p>

                <p class="calibre2"><span class="calibre3">yitirmemişti.</span></p>

                <p class="calibre2"><span class="calibre3">İkinci içkiler geldi. İlkinin parası masanın üzerinde duruyordu hâlâ. Götür dostum, dedi Camier.</span></p>

                <p class="calibre2"><span class="calibre3">Yönetici topluluktan topluluğa gidiyordu. Yavaş yavaş salon canlanıyordu.</span></p>

                <p class="calibre2"><span class="calibre3">Nasıl böyle şeyler söyleyebilir insan? dedi Camier.</span></p>

                <p class="calibre2"><span class="calibre3">Böyle şeyleri düşünmek bile suçtur, dedi Mercier.</span></p>

                <p class="calibre2"><span class="calibre3">İnsanlara karşı, dedi Camier.</span></p>

                <p class="calibre2"><span class="calibre3">Ve hayvanlara, dedi Mercier.</span></p>

                <p class="calibre2"><span class="calibre3">Bir tek Tanrı ona hak verebilir, dedi Camier.</span></p>

                <p class="calibre2"><span class="calibre3">Şuradaki, dedi Mercier.</span></p>

                <p class="calibre2"><span class="calibre3">Watt uyuyor gözüküyordu. İkinci içkisine dokunmamıştı.</span></p>

                <p class="calibre2"><span class="calibre3">Bir parça su nasıl olurdu? dedi Camier.</span></p>

                <p class="calibre2"><span class="calibre3">Rahat bırak adamı, dedi Mercier.</span></p>

                <p class="calibre2"><span class="calibre3">Mercier kalktı ve pencereye gitti. Kafasını perdeyle cam arasına soktu, bu da kestirdiği gibi gökyüzünü görmesine olanak verdi. Rengi kaçmamıştı daha. Aynı zamanda hiç ummadığı üzere, ince ve hiç kuşkusuz tatlı bir yağmurun yağdığını gözlemledi. Cam ıslanmamıştı. Masasına döndü.</span></p>

                <p class="calibre2"><span class="calibre3">Sık sık ne düşünürüm bilir misin? dedi Camier.</span></p>

                <p class="calibre2"><span class="calibre3">Yağmur yağıyor, dedi Mercier.</span></p>

                <p class="calibre2"><span class="calibre3">Keçiyi, dedi Camier.</span></p>

                <p class="calibre2"><span class="calibre3">Mercier şaşkınlıkla Watt’a bakıyordu.</span></p>

                <p class="calibre2"><span class="calibre3">Gün ağarıyordu, yağmurlu bir gün üzerine, dedi Camier.</span></p>

                <p class="calibre2"><span class="calibre3">Bu herifi daha önce nerede gördüm, dedi Mercier. Sandalyesini geri çekti, çömeldi ve şapkasının altından karanlık yüze baktı.</span></p>

                <p class="calibre2"><span class="calibre3">Yaşlı Madden de-, dedi Camier.</span></p>

                <p class="calibre2"><span class="calibre3">Aniden Watt Camier’nin bastonunu yakaladı, elinden kaptı, havaya kaldırdı, öfkeyle yan masaya vurdu, orada köpük köpük bir biranın önünde, piposunu tüttüren ve gazetesini okuyan favorili bir adam oturuyordu. Olanlar olmuştu, masanın üzerindeki cam tabla parçalara ayrılmış, sopa iki parçaya bölünmüş, bira bardağı devrilmiş ve favorili adam hâlâ sandalyesine oturur biçimde, piposu ağzında, gazetesi elinde sırt üstü yıkılmıştı. Watt elinde kalan sopa parçasını tezgâha doğru fırlattı, bir yığın şişe ve bardak tuzla buz oldu. Watt bu patırtı gürültünün dinmesini bekledi, sonra haykırdı:</span></p>

                <p class="calibre2"><span class="calibre3">Sikeyim böyle yaşamı!</span></p>

                <p class="calibre2"><span class="calibre3">Mercier ve Camier aynı iple hareket ettirilmişçesine hızla boşalttılar bardaklarını ve çıkışa doğru hızlandılar. Oraya sağ salim vardıklarında döndüler. Boğuk bir feryat bir an salonun gürültüsünü bastırdı:</span></p>

                <p class="calibre2"><span class="calibre3">Yaşasın Quin!</span></p>

                <p class="calibre2"><span class="calibre3">Yağmur yağıyor, dedi Camier.</span></p>

                <p class="calibre2"><span class="calibre3">Sana demiştim, dedi Mercier.</span></p>

                <p class="calibre2"><span class="calibre3">Öyleyse elveda, dedi Camier.</span></p>

                <p class="calibre2"><span class="calibre3">Bana bir parça eşlik etmez miydin? dedi Mercier.</span></p>

                <p class="calibre2"><span class="calibre3">Yolun ne tarafa? dedi Camier.</span></p>

                <p class="calibre2"><span class="calibre3">Şimdi kanalın öteki yakasında oturuyorum, dedi Mercier. Yolumun üzeri değil, dedi Camier.</span></p>

                <p class="calibre2"><span class="calibre3">Zahmetine değecek bir manzarası var, dedi Mercier.</span></p>

                <p class="calibre2"><span class="calibre3">Çok geç, dedi Camier.</span></p>

                <p class="calibre2"><span class="calibre3">Son bir bardak daha içelim, dedi Mercier.</span></p>

                <p class="calibre2"><span class="calibre3">Meteliğim kalmadı, dedi Camier.</span></p>

                <p class="calibre2"><span class="calibre3">Mercier elini cebine soktu.</span></p>

                <p class="calibre2"><span class="calibre3">Hayır, dedi Camier.</span></p>

                <p class="calibre2"><span class="calibre3">Bende yeterince var, dedi Mercier.</span></p>

                <p class="calibre2"><span class="calibre3">Hayır, diyorum sana, dedi Camier.</span></p>

                <p class="calibre2"><span class="calibre3">Sanki kuzey çiçekleri gibi, dedi Mercier. Yarım saat sonra her şey bitecek.</span></p>

                <p class="calibre2"><span class="calibre3">Kanalların artık benim için bir anlamı yok, dedi Camier. Sokağın sonuna kadar sessizce yürüdüler.</span></p>

                <p class="calibre2"><span class="calibre3">Buradan sağa sapacağım, dedi Mercier. Durdu.</span></p>

                <p class="calibre2"><span class="calibre3">Neyin var? dedi Camier.</span></p>

                <p class="calibre2"><span class="calibre3">Duruyorum, dedi Mercier.</span></p>

                <p class="calibre2"><span class="calibre3">Sağa döndüler, Camier kaldırımdan, Mercier su birikintisinden yürüyordu.</span></p>

                <p class="calibre2"><span class="calibre3">Kim yaşasın? dedi Camier.</span></p>

                <p class="calibre2"><span class="calibre3">Quin diye işittim, dedi Mercier.</span></p>

                <p class="calibre2"><span class="calibre3">Varolmayan biri olmalı, dedi Mercier.</span></p>

                <p class="calibre2"><span class="calibre3">Her şeye karşın, viski iyi gelmişti onlara. Yaşlarına göre hızlı ilerliyor sayılırlardı. Camier bastonunu özlemişti. Bastonumu özledim, babamdan yadigârdı, dedi.</span></p>

                <p class="calibre2"><span class="calibre3">Bana bundan hiç söz etmemiştin, dedi Mercier.</span></p>

                <p class="calibre2"><span class="calibre3">Geriye baktığımızda, kendimizin dışında her şeyden söz ettiğimizi görüyorum, dedi Camier.</span></p>

                <p class="calibre2"><span class="calibre3">Beceremedik, dedi Mercier, aksini savunmuyorum. Bir an düşündü, sonra da şu tümce parçasını söyledi, Belki de biz-.</span></p>

                <p class="calibre2"><span class="calibre3">Ne tehlikeli bir yerdeyiz, dedi Camier, torbayı burada yitirmemiş miydik?</span></p>

                <p class="calibre2"><span class="calibre3">Buradan çok uzakta değildi, dedi Mercier.</span></p>

                <p class="calibre2"><span class="calibre3">Yüksek ve soluk evler arasında soluk bir gökyüzü şeridi sokaktan bile daha dar gözüküyordu. Aslında daha geniş gözükmesi gerekirdi. Gece bu tür şakalar yapıyor işte.</span></p>

                <p class="calibre2"><span class="calibre3">Şimdi durumlar iyi mi? dedi Mercier.</span></p>

                <p class="calibre2"><span class="calibre3">Efendim, dedi Camier.</span></p>

                <p class="calibre2"><span class="calibre3">Sana, şimdi, durumlar nasıl diye soruyorum, dedi Mercier.</span></p>

                <p class="calibre2"><span class="calibre3">Kötü, dedi Camier.</span></p>

                <p class="calibre2"><span class="calibre3">Birkaç dakika sonra gözlerine yaşlar doldu. Yaşlı adamlar, genelde sanılanın aksine kolayca ağlarlar.</span></p>

                <p class="calibre2"><span class="calibre3">Ya sen? dedi Camier.</span></p>

                <p class="calibre2"><span class="calibre3">Ben de kötüyüm, dedi Mercier.</span></p>

                <p class="calibre2"><span class="calibre3">Evler seyrekleşiyor, yollar genişliyor, gökyüzü büyüyordu, yeniden görebiliyorlardı birbirlerini, yalnızca başlarını çevirmeleri yeterliydi; birinin sağa, ötekinin sola, yalnızca başlarını kaldırıp çevirmeleri. Sonra aniden, her şey açıldı önlerinde, sanki uzam çatlamış ve toprak gökyüzüne fırlattığı gölgede kaybolmuş gibiydi. Ama bu eğlenceler çok sürmez, çarpıcı bir biçimde durumlarının bilincine vardılar. İki yaşlı adamdılar, biri uzun, biri kısaydı, bir köprünün üzerindeydiler. Uzmanların dediğine bakılırsa büyüleyici bir köprüydü, büyüleyici bir köprü. Neden olmasın? Zaten adı da Alavere Havuzu Köprüsü’ydü, yerinde bir addı, nedenini anlamak için korkuluklara yaslanmak yeterliydi.</span></p>

                <p class="calibre2"><span class="calibre3">İşte buradayız, dedi Mercier.</span></p>

                <p class="calibre2"><span class="calibre3">Burada mı? dedi Camier.</span></p>

                <p class="calibre2"><span class="calibre3">Son çabuk geldi, dedi Mercier.</span></p>

                <p class="calibre2"><span class="calibre3">Ya manzaran? dedi Camier.</span></p>

                <p class="calibre2"><span class="calibre3">Yahu görmüyor musun, dedi Mercier.</span></p>

                <p class="calibre2"><span class="calibre3">Camier farklı ufukları seyretti, alışkanlığı üzerine sağındakileri.</span></p>

                <p class="calibre2"><span class="calibre3">İtekleme beni, dedi, yeniden deneyeceğim.</span></p>

                <p class="calibre2"><span class="calibre3">Kıyıdan daha iyi görülüyor, dedi Mercier.</span></p>

                <p class="calibre2"><span class="calibre3">Öyleyse ne halt ediyoruz burada? dedi Camier. Birkaç kez içini çeker misin?</span></p>

                <p class="calibre2"><span class="calibre3">Kıyıya indiler. Arkalıklı bir bank bekliyordu onları. Oturdular.</span></p>

                <p class="calibre2"><span class="calibre3">Demek burası, dedi Camier.</span></p>

                <p class="calibre2"><span class="calibre3">Yağmur sessizce yağıyordu kanalın üzerine, Mercier üzgündü bu yüzden. Ama ufkun çok üzerinde, bulutlar kara ve uzun parçalar halinde saçak saçak olmuşlardı, ağlayan bir kadının saçları gibi. Doğanın böylesi incelikleri vardır.</span></p>

                <p class="calibre2"><span class="calibre3">Tutuklu kız kardeşimiz Venüs’ü görüyorum, dedi Camier, gökyüzü harabeleri içinde kaybolma tehlikesi geçirir gibi bir hali var. Umarım bunun için sürüklemedin beni buraya.</span></p>

                <p class="calibre2"><span class="calibre3">Daha ötelere, ötelere, dedi Mercier.</span></p>

                <p class="calibre2"><span class="calibre3">Camier eliyle siperlik yaptı gözlerine.</span></p>

                <p class="calibre2"><span class="calibre3">Daha kuzeye, dedi Mercier. Kuzeye diyorum, güneye değil.</span></p>

                <p class="calibre2"><span class="calibre3">Bekle, dedi Camier.</span></p>

                <p class="calibre2"><span class="calibre3">Bir parça eksik, bir parça fazla.</span></p>

                <p class="calibre2"><span class="calibre3">Çiçeklerin bunlar mı? dedi Camier.</span></p>

                <p class="calibre2"><span class="calibre3">Gördün mü? dedi Mercier.</span></p>

                <p class="calibre2"><span class="calibre3">Birkaç soluk ışıltı gördüm dedi Camier.</span></p>

                <p class="calibre2"><span class="calibre3">Alışkanlık kazanman gerek, dedi Mercier.</span></p>

                <p class="calibre2"><span class="calibre3">Ben parmağımı tam gözümün içine sokmaktan yanayım, dedi Camier.</span></p>

                <p class="calibre2"><span class="calibre3">Bu, eskilerin Mutluluk Adası, dedi Mercier.</span></p>

                <p class="calibre2"><span class="calibre3">Güç beğenir kişiler değildi onlar, dedi Camier.</span></p>

                <p class="calibre2"><span class="calibre3">Göreceksin, dedi Mercier, doğru dürüst seyredemedin, ama unutamayacaksın hiç, geri döneceksin.</span></p>

                <p class="calibre2"><span class="calibre3">Nedir şu sevimsiz bina? dedi Camier.</span></p>

                <p class="calibre2"><span class="calibre3">Bir hastane, dedi Mercier. Deri hastalıkları hastanesi.</span></p>

                <p class="calibre2"><span class="calibre3">Tam bana göre, dedi Camier.</span></p>

                <p class="calibre2"><span class="calibre3">Ve de mukoza hastalıkları hastanesi. Kulak verdi. Bu akşam pek inilti yok.</span></p>

                <p class="calibre2"><span class="calibre3">Belki daha çok erken, dedi Camier.</span></p>

                <p class="calibre2"><span class="calibre3">Camier kalktı ve suya doğru gitti.</span></p>

                <p class="calibre2"><span class="calibre3">Dikkat et! dedi Mercier.</span></p>

                <p class="calibre2"><span class="calibre3">Camier banka döndü.</span></p>

                <p class="calibre2"><span class="calibre3">Papağanı anımsıyor musun, dedi Mercier.</span></p>

                <p class="calibre2"><span class="calibre3">Keçiyi anımsıyorum, dedi Camier.</span></p>

                <p class="calibre2"><span class="calibre3">Öldü gibi bir duygu var içimde, dedi Mercier.</span></p>

                <p class="calibre2"><span class="calibre3">Çok hayvanla karşılaşmadık, dedi Camier.</span></p>

                <p class="calibre2"><span class="calibre3">Bize köye gönderdiğini söylediğinde çoktan ölmüş olduğunu düşünüyordum, dedi Mercier.</span></p>

                <p class="calibre2"><span class="calibre3">Onun için üzülmeye değmez, dedi Camier.</span></p>

                <p class="calibre2"><span class="calibre3">İkinci kez suya doğru gitti, kısa bir süre baktı, sonra banka döndü.</span></p>

                <p class="calibre2"><span class="calibre3">Hadi ben gitmek zorundayım. Elveda Mercier.</span></p>

                <p class="calibre2"><span class="calibre3">İyi geceler, dedi Mercier.</span></p>

                <p class="calibre2"><span class="calibre3">Yalnız başına göğün kararmasını, karanlığın iyice yoğunlaşmasını seyretti. Görünmez olmuş ufuktan ayırmadı gözlerini, çünkü deneyimlerinden son sıçramaları iyi bilirdi. Karanlıkta daha iyi işitebiliyordu, uzun sürmüş günün kendisinden gizlediği gürültüleri işitebiliyordu, örneğin insan mırıltılarını ve suyun üzerindeki yağmuru.</span></p>
              </div>
            </div>
          </div>
        </div>
      </div>
    </div>
  </div>
</body>
</html>
