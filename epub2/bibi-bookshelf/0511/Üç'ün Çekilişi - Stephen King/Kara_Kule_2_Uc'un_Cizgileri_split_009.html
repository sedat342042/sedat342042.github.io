<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 2 Üç'ün Çizgileri</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos290187" class="calibre1"><span class="calibre2">
</span></p><p class="calibre6"><span class="calibre2"><span class="bold">BEŞİNCİ BÖLÜM</span></span></p><p class="calibre3" style="margin:0pt; border:0pt; height:1em"> </p><p class="calibre4"><span class="calibre2"><span class="italic">ELDEKİ İSKAMBİL KAĞITLARINI AÇIŞ VE ÖLDÜREREK YOK EDİŞ</span></span></p><p class="calibre3" style="margin:0pt; border:0pt; height:1em"> </p><p class="calibre9"><span class="bold">1</span></p><p class="calibre3" style="margin:0pt; border:0pt; height:1em"> </p><p class="calibre9">Bin dokuz yüz yirmili yıllarda Billie Holliday tarafından söylenen hüzünlü bir şarkıda bir gün gerçeğin keşfedileceği dile getirilerek şöyle deniliyordu: "Doktor bana dedi ki, Kızım bir an önce bunu bırakmalısın Çünkü bir bilet daha alırsan bu senin son yolculuğun olacaktır." Henry Dean'ın son roketi de, içinde erkek kardeşinin bulunduğu kamyonet Eğri Kule barının önündeki kaldırıma yanaşmadan beş dakika önce havalanmıştı</p><p class="calibre9">Muhasebecinin bürosunda, Henry'nin sağında oturan George Biondi (bu adam arkadaşları arasında "Büyük George" ve düşmanları arasında da "Koca Burun" diye anılırdı) uyuşturucu tutkunu adama sorular soruyordu. Henry oturduğu yerde başını öne eğiyor ve gözlerini baykuşlar gibi kırpıştırırken Tricks Postino, uzun zaman aşırı derecede uyuşturucu kullanma sonucu pas rengini almış ve kangrenin habercisi görünümdeki ele zarı koydu.</p><p class="calibre9">Tricks, "Sıra sende, Henry" diyince Henry zarın elinden düşmesine izin verdi.</p><p class="calibre9">Boşluğa doğru bakıp oyun oynamak için hiçbir niyet ortaya koymayınca Jimmy Haspio zarı ona doğru uzattı ve, "Şuna bak, Henry" diyerek ekledi, "Rüşvet almak üzere bir şansın daha var senin."</p><p class="calibre9">Anlamsız bir şekilde, "Reese'nin Parçaları" diyen Henry düş görüyormuş gibiydi. Sonra çevresine bakındı. Sanki uykudan uyanıyormuş gibi sordu: "Eddie nerede?"</p><p class="calibre9">Tricks onu yatıştırmak ister gibi konuştu, "Kardeşin biraz sonra burada olacak. Sen oyununu oyna."</p><p class="calibre9">"Bana bir iğne daha yapılmasına ne dersiniz?"</p><p class="calibre9">"Oyunu oyna, Henry"</p><p class="calibre9">"Tamam, tamam. Üzerime düşmeyi bırakın."</p><p class="calibre9">Kevin Blake Jimmy'e, "Adamın üzerine düşmeyin" dedi.</p><p class="calibre9">Jimmy, "Pekiyi. Üzerine düşmeyeceğim" diye yanıtladı.</p><p class="calibre9">George Biondi, "Hazır mısın, Henry?" derken dönüp arkadaşlarına abartılı bir şekilde göz kırpıyor ve Henry'nin çenesinin göğsüne düşüşünü ve sonra bir kez daha ağır ağır kalkışını gösteriyordu. (Bu ıslak bir kerestenin kendini bırakıp bir daha yüzeye çıkmamak üzere suların derinliğine gömülüşüne benzeyen bir hareketti.)</p><p class="calibre9">Henry, "Evet, hazırım. Getirin onu" dedi.</p><p class="calibre9">"Getirin onu!" diye mutlu bir sesle bağıran Jimmy Haspio oldu.</p><p class="calibre9">Tricks, "Sen getir o boktan (!) şeyi" diyerek onayladı ve hepsi birden kükrer gibi güldüler. (Öteki odada şimdi üçüncü kat düzeyinde olan Balazar'ın kartlardan oluşan yapısı bir kez daha titredi ama yıkılmadı.)</p><p class="calibre9">"Tamam. Dikkatle dinleyin" diyen George bir kez daha göz kıptı. Henry, Spor dalında olduğu halde George, Sanat ve Eğlence dalından bir soru soracağını bildirdi ve sordu: "Hangi popüler folk şarkıcısı 'Sue Adlı Oğlan', 'Folsom Cezaevi Şarkıları' ve diğer sayısız saçma sapan şarkıyı söylemiştir?"</p><p class="calibre9">Aslında yedi ile dokuz sayısını toplayabilen (bunu kendisine poker fişlerini verdiğinizde yapabilen) Kevin Blake ulur gibi güldü. Diziyle masanın ayağına çarptı ve az kalsın masayı deviriyordu.</p><p class="calibre9">Şimdi de elinde bir soru kartı varmış ve onu inceliyormuş gibi görünen George sözünü sürdürdü; "Bu popüler şarkıcı ayrıca Karalar Giyinen Adam diye tanınır. Şarkıcının ilk adı senin gidip işediğin (!) yerin adının ilk harfleriyle başlar."</p><p class="calibre9">Uzun süren beklenti dolu bir sessizlik oldu.</p><p class="calibre9">Sonunda Henry, "Walter Brennan" diyerek yanıtladı.</p><p class="calibre9">Gene kahkahalar yükseldi. Jimmy Haspio, Kevin Blake'i kolundan yakaladı. Kevin üst üste Jimmy'nin omuzuna yumruklar attı. Balazar'ın bürosunda çalışma masasının üzerindeki kağıttan kule bir kez daha titredi.</p><p class="calibre9">'Cimi seslendi, "Çocuklar sessiz olun! Da Boss bina kuruyor."</p><p class="calibre9">Adamlar hemen sustular.</p><p class="calibre9">"Doğru, Henry" diyen George ekledi, "Bunu doğru buldun, Henry. Zor bir soruydu ama başardın."</p><p class="calibre9">"Ben her zaman başarırım" diyen Henry konuşmasını şöyle sürdürdü, "Her zaman güç soruların altından kalkarım. Şimdi bir iğneye ne dersiniz?"</p><p class="calibre9">"İyi fikir" diye yanıtlayan George arka tarafındaki dolaptan bir Roi-Tan puro kutusu çıkardı. Kutunun içinden bir iğne aldı. İğneyi Henry'nin dirseğindeki yaralı damara batırdı. Ve böylece Henry'nin son roketi yola çıkmış oldu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">2</span></p><p class="calibre3" style="margin:0pt; border:0pt; height:1em"> </p><p class="calibre9">Pizza kamyonetinin dış kısmı eski püsküydü. Oysa., karoserindeki yolun pisliği ve püskürtme boyayla yazılan ek yazıların altında pek çok elektronik uzmanın bile görünce gıpta edeceği yüksek düzeyde teknik aygıtlar bulunuyordu. Balazar'ın birçok vesileyle dediği gibi: Piçlerle yarışmazsınız; eğer aygıtlarınız onlarınkine uymazsa onları yenemezsiniz. Kamyonette bulunanlar pahalı aygıtlardı ancak Balazar'ın adamlarının bir üstünlüğü bulunuyordu: Onlar, enflasyonla fiyatları iyice yükselmiş aygıtları çalarak ele geçiliyorlardı. ABD'nin doğu kıyısı boyunca gizli aygıtları bile ederinin çok altındaki fiyatlarla vermeğe istekli elektronik şirketi yetkilileri bulunuyordu. Bu uyuşturucu tutkunları (Andolini onlara Silisyum Vadisi Kokain Kelleri diyordu) teknik gereçleri gerçekten size doğru fırlatır gibi sunuyorlardı.</p><p class="calibre9">Kamyonetin gösterge tablosunun altında bir adet UHF polis radarı engelleyicisi, bir adet uzun menzil yüksek frekans telsiz yayınları alıcısı, bir adet uzun menzil yüksek frekans engelleyicisi, bir adet telsiz sinyaline yanıt veren telsiz verici yükselticisi (ki bu aygıt kamyoneti standart üçgen yöntemleriyle Connecticut, Harlem ve Montauk Sound'dan saptamaya çalışanları izleyecekti), bir adet telsiz telefon... ile Eddie kamyonetin indiği anda bardakileri uyarmak için Andolini'nin bastığı küçük, kırmızı renkte bir düğme bulunuyordu.</p><p class="calibre9">Balazar'ın bürosundaki iç haberleşme sistemi kısa bir zil sesi çıkardı.</p><p class="calibre9">"İşte geldiler" diyen Balazar buyurganca konuştu, "Claudio, onları içeri sen al. 'Cimi, sen herkese ortadan yol olmalarını söyle. Şu ana değin Eddie beni, seni ve Claudio'yu tanıdı. 'Cimi, sen de diğer kibar baylarla birlikte depoda bulunursun."</p><p class="calibre9">'Cimi sola, Claudio sağa doğru yürüdüler.</p><p class="calibre9">Balazar yaptığı yapıya sakin bir tavırla bir kat daha çıkmaya başladı.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">3</span></p><p class="calibre3" style="margin:0pt; border:0pt; height:1em"> </p><p class="calibre9">Claudio barın kapısını açarken Eddie, Roland'a Bırak da bunu ben yöneteyim, dedi.</p><p class="calibre9">Olur diyerek karşılık veren Silahşor tetikte kalarak gerektiğinde hemen ortaya çıkmaya hazır durumda bekledi.</p><p class="calibre9">Anahtarlar takırdadı. Silahşor birtakım kokuları fark etti: Sağ tarafındaki Col Vincent'ten bayat bir ter kokusunun, soldaki Jack Andolini'den keskin neredeyse acı bir traş sonu kolonyasının kokusunun ve yarı karanlık yere girdiklerinde ekşi, acı bira kokusunun burnuna geldiğini duyumsamıştı.</p><p class="calibre9">Bunlar içinde kendisi için tek tanıdık koku, biranın kokusuydu. Girdikleri yer yarı yıkık bir salon değildi. Döşemesinde toz, toprak bulunmuyordu. Bir testere tezgahı bara dönüştürülmüş değildi. Silahşor’un bildiği yerler arasında bir tek Tull'daki Sheb'in Yeri burayı anımsatabilirdi. Her yanda kadehler tatlı tatlı pırıldıyorlardı. Burada kendisinin çocukluğundan beri gördüğünden çok daha fazla kadeh vardı. Bunun nedeni, kısmen asi Farson'un Güneyli ordusunu geri çektikçe ikmal yollarını kapaması ama daha çok dünyanın dönüşünü sürdürmesiydi. Büyük eylemde Farson bir neden değil, bir belirti olabilirdi.</p><p class="calibre9">Silahşor her tarafta, duvarlarda, camla kaplı barın üzerinde ve barın arkasındaki aynada yansımalar görüyordu. barın üst kısmında tersine çevrilerek asılmış çan şeklindeki kadehlerde bile minyatür yansımalar ışıyordu... Bu kadehler şenliklerin süsleri gibi görkemli ve kırılmaya hazır şeylerdi.</p><p class="calibre9">Barın bir köşesinde sürekli yükselen ve renkleri değişen yontu şeklinde bir ışık kaynağı bulunuyordu. Buradaki ışık altın renginden yeşile, yeşilden sarıya, sarıdan kırmızıya ve kırmızıdan yeniden altın rengine dönüyordu. Işık kaynağının karşısında büyük harflerle yazılmış ve Silahşor’un okuyabildiği ama anlamını çıkaramadığı bir sözcük yer alıyordu: ROCKOLA.</p><p class="calibre9">Neyse, bunları düşünmemeliydi. Burada yapılacak bir iş vardı. Kendisi turist değildi. Bardaki şeyler ne denli görkemli ve tuhaf olsalar da bir turist gibi davranma lüksüne kendini kaptırmamalıydı.</p><p class="calibre9">Onları bara sokan adam belli ki Eddie'nin kamyonet dediği şeyi süren kişinin kardeşiydi. Ancak bu kişi daha uzun boylu ve ötekinden belki de beş yaş daha gençti. Omuzundaki silahlığa asılmış bir tabancası bulunuyordu.</p><p class="calibre9">Eddie, "Henry nerede?" diye sordu ve ekledi, "Henry'i görmek istiyorum." Sonra sesini yükseltip seslendi, "Henry! Hey, Henry!"</p><p class="calibre9">Bağırışına yanıt gelmedi. Barın üstünde asılarak sıralanmış kadehlerde sallanma ile çıkan insan kulağının duyamayacağı duyarlılıkta sesler oluştuğu halde ortalığa sessizlik egemendi.</p><p class="calibre9">"Bay Balazar önce seninle görüşmeyi istiyor."</p><p class="calibre9">"Henry'nin ağzına bir tıkaç koyup elini ayağını bağladınız, değil mi?" diye soran Eddie, Claudio'nun yanıt veremeden yalnızca ağzını açtığını görünce gülerek sözünü sürdürdü, "Hayır, ona ne yaptığınızı biliyorum. Ağabeyime uyuşturucu verdiniz. Onu susturmak için bir tek iğne yeterli ise neden tıkaç iplerle uğraşasınız ki? Tamam. Beni Balazar'ın yanına götürün. Önce onunla görüşelim."</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">4</span></p><p class="calibre3" style="margin:0pt; border:0pt; height:1em"> </p><p class="calibre9">Silahşor, Balazar'ın çalışma masasının üzerindeki kuleye bakıp düşündü: Bir başka işaret daha.</p><p class="calibre9">Balazar başını kaldırıp bürosuna gelenlere bakmadı. (Şimdi birkaç kattan oluşan kule gereğinden yüksek olmuştu ve şişman adam yalnızca kulenin tepesine bakıyordu.) Yüzünde, zevk duruyormuş gibi sıcak bir ifade görülüyordu.</p><p class="calibre9">"Eddie" diyerek söze başladı, "Seni gördüğüm için sevinçliyim, evlat. Kennedy havalimanında başının derde girdiğini işittim."</p><p class="calibre9">Genç adam dümdüz bir sesle, "Ben senin evladın değilim" dedi.</p><p class="calibre9">Balazar aynı anda hem komik, hem üzgün ve hem de güvenilemeyecek bir jest yaptı. Bu jestin anlamı: Beni üzdün Eddie. Böyle bir sözü söyleyerek beni üzdün şeklindeydi.</p><p class="calibre9">"Bunu burada keselim" diyen Eddie sözlerini şöyle sürdürdü; "Nasıl olsa konu o ya da bu şekilde şunları sormanıza gelecek: Federal ajanlar beni kullanıyorlar mı yoksa peşimi bıraktılar mı? Onların yalnızca iki saatin içinde beni terletemeyeceklerini bilirsin. Gene bilirsin ki, beni terletmiş olsalar 43. Cadde'ye atarlar, sorgulamayı orada sürdürür ve arada bir bana kusma molaları vererek tüm yanıtları alırlardı."</p><p class="calibre9">Balazar yumuşak bir sesle sordu, "Onlar seni kullanıyorlar mı, Eddie?"</p><p class="calibre9">"Hayır. Beni bırakmak zorunda bile kaldılar. Beni izliyorlar ama ben onlara yol göstermiyorum."</p><p class="calibre9">"Şu halde malı kurtardın?" diyen Balazar ekledi; "Bu büyüleyici bir şey. İnsan bir jet uçağında yarım kiloluk iki paketi nasıl saklar, bana söyleyebilir misin? Pek kullanışlı bir bilgi olacak bu. Kilitli odanın gizi öyküsüne benziyor da..."</p><p class="calibre9">"Malı saklamadım. Ama, bende de değil."</p><p class="calibre9">Claudio, "Şu halde mal kimde?" diye sordu ama ağabeyi Jack kendisine ters bakışlarla bakınca adam birdenbire kızardı.</p><p class="calibre9">"Mal onda" diyen Eddie gülümsedi ve kartlardan oluşan kulenin üzerinden kolunu uzatarak Balazar'ı gösterdi. "Mal şimdiden yerine teslim edilmiş durumda."</p><p class="calibre9">Eddie bürosuna getirildiğinden bu yana ilk kez gerçek bir ifade, bir şaşkınlık belirtisi Balazar'ın yüzünü aydınlattı. Sonra, bu ifade yok oldu. Şişman adam incelikle gülümsedi.</p><p class="calibre9">"Evet" dedi ve ekledi. "Mal, daha sonra yeri açıklanacak bir adrese teslim edildi. Sen, ağabeyin Henry ve sizin özel malınız buradan gittikten sonra adresi açıklanacak bir yere....Belki de İzlanda' da bir yerdir orası. îşin böyle mi olması gerekiyordu?"</p><p class="calibre9">Eddie, "Hayır" diyerek konuşmasını sürdürdü, "Anlamıyorsunuz. Mal burada. Teslimat kapınıza yapıldı. Önceden mutabık kaldığımız biçimde. Çünkü bu çağda ve günümüzde bile, anlaşmaya başta yapıldığı şekilde uyulması gereğine inanan kişiler bulunuyor. Bu sizler için şaşırtıcı ama gerçek böyle."</p><p class="calibre9">Adamların hepsi ona sabit bakışlarla bakıyorlardı.</p><p class="calibre9">Eddie kafasının içindeki Roland'a sordu: Nasıl, başarıyor muyum?</p><p class="calibre9">Sanırım pek iyi davranıyorsun. Ama, bu adamın, Balazar'ın dengesini kazanmasına izin verme, Eddie. Sanırım, o tehlikeli bir kişi.</p><p class="calibre9">Öyle düşünüyorsun, ha? İyi. Ben burada senden daha eskiyim, arkadaş. Onun ne kadar tehlikeli olduğunu biliyorum. Pek siktirici (!) biri, ama gerçekten tehlikelidir.</p><p class="calibre9">Genç adam Balazar'a baktı, hafifçe göz kırparak konuştu, "İşte bu nedenle şimdi benimle değil, federal ajanlarla ilgilenmelisiniz. Eğer bir arama izniyle çıkıp buraya gelirlerse bacaklarınızı bile açamadan kendinizi bombok (!) durumda bulabilirsiniz, Bay Balazar."</p><p class="calibre9">O anda Balazar eline iki kart almıştı. Ansızın elleri öyle titredi ki kartları bir yana bırakmak zorunda kaldı. Adamın bu durumunu anında Roland ile Eddie gördüler. Bir anlık kendine güvensizlik ifadesi (belki de korku duyumsaması) şişman adamın yüzünde görünüp kayboldu.</p><p class="calibre9">"Benimle konuşurken söylediklerine dikkat et, Eddie. Kendini ifade ederken pek dikkatli ol ve lütfen saçmalıklarına karşı benim zamanımla hoşgörümün kısıtlı olduğunu aklından çıkarma!"</p><p class="calibre9">Jack Andolini durumdan ürkmüş gibi görünüyordu, "Bu adam onlarla bir anlaşma yapmış. Bay Balazar! Küçük pislik kokaini ajanlara vermiş ve onlar bunu sorgular gibi yaparken ajanlar uyuşturucuyu bir yere gizlemişler," dedi.</p><p class="calibre9">"Buraya kimse gelmedi" diyen Balazar ekledi, "Kimse yakınımıza bile gelmedi, Jack. Sen de bunu biliyorsun. Çatıda bir güvercin yellense alarmlar zırlamaya başlıyorlar."</p><p class="calibre9">"Ama..."</p><p class="calibre9">"Eğer her nasılsa burada bir tuzak hazırlamayı başarsalar bile, bizim onların örgütü içinde o denli çok adamımız var ki, üç gün içinde onların zarfında delikler açabiliriz," diyen Balazar dönüp Eddie'ye baktı.</p><p class="calibre9">"Eddie" diyerek yeniden konuşmaya başladı, "Saçmalamayı bırakman için sana on beş saniye mühlet tanıyorum. Sonra canını acıtması için 'Cimi Dretto'yu burada çağıracağım. Seni biraz hırpaladıktan sonra buraya yakın bir odaya geçecek ve bu kez ağabeyinin canının yandığını bağırışlarından duyacaksın."</p><p class="calibre9">Genç adam durduğu yerde katılaştı.</p><p class="calibre9">Rahat ol diye mırıldanan Silahşor düşündü: Bu Eddie'yi incitmek için yapılacak tek şey, ağabeyinin adını anmak ya da ondan söz etmek oluyor. Açık bir yaraya çomak sokmak gibi bir şey bu.</p><p class="calibre9">"Sizin tuvaletinize gireceğim" diyen Eddie odanın sol tarafında uzak köşedeki bir kapıyı gösterdi. Kapı o denli göze çarpmaz görünümdeydi ki, kolayca duvar kaplamalarından biri sanılabilirdi. "Oraya tek başıma gireceğim. Sonra, yarım kiloluk kokain paketinizle ortaya çıkacağım. Bu, taşıdığım malın yarısı olacak. Siz malı inceler, sonra Henry'i buraya getirirsiniz. Ben de ağabeyime bakarım. Henry'i bakınca ve onun iyi olduğunu görünce siz de ona özel malımızı verirsiniz. Ağabeyim sizin kibar baylarınızdan biriyle eve gider. O giderken ben ve..." diyen genç adam az kalsın Roland'ın adını ağzından kaçırıyordu. Genç adam ekledi, "Bu arada ben ve senin adamların yaptığın bu binayı seyrederiz. Henry eve güvenlikli olarak varınca (bunun anlamı şakağına bir tabanca dayanmaması demektir) o bana telefon eder ve belli bir sözü söyler. Bu da, ağabeyim buradan ayrılmadan önce birlikte kararlaştıracağımız bir söz olur. İşte bu durumda teslimatın gerisini de yaparım."</p><p class="calibre9">Silahşor Eddie'nin bu söyledikleri doğru mu ya da blöf mü olduklarını anlamak üzere genç adamın aklını kontrol etti: Doğruydu ya da hiç değilse Eddie bunların doğruluğuna inanıyordu. Roland genç adamın ağabeyine ilişkin olarak doğruyu söylemezse onun öleceğine gerçekten inandığını gördü. Oysa kendisi bundan emin değildi.</p><p class="calibre9">Balazar, "Sen şimdi de benim Noel Baba'ya inandığımı düşünüyor olmalısın?" dedi.</p><p class="calibre9">"İnanmadığını biliyorum."</p><p class="calibre9">"Claudio, sen Eddie'nin üstünü başını ara. Jack, sen de benim tuvaletime gir, her tarafı ve her şeyi araştır. Tamam mı?"</p><p class="calibre9">Andolini, "Benim burada bilmediğim bir şey var mıdır?" diye sordu.</p><p class="calibre9">Balazar uzunca bir süre sessiz kalıp Jack'ın koyu kahverengi gözlerine baktı. Sonra, "Orada ilaç dolabının arkasındaki duvarda küçük kaplamayla kaplı bir yer var. Bazı kişisel şeylerimi oraya koyuyorum. İçine yarım kiloluk uyuşturucu paketi konulamaz ancak sen orayı bir yoklasan iyi olacak" dedi.</p><p class="calibre9">Jack küçük tuvalete girer girmez Silahşor orada aynen hava taşıtının tuvaletinde olduğu gibi donuk beyaz renkli bir ışığın yandığını gördü. Sonra kapı kapatıldı ve ışık görülmedi.</p><p class="calibre9">Balazar hemen bakışlarını çevirip Eddie'ye baktı.</p><p class="calibre9">"Neden böyle çılgınca yalanlar uyduruyorsun?" diye sordu. Duruma üzülürmüş gibi görünerek sözünü sürdürdü, "Senin aklı başında biri olduğunu sanırdım."</p><p class="calibre9">Eddie sakin bir sesle yanıt verdi; "Yüzüme bak ve bana yalan söylüyorsun de..."</p><p class="calibre9">Şişman adam Eddie'nin söylediğine uyup ona uzun uzun baktı, sonra arkasını döndü. Ellerini pantolon cebine o denli derine sokmuştu ki köylü kıçının (!) yarığı biraz belli oluyordu. Adamın duruşu pek üzgünmüş gibiydi. (Hata yapan oğluna bakan babalarınkini andırıyordu.) Oysa, geriye dönünce Roland, Balazar'ın yüzünde üzgün bir ifade olmadığını gördü. Eddie'nin yüzünde gördükleri onda üzüntü değil, derin bir rahatsızlık yaratmıştı.</p><p class="calibre9">Silahını Eddie'ye çevirmiş olan Claudio genç adama, "Soyun, hemen!" dedi.</p><p class="calibre9">Eddie giysilerini çıkarmaya başladı.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">5</span></p><p class="calibre3" style="margin:0pt; border:0pt; height:1em"> </p><p class="calibre9">Jack'ın küçük tuvaletten çıkmasını bekleyen Balazar, Bundan hoşlanmadım diye düşündü. Ürkmüş, birdenbire yalnızca koltukaltları değil, apış arası ve iç çamaşırlarının altında kalan tüm beden kesimlerindeki kılların arası ter içinde kalmıştı. Eddie, uyuşturucu tutkununun ötesinde bir görünümüne girmişti. (Oğlan aslında zekiydi ama gene de bir uyuşturucu düşkünüydü. Hayalarıına yakın yerde iğneyle aldığı eroin onu her şeyi yapmaya götürebilirdi.) Ve Eddie buraya nasıl bir havayla gelmişti?</p><p class="calibre9">Evet nasıl gelmişti?</p><p class="calibre9">Değişmiş biri olarak gelmişti.</p><p class="calibre9">Genç adam, güçlü bir içeceğin iki litresini birden boğazından aşağı akıtmış birisine benziyordu.</p><p class="calibre9">Evet, bu böyleydi. Bir de uyuşturucu vardı. Siktirici (!) uyuşturucu genç adamın elindeydi.</p><p class="calibre9">Şimdi Jack tuvaletin altını üstüne getiriyor ve Claudio sadist bir cezaevi gardiyanı gibi örseleyerek Eddie'yi arıyordu. Balazar daha önce hiçbir uyuşturucu düşkününün Eddie gibi dayanıklılıkla ayakta dikileceğini ve sabırla bekleyeceğini ummazken, Cloudio dört kez sol avuç içine tükürüp sağ elini bu tükrüğüyle ıslatarak elini genç adamın kıçına (!) bileğine kadar sokun kalın bağırsaklarını araştırıyordu.</p><p class="calibre9">Tuvalette, Eddie'nin üzerinde ya da içinde kokain bulunmuyordu. Giysilerinde, ceketinde ve yolculuk çantasında da uyuşturucu yoktu. Şu halde genç adamın tüm söyledikleri blöftü.</p><p class="calibre9">Yüzüme bak ve bana yalan söylüyorsun de...</p><p class="calibre9">Evet, genç adam yalan söylemişti. Ama, gördüğü şaşırtıcı bir durumdu: Eddie Dean'ın yetkin biçimde kendine güvenişini görüyordu. Oğlan tuvalete girip, Balazar'ın malının yarısını alarak dışarı çıkmayı istiyordu.</p><p class="calibre9">Balazar neredeyse ona inanır gibi olmuştu.</p><p class="calibre9">Claudio elini çekti. Parmakları Eddie Dean'in kıçından (!) plop sesi vererek dışarı çıktılar. Claudio'nun ağzı üzerinde düğümler bulunan bir olta misinası gibi büzülmüştü.</p><p class="calibre9">Öfkeli Claudio bağırdı, "Çabuk ol, Jack! Elimde bu uyuşturucu düşkününün pisliği var!"</p><p class="calibre9">"Burada başıma gelecekleri bilseydim, son kez bağırsaklarımı boşalttığımda kıçımı (!) temiz bir iskemle ayağıyla temizlerdim, Claudio" diyen Eddie hiç kızmamış gibi sakin bir sesle ekledi, "Böylece senin elin daha temiz çıkar ve ben de kendimi bir boğanın tecavüzüne uğramış gibi duyumsamazdım."</p><p class="calibre9">"Jack!"</p><p class="calibre9">Balazar da kesin bir sesle konuştu, "Git mutfağa da, elini oradaki muslukta temizle, Claudio. Eddie... Sen ve benim birbirimizi incitmemiz için bir neden bulunmuyor, öyle değil mi ?"</p><p class="calibre9">Eddie, "Evet" dedi.</p><p class="calibre9">"Herneyse, bu herif temiz. iyi. Temiz burada uygun bir sözcük değil ama demek istediğim, içinde bir şeyi saklamıyor. Bundan emin olabilirsin, patron" diyen Claudio pis elini ölü bir balık gibi önünde tutarak yürüyüp bürodan çıktı.</p><p class="calibre9">Eddie kendisine sakin tavırlarla bakarken Balazar bir kez daha Harry Houdini, Blackstone ve Doug Henning ile David Copperfield'i düşündü. Bunlar gösteri dünyasındaki büyülü şeylere ilişkin sözler söylemişlerdi. Ancak, Henning bir süper-yıldızdı ve Copperfield denen çocuk, Balazar'ın Atlantic City'de seyrettiği oyunda bir kalabalığı ortadan kaldırmıştı. Balazar ilk tez bir sokak köşesinde iskambil kağıtlarıyla milleti uyutup bozuk paralarını elinden aldıklarını gördüğünden beri büyücü ve hokkabazlardan hoşlanırdı. Bu adamların ilk yaptığı şey, her zaman bir şeyi ortaya çıkarmadan önce seyircilerinin soluklarını tutup sonra alkışlamalarını sağlamak değil miydi? Onların ilk yaptıkları şeylerden biri de, seyircilerden birisini yanına çağırıp tavşan, güvercin ya da çıplak göğüslü cici kızın çıkacağı yerin boş olduğunu o kişiye göstermek değil miydi? Üstelik, onlar bu yere ayrı bir giriş olmadığını göstermezler miydi?</p><p class="calibre9">Eddie'nin bu işi başardığını sanıyorum. Nasıl yaptığını bilmiyorum ve buna önem de vermiyorum. Ancak şu anda emin olarak tek bildiğim bu işten hoşlanmadığım, hem de hiç hoşlanmadığımdır.</p><p class="calibre9">George Biondi de şu anda bir şeyden hiç hoşlanmıyordu. Bunu, Eddie Dean'in de öğrenince çılgına döneceğinden hiç kuşkusu duymuyordu.</p><p class="calibre9">'Cimi yanlarına gelip de ışığı yaktığında George bir şeyden emin olmuştu: Bu da, Henry'nin sessiz bir ölümde öteki dünyaya göç etmiş oluşuydu. Ne yalvarmış, ne yakınmış ne de kimseyi rahatsız etmişti. Hafif esen bir rüzgârla yalın biçimde yükselen karahindiba çiçeğinin sporları gibi adamın ruhu uçup gitmişti. George ölüm olayının belki de Qaudio'nun elini yıkamak üzere mutfağa gittiği sırada gerçekleştiğini düşündü.</p><p class="calibre9">Adamın kulağına eğilip, "Henry" diye mırıldandı. Öyle yakınına gelmişti ki, sinemada bir kızın kulağını öper gibi olmuştu. Adamın ölü olduğu akla getirilirse, bu pek çarpıcı bir olaydı. Belki de narkofobi dedikleri uyuşturucudan korkma hastalığı buydu. Ancak durumu öğrenmeliydi. Burası ile Balazar'ın bürosu arasındaki duvar da öyle inceydi ki...</p><p class="calibre9">Tricks Postino, "Ne oldu, George?" diye sordu.</p><p class="calibre9">'Cimi, "Susun!" diye uyardı. Sesi rölantide çalışan bir kamyon motorunun sesi gibi hırıltılı çıkmıştı.</p><p class="calibre9">Hepsi sustular.</p><p class="calibre9">George elini Henry'nin gömleğinin içine soktu. Oh, durum giderek daha daha kötüleşiyordu. Bir kızla birlikte sinemada olduğu hayali kendisini rahat bırakmayacaktı. Şimdi kendisi buradaydı, Henry'i duyumsuyor ama adam kendisini duyumsamıyordu. Bu yalnızca bir narkofobi değil, eşcinsel bir narkofobi duyumsaması gibi oluyor ve Henry'nin göğsü yükselip alçalmıyor, kalbinden tamp-tamp-tamp sesleri gelmiyordu. Henry Dean için her şey sona ermiş, uyuşturucu düşkünü Henry Dean için golf oyunu yedinci çukurda bitmişti. Adamın kol saatinden başka tıklayan bir şeyi yoktu artık...</p><p class="calibre9">George Biondi, 'Cimi'yi saran zeytinyağı ve sarımsak kokulu ortama yaklaşıp ona, "Sanırım başımıza bir dert açıldı" dedi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">7</span></p><p class="calibre3" style="margin:0pt; border:0pt; height:1em"> </p><p class="calibre9">Jack tuvaletten dışarı çıktı.</p><p class="calibre9">"Burada uyuşturucu filan yok!" diyerek dümdüz bakışlarla Eddie'yi gözetleyip ekledi, "Ve sen, eğer oradaki pencereyi düşünüyorsun hemen onu unutmalısın. Çünkü pencerede ince çelik tel perde var."</p><p class="calibre9">Eddie sakin bir sesle konuştu, "Pencereyi düşünmüyorum. Kokain tuvalette. Yalnızca sen nereye bakacağını bilmiyorsun."</p><p class="calibre9">Andolini patronuna dönüp, "Üzgünüm, Bay Balazar. Bu beceriksiz, pek fazla gevezelik ediyor bence" dedi.</p><p class="calibre9">Balazar yardımcısını duymamış gibi yaparak Eddie'yi inceledi. Şişman adam derin düşüncelere dalmıştı.</p><p class="calibre9">Şapkadan tavşan çıkaran hokkabazları düşünüyordu.</p><p class="calibre9">Hokkabaz seyircilerden birini yanına çağırıp ona şapkanın boş olduğunu gösteriyordu. Olayda kesinlikle değişmeyen ne vardı? Şapkanın içinde ne olduğunu hokkabazdan başka kimse görmüyordu kuşkusuz. Ve bu çocuk ne demişti? Sizin tuvaletinize gireceğim... Oraya tek başıma gireceğim.</p><p class="calibre9">Bir hokkabazlık hilesinin nasıl yapıldığını Balazar genellikle öğrenmeyi istemezdi. Öğrenirse eğlence berbat olacaktı.</p><p class="calibre9">Ama, genellikle böyleydi.</p><p class="calibre9">Burada berbat olmasını istemeyeceği bir hile bulunmuyordu.</p><p class="calibre9">Eddie'ye, "Pekiyi" diyerek sözünü sürdürdü; "Eğer uyuşturucu orada ise, git oradan al. Aynen şimdi olduğun gibi, çıplak kıçla (!) oraya gir!"</p><p class="calibre9">"İyi" diyen Eddie tuvaletin kapısına doğru yürüdü.</p><p class="calibre9">Balazar, "Ancak tuvalette yalnız olmayacaksın" diyince genç adam hemen duruverdi. Sanki şişman Balazar kendisine görünmez bir zıpkınla vurmuş gibi bedeni katılaşıyordu. Bunu görmek Balazar'ın yüreği için pek iyiydi. Çünkü, ilk kez bir şey çocuğun planına göre yürümüyordu. Balazar ekledi, "Jack da seninle birlikte tuvalete girecek."</p><p class="calibre9">Eddie hemen, "Hayır. Benim istediğim bu değildi" dedi.</p><p class="calibre9">Balazar incelikle ama buyurganca konuştu, "Eddie, bana 'Hayır" deme. Kesinlikle yapmam gereken bir şey bu!"</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">8</span></p><p class="calibre3" style="margin:0pt; border:0pt; height:1em"> </p><p class="calibre9">Silahşor, Tamam, dedi. Bırak o da gelsin. Ama... Ama.</p><p class="calibre9">Eddie kendisini güçlükle kontrol ediyor, neredeyse anlaşılmaz bir biçimde düşünmeye başlıyordu. Bu yalnızca Balazar'ın kendisine falsolu bir top atışı nedeniyle değil; genç adamın ağabeyi Henry için duyduğu endişe ve her şeyin üstünde giderek artan uyuşturucu gereksinimi nedeniyle oluyordu.</p><p class="calibre9">Bırak o da gelsin. Her şey iyi olacak. Dinle beni.</p><p class="calibre9">Genç adam, Roland'ı dinledi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">9</span></p><p class="calibre3" style="margin:0pt; border:0pt; height:1em"> </p><p class="calibre9">Balazar genç adamı gözledi: Zayıf, çıplak bir adam. Uyuşturucu düşkünlerinin tipik özelliklerini taşıyan çökük göğüslü bir bedenin üstünde yana eğik başı ve sersemce yürüyüşüyle Eddie şimdi kendine güvenini yitirmiş gibiydi. Yalnızca kendi işittiği sesi dinleyen bir çocuk gibi davranıyordu.</p><p class="calibre9">Benzeri bir düşünce Andolini'nin aklından biraz farklı şekilde geçti: Bu ne? Bu serseri, RCA Victory şirketinin eski plaklarındaki sahibinin sesi köpeğine benziyor.</p><p class="calibre9">Col Vincent kendisine genç adamın gözlerine ilişkin bir şeyler söylemek istemişti. Andolini ansızın adamını dinlemiş olmayı özledi.</p><p class="calibre9">Eddie kafasının içindeki sesleri dinliyorsa bu adamlar susmalı ya da genç adam onlara dikkat etmeliydi.</p><p class="calibre9">Sonunda Eddie, "Tamam" diyerek ekledi. "Sen de gel, Jack. Sana, Dünya'nın Sekizinci Harika'sını göstereceğim." Gülümsedi, ancak bu gülümseyişe Enrico Balazar ve Jack Andolini zerre kadar aldırış etmediler.</p><p class="calibre9">"Öyle mi?" diyen Andolini belindeki kemerin arkasında bulunan silahlığından tabancasını çekerek yeniden sordu, "Ben mi şaşıracağım?"</p><p class="calibre9">Eddie'nin gülümseyişi iyice belirginleşti. "Oh, evet. Sanırım bu olay, senin külotunu yere düşürecek!" dedi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">10</span></p><p class="calibre3" style="margin:0pt; border:0pt; height:1em"> </p><p class="calibre9">Andolini tuvalete doğru giden Eddie'nin ardından yürüyüp genç adamı izledi. Sinirleri pek gergin olduğu için tabancasını Eddie'ye doğrultmuştu.</p><p class="calibre9">Eddie, "Kapıyı kapat" dedi.</p><p class="calibre9">Çirkin adam ona, "Siktir ol (!)" diyerek küfretti. Şimdi nedenini anlayamadığı bir olayın geçtiğini duyumsayarak korkmuş, yüzü kamyonette olduğundan daha uyanık bir görünüm kazanmıştı.</p><p class="calibre9">Bu kez Balazar'a dönen Eddie şöyle konuştu, "Anlaşıldı! Bu adam tuvaletin kapısını kapamayacak. Size güvenimi yitirmek üzereyim. Bay Balazar. Barda olasılıkla altı en iyi adamınızı tutuyorsunuz. Hepsinin de herhalde dörder adet silahı vardır? İkinizle birlikte sekiz kişi genç bir adamdan çekiniyor. Üstelik adam uyuşturucu kullanan bir çocuk..."</p><p class="calibre9">Bu sözlerden etkilenen Balazar, "Şu lanet olası kapıyı kapat, Jack" diye bağırdı.</p><p class="calibre9">Andolini bir tekme atıp kapıyı kapatınca Eddie, "Tamam" diyerek ekledi, "Sen bir erkek misin yoksa bir fare mi?..."</p><p class="calibre9">"Bu boktan (!) konuyu yeterince dinlemedim mi?" diyen Andolini sanki Eddie ile konuşmaz gibiydi. Tabancasını havaya kaldırmış, kabzasını genç adamın ağzına vurmak üzere nişanlamıştı.</p><p class="calibre9">Sonra çirkin adam tabancasını göğsüne doğru yaklaştırarak donar gibi kaldı. Col Vincent'in kamyonette ayırt ettiği şeyi şimdi o da görerek dişlerini birbirlerine bastırmıştı.</p><p class="calibre9">Eddie'nin gözleri kahverengiden maviye dönüşüyordu.</p><p class="calibre9">O anda alçak çıkan ama buyurgan bir ses, "Şimdi bu adamı yakala!" dedi. Bu ses Eddie'nin ağzından çıkmasına karşın aslında Eddie'nin sesi değildi.</p><p class="calibre9">Jack Andolini, Eddie ikiye bölünüyor diye düşündü. Bu adam ikiye bölünüyor; kahrolası herif ikiye....</p><p class="calibre9">Ancak bu düşüncesi omuzlarını Eddie'nin ellerinin kavrayışıyla yarıda kesildi. Aynı anda genç adamın bir metre gerisinde Andolini birdenbire bir deliğin varlığını sezinlemişti.</p><p class="calibre9">Yalnızca bir delik değildi bu. Boyutları bir deliğin de ötesindeydi.</p><p class="calibre9">Bu bir kapı idi.</p><p class="calibre9">"Neler oluyor Tanrı'm" diye söylenen Jack dua eder gibi mırıldanmıştı. Kapının açıldığı boşlukta, Balazar'ın duşunun birkaç metre ötesinde şimdi çatlayan dalgalarıyla bir plajı görebiliyordu. Buradaki kumsalda birtakım yaratıklar hareket halindeydi. Bunlar ıstakoza benzeyen yaratıklardı.</p><p class="calibre9">Çirkin adam tabancasını indirdi. Ancak Eddie'nin ön dişlerini dişetlerinden başlayarak kırmayı amaçlayarak vurduğu darbe genç adamın dudaklarını ancak ezip biraz kanamalarına neden olabilmişti. Çünkü, Andolini'nin tüm gücü bedeninden dışarı akar gibiydi. Çirkin adam bunu duyumsuyordu.</p><p class="calibre9">Eddie, "Göreceklerinin külotunu yere düşürteceğini sana söylemiştim" dedi ve sonra onu birden omuzundan çekti. Jackson anda genç adamın ne yapmak istediğini sezinlerdi. Ve kendisini kurtarmak üzere yabanıl kediler gibi çabaladı. Oysa geç kalmıştı. Her ikisi de kapıdan geçmek üzere yuvarlanıyorlardı. Gecenin içinde New York kentinin o alışılmış vızıltılı ve sabit kalan gürültüsü yerini dalgaların gidip gelen ve kumları oyan sesine, kumsalda dolaşan ve yarı karanlıkta güçlükle görülen korkutucu yaratıkların soru soran vızıltılı seslerine bırakıyordu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">11</span></p><p class="calibre3" style="margin:0pt; border:0pt; height:1em"> </p><p class="calibre9">Roland, Pek hızlı davranmalıyız yoksa kendimizi bir belanın göbeğinde buluruz demişti ve Eddie şimdi adamın ışık hızına yakın bir hızla harekete geçmezlerse tüm kozlarını yitireceklerini kast ettiğini anlıyor, kendisi de bu düşünceye katılıyordu. İş sıkı heriflere gelince Jack Andolini, Dwight Gooden'e benziyordu: Onu yerinden hoplatabilir, evet onu şoke edebilirdiniz, ama, onun ilk kazandığı oyun kalesine dönmesine izin verirseniz eninde sonunda Jack ağırlığım sizin üzerinize koyardı.</p><p class="calibre9">Roland genç adama ondan ayrılmış gibi bağırdı. Sol elle!</p><p class="calibre9">Anımsa! Sol elle! Sol elle!</p><p class="calibre9">Eddie ile Jack'ın birlikte geriye doğru tökezlediklerini, düştüklerini ve kayalıkta eğik zeminden plaja doğru yuvarlandıklarını, bu arada genç adamın Andolini'nin elindeki silahı kapmak için çabaladığını görüyordu.</p><p class="calibre9">Roland bu anda kendi dünyasına döndüğünde fiziksel bedeninin öldüğünü görse ve geç kalmış olduğunu sezinlese ne matrak olurdu diye düşündü. Böyle bir şeyi düşünmek için zaman geçti, geriye dönmek içinse çok geç...</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">12</span></p><p class="calibre3" style="margin:0pt; border:0pt; height:1em"> </p><p class="calibre9">Andolini başına neler geldiğini anlayamamıştı. Aklının bir bölümü kendisinin çıldırmış olduğuna emindi. Bir başka bölümü, Eddie'nin kendisine uyuşturucu verdiğini, gazla zehirlendiğini ya da buna benzer bir şey yaptığını düşünüyor, bir diğer bölümü de çocukluğunun pek öç alıcı Tanrı'sının sonunda şeytanlarını üzerine salıverdiğini ve onu bildiği dünyadan pek tuhaf bir acı çekme alemine gönderdiğine inanıyordu.</p><p class="calibre9">Sonra açık duran ve Balazar'ın tuvaletinden gelen ışıkları kayalık toprağın üzerine yayan kapıyı gördü ve geriye dönmenin olanaksızlığını anladı. Her şeyin ötesinde Andolini pratik bir adamdı. Bütün bunların ne anlama geldiğini daha sonra düşünecekti. Şu anda tek niyeti Eddie denen şu solucanı öldürmek ve kapıdan geçip kendi dünyasına geri dönmekti.</p><p class="calibre9">Şoke olduğu anda kendisinden boşalır gibi olan gücü geriye dönüyordu. Elindeki küçük ama pek etkili bir silah olan Colt Cobra marka tabancasını Eddie'nin almaya çalıştığını ve neredeyse bunda başarılı olacağını sezinledi. Küfredip bileğini geriye çekerek nişan almaya çalıştı. Ama, Eddie bir kez daha onun kolunu kaptı.</p><p class="calibre9">Andolini diziyle Eddie'nin sağ kalçasındaki büyük kasa bir darbe indirdi (pantolonunun pahalı gabardin kumaşı şimdi plajın kumlarıyla kirlenmiş ve buruş buruş olmuştu.) Kasındaki acı yüzünden Eddie kıvranıp haykırdı.</p><p class="calibre9">"Roland!" diye bağırarak ekledi, "Bana yardım et! Tanrı aş. kına bana yardım et!"</p><p class="calibre9">Andolini başını hızla çevirdi ve gördüğü şey bir kez daha dengesini yitirmesine neden oldu. Orada bir adam duruyordu... Ancak, bir adamdan çok hortlağa benziyordu. Üstelik dostça davranan bir hortlak da değildi. Ayakta sallanan bu kişinin suratı kül gibi beyazdı. Uzamış sakalları yüzünün bitkin görünüşünü kabalaştırıyordu. Gömleği yer yer yırtılmış, kurdeleler şeklinde sarkmış ve kaburgalarının görüntüsü adamın aşırı cılızlığını ortaya çıkarmıştı. Sağ eline kirli bir paçavra sarılıydı. Adam, hasta ve hatta ölmekte olan bir kişinin görünümündeydi. Ama, böyleyken bile Jack Andolini'nin kendisini az kaynatılmış bir yumurta gibi pelte şeklinde duyumsamasına yeterli olacak kadar sert ve dayanıklı biri gibi görünüyordu.</p><p class="calibre9">Ve bu şakacı adamın belinde bir çift tabanca bulunuyordu.</p><p class="calibre9">Bu silahlar yaşlı dağlardan daha eski, Yabanıl Batı müzesinden alınmış gibiydiler... Ama, ne olursa olsun birer tabancaydılar ve ateş edebilirdiler. Andolini ansızın beyaz suratlı adamla ilgilenmesi gerektiğini sezinledi... Eğer adam hortlaksa, eğer durum gerçekten öyleyse ortaya endişe edilecek bir şey çıkmayacaktı.</p><p class="calibre9">Andolini, Eddie'den kopmayı başardı ve birdenbire sağa doğru dönerek yuvarlandı. Üzerindeki ederi beş yüz dolarlık ceketinin yırtılan yerinden bir taşın bedenine verdiği acıyı duyumsadı.</p><p class="calibre9">Aynı anda Silahşor sol eliyle tabancasını çekti. Hasta ya da sağlıklı, uyanık ya da yarı uykulu olsun silahı çekişi her zamanki gibiydi: Roland bu konuda bir yaz gününde çakan şimşekten daha da hızlıydı.</p><p class="calibre9">Kendisini şaşkın ve hasta gibi duyumsayan Jack Andolini, Mahvoldum diye düşündü. Tanrım, bu adam şimdiye dek tanıdığım herkesten daha hızlı silah çekiyor! Mahvoldum, kutsal Meryem Ana! Bu adam beni öldürecek, öldü...</p><p class="calibre9">Paçavra giysiler içindeki adam sol elindeki tabancasının tetiğini çekti ve Jack Andolini düşündü (gerçekten düşündü.) Ne olduğunu bile anlayamadan ölecekti. Oysa, patlama yerine tabancadan yalnızca bir tıkırtı sesi gelmişti.</p><p class="calibre9">Silah ateş almamıştı.</p><p class="calibre9">Gülümsemeye başlayan Andolini dizlerinin üzerinde doğruldu ve tabancasını kaldırdı.</p><p class="calibre9">"Kim olduğunu bilmiyorum. Ancak, şimdi elveda diyerek kendi kıçını (!) öpebilirsin, lanet olası hortlak!" dedi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">13</span></p><p class="calibre3" style="margin:0pt; border:0pt; height:1em"> </p><p class="calibre9">Eddie titreyerek yerinde doğruldu ve oturdu. Çıplak bedeni almış olduğu darbelerle çiçek hastalığının neden olduğu kabarcıklar gibi kızarıklarla dolmuştu. Roland'ın tabancasını çektiğini görmüş, patlama sesi yerine çıkan tıkırtıyı duymuş, ardından Andolini'nin dizleri üzerinde doğruluşuna ve bir şeyler söyleyişine tanık olmuştu. O anda ne yaptığını kendisi de bilemeden eliyle bir taşı kavrayıverdi. Sonra, taşı kaldırdı ve olabildiğince sert bir şekilde fırlattı.</p><p class="calibre9">Taş, Andolini'nin kafasının arkasında, tepesine yakın bir yere çarpıp geriye doğru sekti. Taze yaradan adamın şakağına doğru kanlar fışkırdı. Andolini ateş etti ancak böyle bir atışta kurşun ancak çıldırmışsa hedefi bulur ve Silahşor’u öldürebilirdi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">14</span></p><p class="calibre3" style="margin:0pt; border:0pt; height:1em"> </p><p class="calibre9">Silahşor Eddie'ye, Kurşun gerçekten çılgın değildi diyebilirdi. Sen de kurşunun rüzgârını yanağında duyumsamış olsaydın ona gerçekten çılgın diyemezdin.</p><p class="calibre9">Andolini'nin atışından irkilen Roland silahının horozunu geriye çekti ve bir kez daha tetiğe bastı. Bu kez fişek yatağındaki mermi ateş aldı, plaj boyunca kuru ama güvenilir bir ses yankılandı. Kayaların üzerine tüneyip uyuklayan martılar ürktü, bağrışarak havalandılar.</p><p class="calibre9">Silahşor’un kurşunu, Andolini düşünmeyi bırakıp atik davransa boşa gidebilirdi. Oysa düşünürken hareketsiz kalan çirkin adam iyi bir hedef oluşturmuş ve kafasına yediği mermiyle bir anda yana doğru devrilmişti. Silahşor’un silahının çıkardığı patlama sesi uzaklardan gelir gibiydi ama yeterince gerçek bir silah sesiydi. Roland'ı o ana değin duyumsadığı uyuşukluk durumundan kurtarmış, iki ayağının üzerinde iyice dikilmesine neden olmuştu. Bir eli (sağ eli) yıkıma uğramış ve yararsız kalmış olabilirdi. Oysa öbür elindeki tabanca yabanıl bir biçimde titreşiyor ve vuracak yeni bir hedef arıyordu.</p><p class="calibre9">Yere düşen Andolini, ilk olarak Eddie'ye uyuşturucu düşkünü ve kendisim her nasılsa bu çılgınların alemine getiren genç adamı gördü. Eddie orada ilk doğduğu günkü gibi çıplak olarak dikiliyor, serin serin esen deniz rüzgârında titriyor ve iki eliyle kendi kendisini sarıp ısıtmaya çalışıyordu. İyi. Jack Andolini burda ölebilirdi. Ama hiç değilse şu boktan (!) uyuşturucu düşkünü Eddie Dean'i kendisiyle birlikte öteki dünyaya yollayabilirdi.</p><p class="calibre9">Andolini tabancasını kaldırdı. Colt marka küçük tabanca şimdi kendisine on kilo ağırlıktaymış gibi geliyordu. Gene de silahını kaldırmaya başarabilmişti.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">15</span></p><p class="calibre3" style="margin:0pt; border:0pt; height:1em"> </p><p class="calibre9">Bu da patlamayan bir kursun olmasa çok iyi olacak diye düşünen Silahşor asık suratlıydı. Bir kez daha tabancasının horozunu geriye çekti. Martıların cıyaklamalarının gerisinde tabancasının fişekliğinin dönerken çıkardığı yağlı bir tıkırtı sesini duydu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">16</span></p><p class="calibre3" style="margin:0pt; border:0pt; height:1em"> </p><p class="calibre9">Ancak bu kez de tabanca tutukluk yapmamış, kurşun ateş almıştı.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">17</span></p><p class="calibre3" style="margin:0pt; border:0pt; height:1em"> </p><p class="calibre9">Silahşor, Andolini'nin kafasına değil elindeki silaha nişan almıştı. Karşıtlarının bu adama şimdi de gereksinip gereksinmediklerini bilmiyordu. Belki de onlar adama muhtaçtılar. Olasılıkla Balazar için Jack Andolini önemliydi. Ve Balazar pek tehlikeli bir kişi olduğunu ortaya koyduğu için tutulacak en iyi yol, en güvenlikle olanını seçmekti.</p><p class="calibre9">Şimdi ayağa kalkıp kumsal boyunca çığlıklar atarak yürüyen Andolini'yi izleyen Silahşor, Çok şanssızmışsın sen, Arkadaş! diye düşünüyordu. Çirkin adamın gömleği ve pantolonu kanlar içinde kalmıştı. Daha önce Colt Cobra marka tabancayı tutan elinin avucundan aşağısı kopmuştu. Silah ise, şimdi işe yaramaz bir demir yığını olarak kumların üzerinde duruyordu.</p><p class="calibre9">Eddie şaşkınlıklar içinde kalmış durumda Jack Andolini'ye baktı. Artık Andolini'nin mağara adamlarınınkine benzeyen çirkin suratına bakan hiç kimse yanlış yargılara varmayacaktı. Çünkü adamın suratı da kalmamış gibiydi. Şimdi o yüzün yerinde birtakım parçalanmış etlerle ağzının yerinde küfürler savuran kara bir delik bulunuyordu.</p><p class="calibre9">"Tanrım! Ona ne oldu ki?"</p><p class="calibre9">"Benim kurşunum, tetiği çektiği onda onun tabancasının namlusuna vurmuş olacak" diyen Silahşor şu anda polis akademisinde balistik dersi veren bir profesör gibi kuru bir sesle konuşuyordu. "Sonuçta adamın silahının arka kesimi patladı. Sanırım, iki fişek aynı anda patladılar" diye ekledi.</p><p class="calibre9">"Onu vur" diyen Eddie şimdi öncekinden daha fazla titriyordu. Gerçi hava gecenin ayazıyla ve deniz rüzgârının etkisiyle pek soğuktu, üstelik genç adam çırılçıplaktı ama onu iliklerine kadar titreten Roland'ın sesindeki duyduğu buzdan ifade olmuştu. Sözünü şöyle sürdürdü; "Onu öldür! Tanrı aşkına adamı böyle perişan durumda bırakma!"</p><p class="calibre9">Silahşor bir kez daha buz gibi sesle konuştu, "Çok geç artık."</p><p class="calibre9">Ve Eddie başını yeniden Andolini'ye çevirdiğinde, kumsalda ıstakoza benzer yaratıkların çirkin adamın Gucci marka pahalı mokasen pabuçlarına saldırdıklarını gördü... Kuşkusuz adamın ayakları pabuçlarının içindeydi. Çirkin adam kollarını çırparak, haykırarak yere düştü. Yaratıklar açgözlülükle ona saldırır ve canlı canlı parçalayarak yerken bir yanda da sorguya çekiyorlardı: "Dad-a-çik? Did-e-çik? Dam-a-çam? Dod-a-çok?"</p><p class="calibre9">Eddie inler gibi konuştu, "Tanrı'm! Şimdi biz ne yapacağız?"</p><p class="calibre9">"Sen şimdi yanına Balazar adlı adama söz verdiğin kadar (burada Silahşor şeytan tozu dedi ama Eddie bunu kokain olarak algıladı) al. Yalnız bu sefer ben de seninle birlikte oraya gitmeliyim. Üstelik oraya kendim olarak gitmem gerekiyor."</p><p class="calibre9">"Vay canına! Bunu yapabilir misin?" diye soran Eddie hemen kendi sorusunu yanıtladı "Elbette yapabilirsin. Ama niçin?"</p><p class="calibre9">"Çünkü sen işi yalnız başına çözümleyemezsin" diyen Roland buyurgan bir sesle ekledi, "Buraya gel!"</p><p class="calibre9">Eddie bir kez daha dönüp şimdi kumsalda bir yığın oluşturan yaratıklara baktı. Aslında Jack Andolini'yi hiç sevmezdi.</p><p class="calibre9">Gene de midesi bir fena oluyordu.</p><p class="calibre9">"Buraya gel!" diyen Roland sabırsızdı. "Zamanımız daralıyor ve ben de pek az hoşlandığım bir şeyi yapmak zorunda kalıyorum. Daha önce yapmadığım bir şey üstelik. Bunu yapabileceğimi kesinlikle düşünemezdim." Dudaklarını bükerek ekledi, "Böyle şeyleri yapmaya alışmam gerekiyor."</p><p class="calibre9">Eddie giderek daha çok kauçuktan yapılmış gibi duyumsadığı ayakları üzerinde yürüyerek kemikleri ortaya çıkmış bu adama doğru yürüdü. Silahşor’un derisindeki çıplak kesimler bembeyazdı ve karanlıkta parıldar gibiydi. Sen kimsin Roland? diye düşündü. Sen nesin? Sende duyumsadığım bu sıcaklığın nedeni ne? Yalnızca beden sıcaklığı mı? Yoksa bir tür deliliğin ateşi mi? Sanırım her ikisi de olabilir.</p><p class="calibre9">Tanrı'm. Genç adam bir uyuşturucuya gereksiniyordu. Dahası, uyuşturucu almayı hak etmişti.</p><p class="calibre9">"Neyi daha önce yapmamıştın? Nelerden söz ediyorsun?" diye sordu.</p><p class="calibre9">Roland, "Şunu al" diyerek sağ kalçasının üzerine doğru sarkan tabancayı gösterdi. Parmağı ile silahı işaret etmemişti. Çünkü tabancayı gösterecek işaret parmağı sağ elinde bulunmuyordu. Yerinde paçavralardan oluşmuş kirli bir sargı vardı. Silahşor sözünü şöyle sürdürdü, "Artık onun bana bir yararı kalmadı. Şimdi yararlı değil, belki ilerde de hiç yararlı olmayacak."</p><p class="calibre9">Eddie yutkundu ve güçlükle konuşabildi, "Ben... ben.... ona dokunmayı istemiyorum."</p><p class="calibre9">Silahşor tuhaf bir incelikle, "Ben de sana dokunmayı istemiyorum...." dedi ve ekledi, "Ama, korkarım ki ikimizin de başka seçeneği yok. Orada bir vuruşma olacak."</p><p class="calibre9">"Sahi olacak mı?"</p><p class="calibre9">"Evet" diyen Silahşor, Eddie'ye huzurlu bakışlarla bakarak bir kez daha konuştu, "Sanırım orada büyük bir vuruşma olacak."</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">18</span></p><p class="calibre3" style="margin:0pt; border:0pt; height:1em"> </p><p class="calibre9">Balazar giderek daha huzursuzlaşıyordu. İş uzun sürmüş, adamlar içerde çok uzun süre kalmışlardı. Ortalık pek sessizdi. Olasılıkla bir sokak ötede, birbirlerine bağıran insanların sesleri ve daha sonra belki de patlayan havaifişeklerin gürültüsü işitiliyordu. Ancak, Balazar'ın yaptığı türden bir işte çalışırsanız, havai fişeklerin gürültüsünü ilk düşünmeniz gereken şeylerden olmadığını bilirdiniz.</p><p class="calibre9">Bir haykırışı duyar gibi oldu. Bu, bir haykırış mıydı?</p><p class="calibre9">Aldırış etme. Bir sokak ötende olanların seninle ilgisi bulunmuyor. Yoksa git gide yaşlı bir kadına mı benziyorsun?</p><p class="calibre9">Ne olursa olsun sonuç aynıydı. Tüm işaretler kötüyü gösteriyordu. Pek kötüyü...</p><p class="calibre9">Kapalı tuvalet kapısına doğru seslendi; "Jack!"</p><p class="calibre9">Yanıt alamadı.</p><p class="calibre9">Çalışma masasının sol çekmecesini açtı ve oradan silahını çıkardı. Bu silahı Colt Cobra marka bir tabanca değildi. Meşin tabancalığa konacak boyutta bir silahtı ve 357'lik Magnum marka bir tabancaydı.</p><p class="calibre9">Daha sonra asıl kapıya doğru dönüp, "'Cimi seni istiyorum!" diye bağırdı.</p><p class="calibre9">Çekmeceyi vurup kapattı. Masanın üzerindeki iskambilden ev hafif bir tap sesi çıkararak devrildi. Balazar buna dikkat bile etmedi.</p><p class="calibre9">Yüz yirmi kiloluk 'Cimi Dretto girişi doldurarak kapıda göründü. Adam, Da Boss'un tabancasını çekmeceden çıkarmış olduğunu görünce kendi silahını hemen buruşuk ceketinin altından çekip ortaya çıkardı.</p><p class="calibre9">Balazar, "Claudio ile Tricks'i de isterim. Onları hemen buraya getir. Bu çocuk bir şeylerin peşinde..." dedi.</p><p class="calibre9">'Cimi onu, "Bir sorunumuz var" diyerek yanıtladı.</p><p class="calibre9">Gözlerini tuvaletin kapısından 'Cimi'nin üzerine kaydıran Balazar, "Başımda zaten birçok sorun var" diyerek ekledi, "Bu Yeni sorun da ne ki,'Cimi?"</p><p class="calibre9">'Cimi dudaklarım yaladı. En iyi koşullarda dahi Da Boss'a kötü haber vermeyi sevmezdi. Hele hele böyle bir durumda...</p><p class="calibre9">Dudaklarını bir kez daha yalayarak, "İyi. Anlarsın ya..." diyerek duraksadı.</p><p class="calibre9">Balazar haykırdı, "Şu siktirici (!) sorunu hemen anlatacak mısın?"</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">19</span></p><p class="calibre3" style="margin:0pt; border:0pt; height:1em"> </p><p class="calibre9">Roland'ın verdiği tabancanın sandalağacı odunundan yapılmış kabzası öyle yumuşaktı ki, Eddie silahı tutarken az kalsın onu yere, ayak parmaklarının üzerine düşürüyordu. Tabanca tarih öncesi çağlardan kalma bir silaha benziyordu ve o denli ağırdı ki, genç adam onu ancak iki eliyle doğrultabileceğim biliyordu. Şöyle düşündü: Böyle bir silahın seğirdi mi beni en yakınımdaki duvara çarpar. Kuskusuz ateş alırsa... Oysa, genç adamın bir bölümü silahı tutmayı, tabancanın karanlık ve kanlı tarihçesini elinde duyumsamayı ve bu tarihçe içinde yer almayı istiyordu.</p><p class="calibre9">Bu bebeği elinde ancak en iyiler tutmuştu. Hiç değilse şu ana değin... diye düşündü.</p><p class="calibre9">Roland, "Hazır mısın?" diye sordu.</p><p class="calibre9">"Hayır, ama haydi harekete geçelim" diye yanıtlayan Eddie sol eliyle Silahşor’un sol bileğini kavradı. Bunun üzerine Roland ateşler içinde yanan sağ kolunu Eddie'nin çıplak omuzuna attı.</p><p class="calibre9">Birlikte geriye, kapı'ya doğru yürüdüler. Roland'ın rüzgârlı ve karanlık kumsalından Balazar'ın Eğik Kule adlı barının floresan lambayla aydınlatılmış özel tuvaletine doğru gidiyorlardı.</p><p class="calibre9">Eddie gözlerini kırpıştırarak ışığa alışmaya çalıştı ve öbür taraftan gelen 'Cimi Dretto'nun sesini işitti. "Bir sorumuz var" diyordu 'Cimi. Eddie Hepimizin de sorunları yok mu? diye düşündü ve sonra gözlerini Balazar'ın ilaç kutusuna dikti. Kutunun kapağı açık duruyordu. Genç adam, Balazar'ın Jack'a tuvaleti aramasını söylediğini ve Andolin'in barda bilmediğim bir yer var mı diye sorduğunu aklından geçirdi. Balazar adamını yanıtlamadan önce bir süre sessiz kalmıştı. Sonra orada, ilaç dolabının arkasındaki duvarda küçük, kaplamayla kaplı bir yer var. Bazı kişisel şeylerimi oraya koyuyorum, demişti.</p><p class="calibre9">Andolini metal kaplamayı açmış ama sonra kapamayı savsaklamıştı. Genç adam dönüp, "Roland" diye fısıldadı.</p><p class="calibre9">Silahşor tabancasını kaldırdı ve namlusunu Sus! der gibi dudaklarına bastırdı. Eddie ses çıkarmamaya çalışarak dolabı karıştırdı.</p><p class="calibre9">Buradaki bazı kişisel şeyler şunlardı: Bir şişe dolusu fitil, Çocuk Oyunları dergisinin ağız sulandırıcı bir nüshası (kapağında sekiz yaşında iki çıplak kız çocuğu ağız ağıza öpüşüyorlardı)...ve sekiz, on paket Keflex. Eddie, Keflex'in ne olduğunu biliyordu. Her an bedenlerinin genelinde ya da bir kesiminde enfeksiyonlara açık olan uyuşturucu düşkünleri çoğunlukla Keflex! pek iyi bilirlerdi.</p><p class="calibre9">Keflex, antibiyotik türü bir ilaçtı.</p><p class="calibre9">Öte tarafta Balazar, "Başımda zaten birçok sorun var. Bu yeni sorun da ne ki, 'Cimi?" diyordu. Sesi, rahatsız olmuş bir kişinin sesiydi.</p><p class="calibre9">Eddie, Eğer bu terslik Balazar'ı nakavt etmeyecekse hiçbir şey adamı deviremez diye düşündü.Dolaptaki antibiyotik kutularını toparlayıp ceplerine doldurmak ister gibi bir hareket yaptı. O anda çıplak olduğunu ve cepleri bulunmadığını sezinleyerek gülme sayılmayacak kısa bir kıkırtı koyverdi.</p><p class="calibre9">İlaçları lavaboya doldurdu. Daha sonra onları buradan alacaktı.... Kuşkusuz, bu işte daha sonra olacaksa.</p><p class="calibre9">'Cimi, "İyi. Anlarsın ya..." diyordu.</p><p class="calibre9">Balazar bağırıyordu, "Şu siktirici (!) sorunu hemen anlatacak mısın?"</p><p class="calibre9">'Cimi, "Sorun çocuğun ağabeyi" diyince Eddie elinde son iki Keflex kutusuyla donup kaldı. Kafasını havaya kaldırdı. Şimdi genç adam, RCA Victor'un Sahibinin Sesi plaklarındaki köpeğe her zamankinden daha çok benziyordu.</p><p class="calibre9">Balazar sabırsız bir sesle sordu, "Henry'e ne oldu?"</p><p class="calibre9">'Cimi, "Öldü" diye yanıtladı.</p><p class="calibre9">Eddie, Keflex kutusunu lavaboya attı ve Roland'a döndü.</p><p class="calibre9">"Onlar ağabeyimi öldürdüler" dedi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">20</span></p><p class="calibre3" style="margin:0pt; border:0pt; height:1em"> </p><p class="calibre9">Balazar, 'Cimi'ye önemli şeylerle ilgilenmesi gerektiği şu anda kendisini bir sürü işe yaramaz pislikle uğraştırmaması gerektiğini söylemek üzere ağzını açmıştı. O anda 'Cimi ile birlikte öte yanda çocuğun söylediği sözleri işittiler: "Onlar ağabeyimi öldürdüler."</p><p class="calibre9">Ansızın Balazar beklediği uyuşturucuyu, yanıtlanmamış soruları ve sorunun bu tuhaf noktaya nasıl geldiğini umursamaz bir ruhsal duruma girerek bağırmaya başladı.</p><p class="calibre9">"Eddie'yi öldür, Jack!"</p><p class="calibre9">Bağırışına yanıt alamadı. Sonra genç adamın şunları söylediğini bir kez daha duydu: "Onlar ağabeyimi öldürdüler. Onlar Henry'i öldürdüler."</p><p class="calibre9">Balazar o anda Eddie denilen çocuğun Jack ile değil başka bir kişiyle konuştuğunu anladı.</p><p class="calibre9">'Cimi'ye dönüp, "Tüm adamları buraya getir" diyerek ekledi, "Hepsi gelsinler. Şu oğlanın kıçını (!) kavuracak ve öldüğünde kendim onu mutfağa götürüp kafasını keserek bedeninden ayıracağım."</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">21</span></p><p class="calibre3" style="margin:0pt; border:0pt; height:1em"> </p><p class="calibre9">Hükümlü, "Onlar ağabeyimi öldürdüler" demiş ve Silahşor yanıt vermemişti. O yalnızca çevresine bakınıyor ve düşünüyordu: Lavabodaki ilaçlar. Onlara gereksiniyorum ya da Eddie benim onlara gereksindiğimi düşünüyor. İlaç kutuları. Unutma Unutma onları.</p><p class="calibre9">Yandaki bürodan, "Eddie'yi öldür!" bağırışı duyuldu.</p><p class="calibre9">Ne Eddie ne de Silahşor bu bağırışı önemsediler.</p><p class="calibre9">Eddie, "Onlar ağabeyimi öldürdüler. Onlar Henry'i öldürdüler" dedi.</p><p class="calibre9">Öbür tarafta Balazar şimdi Eddie'nin kafasını kesip bir anı gibi saklamaktan söz ediyordu. Silahşor bu sözleri duyunca tuhaf bir rahatlık duyumsadı: Öyle görülüyordu ki, bu dünyadaki her şey kendi dünyasından farklı değildi.</p><p class="calibre9">'Cimi denen kişi kabaca öteki adamları yanına çağırıyordu. Koşan ayakların çıkardığı incelikten yoksun patırtılar duyuluyordu.</p><p class="calibre9">Roland Eddie'ye, "Burada dikilmeyi mi yoksa bir şeyler yapmayı mı istersin?" diye sordu.</p><p class="calibre9">"Oh, bir şeyler yapmayı isterim" diyen Eddie, Silahşor’un kendisine verdiği tabancayı doğrulttu. Yalnızca birkaç dakika önce bunu yapabilmek için iki elini birden kullanması gerektiğini düşündüğü halde şimdi bunu kolayca gerçekleştirdiğini görmüştü.</p><p class="calibre9">"Yapmak istediğin ne ki?" diye soran Silahşor’un sesi kendi kulağına bile yabancı gelmişti. Adamcağız hastaydı, ateşler içinde yanıyordu. Ancak, şimdi duyumsadığı ateş her zaman bildiği türdendi. Böyle bir ateş onu Tull'da da egemenliği altına almıştı. Oradaki olay, bir meydan savaşı gibiydi. Tüm düşünceleri sisler altında bırakıyor, her şeyi unutturarak insanı yalnızca ateş etmeye itiyordu.</p><p class="calibre9">Eddie sakin bir sesle konuştu, "Savaşa gitmek istiyorum."</p><p class="calibre9">"Sen neden söz ettiğini bilmiyorsun ki" diyen Roland ekledi, "Ama, öğreneceksin. Şu küçük kapıdan büroya geçtiğimizde en sağa doğru gidersin. Ben sola gitmek zorundayım, elim yüzünden...</p><p class="calibre9">Genç adam başını eğip onayladı. Ve savaşmaya gittiler.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">22</span></p><p class="calibre3" style="margin:0pt; border:0pt; height:1em"> </p><p class="calibre9">Balazar bürosuna Eddie'nin ya da Andolini'nin veya her ikisinin birlikte dönmesini bekliyordu. Eddie ile birlikte tümüyle yabancı, uzun boylu, kirli gri renkli saçlı ve yüzü yabanıl, Tanrı tarafından sert bir taşla kesilmiş gibi olan bir kişinin gelmesi hiç beklemediği bir şey olmuştu. Bar sahibi bir an için nereye ateş edeceğini bilemedi.</p><p class="calibre9">Oysa, 'Cimi'nin böyle bir sorunu bulunmuyordu. Da Boss, Eddie'ye pek içerlemişti. Bundan ötürü 'Cimi önce Eddie'yi haklayacak sonra diğer serserinin gereğine bakacaktı. Düşünceli bir tavırla genç âdâma doğru döndü ve otomatik tabancasının tetiğini üç kez çekti. Tabanca titredi ve havada parıldadı. Eddie dev adamın kendisine doğru döndüğünü görmüş ve deliler gibi kendisini döşemeye doğru fırlatmıştı. Bu hareketi yaparken disko yarışmalarındaki gençler gibi davranmış, ancak tüm John Trovolta giysilerini ve hatta iç çamaşırlarını giyinmemiş olduğunu unutmuştu. Yere çarparken önce dizlerinin yandığını duyumsadı. Sonra yere sürtünen tüm derisi sızladı.</p><p class="calibre9">Genç adam, Benim çıplak olarak ve uyuşturucuya gereksinim duyarken ölmeme izin verme, Tanrı'm diye dua etti. Böyle bir duanın küfür gibi kötü olduğunu biliyordu. Gene de kendisini engelleyemedi: Öleceğim, biliyorum. Ama, lütfen yalnızca bir kez daha uyuşturucu almama izin ver, Tanrı'm!...</p><p class="calibre9">Silahşor’un elindeki tabanca gümbürdedi. Plajda silahın sesi yüksek çıkmıştı. Oysa, burada kulakları sağır ediciydi.</p><p class="calibre9">'Cimi boğulur, soluksuz kalır gibi bir sesli, "Vay canına!" diye bağırdı. O durumda bağırabilmiş olması bile şaşırtıcıydı. Sanki birisi balyozla fıçıya vurup delik açmış gibi adamın göğsünde birdenbire koca bir delik açılmıştı. Gelincikler çiçek açarmış gibi gömleğinin üzerinde kırmızı lekeler oluşuyordu. Adam üst üste, "Vay canına! Vay canına! Vay...." dedi.</p><p class="calibre9">Claudio Andolini yaralanan adamı yana doğru itti. 'Cimi tak sesi çıkararak yere düştü. Balazar'ın duvardaki çerçeveli resimlerinden ikisi parçalanmıştı. Bunlardan birisi, Da Boss'u Polis Atletleri Ligi ziyafetinde sırıtkan bir gence Yılın Sporcusu Kupasını verirken çekilmiş olan fotoğrafı içeriyordu. Bu resim 'Cimi'nin kafasına düştü ve camları parçalanıp yaralı adamın omuzlarına dağıldı.</p><p class="calibre9">'Cimi bir kez daha baygın bir sesle, "Vay canına!" dedi ve dudaklarından kabarcıklar halinde kanlar sızdı.</p><p class="calibre9">Claudio'yu Balazar'ın bürosuna gelirken Triks ile muhasebe bürosunda bekleyen adamlardan biri izlemişti. Claudio'nun her iki elinde otomatik tabancalar vardı. Muhasebecinin bürosundan gelen adam Remigton marka kısa namlulu bir avtüfeği taşıyordu. Tricks Postino'da ise, görkemli bir Rambo makinesi , yani M-16 seri ateşlenen bir saldırı silahı bulunuyordu.</p><p class="calibre9">"Ağabeyim nerede, siktirici (!) iğne düşkünü!" diye haykıran Claudio Andolini ekledi, "Jack'e ne yaptın?" Ancak adam sorduğu soruların yanıtlarıyla pek fazla ilgili değildi. Çünkü bir yandan bağırırken öte yandan elindeki silahları ateşlemeye başlamıştı. Eddie, Ben öldüm diye düşünmeye başlarken Roland bir el daha ateş etti. Qaudio Andolini kendi kan bulutu içinde kalıp geriye doğru bükülürken otomatik silahları elinden fırlayıp Balazar'ın çalışma masasına doğru kayıp gitti. Önce iskambillere çarpıp yerdeki halının üzerine düştüler. Claudio'nun bedeni arka tarafındaki duvara çarpmadan bir saniye önce bağırsaktan o duvara vurmuştu.</p><p class="calibre9">Balazar haykırıyordu, "Onu öldürün! Hortlağı vurun! Çocuk tehlikeli değil! O yalnızca kıçı (!) çıplak bir uyuşturucu düşkünü! Hortlağı vurun! Önce onu ortadan kaldırın!</p><p class="calibre9">Bunları söyledikten sonra Balazar kendi. 357'lik silahını iki kez ateşledi. Magnum da, Roland'ın silahı kadar gürültü çıkarmıştı. Mermiler, Silahşor’un önünde çömeldiği duvarda düzgün delikler açmadı. Ağaç taklidi kaplamanın üzerinde ve Roland'ın iki yanında biçimsiz oyuklar oluşturdular. Oyuklardan özel tuvaletin beyaz ışığı göründü.</p><p class="calibre9">Roland silahının tetiğini çekti.</p><p class="calibre9">Yalnız bir tıkırtı oldu.</p><p class="calibre9">Silah ateş almamıştı.</p><p class="calibre9">Silahşor, "Eddie!" diye bağırdı ve genç adam elindeki silahı doğrultarak tetiği çekti.</p><p class="calibre9">Patlama o denli gürültülü oldu ki, genç adam bir an için, Jack Andolini'nin elinde olduğu gibi tabanca parçalandı sandı. Silahın seğirtimi kendisini arka tarafındaki duvara çarpmamış, gene de kolunu yabanıl bir bükülüşle havaya doğru kaldırıp tüm pazı kaslarını ansızın gerginleştirmişti.</p><p class="calibre9">Genç adam, Balazar'ın omuzunun kırmızı bir püskürtü biçiminde dağıldığını gördü ve bar sahibinin yaralı kedilerininkine benzer çığlığını işitti. Ve ona doğru dönüp bağırdı: "Uyuşturucu düşkünü tehlikeli değil! Öyle demiştin, değil mi? Öyleydi, değil mi, duygusuz pislik? Sen benimle ağabeyimi yamyassı etmek istemiştin! Kimin tehlikeli olduğunu sana göstereceğim! Sana göstereceğim!..."</p><p class="calibre9">Muhasebe bürosundan gelen adam elindeki av tüfeğini ateşleyince odada bir el bombası patlamış gibi oldu. Patlama büronun duvarları ile tuvaletin kapısında yüzlerce minik delik açarken Eddie olduğu yerde yuvarlandı. Çıplak teni patlama nedeniyle birkaç yerinden dağlanmıştı. Ve genç adam av tüfekli kişi kendisine daha yakın olsa saçma kurşununun bedeninde açacağı izlerle buharlaşabileceğini aklına getirdi.</p><p class="calibre9">Sonra, Lanet olsun! Zaten ölmüşüm ben diye düşündü. Av tüfekli adam silahıyla uğraşır ve yeni bir mermiyi fişekliğe sürerken onu gözledi. Adam sırıtıyordu. Dudaklarının arasından görünen dişleri sapsarıydı. Eddie onun uzun süredir diş fırçası kullanmadığını da düşündü.</p><p class="calibre9">Tanrı'm dişleri sapsarı olan bir adama kendimi öldürteceğim. Üstelik bu adamın adını bile bilmiyorum. Ama, hiç değilse Balazar'ı vurdum. Hiç değilse bunu yapabildim, diye düşünen Eddie, Roland'ın bir kez daha ateş edip etmediğini anımsamaya çalıştı.</p><p class="calibre9">Tricks Postino neşeli bir sesle bağırdı: "Onu vuracağım! Önümü aç Dario!" Dario onun önünü daha açmadan Tricks elindeki görkemli Rambo makinesi ile ateş etmeye başladı. Makineli tüfeğin korkunç gürleyişi Balazar'ın bürosunu doldurdu. Bu ateş barajının ilk sonucu olarak Eddie Dean'ın yaşamı kurtuldu. Dario genç adama doğru kaymış ve Tricks tetiğini çeker çekmez arkadaşını ikiye biçerek öteki dünyaya göndermişti.</p><p class="calibre9">Balazar, "Ateşi kes, sersem herif!" diye haykırdı.</p><p class="calibre9">Oysa Tricks patronunu ya işitmedi ya da ateşi kesemedi ya da kesmek istemedi. Adam dudaklarını gerip geriye doğru öyle çekmişti ki, tükrüğü ile ıslanıp parıldayan iri dişleriyle ağzı bir köpek balığının ağzına benziyordu. Büroyu bir uçtan öteki uca taramış ve duvar kaplamalarını toz haline getirmiş, duvarlarındaki çerçeveli resimleri cam parçacıklarına dönüştürmüş ve tuvaletin kapısının menteşelerini koparmıştı. Balazar'ın duş kabininin buzlu camı patladı. Bar sahibinin bir zaman gurur duyduğu kupa, mermiler içinde geçerken gong çalar gibi bir ses çıkardı.</p><p class="calibre9">Filmlerde insanlar, birbirlerini ellerindeki atışları seri silahlarla öldürürler. Gerçekte böyle olaylar pek seyrek yaşanır. Eğer böyle olursa (Dario'nun tanık olduğu gibi. Ne yazıktır Dario bir kez daha tanıklık edemeyecekti?), olay atılan ilk dört ya da beş mermiyle gerçekleşir. İlk dört, beş mermiden sonra atıcı (güçlü bir kişi olsa bile) silahını kontrol etmek isterken iki şeyle karşı karşıya kalır. Tüfeğin namlı ağzı kalkmaya başlar ve atıcı hangi şanssız omuzu ile silahın seğirdimini karşılayacaksa ona göre sağa ya da sola doğru döner. Kısaca yalnızca geri zekalı biri ya da film yıldızı böyle bir silahı kullanmayı seçer. Bu deneme, hava basınçlı bir delme aracıyla insana ateş etmeye benzer.</p><p class="calibre9">Eddie bir an için kıpırdayamadan bu şapşallık örneğine baktı. Sonra diğer adamların kapıda Tricks'in arkasına toplandıklarını gördü ve Roland'ın silahını kaldırdı.</p><p class="calibre9">Pek çok film seyretmiş olan ve kafasındaki senaryo ile gerçeği birbirlerinden ayırt edemeyen bir adamın isterili neşesiyle Tricks, "Onu hakladım! Onu vurdum! Onu..." diye bağırdı.</p><p class="calibre9">Eddie tetiği çekti ve Tricks'i kaşlarının üzerinden başlamak üzere buharlaştırdı. Adamın davranışları göz önüne alındığında verdiği karşılık pek aşırı bir davranış olmamıştı.</p><p class="calibre9">Genç adam, Tanrı'm, bu silah ateş ettiğinde karşısındaki şeylerin içinde gerçek delikler açıyor diye düşündü.</p><p class="calibre9">Eddie'nin sol tarafından bir gümbürtü daha geldi. Sanki kızgın ağızlı çelik bir kalem genç adamın az gelişmiş sol pazısını yakıp geçmişti. Hükümlü, Balazar'ın üzerine iskambil kartları saçılmış olan çalışma masasının bir köşesine sinip Magnum tabancasını kendisine doğru doğrultmuş olduğunu gördü. Omuzu kanlar içinde kalırken Magnum bir kez daha gümbürdüyor ve Eddie iyice yere doğru siniyordu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">23</span></p><p class="calibre3" style="margin:0pt; border:0pt; height:1em"> </p><p class="calibre9">Roland çömelmiş ve kapıdan içeri ilk giren adama nişan alarak tetiği kavramıştı. Daha önce silahındaki ateş almayan mermiyi çıkarmış, tabancasına yeni kurşunları doldurmuştu. Bu işi eli ile ve dişinin yardımıyla yapmıştı. Balazar, Eddie'yi vurmuştu. Roland, Eğer bu mermiler de ateş almazlarsa ikimiz de bittik diye düşündü.</p><p class="calibre9">Oysa, işleri bitmemişti. Elindeki silah gürledi ve seğirdim yaptı. Kurşunu yiyen Jimmy Haspio öldüğü yerde dönüp yıkıldı. Ölmekte olan parmaklarının arasından 45'lik tabancası fırladı.</p><p class="calibre9">Roland öbür adamın geriye doğru çekildiğini gördü ve döşemeye saçılmış olan tahta ve cam parçalarının arasından süründü. Silahını belindeki tabancalığına koymuştu. Eksilen parmakları yüzünden tabancasını bir kez daha doldurmak ona tatsız bir şaka gibi geliyordu.</p><p class="calibre9">Eddie o ana değin işi iyi başarmıştı. Silahşor genç arkadaşının çıplak olduğu gerçeğini düşünerek onu takdir ediyordu. Bu; çıplak bir kişi için güç, kimi zaman olanaksız bir işti.</p><p class="calibre9">Silahşor, Claudio Andolini'nin elinden düşen silahlardan birini yerden kaptı.</p><p class="calibre9">"Hey, geriye kalanlar, ne bekliyorsunuz?" diye bağıran Balazar ekledi, "Bitirin şu heriflerin işini!"</p><p class="calibre9">Dev cüsseli George Biondi ile muhasebe bürosundaki diğer adam kapıdan içeri koşarak girdiler. Biondi'nin yanındaki adam İtalyanca konuşarak yüksek sesle bir şeyler söylüyordu.</p><p class="calibre9">Roland çalışma masasının köşesine kadar süründü. Eddie doğrulup kapıya doğru nişan aldı. Roland, Eddie Balazar'ın nerede olduğunu biliyor. Balazar ise, yalnızca birimizin silahlı olduğunu sanıyor. İşte bu yüzden birisi daha, senin tarafından öldürülmek üzere hazır, bekliyor, Roland. Bu kadar kişinin sadakada sana öldürülmek üzere kendilerini teslim etmeleri için ne yaptın? diye düşündü.</p><p class="calibre9">Balazar şimdi yan tarafında Silahşor’un kendisini beklediğini düşünemeden yerinde doğruldu. Tek niyeti, bu felaketi başına getiren Tanrı'nın cezası uyuşturucu düşkünü genç adamın işini bitirmekti.</p><p class="calibre9">Silahşor, "Hayır!" diye seslendi ve Balazar yüzünde büyük bir şaşkınlık ifadesi görülerek ona döndü.</p><p class="calibre9">Elindeki Magnum tabancayı çeviren Balazar, "Lanet olsun sana!" diye söylendi. Roland, Claudio'nun otomatik tabancasıyla dört el ateş etti. Bu, oyuncak tabancalardan pek de iyi olmayan ucuz bir silahtı. Böyle bir silaha dokunmak bile insanın elini kirletilmiş gibi oluyordu. Ama belki de böyle nefret edilesi bir insanı tiksindirici bir silahla öldürmek uygun olacaktı.</p><p class="calibre9">Enrico Balazar yüzünde son bir şaşkınlık ifadesi olarak yığıldı, kaldı. Ölmüştü.</p><p class="calibre9">Eddie, "Merhaba, Georgi Biondi!" diye seslenerek Silahşor’un silahının tetiğini çekti. O sevindirici gürleme bir kez daha duyuldu. Eddie çılgınlar gibi düşündü: Çok şükür bu silahta patlamayan mermi bulunmuyor. Sanırım iyi silahı ben almışım. yediği kurşun nedeniyle ayakları yerden kesilen George aynen bowling oyunundaki dokuz kukanın yuvarlanışı gibi yanındaki adamın üzerine devrildi. Bu kez Eddie akıldışı ama pek inandırıcı bir duyumsamayla düşündü: Roland silahını pek büyülü, tılsımlı bir biçimde tutuyor. Bu yüzden, o silahını böyle tuttukça kimse bizleri incitemez.</p><p class="calibre9">Daha sonra ortalığa sessizlik egemen oldu. Bu sessizliğin içinden ve dev George'un altından gelen bir iniltiyi Eddie işitti (George, Rudy Vechio adlı ufak tefek şanssız adamın üzerine düşerken adamcağızın üç kaburgasını da kırmıştı.) Ayrıca, genç adam kulağında çınlayan bir zil sesini duydu. Bu sesi bir kez daha duyup duymayacağını merak etti. Duyduğu sese oranla, genç adam şimdiye değin bulunduğu en gürültülü rock konserinde duyduğu sesleri bir sokak ötede çalan bir radyo sesi kadar hafif buluyordu.</p><p class="calibre9">Balazar'ın bürosu artık hiçbir biçimde tanımlanamazdı. Daha önceki işlevleri kesinlikle sona ermişti. Eddie çevresine böyle bir durumu ilk kez görmüş genç bir insanın irileşmiş, şaşkın gözleriyle bakarken Roland yaşamında hep böyle durundan görmüş olduğu için hiç de şaşkın değildi. İster topla, tüfekle, kılıçla ve baltalı kargıyla binlerce insanın birbirini öldürdüğü savaş alanı; isterse beş, altı kişinin birbirine silah çektiği küçük bir odada olay gerçekleşsin sonuç hep aynı oluyor, geriye yeni bir ölüler yuvası, barut ve pişmemiş etin çıkardığı kötü koku kalıyordu.</p><p class="calibre9">Büro ile küçük tuvaletin arasındaki duvardan geriye yalnızca birkaç payanda kalmış, her yana kırılmış camlar saçılmıştı. Tricks Postino'nun gürültücü ama yararsız M-16 tüfeğiyle haşat olmuş tavan kaplamaları soyulmuş deri parçaları gibi sarkmaktaydı.</p><p class="calibre9">Eddie kuru kuru öksürdü. Şimdi dışardan gelen diğer sesleri, heyecanlı tartışmaları, sokakta birbirine bağıran insanları ve uzaktan bir sirenin bağırışını duyuyordu.</p><p class="calibre9">Silahşor, "Kaç kişi öldü?" diye sorup sözünü sürdürdü, "Hepsini haklayabildik mi?"</p><p class="calibre9">"Evet, sanırım."</p><p class="calibre9">O anda koridordan, "Senin için bir şeyim var, Eddie!" diye bağıran Kevin Blake'in sesi işitildi. "Senin bunu bir anı, bir hediye gibi isteyebileceğini düşündüm. Bilirsin ya!..." Balazar'ın küçük kardeş Eddie için isteyip de yapamadığını Kevin Blake, büyük kardeş Dean için yapmıştı. Şimdi Hery'nin kesik kafasını büro kapısından içeri fırlatıyordu.</p><p class="calibre9">Eddie içeri atılanın ne olduğunu görünce acı bir çığlık attı. Çıplak ayaklarına batan cam ve tahta parçalarına aldırış etmeden kapıya doğru koşarken bir yandan çığlıklar atıyor bir yandan da tabancasındaki son kurşunu ateşliyordu.</p><p class="calibre9">Roland, "Yapma Eddie!" diye bağırdı ama genç adam onu duymadı. Zaten bir şey işitecek durumda değildi.</p><p class="calibre9">Tabancasının fişek yatağında patlamayan bir mermiye rastlamıştı. Ama Eddie o anda Henry'nin ölmüş olduğunun dışında hiçbir şeyin farkında değildi. Adamlar Henry'i öldürmüş, kafasını kesip bedeninden ayırmışlardı. Namussuz bir orospu çocuğu (!) suçunun bedelini ödeyecekti. Evet, buna inanabilirdiniz.</p><p class="calibre9">Bu nedenle genç Eddie kapıya doğru koştu. Bir kez daha tetiği çekti. Sol ayağının kanlar içinde kaldığını ve Kevin Blake'in büroya girerek diz çöküp .38'lik Llama marka tabancasını doğrulttuğunu görmeyerek hiçbir şeyin farkında olmadı. Kevin Blake kızıl saçlı bir adamdı ve şimdi sırıtıyordu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">24</span></p><p class="calibre3" style="margin:0pt; border:0pt; height:1em"> </p><p class="calibre9">Roland, Aşağı doğru ateş etmeliyim diye düşündü. Elindeki güvenilmez oyuncaklar ancak doğru tahminde bulunursa hedefi vuracak kadar şanslı olabilecekti.</p><p class="calibre9">Balazar'ın adamının kurduğu düzenin Eddie'yi ortaya çıkaracağını görünce Roland dizlerinin üzerinde yükselmiş ve sol elini sağ bileğinin üzerine koyarak silahını dengelemişti. Bu yüzden sağ elinde oluşan acıya aldırış bile etmiyordu. Tüm şansları bu olacaktı. Bundan dolayı duyumsadığı acıya aldırış etmemeliydi.</p><p class="calibre9">Sonra, kızıl saçlı adam gülümseyerek büro girişine yerleşti. Her zamanki gibi durum Roland'ın aklını başından almıştı. Düşmanını gözleriyle görmüş, anında elindeki silahı ateşlemiş ve kızıl saçlı Kevin Blake gözleri açık, alnında mavi bir delikle koridora serilip kalmıştı. Şimdi Eddie yerdeki adamın başında dikiliyor, bağırıp küfürler savuruyor ve sandal ağacından kabzası olan büyük tabancasının tetiğini sanki kızıl saçlı adam yeterince ölmemiş gibi çekip duruyordu. Oysa tabancadan tıkırtıdan başka bir şey gelmemekteydi...</p><p class="calibre9">O anda Silahşor, Eddie'yi ikiye biçecek bir yaylım ateşini bekledi. Ama, böyle bir ateş seli gelmeyince işin gerçekten bittiğine inandı. Eğer Balazar'ın başka adamları da kalmışsa onlar çoktan tabanları yağlamış olacaktı.</p><p class="calibre9">Yorgun bir tavırla ayağa kalktı. Silkindi ve Eddie Dean'in bulunduğu yere doğru ağır ağır yürüdü.</p><p class="calibre9">"Kes artık!" dedi.</p><p class="calibre9">Eddie onu dinlemeyip yerdeki adama tetik çekmeyi sürdürdü.</p><p class="calibre9">"Kes artık, Eddie! Adam öldü. Hepsi öldüler. Senin ayağın kanıyor."</p><p class="calibre9">Gene de genç adam onu dinlemiyor ve tabancanın tetiğini çekip duruyordu. Bu arada dışardaki gürültüler ve siren sesleri iyice yaklaşmıştı.</p><p class="calibre9">Silahşor uzanıp tabancayı almak istedi. Eddie ona doğru döndü ve Roland daha ne olduğunu anlayamadan genç adam elindeki tabancayla onun başının yan tarafına vurdu. Roland bir anda başından kanların akmakta olduğunu duyumsadı ve yere çökmemek için duvara dayanmak zorunda kaldı. Ayakta kalmak için uğraşıyordu. Buradan olabildiğince çabuk çıkmak zorundaydılar. Tüm çabasına karşın, Roland duvara dayanmış durumda yere doğru kaydı ve kısa bir süre gri renkli bir selin altında kalır gibi oldu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">25</span></p><p class="calibre3" style="margin:0pt; border:0pt; height:1em"> </p><p class="calibre9">İki dakikayı geçmeyen süreyle bu durumda kaldı ve sonra aklını başına toparlamayı, ayaklarının üzerinde dikilmeyi başardı. Şu anda Eddie koridorda değildi. Roland'ın kocaman tabancasını kızıl saçlı adamın göğsünün üzerine koymuştu. Silahşor eğildi, üzerine gelen yeni bir baş dönmesi dalgasıyla savaşarak silahını aldı ve sonra beceriksiz bir beden dönüşüyle uzanıp silahını tabancalığa soktu.</p><p class="calibre9">Yorgun bir tavırla içini çekti ve düşündü: Lanet olası parmaklarımı geriye istiyorum!</p><p class="calibre9">Bürodaki döküntü arasında geriye doğru yürümeye çalıştı ama yapabildiği en iyisiyle tökezlemelerden oluşmuş bir ilerleme şeklinde oldu. Durdu, yere eğilip Eddie'nin giysilerini toparladı ve onları sol kolunun altında tutmaya çalıştı. Dışardaki sesler binaya kadar varmıştı. Roland, adamların belki de asker olduğunu, bir şerifin müfrezesini oluşturduklarını ya da buna benzer kişiler olduklarını düşündü. Ancak, her zaman için bunları n Balazar'ın diğer adamları olması ihtimali de bulunuyordu.</p><p class="calibre9">Kısık bir sele; "Eddie!" diye seslendi. Şimdi Eddie'nin silahının vurduğu yerde, alnında oluşan şişin yanı sıra daha da kötüsü gerçekleşmiş yeniden gırtlağı yanmaya ve bir nabız gibi atmaya başlamıştı.</p><p class="calibre9">Eddie ona aldırış etmiyordu. Genç adam gittiği yerden geri gelmiş, koridorda oturmuş ve ağabeyinin kesik başını kucağına koymuştu. Tüm bedeniyle titriyor ve hıçkırarak ağlıyordu. Silahşor, kapıya baktı, onu göremedi ve korkuya benzer kötü bir sarsıntıyı duyumsadı. Sonra anımsadı: Her ikisi birlikte bu tarafta iken kapıyı oluşturmanın tek yolu Eddie ile fiziksel bir temas kurmaktan geçiyordu.</p><p class="calibre9">Genç adama dokunmak için uzandı ama Eddie ondan uzaklaşmak üzere büzüldü. Şimdi de ağlıyor ve "Bana dokunma" diyordu.</p><p class="calibre9">"Eddie, her şey sona erdi. Adamların hepsi öldüler. Senin ağabeyin de öldü."</p><p class="calibre9">"Ağabeyimi onlardan ayrı tut!" derken Eddie çocuklar gibi feryat ediyordu. Genç adam şimdi bir titreme nöbeti daha geçirmekteydi. Kesik başı kucağına almış, beşikte sallar gibi sallıyordu. Buğulu gözlerini Silahşor’a doğru kaldırmıştı.</p><p class="calibre9">"Her zaman ağabeyim bana bakıp sahip olmuştu" derken öylesine hıçkırdı ki, Silahşor onun sözlerini güçlükle anlayabildi. "Her zaman öyle olmuştu. O yıllarca bana bakıp gözettikten sonra şimdi bir kez olsun neden ben ona sahip çıkamadım?"</p><p class="calibre9">Roland asık suratla düşündü: Tamam. O sana sahip çıkmış. Orada oturup sıtma ağacını sallayarak elma yiyen biri gibi sana bakmış. Sana öyle bakmış ki...</p><p class="calibre9">Düşünmeyi kesip, "Gitmek zorundayız" dedi.</p><p class="calibre9">"Gitmeli miyiz?" diye soran Eddie'nin yüzüne şimdi ilk kez belli belirsiz bir anlayış gelmişti. Bunu ardından ansızın gelen bir korku izledi. "Ben hiçbir yere gitmiyorum. Özellikle o ıstakozların Jack'ı yedikleri yere gitmeyi hiç istemiyorum," diye ekledi.</p><p class="calibre9">O anda birisi barın kapısını vuruyor ve açılması için bağırıyordu.</p><p class="calibre9">Silahşor, "Yoksa burada kalıp tüm ölü bedenleri adamlara açıklamayı mı yeğlerdin?" diye sordu.</p><p class="calibre9">"Buna aldırış bile etmem. Henry olmayınca benim için hiç fark etmiyor."</p><p class="calibre9">"Belki senin için fark etmez" diyen Roland ekledi, "Ama, işin içine karışan diğer kişiler de var, Hükümlü."</p><p class="calibre9">Eddie, "Beni bu adla çağırma!"diye bağırdı.</p><p class="calibre9">"İçinde bulunduğun hücreden dışarı çıkabildiğini bana gösterinceye değin seni bu adla çağıracağım!" derken Roland da bağırarak karşılık veriyordu. Bağırması boğazını hırpalamıştı. Gene de bağırarak sözlerini sürdürdü; "O kokuşmuş eti at ve çocuklar gibi ağlamayı kes!"</p><p class="calibre9">Eddie yanakları ıslak, gözleri irileşmiş ve korku dolu bakışlarla ona baktı.</p><p class="calibre9">Dışardan hoparlörlerle yükseltilmiş bir ses, "BU SİZİN SON ŞANSINIZDIR!" dedi. Bu da Eddie'ye bir gösterinin korkutucu sesi gibi gelmişti. "S.W.A.T EKİBİ GELDİ. YİNELİYORUM, S.W.A.T. EKİBİ GELDİ."</p><p class="calibre9">Eddie sakin bir sesle Silahşor’a sordu. "Kapının öbür tarafında benim için ne var? Haydi, anlat. Bana anlatabilirsen, belki de seninle birlikte gelirim. Ama yalan söylersen hemen seni anlarım."</p><p class="calibre9">"Belki de ölüm var orada" diyen. Silahşor ekledi, "Ancak, ölüm başına gelene değin sanırım orada sıkılmayacaksın. Benimle birlikte bir serüvene katılmanı istiyorum. Kuşkusuz her şey ölümle sonuçlanacak. Dördümüz için değişik bir yerde ölüm gelecek. Ama bizler ne olursa olsun kazanmaya çalışmalıyız." Bu sözleri söylerken gözleri parıldamıştı. "Eğer kazanırsak, Eddie, tüm düşlerindeki inancının ötesinde bir şeyi göreceksin."</p><p class="calibre9">"Ne gibi bir şeyi?"</p><p class="calibre9">"Kara kule'yi."</p><p class="calibre9">"Bu kule nerede?"</p><p class="calibre9">"Beni bulduğun plajdan uzak bir yerde. Ancak, ne kadar uzakta olduğunu ben de bilmiyorum."</p><p class="calibre9">"Karakule nedir?"</p><p class="calibre9">Onu da bilmiyorum. Belki de bir tür... kol demiri olabilir. Tüm var oluşu bir arada tutan merkezi bir tekerlek dingil çivisi gibi. Tüm var oluşu, tüm zamanlarda ve bütün büyüklüğüyle..."</p><p class="calibre9">"Pekiyi. Dört kişi demiştin. Bizden başka iki kişi kimler?"</p><p class="calibre9">"Onları henüz tanımıyorum. Çünkü henüz çizilmediler."</p><p class="calibre9">"Benim çizildiğim gibi mi? Ya da sen, beni çizmek isterdin?</p><p class="calibre9">"Evet."</p><p class="calibre9">Binanın dışında havan topunun patlayışı gibi, öksürmeye benzer bir gürleme oldu. Eğik Kule'nin ön vitrini patladı. Ban oluşturan salon insanı boğan gözyaşı gazıyla dolmaya başladı.</p><p class="calibre9">Roland, "İyi. Şimdi sen ne yapıyorsun?" diye sordu Eddie'nin kolunu kapabilir, bu dokunuşuyla kapıyı oluşturabilir ve genç adamı yanında oraya zorla geçirebilirdi. Ama, kendisi için Eddie'nin yaşamını tehlikeye attığını görmüş; bir uyuşturucu düşkünü olmasına karşın genç adamın en kederli halinde tüm ağırbaşlılığıyla, üstelik çırılçıplak olduğu halde doğuştan Silahşorlar gibi davranabildiğine tanık olmuştu. Bu nedenle Eddie'nin kararını kendisinin vermesini istiyordu.</p><p class="calibre9">"Araştırma, serüven, Kule'ler, kazanılacak dünyalar" diye sıralayan Eddie hafifçe gülümsüyordu. Gözyaşı gazı kırık camlardan içeri girmeye başladığından hışırdayarak odaya dolarken ikisi de dönüp gaza bakmadılar. Şimdi gazın ilk duyumsanan ekşi kokusu Balazar'ın bürosuna yayılıyordu. Genç adam gülümseyerek sözlerini şöyle sürdürdü; "Her ikimiz de çocukken ağabeyim Henry'nin bana okuduğu Edgar Rice Borroughs'un kitaplarındaki öykülerden daha iyi şeylermiş gibi geliyor bunlar kulağıma... Yalnız bir şeyden söz etmedin."</p><p class="calibre9">"Neymiş o?"</p><p class="calibre9">"Çıplak göğüslü güzel kızlar."</p><p class="calibre9">Silahşor da gülümseyerek, "Kara Kule yolunda her şey sidir" dedi.</p><p class="calibre9">Bir titreme dalgası daha Eddie'nin bedenini yalar gibiydi. Genç adam Henry'nin soğumuş, kül renkli yanakları olan kesik başını kaldırıp öptü ve sonra kan pıhtılarıyla lekelenmiş kafayı yavaşça yere koyup ayağa kalktı.</p><p class="calibre9">"Tamam" diyerek ekledi, "Nasıl olsa bu gece yapacak bir şeyi planlamamıştım."</p><p class="calibre9">Roland, "Al bunları" diyerek genç adama giysilerini uzattı "Çorapların yoksa doğrudan pabuçlarını giyin. Ayaklarını camlarla kestin zaten" dedi.</p><p class="calibre9">Binanın dışında iki polis kaldırımda durmuş; kurşun geçirmez yelek, koruyucu giysiler giyiyor ve yüzlerine pleksiglas maskeler taktıktan sonra barın kapısını kırmaya girişiyorlardı.</p><p class="calibre9">Küçük tuvalete geçen Eddie (giysilerini giyinmiş ve ayaklarına Adidas lastik pabuçlarını geçirmiş olarak) Keflex paketlerini lavabodan alıp Roland'a veriyor, o da bunları genç adamın kot giysilerinin ceplerine yerleştiriyordu. Her şey yerli yerine konunca Roland sağ kolunu genç adamın boynuna koydu ve Eddie, Roland'ın sol kolunu kavradı. O anda karanlığın içinde dikdörtgen şeklindeki kapı belirdi. Eddie diğer dünyadan esen rüzgârı duyumsadı ve terli saçları geriye doğru uçuştular. Kayalık kumsalda dalgaların sesini işitiyor ve tuzlu deniz suyunun yosun kokusunu duyumsuyordu. Tüm acılan ve kederine karşın ansızın Roland'ın sözünü ettiği Kule'yi görmek istiyor hem de çok istiyordu. Henry öldüğüne göre bu dünyada kimi kalmıştı ki? Anne ve babaları daha önce ölmüştü. Eroine dadanalı beri hiçbir kızla sürekli çıkmamış; yaşamına yalnızca orospular, iğne düşkünü ya da uyuşturucuyu burnundan çeken kadınlar girmişti. bunların hiçbiri aklı başında insan değildi. Siktir et (!) hepsini...</p><p class="calibre9">Kapıdan geçtiler. Aslında şimdi önden Eddie yürüyordu.</p><p class="calibre9">Öbür tarafa geçince genç adam birdenbire eroinin bedeninden atılışıyla yepyeni titremeler ve kas krampları duyumsayarak simaya başlamıştı. Ve bu duyumsamalarla birlikte ilk kez büyük korkuya kapılıyordu.</p><p class="calibre9">"Bekle beni!" diye bağırarak ekledi; "Ben geriye dönmek istiyorum! Balazar'ın çalışma masasında ya da büronun başka bir gerinde uyuşturucu madde olabilir! Eğer Henry'e uyuşturucu verip sakinleştirmişlerse orada uyuşturucu madde olmalı! Eroin! Ben, eroine gereksiniyorum! Ben ona gereksiniyorum!"</p><p class="calibre9">Genç adam yalvaran bakışlarla Roland'a bakıyordu. Oysa, Silahşor’un yüzü taştan oyulmuş gibiydi.</p><p class="calibre9">"Hayır!" diye bağıran Eddie pençelerini ona doğru kaldırıyordu: "Hayır, beni tutamazsın burada, be adam! gereksiniyorum! Ben, eroine gereksiniyorum!"</p><p class="calibre9">Genç adam sanki bir taşı pençelemiş gibiydi.</p><p class="calibre9">Silahşor buz gibi tavırla onun yanından kayıp kapıyı kapattı.</p><p class="calibre9">Kapı ölgün bir ses çıkararak kapandı ve sonsuzluğa değin kapalı kalacağını gösterir gibi kumun üzerine yıkıldı. Kenarlarından tozlar yükseldi. Kapının arkasında bir şey yoktu ve şimdi üzerinde yazılar görülmüyordu. Böylece, dünyalar arasındaki bu geçit sonsuzluğa değin kapanmış oluyordu.</p><p class="calibre9">Eddie, "HAYIR!" diye haykırdı ve martılar sanki ondan tiksinilmiş gibi cıyakladılar. Istakozlar sanki daha yakına gelirse daha iyi duyacakmış gibi genç adama sorular sordular. Ve Eddie ağlayarak, titreyerek, kas kramplarıyla kıvranarak yan tarafının üzerine doğru devrildi.</p><p class="calibre9">"Bu gereksinimin geçecek" diyerek Eddie'nin cebindeki ilaç kutusunu çıkaran Roland kutunun üzerindeki yazıları okumaya çalıştı. Ona göre ilacın adı Cheeflet gibi bir şeydi.</p><p class="calibre9">Cheeflet.</p><p class="calibre9">Öteki dünyanın ilacı.</p><p class="calibre9">Roland, "Öldür ya da iyileştir" diyerek iki kapsülü birden kuru kuruya yuttu. Sonra üç tane Astin hapını daha alarak Eddie'nin yanına yattı. Genç adamı elinden geldiğince kucakladı.</p><p class="calibre9">Ve fazla zorlanmadan her ikisi de uykuya daldılar.</p><p class="calibre3" style="margin:0pt; border:0pt; height:1em"> </p><p class="calibre3" style="margin:0pt; border:0pt; height:1em"> </p><div class="mbppagebreak" id="calibre_pb_10"></div>
</body></html>
