<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 2 Üç'ün Çizgileri</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos442217" class="calibre1"><span class="calibre2">
</span></p><p class="calibre6"><span class="calibre2"><span class="bold">BİRİNCİ BÖLÜM</span></span></p><p class="calibre3" style="margin:0pt; border:0pt; height:1em"> </p><p class="calibre4"><span class="calibre2"><span class="italic">DETTA İLE ODETTA</span></span></p><p class="calibre3" style="margin:0pt; border:0pt; height:1em"> </p><p class="calibre9">Anlaşılmaz sözcüklerden arındırıldığı takdirde Adler'in söyledikleri şöyleydi: Mükemmel şizofrenli bir kişi (eğer böyle bir insan varsa) yalnızca diğer kişiliğinden haberli olmamakla kalmayıp yaşamındaki diğer tüm şeylere de dikkat etmeyen insandır.</p><p class="calibre9">Adler, Detta Walker ile Odetta Holmes ile tanışsaydı iyi olurdu.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">1</span></p><p class="calibre3" style="margin:0pt; border:0pt; height:1em"> </p><p class="calibre9">"Son Silahşor.." diyen Andrew bir süredir konuşuyordu. Ancak, Andrew hep konuşur ve Odetta duşta sıcak suyu saçımızdan ve yüzümüzden akıttığımız gibi genellikle bu söylenenleri aklından süzerdi. Oysa bu sözler şimdi yalnızca dikkatini çekmekle kalmamış, bir diken gibi batmıştı ona sanki.</p><p class="calibre9">"Bağışla beni, anlayamadım" dedi.</p><p class="calibre9">"Oh, söylediklerim yalnızca bir gazetenin makalesindendi" diyen Andrew ekledi, "Makaleyi kimin yazdığını bilmiyorum. Dikkat etmedim. Siyasal makaleler yazan biriydi herhalde. Belki siz bileceksiniz Bayan Holmes. Ben, O'nu severdim ve seçildiği gece ağlamıştım"</p><p class="calibre9">Odetta gülümsedi. Adamın sözleri istemese de ona dokunaklı gelmişti. Andrew dikkatsizce sürdürdüğü gevezeliklerini durdurmadığı sırada gene bir şey söylemişti. Bu sözlerinden dolayı sorumlu olamazdı. Çünkü söyledikleriyle içindeki İrlandalı kanını ortaya vuruyordu. Üstelik adamın söyledikleri çoğunlukla önemsiz şeylerdi. Bunlar Odetta'nın hiçbir zaman tanımayacağı, adamın kendi akraba ve arkadaşları hakkında aptalca sözleri yarı sindirebildiği siyasal düşünceleri ve birçok tuhaf kaynaktan edindiği garip yorumları içermekteydi. (Birtakım tuhaf inanışlara ek olarak Andrew uçan dairelere kesinkes inanıyor ve onları ufo diye adlandırıyordu.) Ancak bu kez söyledikleri Odetta'ya dokunmuştu. Çünkü O'nun seçildiği gece Odetta da ağlamıştı.</p><p class="calibre9">"Ama, ben o orospu çocuğu (!), Fransızcamı bağışlayın Bayan Holmes, orospu çocuğu Oswald O'nu vurduğu gece ağlamadım. O günden beri de ağlamadım. Ne kadar oldu, iki ay mı?"</p><p class="calibre9">Odetta, Üç ay iki gün diye düşündü.</p><p class="calibre9">"O kadar bir süre sanırım" dedi.</p><p class="calibre9">Andrew başını öne eğip onayladı. Sonra şöyle konuştu, "Şu halde ben makaleyi The Daily News gazetesinde okumuş olabilirim. Başkan Johnson'un da iyi iş göreceğini ama yaptıklarının gene de aynı olmayacağını okudum. Yazar, Amerika dünyanın en son Silahşorunun geçişini gördü diye belirtmişti."</p><p class="calibre9">"John Kennedy'nin o kadarda kaldığını düşünmem" diyen Odetta'nın sesi Andrew'un duymaya alıştığından hayli sert çıkmıştı. Gerçekten sesi sert çıkmış olmalıydı. Çünkü Odetta dikiz aynasından Andrew'un gözlerini hızla kırpıştırmaya başladığını fark ediyordu. Durumu yalnızca bir ürkü değil, adamın korkuyla gözlerini kırpıştırışıydı. Odetta da, yazarın sözlerinden etkilendiğini duyumsamıştı. Bu, aptalca bir şey, ama gerçekti. Yazarın ifadesinde bir şey vardı; Amerika, dünyanın en son silahşorunun geçişini gördü, cümlesi kadının aklındaki derinliklerde birtakım çanları çaldırıyordu. İfade çirkindi, yanlıştı. Başkan John F. Kennedy, barışsever biriydi. Politikacı Goldwater gibi insanları kamçıyla dövenlerden değildi. Ancak yazarın cümlesi bazı nedenlerle Odetta'nın tüylerinin dikilmesine neden olmuştu.</p><p class="calibre9">"İyi. Yazar, dünyada silah kullananların eksikliğinin duyulmayacağını da söylüyordu" diyen Andrew dikiz aynasından Odetta'nın sinirli tavırlarına dikkat ederek sözünü değiştirir gibi konuştu, "Yazar, Jack Ruby ve Castro ile Haiti'deki heriften de söz ediyordu."</p><p class="calibre9">Odetta eksik adı tamamladı, "Duvalier, Poppa Doc."</p><p class="calibre9">"Evet o. Bir de Diem..."</p><p class="calibre9">"Diem kardeşler öldüler."</p><p class="calibre9">"Evet. Yazar, John Kennedy'nin farklı olduğunu belirtiyordu. Hepsi o kadar. Kennedy'nin de silahlarını çekebileceğini ancak kendisinden zayıf birisi gereksindiğinde ve yapacak bir şey kalmadığında silahları çekebileceğini yazıyordu. Kennedy bazen salt konuşmanın yetmeyeceğini bilecek kadar kavrayışlıydı diyordu. Eğer bir şeye çok öfkelenmişse, ağzı köpürüyorsa ona ateş etmeniz gerektiğini bildiğini de yazmıştı."</p><p class="calibre9">Andrew'un gözleri şimdi Odetta'yı endişeyle süzer gibi bakıyorlardı.</p><p class="calibre9">"Üstelik, okuduğum yalnızca bir makaleydi" dedi.</p><p class="calibre9">Limuzin araba şimdi Beşinci Bulvar üzerinde kayar gibi ilerliyor Merkez Parkı'nın Batı yönüne doğru gidiyordu. Kaputun ön kısmındaki Cadillac amblemi dondurucu şubat havasını yarar gibiydi.</p><p class="calibre9">Odetta yumuşak bir sesle, "Evet. Anlıyorum ama kabul etmiyorum" dedi.</p><p class="calibre9">Andrew'un bakışları biraz rahatladılar.</p><p class="calibre9">Sen bir yalancısın diyen bir ses Odetta'nın içinde yüksek sesle konuştu. Sonra zamanlarda bu sesi oldukça sık işitiyordu Hatta bu sese bir ad bile bulmuştu. O, Üvendire'nin Sesi'ydi. Çok iyi anlıyor ve kabul ediyorsun. Gerekli olduğunu duyumsadıkça Andrew'a yalanlar söyle. Ama, Tanrı aşkına kendi kendine yalan söyleme, kadın!</p><p class="calibre9">Bununla birlikte Odetta'nın içindeki bir bölümü korkmuştu. Karşı çıkıyordu. Yaklaşık bir milyar kişinin nükleer barut fıçısının üzerinde oturduğu dünyada iyi ve kötü atıcılar arasında bir fark olduğuna inanmak yanlıştı (ve belki de bir intihar nedeniydi.) Bu fıçının yakınındaki pek çok fitili ateşleyecek çakmak tutan birçok titrek el bulunabilirdi. Bu, Silahşorların dünyası değildi. Onlar için bir zaman var olmuşsa bile, o zaman dilimi geçmiş gitmişti.</p><p class="calibre9">Öyle değil miydi?</p><p class="calibre9">Odetta gözlerini kısa süreyle kapadı ve şakaklarını oğdu. Dayanılmaz baş ağrılarından birinin daha geldiğini duyumsuyordu. Bazen bu ağrılar sıcak bir yaz günü o uğursuz gök gürültülü fırtınalarının öncesindeki kümülüs bulutları gibi korkutucu biçimde ortaya çıkarlardı. Ama sonra... yaz gününün çirkin sağanakları gibi bir yöne doğru kasıp kavurarak geçip giderlerdi.</p><p class="calibre9">Odetta böyle fırtınalardan birinin daha kopacağını düşündü. Fırtına bütünüyle gök gürültüsü, şimşekler ve golf topu büyüklüğünde doluyla birlikte gelecekti.</p><p class="calibre9">Beşinci Bulvar'daki geriye doğru kayan sokak lambaları pek parlak ışık veriyorlardı.</p><p class="calibre9">Andrew deneme yapar gibi sordu, "Oxford nasıldı, Bayan Holmes?"</p><p class="calibre9">"Pek nemliydi. Şubat ayı olsun, ya da olmasın, orası pek nemliydi" diyen Odetta duraladı. Boğazına doğru safra gibi yükselen sözcükleri söylemeyeceğini, onları yeniden yutacağını kendi kendisine anımsatıyordu. onları söylemek gereksiz bir acımasızlık olacaktı. Andrew'un dünyadaki son Silahşorlardan söz açması adamın sonu gelmez çocukça gevezeliklerinden yalnızca biriydi. Ama, her şeyin ötesinde sözleri pek aşırıya gitmiş ve adamın ağzından kaçıvermişlerdi. Ancak, bunu söylemek kadının görevi değildi.</p><p class="calibre9">Yeniden konuşmaya başlarken Odetta'nın sesi her zamanki gibi sakin ve kararlı çıktı. Ama kendisi, ağzından kaçırdıklarının hemen farkına varıyordu, "Ben oraya gider gitmez kefalet verecek kişi geldi. Kuşkusuz ona önceden haber vermişlerdi. Her şeye karşın, onlar orada durup beni beklediler ve ben de olabildiğince uzun süre onları bekledim. Sonunda sanırım onlar kazandılar ve ben altımı ıslattım (!)"</p><p class="calibre9">Bu sözleri üzerine Odetta bir kez daha Andrew'un gözlerini kırpıştırdığını gördü. Durmayı istedi ama duramayıp sözlerini sürdürdü, "Onların sana öğretmeyi istedikleri de bu, anlıyorsun değil mi? Kısmen seni korkutmak... Çünkü korkan kişi sanırım onların Güney Toprakları'na bir daha geri gelmez ve onları yeniden rahatsız etmez. Oysa ben düşünüyorum da, onların çoğu (geri zekâlı olanları bile. Ve üstelik hepsi geri zekâlı değiller) ne yaparlarsa yapsınlar sonunda değişimin geleceğini biliyorlar ve ellerinden geldiğince değişimi seni aşağılamak için kullanıyorlar. Sana aşağılanabileceğim öğretiyorlar. Tanrı'nın, İsa'nın ve tüm Azizler heyetinin önünde kendi kendini kirletmeyeceğine yemin ediyorsun. Ama, onlar yeterince uzun süre orda durup bekleyince kuşkusuz sen kendi kendini kirletiyorsun. Burada edineceğin ders şu ki, sen başka bir şey ya da daha iyi bir şey değil ama kafesteki bir hayvansın. Yalnızca kafesindeki bir hayvan, işte o durumda kalınca ben altımı ıslattım (!) Şimdi de kurumuş idrarın ve o kahrolası kafesin kötü kokusunu duyumsuyorum. Onlar bizim maymunlardan geldiğimizi düşünüyorlar, bilirsin. Ve o da, tam şu anda benim koktuğum gibi bir kokuydu: Bir maymun kokusu."</p><p class="calibre9">Odetta, Andrew'un gözlerini dikiz aynasında gördü ve adamın bakış şekline üzüldü. Bazen tutamadığımız tek şey idrarımız değildi.</p><p class="calibre9">"Olanlara üzgünüm, Bayan Holmes."</p><p class="calibre9">"Hayır" diyen Odetta şakaklarını bir kez daha oğuşturarak ekledi, "Üzgün olan benim. Bu, üç günlük bir deneme süresi oldu, Andrew."</p><p class="calibre9">"Öyle olacağını düşünmeliydim" diyen adam şoke olmuş yaşlı bir bakirenin sesiyle konuştu. Odetta böyle bir sesi duyunca gülmekten kendini alamadı. Oysa, benliğinin büyük bölümü gülmüyordu. Neyin içine girdiğini ve bunun ne denli kötü olacağını düşündü. Oraya gitmekle yanılmıştı.</p><p class="calibre9">Üç deneme günü. Eh, olayı ortaya koymanın bir yolu buydu. Başka bir yolu da, onun Mississippi eyaletinin Oxford kentindeki cehennemde üç günlük bir süre geçirdiğini söylemek olabilirdi. Oysa, söyleyemeyeceğimiz bazı şeyler de vardı. Söylemeden önce öleceğiniz şeyler... Aksi takdirde Yüce Tanrı'nın önüne çağrılıp orada ifade vererek onları söylemek zorunda kalırdınız.</p><p class="calibre9">"Eve gidip yıkanmak, yıkanmak , sürekli yıkanmak ve uyumak , uyumak ve uyumak istiyorum. Sonra, yağmurlar gibi temiz olduğunu düşüneceğim" dedi.</p><p class="calibre9">"Kuşkusuz, neden olmasın! Şimdi yapacağınız da yalnızca bu olacak!" diyen Andrew bazı şeyler için özür dilemeyi istedi. Az kalsın konuşacaktı. Ama, rizikoya girmeyi istemedi ve konuşmadı. Merkez Parkı'nın Güney köşesi ile Beşinci Bulvarı'nın kesiştiği yerdeki Viktorya mimarlık stilinde yapılmış gri renkli apartman bloğuna kadar alışılmamış şekilde sessiz yolculuk ettiler. Burası pek özel bir apartmanlar dizisiydi. Ve Odetta, evlerinin değeri çok ucuza düşecek diye apartman sakinlerini evlerini satmaya teşvik eden kişi rolünü oynuyor, lüks katlarda oturan kimselerin zorunlu olmadıkça kendisiyle konuşmayacaklarını biliyor ama, buna aldırış etmiyordu. Üstelik kendisi onların üzerindeydi ve onlar da kendisinin üzerlerinde olduğunu biliyorlardı. Birden çok vesileyle onlardan bazısının bir zamanlarda bu evlerde ahçı, uşak, şoför ya da hizmetçi gibi görevlerde siyah tenli kişilerin bulunduğunu ve şimdi bir zencinin de sürekli olarak burada yaşamakta olduğunu fark ederek sinirlendiklerini görmüştü. Odetta onları çok fazla kızdırdığını düşünerek kendi kendisine alçak olduğu, iyi Hıristiyanlar gibi davranmadığını düşünerek kaş çatıyor, kendini azarlıyordu. Aynı zamanda ithal malı değerli ipek külotuna işemiş (!) olduğu ve diğer pislik akışını da durduramadığı için kendi kendini suçluyordu. Bu, alçakça, Hıristiyanlık dışı ve aynı şekilde hiç değilse Hareket'i ilgilendirdiği kadarıyla amaca zarar veren bir olaydı. Gereksindikleri hakları kazanacaklar ve olasılıkla Başkan Johnson bu yıl parlamentoda Medeni Haklar Yasası'nı geçirmekle kalmayıp gerekirse yasayı zor kullanarak uygulatacaktı. Şu halde o konuda kötü etki ve incinmeleri en az düzeyine indirmek önemliydi. Yapılacak çok şey vardı. Nefret duyguları yaratmak, işlerin yapılmasına yararlı olmayacaktı. Aslında nefret, işleri engelleyecekti.</p><p class="calibre9">Ama, kimi zaman siz eskisi gibi nefret etmeyi sürdürürdünüz.</p><p class="calibre9">Oxford kenti Odetta'ya bunu öğretmişti.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">2</span></p><p class="calibre3" style="margin:0pt; border:0pt; height:1em"> </p><p class="calibre9">Detta Walker'ın, Hareket ve benzeri az gösterişli taraklarda bezi bulunmuyordu. Detta, New York'un ünlü bohem semti Greenwich Village'da bir çatı katında, kuleye benzer yapıdaki bir dairede oturuyordu. Odetta'nın bu kuleden haberi yoktu. Detta da, Odetta'nın yaşadığı gösterişli evi bilmiyor. Ancak geriye tek kuşkusu olarak duruma pek uymayan şoför Andrew Feeny kalıyordu. Andrew sürücü olarak Odetta daha on dört yaşındayken ve Detta henüz doğmamışken, Odetta'nın babasının yaşında çalışmaya başlamıştı.</p><p class="calibre9">Kimi zaman Odetta ortadan yok oluyordu. Son kayboluşları saatlerle ya da günlerle ölçülecek boyuttaydı. Geçen yaz kadın üç hafta süreyle ortada görünmemiş ve bir gece kendisini telefonla aradığı ve ertesi gün arabayı saat onda getirmesini söylediği sırada Andrew polise başvurmayı düşünecek kadar meraklanmış bulunuyordu. Odetta bir parça alışveriş yapmayı planladığını sözlerine eklemişti.</p><p class="calibre9">Andrew'un dudakları o seferinde, Bayan Holmes, bunca zaman nerelerdeydin? demek üzere titremişti. Oysa, bu soruyu daha önce sormuş ve karşılık olarak şaşkın bakışlara (ama gerçekten şaşkınca bakışlara) muhatap olmuştu. Bu kez de Odetta yanıt olarak şunları söyleyebilirdi: Ama nasıl olur, Andrew? Ben buradaydım. Her gün sen beni iki, üç saat arabayla gezdiriyordun, öyle değil mi? Sen, kafanda birtakım gereksiz düşüncelerle tatsız biçimde duygusal olmaya başlıyorsun, değil mi? Sonra Odetta kendisini çok iyi duyumsuyormuş gibi Andrew'un yanağından bir makas alıp gülmeye başlayabilirdi. (Odetta yok oluşlarından sonra çoğu kez böyle neşeli oluyordu.)</p><p class="calibre9">O gün Andrew, "Pekiyi, Bayan Holmes. Öyle olsun. Saat onda" demişti.</p><p class="calibre9">Üç hafta süreyle yok olduğu o korkutucu gidişinden sonra Andrew telefonu yerine koyunca gözlerini kapamış ve Kutsal Meryem'e Bayan Holmes'i eve sağ salim gönderdiği için dua etmişti. Daha sonra binanın kapıcısına telefonu açıp şöyle konuşmuştu:</p><p class="calibre9">"Ne zaman geriye döndü?"</p><p class="calibre9">Kapıcı Howard, "Yirmi dakika kadar önce" demişti.</p><p class="calibre9">"Onu kim getirdi?"</p><p class="calibre9">"Görmedim. Sen, bunun nasıl olduğunu biliyorsun. Her seferinde farklı bir arabayla geliyor. Park'ın köşesinde bir sokak öteye park ediyorlar. Ve ben onları göremiyorum. Zili çalana değin geldiğini fark edemiyorum. Sonra başımı kaldırıyorum ki gelmiş" diyen Howard duraladı ve ekledi, "Her seferinde yanağında o kahrolası yara izi bulunuyor."</p><p class="calibre9">Howard haklıydı. Yara pek kahredici türdendi ve şimdi biraz iyileşmiş olabilirdi. Andrew, yara henüz taze iken onun neye benzediğini düşünmekten hoşlanmamıştı. Bayan Holmes ertesi gün saat tam onda ipekli, askıları makarna çubuklarına benzeyen omuzları açık bir elbiseyi giyinmiş olarak görünmüştü</p><p class="calibre9">(aylardan hazirandı.) Ve yüzündeki yara izi sararmaya başlamıştı. Kadın, yarasını örtmek üzere sanki çok fazla çaba harcarsa dikkatleri daha çok ortaya çekeceğini biliyormuş gibi baştan savma bir makyaj yapmıştı.</p><p class="calibre9">Andrew ona sormuştu, "Bu nasıl oldu, Bayan Holmes?" Odetta neşeyle gülerek konuşmuştu, "Sen beni tanır, ne denli beceriksiz olduğumu bilirsin, Andrew. Dün banyo küvetinden çıkarken elim kaydı. Çünkü haberleri dinlemek üzere acele ediyordum. Düştüm ve yüzümü çarptım." Eliyle yanağını yoklayıp sözlerini sürdürmüştü "Doktorlara ve muayenelere ilişkin saçmalamalarına başlamaya hazırsın, değil mi? Yanıt vermeye zahmet etme, bunca yıldan sonra seni kitap gibi okuyabiliyorum. Doktora gitmeyeceğim, bu yüzden sormaya zahmet etme. Pırıl pırıl bir boya kadar iyiyim. Yola devam edelim, Andrew! Gimbel'den alışveriş etmeye ve Dört Mevsim Lokantası'nda yemek yemeye niyetliyim."</p><p class="calibre9">"Evet, Bayan Holmes" diyen Andrew gülümsemişti. Bu, zoraki bir gülümsemeydi ve zorla gülümsemek de pek kolay değildi. Odetta'nınki, bir günlük değil, hiç değilse bir haftalık yaraydı...Ve kendisi olanları biliyordu, değil mi? Andrew geçen hafta her gece saat yedide onu aramıştı, çünkü o saatte Bayan Holmes'i evinde bulacağım biliyordu. O sıralarda Huntley-Brinkley raporu yayınlamıştı. Uyuşturucu düşkünlerine ilişkin bu rapor Andrew'un gözünü daha fazla korkutmuş, bir gece öncesi dışında her gece Bayan Holmes'i aramayı sürdürmüştü Bir gece ise, kapıcı Howard'a yalvarıp yaltaklanmış ve Odetta'nın katının anahtarını adamdan almıştı. İçindeki suçluluk duygusu giderek büyüyordu. Bayan Holmes daha önce betimlediği biçimde bir kazaya uğramış... ancak, bu kez koca bir kırıkla yaralanıp yere düşerek orada ölmüş olabilirdi. Kalbi şiddetle çarparak ve kendisini çapraz gerilmiş piyano tellerinin arasından geçen bir kedi gibi duyumsayarak eve girmişti. Ama, orada asap bozacak hiçbir şey bulunmuyordu. Mutfaktaki tezgahın üzerinde bir tereyağı kabı vardı. Kabın kapağı kapalı olmasına karşın, tereyağı orada uzun süre kalmış gibi erimiş durumdaydı. Andrew kata yediye on kala girmiş ve beş dakika süreyle orada kalmıştı Evdeki kısa araştırmada banyoya da göz atmıştı. Küvet kuru havlular pek düzgündüler. Banyoda bulunan pek çok tutamak kolu da üzerlerinde en ufak bir su lekesi olmaksızın pırıl pırıl parıldıyordu.</p><p class="calibre9">Andrew, Bayan Holmes'in anlattığı kazanın olmadığını biliyordu. Ama, kadının yalan söylediğine de inanamıyordu. Çünkü, Odetta kendi söylediklerine kendisi de inanmıştı.</p><p class="calibre9">Bir kez daha aynaya baktı ve Odetta'yı parmak uçlarıyla hafif hafif şakaklarını oğuştururken görür gibi oldu. Bundan pek hoşlanmadı, çünkü kadının yok oluşlarından önce bu hareketi yaptığını pek çok kez görmüştü.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">3</span></p><p class="calibre3" style="margin:0pt; border:0pt; height:1em"> </p><p class="calibre9">Bayan Holmes oto kaloriferinin sıcaklığından yararlansın diye Andrew motoru çalışır durumda bırakarak arabanın bagajına gitti. Bagajdaki iki valize bir başka göz kırpışı nöbeti geçirerek baktı. Valizler sanki aklı küçük, bedeni iri; sinirli ve huysuz bir kişi tarafından acımasızca sağa sola fırlatılmış gibi iyice yıpranmıştı. Sanki Bayan Holmes'e karşı yapmaya cesaret edemedikleri davranışları valizlerine uygulamışlardı. Bu, yalnızca Bayan Holmes bir kadın olduğu için değil; küstah bir kuzeyli zenci olduğu, hiç gerekmediği halde işleri karıştırdığı ve böyle bir kadının kötü davranışlara değer olduğu düşünülerek yapılmıştı. Üstelik Bayan Holmes varlıklı bir zenciydi. Amerikan kamuoyunda Medgar Evers ya da Martin Luther King kadar tanınıyordu Varlıklı zenci yüzü Time dergisine bile kapak olmuştu. Holmes Diş Endüstrisi ile Güney'deki on iki şubesinin (bunlardan biri Oxford kentindeydi) tek varisi olan böyle bir kadını incitebilmek pek güçtü</p><p class="calibre9">İşte bu yüzden cesaret edip kadına yapamadıklarını valizlerine yapmışlardı.</p><p class="calibre9">Andrew, Odetta'nın Oxford kentinde karşılaştıklarını gösteren suskun belirtilere utanç, öfke ve sonunda kadına karşı duyduğu sempatiyle baktı. Atılıp, itilip kakılmayla valizlerin üzerinde oluşmuş darbe izleri şimdi kendisine daha şirin geliyordu. Geçici bir süre hareket edemeden valizlere baktı. Soluğu, buz gibi havaya buharlarla çıkıyordu.</p><p class="calibre9">Howard kendisine yardım etmek üzere geliyordu. Ancak, Andrew biraz duralamadan sonra valizlerin sapını tutmuştu bile. Siz kimsiniz? Kimi zaman nerelere gidiyorsunuz ve saatlerce, bazen günlerce süren yok oluşlarınızı kendinize sahte bir olaymış gibi anlatarak açıklarken bile güçlük duyduğunuz süre içinde neler yapıyorsunuz? diye sormayı düşündü. Howard yanına yaklaşmadan önce duruma pek uymayan bir şey daha aklına geldi: Bayan Holmes, sizin bedeninizin geri kalanı nerede?</p><p class="calibre9">Böyle düşünmeyi bırakmak istiyorsun. Çevrede bu tür düşünmeyi yapacak biri varsa o da bayan Holmes'tir. O bunları düşünmediğine göre, senin düşünmene de gerek bulunmuyor.</p><p class="calibre9">Andrew valizleri tutup bagajdan kaldırdı ve Howard'a uzanırken kapıcı alçak sesle sordu, "Odetta iyi mi?"</p><p class="calibre9">"Sanırım iyi" diyen Andrew da sesini iyice alçaltarak konuşuyordu, "Yalnızca yorgun. İliklerine kadar yorgun, sanıyorum."</p><p class="calibre9">Howard başını öne eğip onayladı, örselenmiş valizlere baktı ve içeri doğru yollandı. Yürürken bir an, yalnızca Odetta Holmes'i selamlamak için durakladı. Kadın, arabanın buğulanmış camlarının ardında neredeyse görülmez gibiydi.</p><p class="calibre9">Howard gidince Andrew bagajın altında duran paslanmaz çelikten yapılmış ve katlanmış bir eşyayı ortaya çıkardı, Ve katlarını açarak kurdu. Bu eşya, tekerlekli sandalye idi.</p><p class="calibre9">Beş buçuk yıl önce ki 19 ağustos 1959 tarihinden, gene ortadan yol olduğu, ne yaptığı o bilinmeyen gün ve saatlerinden birinden beri, Bayan Odetta Holmes'in ayakları dizinden aşağı kesiktiler.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">4</span></p><p class="calibre3" style="margin:0pt; border:0pt; height:1em"> </p><p class="calibre9">Metro olayından önce Detta Walker birkaç kez bilinçli olmuştu. Bilinçli anları, birbirlerinin üzerinde her biri ötekinden yalıtılmış mercanadaları gibiydi. Ama aslında çoğu bir adalar denizinin su altında bulunan uzun belkemiğinin üzerine dizilmiş düğümler gibiydiler. Odetta, Detta'nın varlığından kuşkulanmıyor, Detta'nın da Odetta diye bir kişinin varlığından haberi bulunmuyordu... Oysa Detta, bir şeyin yanlış gittiğinden ve yaşamında lanet olası bir kişinin varlığından açık şekilde haberliydi. Odetta'nın hayal gücü, Detta onun bedenini taşımakla görevli olduğu zamanlarda olan tüm şeyleri bir roman haline çeviriyordu. Detta pek akıllı ve kurnaz biri değildi. Bazı şeyleri anımsayabildiğim düşünürdü, hiç değilse bazılarını. Ama çoğu kez anımsayamıyordu.</p><p class="calibre9">Detta, hiç değilse arada geçen boş sürelerden kısmen haberliydi.</p><p class="calibre9">Sözgelişi, porselen tabağı anımsayabiliyordu. Onu anımsayabiliyordu. O tabağı cebine sokuşunu ve aynı anda Mavili Kadın'ın durup kendisini gözetlemediğinden emin olmak üzere kadına baktığını anımsayabiliyordu. Bundan emin olmalıydı. Çünkü tabak Mavili Kadın'ındı. Detta belli belirsiz şekilde porselen tabağın pek özel bir şey olduğunu anımsayabiliyordu. Detta bu yüzden tabağı almıştı. Detta, tabağı bildiği bir yere götürmüştü.</p><p class="calibre9">(orayı nerden bildiğini anımsayamıyordu.) Orası Çizgici denilen alanda içinden dumanlar çıkan bir oyuktu. Çevresine çöpler saçılmıştı ve bir zamanlar Detta orada bir plastik bebeğin yandığını gömüştü. Detta tabağı dikkatle toprağın üzerine koyduğunu ve sonra onun üzerine bastığını; sonra, külotlu çorabını çıkarıp giysisinde biraz önce tabağı çıkardığı cebine koyduğunu anımsayabiliyordu. Daha sonra, sol elinin işaret parmağını Yaşlı Aptal Tanrı'nın ona ve tüm kızlarla kadınlara ortak olarak verdiği cinsel organının içine dikkatle sokmuştu. Ancak bu organda doğru bir yer olmalıydı. Çünkü o yerin kendisine verdiği sarsıntıyı anımsayabiliyor; oraya bastırmak istediğini, çıplakken cinsel organın ne denli tatlı olduğunu anımsıyordu. Ancak, siyah deri pabuçlarını porselen tabağa bastırana kadar parmağını organına bastırmamıştı. Sonra, ayağını Mavili Kadın'ın pek özel porselen tabağına bastırdığı gibi işaret parmağını da cinsel organına bastırmıştı. Detta, siyah deri pabucunun tabağın kenarındaki ince mavi çizgileri örtüşünü, eliyle ve ayağıyla yaptığı tatlı bastırışı anımsayabiliyordu. Tabak hafif bir çıt sesi çıkararak kırılırken aynı şekilde gevşek bir zevkin cinsel organından bağırsaklarına doğru ok gibi yükseldiğini, dudaklarından bir feryadın çıktığını anımsayabiliyordu. Sonra, ahmakça bakışlarla kırık tabağın parçalarına bakmış, cebindeki külotlu çorabı çıkararak ayaklarına geçirmişti. Çorapları iyiydi. Onları bacaklarına doğru çekişini, dizlerinin üzerinden kaydırışını, sol bacağında kabuğu düşmek üzere olan bir yaranın bulunduğunu anımsayabiliyordu. Kabuk düşünce yara yerinde bebeklerinkine benzeyen pembe renkli bir doku olacaktı. Bir hafta ya da bir gün önce değil de sanki bir dakika önce olmuş gibi, turuncu renkli parti giysilerinin etek çizgisinin iç çamaşırlarının bel çizgisine kadar kalktığını; pamuklu, beyaz külotlu çorabının kahverengi teniyle tam bir zıtlık oluşturduğunu açık seçik anımsayabiliyordu. Külotlu çorabı ve beyaz iç çamaşırları turuncu renkli giysisinin altında kalmışlardı. Külotlu çorabı aşağı düşmeyecekti: Çorabı şimdi de beyazdı ama naylondu. Bu kez külotu çorabının saydam, bir tarafından öbür tarafın görünen ince ve ucuz naylon çoraplardan olduğunu anımsayabiliyordu. Onları çıkarıp yeni model DeSoto modeli arabanın döşeme halısının üzerine bıraktığında çorapların ne kadar parıldadığını, ne denli beyaz ve ucuz türden olduklarını anımsayabiliyordu. Bunlar hiçbir zaman ağır başlı görünümü olmayan ucuz, her zaman mağazaların indirimi; satışları içinde yer alacak ve her an tezgahların üzerine dökülmüş olarak satılacak türden çoraplardı. Kendisi de ucuzdu ve ucuz olmak iyiydi. Detta o yuvarlak porselen tabağın nasıl bir şey olduğunu düşünemiyor, bir genç adamın, yüzü şaşkınlıkla içinde kalmış sarhoş bir sınıf arkadaşı olan genç adamın Mavili Kadın'ın porselen tabağına benzeyen yuvarlak, beyaz yüzünü anımsayabiliyordu. Oğlanın yanaklarında bir kayış vardı ve bu kayış da Mavili Kadın'ın pek özel tabağının üzerindeki kayışın şekline çok benziyordu. Ama bu belki de kırmızı neon lambalarının pek cafcaflı oluşundandı. Kent dışındaki bir lokantanın yakınındaydılar. Karanlıkta lokantanın kırmızı neon lambasıyla oluşturulmuş işaret levhasından gelen ışık genç adamın yanaklarını aydınlatmıştı. Genç adam sürekli, Neden bunu yaptın? Neden bunu yaptın? Neden bunu yaptın? demiş ve sonra arabanın penceresinden başını çıkarıp kusmuştu. Detta, para atılarak çalıştırılan bir pikaptan yükselen Dodie Stevens'in sarımsı kahverengi pabuçlar, pembe bağcıklar, pembe kurdeleli büyük Panama şapkaya ilişkin şarkısını dinlemiş ve genç adamın kusuşunun çimento karıştırıcısının sesine benzediğini düşünmüştü. Ve genç adamın cinsel organı birkaç dakika önce kasıklarındaki püskül püskül kara kıllar içinde canlı bir ünlem işaretine benzerken şimdi zayıf bir soru işaretine dönüşmüştü. Detta, genç adamın kusmuklarının kaba çakıltaşları üzerine dökülüşünü, kusmasının duruşunu ve yeniden başlayışını duyduğunu anımsayabiliyordu. İyi, sanırım temeli daha yeterince iyi atamadı diye düşünüp gülmüş ve parmağını (bu kez parmağı uzun, güzel şekilli bir tırnakla donanmıştı) çıplak olan ama şimdi üçgen biçiminde uzamış kabarık kasık kıllarıyla hiç de çıplak görünmeden cinsel organının içine doğru bastırmıştı. Canı gene acıyordu ama şimdi bu iş ona zevk veriyordu. (Şimdi çok daha zevkli ve sonrasında acı duyumsamıyordu.) Daha sonra, genç adam körler gibi ona doğru gelip yakalamış, gücenik bir sesle, Lanet olası, zenci kadın cinsel organı! demişti. Detta gülmüş, kolayca adamın elinden kurtulup külotlu çorabını yerden kaparak arabanın kapısını açmış dışarı çıkmıştı. Mayıs ayının o karanlık gecesi içinde koşarken bir yandan bluzunu giymeye çalışıyor, bir yandan da erken açan hanımellerinin kokusunu ciğerlerine çekiyordu. Ucuz naylon külotlu çoraplarını giysisinin göğüs cebine değil, yeniyetme kızlarınki gibi türlü makyaj gereçleriyle doldurduğu el çantasına tıkıştırıyordu. Şimdi de koşuyordu. Lokantanın kırmızı renkli neon lambasından çevreye yayılan ışıklar buradan da görülüyordu. Detta o günlerde yirmi üç yaşına girmişti. Gene o günlerde, New York'un ünlü büyük mağazası Macy'nin Güzel Fikirler bölümündeki tezgahların üzerinde 1.99 dolara satılan naylon bir eşarbı aşırıp bunu da el çantasına koyarak yanında taşıyordu.</p><p class="calibre9">Naylon eşarp ucuzdu.</p><p class="calibre9">Naylon çorapları gibi.</p><p class="calibre9">Kendisi gibi.</p><p class="calibre9">Oysa, Detta'nın bedeninde barındırdığı kadın, milyonların tek varisiydi. Ama Detta bunu bilmiyordu. Bilse de kendisine yararı olmazdı. Çantasındaki eşarp da beyazdı ve çevresinde mavi renkli bir çizgi bulunuyordu.</p><p class="calibre9">Daha sonra bindiği takside giderken aynı zevk alma isteğine kapılmış sürücüyle ilgilenmeden bir elinde çantasından çıkardığı naylon eşarbı tutuyor, sabit bakışlarla ileriyi bakarken öbür elini tüvit kumaştan eteğinin altına sokup beyaz külotlu çorabının üst bandının arasından kaydırarak kara renkli uzun parmağıyla yaptığı acımasız tek hamleyle gereksindiği işi yapıyordu.</p><p class="calibre9">Detta bazen çıldırmış gibi olur ve orada değilken nereye gitmiş olduğunu düşünürdü. Ancak bu tür gereksinimleri çok ani gelir ve kadın ne yapması gerekiyorsa yalın biçimde onu yapardı.</p><p class="calibre9">Roland bunu anlayabilirdi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">5</span></p><p class="calibre3" style="margin:0pt; border:0pt; height:1em"> </p><p class="calibre9">Odetta, limuzin arabasını her yere götürebilirdi. Babasının yaşadığı daha 1959 yılında bile bu böyleydi. Babası 1962'de ölmüş ve bir fonda toplanan para yirmi birinci yaşgününde Odetta'nın emrine verilince kadın inanılmaz derecede zenginleşmişti. artık istediği şeyi yapabilirdi. Odetta tutucu gazete yazarlarının bir, iki yıl önce kendisine taktıkları "Limuzin Liberali" adına pek az önem vermişti. Her yerde görülmekten çekinmeyecek kadar gençti. Pek hoşlandığı soluk renkli kot pantolonları ve haki renkli gömlekleri giyinmenin ya da kullanılmış eski bir araba yerine otobüse ya da metroya binmenin toplumsal durumunu etkileyeceğine inanmayacak kadar gençti. (Ancak, o dönemde sürücüsünün kullandığı arabaya binmediği için Andrew'un güceneceğini göremeyecek kadar da içine dönüktü.) Bu türden davranışlarının bazen çok zengin olduğu gerçeğini örtebileceğim ya da hiç değilse kısmen gizleyeceğini düşünecek kadar da genç ve deneyimsizdi.</p><p class="calibre9">1959 yılının 19 ağustos gecesi Odetta böyle davranışlarını bacaklarının... ve aklının yarısı ile ödedi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">6</span></p><p class="calibre3" style="margin:0pt; border:0pt; height:1em"> </p><p class="calibre9">Odetta, bir gelgit dalgası gibi kabaran olayın içine önce çekilmiş sonunda oraya takılıp kalmıştı. 1957 yılında başta adı olmayan sonradan Hareket adı verilen olayın iyice içindeydi. Odetta'nın geçmişini, zenci kölelerin özgürleştirilmesi bildirisinden bu vana yapılan savaşımların tarihçesini biraz biliyordu. İlk zenci köleler, Amerika'ya (daha doğrusu, İngilizlerin suçlu ve borçlulardan kurtulmak üzere kurdukları sömürge olan Georgia'ya) gemiler dolusu olarak getirilmiş; ilk özgürlük hareketleri de Odetta'ya göre oraya yakın bir yerde, hep üç sözcükle başlamıştı. Bu sözcükler şunlardı: "Ben oraya geçmiyorum"</p><p class="calibre9">Özgürlük hareketinin başladığı yer, Alabama eyaletinde bir kent içi ulaşım aracı olan otobüsün içiydi. Ve üç sözcüğü söyleyen, Rosa Lee Parks adlı zenci kadındı. Kadıncağız otobüsün ön sıralarından birinde otururken kendisine arkada zencilere ayrılmış olan yere gitmesi söylenince bu sözleri diyerek yerinden kımıldamamıştı. Daha sonra Odetta da, Rosa Lee Parks!ı düşünerek hiç utanç duymadan "Bizler oraya geçmeyeceğiz" şarkısını söyleyecekti. Kollarını birbirlerine kenetleyen bir kalabalık içinde bizler demek kolay bir şeydi. Şarkı söylerken biz demek ve biz olmak kolaydı. Oysa, o yılların eski deri, puro ve sigara kokuları taşıyan ve belli yerlerinde <span class="italic">LUCKY STRIKE SİGARALARI; TANRI AŞKINA SEÇTİĞİNİZ KİLİSENİN TOPLANTILARINA KATILIN; OVALTİNE İÇİNİZ NE DEMEK İSTEDİĞİMİZİ ANLARSINIZ ya da CHESTERFİELD MUHTEŞEM SİGARALARI</span> sloganları taşıyan posterler yapıştırılmış bir otobüsün içinde, otobüs sürücüsü ile arka tarafta oturan zencilerin inanamaz bakışları karşısında beyaz yolcuların arasında oturup direnerek 'bizler' demek pek kolay bir şey değildi.</p><p class="calibre9">Bizler'e hayır.</p><p class="calibre9">Binlerce yürüyüşçüye hayır.</p><p class="calibre9">Ve böylece, Rosa Lee Parks tek başına söylediği üç sözcükle bir gelgit dalgasını başlatmıştı.</p><p class="calibre9">Odetta şöyle düşünüyordu: Ben öyle bir şeyi yapabilseydim (o denli yürekli olabilseydim), yaşamımın tüm geri kalan süresinde mutlu olurdum. Ama, o denli yüreklilik bende bulunmuyor.</p><p class="calibre9">Başlangıçta Odetta, Parks'ın yarattığı olaya ilişkin yazılarını fazla ilgilenmeden okumuştu. Oysa, ilgisi giderek arttı. Olayın akışına hayal gücünün ne zaman ve nerede kapıldığını söylemek güçtü. Ancak, genç kadın, Güney'de başlayan ve ırk ayırımına karşı çıkan olayların içinde bulmuştu kendini.</p><p class="calibre9">Bir yıl kadar sonra, neredeyse sürekli çıktığı genç adam onu New York'un ünlü Village semtine götürmeye başladı. Orada çalışan genç ve çoğu beyaz olan folk şarkıcıları repertuarlarına ürkütücü nitelikte şarkılar eklemişlerdi. Bu şarkılar ten renginiz yüzünden aşağılanmanın, işten atılmanın, cezaevine götürülmenin ve kırbaçlanmanın ne demek olduğunu anlatıyorlardı.</p><p class="calibre9">İşte o günlerden sonra Odetta kendi anne ile babasını, onların ebeveynlerini ve daha önceki atalarını merak etmeye başladı. Kökler adlı ünlü yapıtı kesinlikle okumamıştı. O kitap yayınlanmadan çok daha önceleri kendisi başka dünyalardaydı sanki. Kitapta Alex Haley'in yazdıklarına benzer şeyleri düşünmüştü. Ve atalarının beyaz insanlar tarafından zincirli köleler olarak yeni dünyaya getirilmiş olduklarını biliyordu.</p><p class="calibre9">Bu konuda tüm bildiklerini toparlayarak düşünen Odetta ortaya çıkan tutar karşısında şaşkınlığa düşmüştü. Annesi, Arkansas eyaletinde doğurduğu tek evladı olan kendisine , o kentin adı olan Odetta'yı ad olarak takmıştı. Babasının başlangıçta o küçük kentte diş hekimi olduğunu, yeni bir diş kaplama yöntemi bulup kendi adına ihtira beratı aldığını ve on yıl süreyle adını duyurmadan çalıştıktan sonra birdenbire bu buluşuyla zengin bir doktor haline geldiğini biliyordu. O sıralarda Odetta dünyaya gelmiş ve zenginleştikten sonraki dört yıl içinde babası özellikle ortodonti ve kozmetik alanlarında buluşlar yaparak büyük paralar kazanıp ailesiyle New York kentine taşınmış ve orada Holmes Diş Endüstrisi adım verdiği şirketini kurmuştu. Antibiyotikler alanında ünlü Squibb şirketi ne ise, diş hekimliği alanında Holmes de öyleydi.</p><p class="calibre9">Bütün o yıllar içinde (Odetta doğmadan önce ve New York'a taşınışlarına kadar olan sürede) yaşamlarının nasıl olduğunu sorsa, babası kendisini yanıtlayamayacaktı. Belki de bir şeyler söyleyecek ama kızına bir şey anlatmış olmayacaktı. Çünkü, babası ona bazı şeyleri anlatmayı istememişti. Bir seferinde annesi Alice (Odetta annesine Allie derdi), "Kızına o Ford arabayı kullandığın sırada, üstü kapalı köprüden geçerken adamların sana ateş ettiklerini anlat, Dan" demişti. Babası yasaklayan bakışlarla bakınca her zaman bir serçeye benzeyen annesi oturduğu koltukta büzülmüş ve bir kez daha ağzını açmamıştı.</p><p class="calibre9">O geceden sonra Odetta birkaç kez daha annesini konuşturmak istemiş ama bir sonuç elde edememişti. Daha önceleri denemiş olsa, belki de annesini konuşturabilecekti. Oysa, babası konuşmadığı için annesi de konuşmuyordu. Böylece Odetta geçmişinin, akrabalarının, o kırmızı toprak yolların, o mağazaların o tabanı toprak odaların, o pencereleri paçavralarla perdelenmiş olan camsız odacıkların, insanı inciten ve tedirgin eden olayların bir ölü dişin mükemmel kaplanışının sağladığı olanaklarla ortadan yok oluşu gibi gömülüp unutulduklarını sezinlemişti. Babası o konuda konuşmuyor, belki de konuşamıyordu. Olasılıkla bu konulardaki unutkanlığını babası bir amnezi gibi kendisi için seçmişti. Kaplama diş buluşu onlara New York'ta Merkez Parkının güney ucunda Greymarl apartmanlarındaki konforlu yaşamlarını sağlamıştı. Böylece su ve hava geçirmez dış kaplamasının altında sanki her şey kapanıp gizlenmiş gibiydi. Babası geçmişlerini o denli iyi gizleyip örtmüştü ki, kendileriyle geçmişleri arasına herhangi bir şeyin geçmesine olanak sağlayacak bir aralık kalmamış, mükemmel kaplamalı engel, geçmişe nüfuz etmeyi olanaksızlaştırmıştı.</p><p class="calibre9">Öte yandan Detta Walker bazı şeyleri biliyor ama Odetta'yı tanımıyordu. Odetta da onu tanımıyordu. Burada da bir diş kaplaması sanki pürüzsüz bir biçimde aralarında yer alıyor ve bir istihkam siperi gibi iki kişiyi birbirlerinden ayırıyordu.</p><p class="calibre9">Odetta kanında annesinin utangaçlığını ve babasının göz kırpmayan (ya da konuşmayan) dayanıklılığını taşıyordu, yıllar sonra konuyu izlemek üzere bir kez daha babasının çalışma odasına giderek ona geçmişini sormuştu. Babası okuduğu Wall Street Journal adlı gazeteyi hışırdatıp dikkatle katlayarak çalışma masasının üzerindeki lambanın yanına koymuş, çerçevesiz gözlüklerini çıkarıp gazetenin üzerine bırakmış ve Odetta'ya bakmıştı. Danny Holmes zayıf bedenli, saçları kırlaşmış bir zenciydi. O anda şakaklarında belirginleşen damarlar bir nabız gibi atıyorlardı. Adam biraz düşündükten sonra yalnızca şu sözleri söylemişti: Yaşamımın o bölümü hakkında konuşmayı ve düşünmeyi istemiyorum, Odetta. Bunun bir yararı yok. O günlerden beri dünya çok döndü, köprülerin altında öyle çok sular aktı ki...</p><p class="calibre9">Roland bunu anlayabilirdi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">7</span></p><p class="calibre3" style="margin:0pt; border:0pt; height:1em"> </p><p class="calibre9">Silahşor üzerinde GÖLGELERİN KADINI yazısı bulunan kapıyı açınca tümüyle tanımadığı şeyleri gördü. Ancak gördüklerinin önemi olmadığını da düşündü.</p><p class="calibre9">Çünkü gördükleri Eddie'nin dünyasındandı. Bunun da ötesinde gördüğü ışıklar, insanlar ve eşyalar birbirlerine karışıyordu. Burada, tüm yaşamında gördüklerinden çok daha fazla eşya bulunuyordu. Görünüşlerinden bayanlara ilişkin şeyler oldukları ve belli ki satıldıkları anlaşılıyordu. Bazıları vitrin altındaydı. Ötekiler, insanı satın almaya kışkırtan kümeler ve sergiler haline sokulmuştu. Kapı girişi bir kadının gözleri biçimindeydi. Roland, kapı girişine bakarken Eddie'nin oraya doğru hareketlendiğini gördü.</p><p class="calibre9">Öte yandan Eddie Dean yıldırımla çarpılmış gibiydi. Genç adamın elindeki silah titremiş ve elinden düşecek gibi çarpılmıştı. Silahşor tabancasını Eddie'nin elinden kolayca alabilirdi ama almadı. Orada sessizce dikildi. Bu da onun uzun süreler önce öğrenmiş olduğu bir hileydi.</p><p class="calibre9">Şimdi kapı girişi Silahşor’un başını döndürecek bir görünüm kazanmıştı. Oysa Eddie bu ani değişimi tuhaf biçimde rahatlatıcı buluyordu. Roland şimdiye dek hiç film seyretmemişti. Ama Eddie binlerce film görmüştü. Hortlak Gecesi (Halloween) ile parıltı (The Shining) adlı filmlerdeki gibi bakış açısı hareketli sahnelere pek alışkındı. Bunu sağlayan aygıtın adını bile biliyordu: Sabit kamera. Evet öyleydi.</p><p class="calibre9">Genç adam, "Yıldız Savaşları'nda da bu vardı." diye mırıldandı, "Ölü yıldızda. O kahrolası saçmalıkta. Anımsıyor musun?"</p><p class="calibre9">Roland ona baktı ama bir şey demedi.</p><p class="calibre9">Kapı girişinde eller (koyu kahverengi eller) göründüler. Eddie daha şimdiden gördüklerini büyülü bir sinema perdesi gibi düşünmeye başlamıştı.... Bu sinema perdesinde siz de Kahire'nin Mor Gülü adlı fantastik filmdeki gibi perdeden çıkıp gerçek dünyaya geçebilirdiniz.</p><p class="calibre9">Eddie o filmin ne denli büyüleyici olduğunu şimdiye değin sezinleyememişti.</p><p class="calibre9">Buradaki sinema perdesinde genç adamın baktığı kapı girişinin öte yanı görülemiyordu. Orası New York kenti olmalıydı. Tamam. Ancak taksi klaksiyonlarının alışılmış yüksek sesi duyulmuyordu. Şimdi yalnızca şu ya da bu zamanda New York kentinin bir büyük mağazasının içini görüyorlardı. Ancak...ancak burada bir tuhaflık vardı...</p><p class="calibre9">Eddie, "Bu eski bir mağaza" diye mırıldandı.</p><p class="calibre9">Silahşor, "Senin zamanından eski mi?" diye sordu.</p><p class="calibre9">Eddie ona dönüp bakarken güldü "Evet. Öyle demek istiyorsan evet, öyle" dedi.</p><p class="calibre9">Bu arada deneme yapar gibi konuşan bir ses duyuldu: "Merhaba, Bayan Walker." Kapı girişindeki görüntü o denli hızla kalktı ki, Eddie bile kendisini biraz başı döner gibi duyumsadı.</p><p class="calibre9">Satıcı kadın belli ki koyu kahverengi ellerin sahibesini tanıyor, ondan korkuyor ya da hoşlanmıyor veya ondan hem hoşlanmıyor hem de korkuyordu. Satıcı kadın, "Size yardımcı olabilir miyim?" diye sordu.</p><p class="calibre9">Koyu kahverengi ellerin sahibi, beyaz renkli kenarlarında mavi bir çizgi bulunan eşarbı göstererek, "Şunu istiyorum" dedi ve ekledi. "Paketlemek için uğraşma. Onu kağıt torbaya koy yeter."</p><p class="calibre9">"Parayla mı çekle mi ödeyeceksiniz?"</p><p class="calibre9">"Parayla. Her zamanki gibi. Öyle değil miydi?"</p><p class="calibre9">"Evet. Çok iyi olur, Bayan Walker."</p><p class="calibre9">"Kabul ettiğiniz için öyle memnunum ki, sevgilim."</p><p class="calibre9">Satıcı kadının yüzü asıktı. Eddie bunu kadın uzaklaşırken fark etmişti. Belki de satıcı kadının müşterisini, "Küstah bir zenci" olarak benimsemesi yüzündendi. (Eddie'nin böyle düşünmesi tarih bilgisi ya da caddelerde öğrendiklerinden değil; gene sinema salonlarında filmlerden öğrendikleriyle gerçekleşmişti. Çünkü bu sahne 60'lı yıllarda çevrilmiş filmlerdekilere, sözgelişi Gecenin Sıcağında'kilere pek benziyordu.) Ama, daha yakın tarihte gerçekleşmiş bir şey da olabilirdi: Roland'ın GÖLGELERİN KADINI olan zenci ya da beyaz kaba bir orospu (!) gibi...</p><p class="calibre9">Ve bu, şimdi de bir sorun yaratmıyordu. Öyle değil mi? Hiçbir lanet olası farkı yaratmıyordu. Eddie yalnızca bir şeye dikkat ediyordu.</p><p class="calibre9">Kapı girişinde görülen New York kentiydi.</p><p class="calibre9">Genç adam neredeyse New York kentinin kokusunu duyumsayacaktı.</p><p class="calibre9">New York kenti eroin demekti.</p><p class="calibre9">Eddie eroin kokusunu da duyumsayabiliyordu artık.</p><p class="calibre9">Ancak ortalıkta kendisine engel olan bir şey vardı değil mi?</p><p class="calibre9">Evet. Orada anasını beceren (!) birisi ya da başka bir engel vardı.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">8</span></p><p class="calibre3" style="margin:0pt; border:0pt; height:1em"> </p><p class="calibre9">Roland dikkatle Eddie'yi gözetliyordu. İstese genç adamı en az altı seferinde öldürebileceği halde sessiz ve hareketsiz kalarak onun bulunduğu durumla kendisinin uğraşmasını istemişti. Eddie'nin pek çok özelliği vardı ve bunlardan birçoğu hoş nitelikler değildi. (Yeri geldiğinde bir çocuğun düşüp ölmesine bilinçli olarak izin vermiş kişi olarak Silahşor hoş ile tam iyi olmayan nitelikler arasındaki farkı iyi biliyordu.) Ancak bu noktada söylenecek bir şey vardı: Eddie salak değildi.</p><p class="calibre9">O, akıllı bir çocuktu.</p><p class="calibre9">Durumu kendisi anlayabilirdi.</p><p class="calibre9">Öyle de yapıyordu.</p><p class="calibre9">Dönüp Roland'a bakan Eddie dişlerini göstermeden gülümsedi. Roland'ın tabancasını beceriksiz hareketlerle tek parmağında döndürdü. Davranışını komik bir gösteriye dönüştürüp tabancayı önce kabzasını göstermek üzere Roland'da doğrulttu.</p><p class="calibre9">"Tabanca denilen pislik bana yararlı olduğu ölçüde zarar da verebilir, öyle değil mi?" diye sordu.</p><p class="calibre9">Roland şöyle düşündü: İstediğin zaman ne kadar da açık biçimde düşünebiliyorsun. Şu halde neden öyle aptalca konuşmaları yeğliyorsun, Eddie? Ağabeyinin son olarak bulunduğu o yerde insanlar hep salakça konuşuyorlar diye mi?</p><p class="calibre9">Eddie, "Öyle değil mi?" diyerek sorusunu yineledi.</p><p class="calibre9">Roland başını öne eğerek onayladı.</p><p class="calibre9">"O Kapı girişinde sana ateş etseydim kapıya ne olurdu?"</p><p class="calibre9">"Bilmiyorum. Sanırım öğrenmenin tek yolu deneyip ne olacağını görmektir."</p><p class="calibre9">"İyi. Sen ne olacağını düşünebilirdin."</p><p class="calibre9">"Kapı'nın ortadan yok olacağını düşünürdüm."</p><p class="calibre9">Eddie başını öne eğerek onayladı. Kendisi de öyle düşünmüştü. Pufff! Bir büyü gibi Kapı yok olacaktı. Şimdi onu görüyorsunuz, arkadaşlarım. Bu aynen bir salondaki projeksiyon makinesi operatörünün makineye altı el ateş etmesi gibi bir şey olurdu.</p><p class="calibre9">Eğer operatör makineye ateş ederse film dururdu.</p><p class="calibre9">Genç adam filmin durmasını istemiyordu</p><p class="calibre9">Eddie ödediği paranın karşılığını görmeyi diliyordu</p><p class="calibre9">"Sen kapıdan yalnız başına geçebilir misin?" diye sordu.</p><p class="calibre9">"Evet."</p><p class="calibre9">"Ya da benzeri bir şeyi yapar mısın, ha?"</p><p class="calibre9">"Evet."</p><p class="calibre9">"Sen, o zenci kadının kafasının içine de kurulabilirsin. Aynen benim kafama kurulduğun gibi..."</p><p class="calibre9">"Evet."</p><p class="calibre9">"Böylece benim dünyama otostop yaparsın. Ama, hepsi o kadar.."</p><p class="calibre9">Roland bir şey demedi. Otostop yapmak kimi zaman Eddie'nin söz arasında kullandığı ama kendisinin tam olarak anlamadığı laflardan birisiydi... Ancak sözün gidişinden genç adamın ne demek istediğini sezinlemişti.</p><p class="calibre9">"Ama, sen kendi bedeninle de o Kapı'dan geçebilirsin. Balazar'ın barına geldiğin gibi" diyen Eddie yüksek sesle ancak kendi kendisiyle konuşuyordu "Gene de orada bana gereksinmiştin, değil mi?"</p><p class="calibre9">"Evet."</p><p class="calibre9">"Şu halde beni de yanında götür."</p><p class="calibre9">Silahşor konuşmak üzere ağzını açtı ancak Eddie acele eder gibi ondan önce konuşmaya başladı.</p><p class="calibre9">"Şimdi değil, hemen gidelim demiyorum" diyerek ekledi. "Eğer ben o tarafa geçersem bir başkaldırı ya da başka lanet olası bir şey gerçekleşir mi, bilmiyorum?" Kahkahalarla gülmeye başlayan genç adam sonra sözlerini şöyle sürdürdü, "Bir hokkabaz çantasından tavşan çıkarır gibi. Ama, burada bir şapka yok. Buna eminim. Bekleyelim, zenci kadın yalnız kalınca ne olacak?"</p><p class="calibre9">"Hayır. Oraya gitmeyeceksin."</p><p class="calibre9">"Oraya geçip sana geri geleceğim" diyen Eddie konuşmasına şöyle devam etti; "Geriye geleceğim, yemin ediyorum, Roland. Senin yapmak zorunda olduğun bir işin var, biliyorum. Ben de o işin bir parçasıyım. Gümrükte senin kıçımı (!) kurtardığını biliyorum. Ancak, ben de seninkini Balazar'ın yerinde kurtardım sanıyorum. Şimdi ne düşünüyorsun?"</p><p class="calibre9">"Sanırım orada beni kurtardın" diyen Roland genç adamın barda tehlikeye aldırış etmeden çalışma masasının ardından doğrulduğunu ama bir an duraksadığını da düşündü.</p><p class="calibre9">Ancak o bir anlık duraksamaydı.</p><p class="calibre9">"Şu halde, Peter Paul'e borçlarını ödüyor. Bir el ötekini yıkıyor. Benim tüm istediğim birkaç saatliğine geriye gidebilmem. Bir porsiyon tavuk eti ile bir kutu gözleme alabilmem" diyen Eddie başını görüntüsü yeniden değişmeye başlayan kapı girişine doğru eğerek sordu, "Şu halde ne diyorsun gitmeme?"</p><p class="calibre9">"Hayır, olmaz" diye yanıtlayan Roland bir an yoğun biçimde Eddie'yi düşündü. Kapı girişindeki zenci bayan (her kimse?) .sıradan bir insan gibi davranmıyordu. Sözgelişi, Roland Eddie'nin gözlerinden bakarken genç adamın davrandığı gibi hareket etmiyordu kadın. (Şimdi Silahşor daha önceleri hiç yapmadığı şekilde düşünmesini yarıda kesti. Çevresel görüntüde, alt yarıda kendi burnunun sürekli göründüğüne dikkat etmişti.) Eskiden görüntüde biri yürüdüğünde görüntü yumuşak hareketli bir sarkaç gibi sallanırdı: Sol bacak, sağ bacak, sol bacak, sağ bacak. Dünya da ileri geri öyle yumuşak bir biçimde sallanırdı ki, bir süre sonra siz de yürümeye başlayınca görüntünün sallanışına dikkat bile etmezdiniz. Şimdi görüntüdeki zenci kadının yürüyüşünde böyle bir sarkaç hareketi bulunmuyordu. Kadın orada tezgahlar arasındaki geçitte yumuşak bir biçimde, sanki bir yarış kulvarında koşar gibi yürüyordu. Ne tuhaftır ki Eddie de şu anda aynı algılamayı yapmıştı... Ancak bunlar Eddie'ye göre sabit kamera ile film çekilişine benziyordu. Genç adam algılanmasını rahatlatıcı buluyordu çünkü aşinası olduğu bir şeydi bu.</p><p class="calibre9">Roland'a algılaması tuhaf gelmişti... Ama, Eddie'nin tiz sesi Silahşor'un düşünmesini yarıda kesti.</p><p class="calibre9">"Şu halde neden olmasın?" Lanet olan savunmanı yap bakalım, neden olmasın?"</p><p class="calibre9">"Çünkü sen tavuk eti filan istemiyorsun" Roland ekledi, "Senin isteklerine ne ad verdiğini biliyorum Eddie: "Uyuşturucu almak ve 'tadına bakmak' istediğinden eminim."</p><p class="calibre9">Öyle olsa bile ne fark eder?" diye soran Eddie feryat figan eder gibi bağırarak konuştu, "Eğer öyle olsa bile ne sakınca yaratabilir? Sana, geriye geleceğimi söyledim! Sana söz verdim. Sana lanet olası bir VAATTE BULUNDUM! Başka ne istiyorsun? Annemin adına yemin etmemi ister misin? Tamam, annemin adına yemin ediyorum! Ağabeyim Henry adına yemin etmeli miyim? Tamam, yemin ediyorum! yemin ediyorum! YEMİN EDİYORUM!"</p><p class="calibre9">Enrico Balazar da bunu söylerdi; Ancak, Silahşor Balazar gibilerinin yaşamın gerçeklerini kendisine söylemesine muhtaç değildi: Hiç bir zaman uyuşturucu düşkünlerine güvenmeyin sloganı bir yaşam gerçeğiydi.</p><p class="calibre9">Roland kapıya doğru başını eğerek konuştu, "Senin Kule'ye kadar olan yaşam dilimin düzenlendi. Ondan sonrasına ben aldırış bile etmiyorum. Ondan sonra kendi bildiğin yoldan cehenneme bile gitmekte özgürsün. O ana değin ben sana muhtacım."</p><p class="calibre9">Eddie yumuşak bir sesle söylendi, "Seni siktirici (!) kokuşmuş yalancı seni!" Genç adamın sesinde kolayca ayırt edilecek bir duygusallık bulunmuyordu. Ancak Silahşor onun gözlerinde yaşların parıldadığını gördü. O bir şey demeyince Eddie ekledi,</p><p class="calibre9">"Kule'den sonra ben olmayacağım. Benim için, o zenci kadın için ya da üçüncü kişi Tanrı bilir her kim ise onun için Kule'den sonrasında bizlerin olmayacağımızı sen biliyorsun. Oraya varınca bizler öleceksek sen neden yalan söylüyorsun?"</p><p class="calibre9">Silahşor bir parça utanır gibi oldu ama gene de kararlı bir sesle yineledi, "Hiç değilse şimdilik senin yaşamının Kule'ye kadar olan dilimi düzenlendi."</p><p class="calibre9">"Eveettt!" diyen Eddie şöyle konuştu, "İyi. Benim de sana bir haberim var, Roland. Sen oraya geçip zenci kadının bedenine girdiğinde ne olacağını biliyorum. Biliyorum, çünkü daha önce onu gördüm. Ben senin silahlarına gereksinmiyorum. Senin o masal ülkeni gördüm, arkadaşım! Sen o kara derili kadının da başını da benim başım gibi döndürebilir ve lanet olası ka'dan başka bir şey bulunmayan o yeri kadına gösterebilirsin. Ben, akşam oluşunu bekleyeceğim. O zaman seni suyun kıyısına kadar sürükleyeceğim. Sonra sen, bedeninin geri kalanının ıstakoza benzer yaratıklar tarafından parçalanışını göreceksin. Ancak, bunun için acelen olmayabilir."</p><p class="calibre9">Eddie duraladı. Geri planda dalgaların çatlayarak kıyıyı oyuşu ve rüzgârın bir deniz kabuğundan sürekli üflenirmiş gibi esişinin çıkardığı ses yüksek tonda duyuluyordu.</p><p class="calibre9">Genç adam, "Şu halde sanırım senin bıçağını, boğazını kesmekte kullanacağım" dedi.</p><p class="calibre9">"Ve böylece Kapı'yı sonsuza değin kapatmış olacaksın."</p><p class="calibre9">"Sen, benim yaşamımın bundan sonraki diliminin düzenlenmiş olduğunu söyledin. Bu sözlerinde eroini kast etmedin. Sen, New York kentini, Amerika'yı, benim zamanımı ve her şeyi kast ettin. Eğer öyleyse ben yaşamımın o bölümünün düzenlenmesini de istiyorum. Buradaki tekdüze görüntü insanı içine çekiyor ve çevredeki yaratıklar kötü kokuyorlar. Senin, Jimmy Swaggart denilen adamın bile aklını başına getireceğin zamanlar olabilir."</p><p class="calibre9">"İlerde çok görkemli şeyler ve büyük serüvenler bizi bekliyor" diyen Roland ekledi, "Bunun da ötesinde, senin kendi saygınlığını canlandırabilmek üzere bir soruşturma olacak. Sen de bir Silahşor olabilirsin. Ben sonuncu Silahşor olmayı istemiyorum. Ama sen son Silahşor olabilirsin, Eddie. Bunu görüyor ve duyumsuyorum."</p><p class="calibre9">Yanaklarından gözyaşları süzülmesine karşın genç adam gülmeyi başardı ve, "Oh, ne muazzam! Muazzam! Tam gereksindiğim şeydi bu! Ağabeyim Henry de bir Silahşordu, Vietnam denilen cehennemde o bir Silahşordu. Bu, onun için pek muazzam bir şey olmuştu, biliyorum. Ağabeyimi ciddi olduğu zamanlar görmeliydin, Roland. Ama sonra, lanet olası tuvaletini bile yardımsız yapamaz oldu. Eğer bir yardımcı bulamazsa bulunduğu yere çöküp TV'de Büyük Güreş Maçları programını izliyor ve işi külotuna beceriyordu. Silahşor olabilmek gerçekten pek muazzam bir şey bunu görebiliyorum. Ağabeyim bir uyuşturucu düşkünüydü. Ve sen de bana göre Su kabağından çıkmış biri gibisin!"</p><p class="calibre9">"Senin ağabeyinin belki de saygınlığa ilişkin hiçbir ciddi fikri bulunmuyordu?..."</p><p class="calibre9">Eddie şimdi yüksek sesle ağlıyor ama aynı zamanda gülüyordu. "Haydi, senin arkadaşlarından konuşalım Roland. Sözgelişi, uykunda hep sözünü ettiğin züppe Cuthbert'ten konuşalım," dedi.</p><p class="calibre9">Silahşor onun sözlerine karşı kendini tutamayıp konuştu. Oysa bunca yıllık yorucu deneyimlerden sonra kendini tutabilmesi gerekirdi.</p><p class="calibre9">"Benim silah arkadaşlarım saygınlığı bilirlerdi" derken aslında başka bir şeyi düşünmeye başlamıştı.</p><p class="calibre9">"Onlar, benim ağabeyim Henry'i Silahşor olarak aralarına almazlar mıydı?"</p><p class="calibre9">Roland bu soruya yanıt vermedi.</p><p class="calibre9">"Seni çok iyi tanıyorum" diyen Eddie sözlerini şöyle sürdürdü "Sana benzeyen pek çok kişi gördüm. Sen de, bir elinde sancak, bir elinde silah tutan ve 'İleri, Hıristiyan Askerler' marşını söyleyen mankafa heriflerden birisin. Ben, saygınlık filan istemiyorum. Şu an tek istediğim tavuk eti yemek ve bir uyuşturucu almak. Hem de aynen bu sırayla... Şu halde, sana söylüyorum sen, istediğini yapabilirsin. Ama, için geçtiği anda, bedenin gerisini de ben haklayacağım."</p><p class="calibre9">Roland gene ağzını açıp bir şey demedi.</p><p class="calibre9">Eddie namussuzlar gibi sırıtarak yanaklarındaki gözyaşlarını elinin tersiyle kuruladı. "Seninkine bizim oralarda ne denir. Öğrenmek ister misin?" diye sordu.</p><p class="calibre9">"Ne?"</p><p class="calibre9">"Meksikalı soğukluğu."</p><p class="calibre9">Bir an hiçbir şey yapmadan birbirlerine baktılar. Ve sonra Roland dönüp sert bakışlarla Kapı girişini gözledi. Her ikisi de, (ama daha çok Roland) görüntünün sol tarafında bir sapma olduğunu fark etmişlerdi. Orada parıldayan takılar sergilenmekteydi. Bazıları koruyucu cam vitrinlerin altındaydı; ancak, çoğu takı açıkta duruyordu. Bunlar için, Roland gösterişli ama değersiz taşlar: Eddie ise, giysilerin üzerine takılan taklit takılar diyebilirdi. Koyu kahverengi bir çift el taşları dikkatsizce, gelişigüzel yokladı ve o anda bir başka satıcı kadın göründü. İki kadın arasında Eddie ile Silahşor’un gerçekte ilgilenmedikleri bir konuşma geçti ve bayan (Eddie, Ama ne Bayan? diye düşündü), satıcı kadına başka bir şey sordu. Satıcı kadın kendisinden isteneni çıkarmak üzere görüntüden uzaklaştı. Ve o anda Roland'ın gözleri dönüp sertçe geriye baktılar.</p><p class="calibre9">Koyu kahverengi eller yeniden göründü. Bu kez bir el çantasını tutuyorlardı. Çantanın kapağı açıldı ve birdenbire kara eller takılan kapıp görünüşte rasgele ama yaptığını bilen hareketlerle el çantasına doldurdular.</p><p class="calibre9">"Çok iyi, amma ekibi çevrene topluyorsun, Roland!" diyen Eddie acı bir sesle, ancak eğlenir gibi konuşuyordu. "Önce uyuşturucu düşkünü bir beyazı, şimdi de dükkan soyguncusu bir zenci kadını kadrona alıyorsun."</p><p class="calibre9">Oysa Roland genç adamı dinlemiyor, ona bakmadan dünyayı birbirinden ayıran Kapı'ya doğru ilerliyordu.</p><p class="calibre9">Eddie, Silahşor’un arkasından bağırdı; "Sen oraya geçtiğin zaman! Ben de burada kalan bedeninde boğazını keseceğim, lanet olası boğazını kesece.."</p><p class="calibre9">Oysa, genç adam sözünü tamamlayamadan Roland gitmişti Geriye kalan yalnızca soluk alan bitkin bir bedendi.</p><p class="calibre9">Bir an için Eddie, Silahşor’un bunu yaptığına, kendi vaatlerine ve verdiği aptalca garantilere inanmadan, ortaya çıkacak sonuçlan da düşünmeden çıkıp gidişine bakakaldı.</p><p class="calibre9">Gökgürültülü bir fırtınanın başlayışıyla korkan bir atın gözlerini devirerek çevreye bakışı gibi kendisi de etrafına bakındı... Orada, kendi kafasının içinde kopacak olandan gayrı bir fırtına bulunmuyordu.</p><p class="calibre9">Pekiyi, pekiyi, Tanrı cezasını versin!</p><p class="calibre9">Silahşor’un kendisine tanıdığı bir süre olabilirdi. Eddie bunu çok iyi biliyordu. Genç adam kapı girişine baktı ve yarısı el çantasının içinde yarısı dışarda olan, bir korsanın gizli hazinesindekilere benzeyen taklit altın bir gerdanlığın üzerindeki kara ellerin donmuş gibi durduklarını gördü. Sesini duyumsamasa bile Eddie Roland'ın kara ellerin sahibesiyle konuştuğunu duyumsar gibi oldu.</p><p class="calibre9">Bıçağı Silahşor’un torbasından çıkardı. Sonra Kapı girişinin önünde yatan ve soluk alan bitkin bedeni sırtüstü yatacak şekilde yerde döndürdü. Adamın gözleri açıktı. Daha çok akları görünmek üzere boş bakışlarla bakıyorlardı.</p><p class="calibre9">Eddie, "Bak, Roland!" diye bağırdı. O tekdüze, aptalca, sonu hiç gelmeyecekmiş gibi olan rüzgâr kulaklarında uğulduyordu. Tanrı'm! Yalnızca bu rüzgâr bile herhangi bir kişiyi bokböceği (!) haline çevirmeye yeterliydi. "Pek dikkatle bak, Roland! senin şu lanet olası öğrenimini tamamlamanı istiyorum! Dean kardeşleri atlatmaya çalışırken neler olacağını sana göstermek istiyorum!" diye ekledi.</p><p class="calibre9">Genç adam bıçağı yerde yatan Roland'ın boğazını dayadı.</p><p class="calibre3" style="margin:0pt; border:0pt; height:1em"> </p><p class="calibre3" style="margin:0pt; border:0pt; height:1em"> </p><div class="mbppagebreak" id="calibre_pb_13"></div>
</body></html>
