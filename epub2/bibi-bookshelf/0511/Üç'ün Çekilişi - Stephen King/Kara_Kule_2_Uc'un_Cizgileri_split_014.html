<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 2 Üç'ün Çizgileri</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos538880" class="calibre1"><span class="calibre2">
</span></p><p class="calibre6"><span class="calibre2"><span class="bold">ÜÇÜNCÜ BÖLÜM</span></span></p><p class="calibre3" style="margin:0pt; border:0pt; height:1em"> </p><p class="calibre4"><span class="calibre2"><span class="italic">ODETTA ÖTEKİ TARAFTA</span></span></p><p class="calibre3" style="margin:0pt; border:0pt; height:1em"> </p><p class="calibre9"><span class="bold">1</span></p><p class="calibre3" style="margin:0pt; border:0pt; height:1em"> </p><p class="calibre9">Aradan çok geçmeden Roland şöyle düşündü: Sakat olsun ya da olmasın, başka herhangi bir kadın bir alışveriş yerinin tezgahları arasında iş yaparken (bu işe isterseniz yalan dolan ya da soygun diyebilirsiniz) kafasının içine bir yabancı girse, diğer kişiler birbirinden yardım isterken yabancı onu itip götürse ve girmemesi gereken bir odaya soksa, sonra onu birdenbire başka bir dünyaya taşısa... İşte böyle koşullar altında herhangi bir kadın her şeyden önce "Ben neredeyim?" diye sorardı.</p><p class="calibre9">Oysa, bu soru yerine Odetta Holmes çok hoş sayılacak biçimde şöyle konuşmuştu, "O bıçakla tam olarak ne yapmak istiyorsun, genç adam?"</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">2</span></p><p class="calibre3" style="margin:0pt; border:0pt; height:1em"> </p><p class="calibre9">Roland yattığı yerden başını kaldırıp Eddie'ye baktı. Daha önce kendi torbasından aldığı bıçağı genç adam onun boğazına üç, beş santim uzaklıkta tutuyordu. Silahşor nereden edindiği bilinmez o benzersiz hızlı hareketleriyle davransa bile, Eddie bıçağı kullanmayı isterse, kesici aracın etkisinden kurtulması olanaksız bulunuyordu.</p><p class="calibre9">"Evet" diyen Roland ekledi, "Benim bıçağımla ne yapmayı planlıyorsun?"</p><p class="calibre9">"Bilmiyorum" derken Eddie kendinden iğrenmiş gibi konuşuyordu, "Oltayı kesecektim, sanırım. Ama, buraya balık tutmaya gelmiş birine pek benzemiyorum, değil mi?"</p><p class="calibre9">Genç adam elindeki bıçağı kadının sandalyesine ama biraz daha öteye doğru fırlattı. Bıçak, sapına kadar kuma saplandı.</p><p class="calibre9">Sonra, kadın başını çevirdi ve, "Merak ediyorum, lütfen beni nereye getirdiğinizi açıklar mı..." dedi.</p><p class="calibre9">Ve sözünü yarıda bırakıp sustu. Arkasında kimse bulunmadığım görene değin başını çevirmiş ve bu arada Merak ediyorum sözcüklerini kullanmıştı. Silahşor gerçek bir ilgiyle kadının konuşmasını dinliyordu. Çünkü kadının içinde bulunduğu koşullar onun yaşamının temel gerçekleriydi. Sözgelişi, birisi onun tekerlekli sandalyesini itmişse, arkasında birinin bulunması gerekirdi. Oysa şimdi, kadının arkasında kimse bulunmuyordu.</p><p class="calibre9">Gerçekten kadının arkasında hiç kimse yoktu.</p><p class="calibre9">Kadın kafasını çevirip Eddie'ye ve yerde yatan Silahşor'a baktı. Koyu renkli gözleri sorunlu, şaşırmış, korkmuş bakışlarla bakıyor ve kadın şimdi şöyle konuşmaya başlıyordu: "Ben neredeyim? Beni buraya kim itti, getirdi? Burada nasıl olabilirim? Nasıl böyle giyinmiş olabilirim? Çünkü, biraz önce evimde sabahlığımı giyinmiş olarak saat iki haberlerini seyrediyordum...</p><p class="calibre9">Ben kimim? Burası neresi? Sizler kimsiniz?"</p><p class="calibre9">Silahşor düşündü: Kadın "ben kimim? demişti. Baraj yıkılmış ve beklenen soru seli gelmişti. Ancak onun bir sorusu; "Ben kimim?" demesi hiç beklenmeyen bir şeydi. Sanırım, kadın bile bu sorusunu neden ya da ne zaman sorduğunu bilemezdi. Ancak kadın bu soruyu daha önce de sormuştu. Ve şimdi karşısındakilerin kim olduğunu sormadan önce "Ben kimim?" demişti.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">3</span></p><p class="calibre3" style="margin:0pt; border:0pt; height:1em"> </p><p class="calibre9">Eddie tekerlekli sandalyede oturan zenci kadının yaşlı ya da genç güzel yüzüne bakıp başını Roland'a çevirdi, "Nasıl olur da kadın bunları bilemez?" diye sordu.</p><p class="calibre9">"Bilemem. Sanırım şoke olmuş."</p><p class="calibre9">"Şok durumu onu Macy'e gitmeden önce bulunduğu evinin oturma odasında etkisi altına almış olmalı, öyle değil mi? Son anımsadığı şeyin orada sabahlığıyla oturup haberleri izlemek olduğunu söylemişti, değil mi?"</p><p class="calibre9">Roland yanıt vermeden genç adama baktı. Onun bakışlarında Eddie kolayca şu yanıtı okuyabiliyordu: Görmüyor musun, kadın şoke olmuş durumda?</p><p class="calibre9">Eddie de konuşmayıp düşündü: Ne demek istediğini biliyorum, eski dostum, Roland. Ama bu, bir noktaya dek getiriyor beni. Kafama gelip oturduğunda, ben de şoke olmuştum. Ancak, durum benim bellek bankamdaki kayıtları silip yok etmemişti.</p><p class="calibre9">Şoktan söz edildiğine göre, kadın kapıdan geçip Roland'ın dünyasına geldiğinde Eddie'nin de büyük bir sarsıntı geçirdiğinden söz edilmesi gerekir. O sırada genç adam Roland'ın yerde yatan hareketsiz bedeninin üzerine eğilmiş, elindeki bıçağı adamın boğazında, duyarlı tenine dayamıştı... Ancak, gerçek şu ki, genç adam hiçbir zaman bıçağı kullanamayacaktı. Eddie ipnotize edilmiş gibi giriş kapısına açılan Macy'nin tezgahlar arası geçidine bakıyor ve bir kez daha Parıltı adlı filmi anımsıyordu filmdeki küçük oğlan büyülü otelin koridorlarında üç tekerlekli bisikletiyle dolaşıyor ve koridorlardan birinde ölü ikizleri görü yordu. Burada, tezgahlar arası geçidin ucu çok sıradan biçimde bir beyaz kapıyla sona eriyordu. Kapının üzerinde saygılı ve tedbirli bir ifadeyle yazılmış sözler, BİR DEFADA YALNIZCA İKİ ÇAMAŞIRI DENEYİNİZ, LÜTFEN bulunuyordu. Evet, tamam, burası Macy mağazası idi. Gerçekten Macy idi.</p><p class="calibre9">Bir siyah el uzanıp beyaz kapıyı çarparak açarken bir erkek sesi duyuldu. (Eddie bunun bir polis sesi olduğunu biliyordu çünkü yaşamında pek çok kez polisini sesini duymuştu.) Ses kadına vazgeç, oranın çıkışı yok, kendini daha güç duruma sokuyorsun gibi bir şeyler söylüyordu. Ve Eddie, bir an zenci kadının yüzünün soldaki aynaya yansıyışını gördü. Genç adam şöyle düşündü: Tanrı'm! Roland bu kadını da ele geçirdi. Tamam. Oysa kadın durumdan ötürü pek mutlu görünmüyor.</p><p class="calibre9">Sonra görüntü döndü. Bu kez Eddie kendi kendisine bakıyordu. Görüntü ona bakana doğru koşar gibi hızlanıp yaklaştı ve Eddie bıçağı tutan elini kaldırıp gözlerini korumak istedi. Çünkü bir anda, gözlükten bakar gibi duyumsaması ona pek aşırı, çılgınca gelmişti. Eğer görüntüyü kapatmazsa kendini çıldırtabilirdi. Ancak, her şey çok hızla gerçekleşmiş, Eddie olanları durdurmaya zaman bulamamıştı.</p><p class="calibre9">Şimdi tekerlekli sandalye Kapı'yı geçip geliyordu. Ama, her iki tarafından Kapı pervazlarına sürtünmüştü. Bu nedenle genç adam tekerleklerin Kapı'dan geçerken sürtünmeyle çıkardığı gıcırtı seslerini işitti. Aynı anda başka bir ses, bir yırtılışın sesini duyar gibi oldu ve bu ses ona bir sözcüğü anımsattı.</p><p class="calibre9">Bu sözcük; Plasenta idi.</p><p class="calibre9">Eddie plasentanın ne olduğunu tam olarak düşünmedi. Çünkü, onun ne olduğunu bilmiyordu. Ve sonra, kadını tekerlekli sandalyesinde çakıllı sert kumların üzerinde kayarak kendisine doğru gelirken gördü. Kadın artık hiç de çılgın biri gibi değildi: ve yüzü Eddie'nin prova odasının aynasında gördüğü yansımasına hiç benzemiyordu. Ancak Eddie durumu hiç de şaşırtıcı bulmadı. Siz de Macy büyük mağazasının prova odasından birdenbire Tanrı'nın bile unuttuğu ıstakozlarının İskoç çoban köpeği büyüklüğünde olduğu ve bu dev yaratıkların dışında hiçbir canlının görülmediği, bomboş bir deniz kıyısından oluşan yepyeni bir dünyaya geçerseniz, kafanızı biraz dumanlanmış gibi duyumsardınız. Bu konuda Eddie Dean kendisini tanıklıkta bulunacak kadar yeterli görüyordu.</p><p class="calibre9">Tekerlekli sandalye bir buçuk metre yakınlarına kadar gelip kayarak durmuştu. Çünkü bulundukları yerde hafif bir eğim ve kaba çakıllı kumlar vardı. Kadının elleri artık sandalyenin tekerleklerini hareketlendirmiyordu (Eddie şöyle düşündü: Yarın sabah acıyan omuzlarla uyandığınızda bu yüzden Sör Roland'ı kınayabilirsiniz, hanımefendi.) Bunun yerine kadın iki adamı selamlarken elleri sandalyenin kollarını sıkıca tutuyordu.</p><p class="calibre9">Tekerlekli sandalyenin geçtiği Kapı girişi şimdiden gözden kaybolmuştu. Ancak bu söz tam doğru olamazdı. Bir film parçasının geriye sarışı gibi Kapı kendi üzerine katlanmıştı. Şu anda film hareketsiz bir fotoğraf haline giriyordu.</p><p class="calibre9">Tekerlekli sandalyede oturan kadın neredeyse yalvarır gibi konuştu, "İçinizden birisi lütfen nerede olduğumu ve buraya nasıl geldiğimi bana açıklamayacak mı?"</p><p class="calibre9">Roland'ın konuşmadığını gören Eddie, "İyi. Sana bir şey söyleyeceğim, Dorothy! Artık Kansas'ta değilsin" dedi.</p><p class="calibre9">Kadının gözleri yaşlarla dolmuştu. Eddie, kadının gözyaşlarını durdurmaya çalıştığını ama elinden bir şey gelmediğini görüyordu.</p><p class="calibre9">Eddie öfkeyle ve kendisinden iğrenen bir tavırla Roland'a dönüp bakınca onun ayağa kalkmak üzere çabaladığını gördü.</p><p class="calibre9">Sonunda ayağa kalkan Roland yürüdü. Ama ağlayan kadına doğru değil, bıçağını almak üzere ilerliyordu.</p><p class="calibre9">"Kadına olanları anlat!" diyen bağıran Eddie sözlerini sürdürdü; "Onu buraya sen getirdin. Şu halde kadına bunları Sen anlatmalısın, be adam!" Ve sonra sesini alçaltarak ekledi, "Ayrıca, kadının kim olduğunu nasıl anımsamadığını da bana anlat."</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">4</span></p><p class="calibre3" style="margin:0pt; border:0pt; height:1em"> </p><p class="calibre9">Roland bu sözlere yanıt vermedi. Ağzını açmadı. Eğildi, sağ elinde kalan iki parmağıyla yerdeki bıçağın sapını tutup onu aldı. Bıçağı dikkatle sol eline aktarıp sonra belindeki kemere asılı kına özenle sokarak yerleştirdi. Kadının aklındayken duyumsadığı şeylerle şimdi de savaşında bulunmayı istiyordu. Eddie'nin tersine ilk kez öne çıktığında kadın kendisiyle uğraşmış, küçük giysi prova odası kapısının önünde bir kedi gibi boğuşmuştu. Kadın, Roland'ı kafasında ilk duyumsadığında dövüşmeye ve savaşmaya başlamıştı. Arada bir an bile boş zaman geçmemişti. Çünkü, kadında herhangi bir şaşkınlık olayı gerçekleşmemiş; kadın, kafasını işgal eden yabancı güç karşısında şaşkınlık göstermemiş, kısa bir an duyduğu korkudan sonra verdiği savaşımla Roland'ı sarsmaya başlamıştı. Neredeyse uğraşında başarıya erişiyordu. (Aslında kesinlikle başarılı olamazdı. Roland kendinden emindi.) Ama, kadın olanca gücüyle savaşıyordu. Roland, kadının duyumsadığı korku, öfke ve nefretle çılgınca savaşımda bulunduğunu görmüştü.</p><p class="calibre9">Roland, ayrıca ondaki karanlık yönü duyumsamıştı. Kadının aklı karanlık bir mağaraya gömülmüş gibiydi.</p><p class="calibre9">Eddie'ye yanıt verip hemen konuşsa Roland bunları söyleyecekti. Ama, konuşmuyordu. Çünkü şu anda karşılarında bulunan kadın biraz önce kendisinin davranıp aklına girdiği kadın değildi. Roland için Eddie'nin aklına girmek çok sinir bozucu, terletici dar bir odaya girmek gibiydi. Oysa, biraz önce aklının içinde bulunduğu kadınla birlikte olmak üzerinize zehirli yılanlar saldırırken karanlık ve derin bir çukurda bulunmaya benziyordu.</p><p class="calibre9">Evet, kadın değişmişti.</p><p class="calibre9">Ve bir şey daha, Roland'ın dirimsel önemde bulunduğu bir şey daha değişmişti. Ancak Silahşor bunu tam olarak anlayamıyor ya da ne olduğunu anımsayamıyordu. Şöyle bir şeydi bu:</p><p class="calibre9">(bir bakışta görülen şey)</p><p class="calibre9">Yalnızca kadının aklındayken Kapı'nın görünüşü gibi.</p><p class="calibre9">(orada özel bir şeyi kırıp parçalamıştı.)</p><p class="calibre9">Ve Roland birdenbire olanları anladı. Tüm yaşadıklarını aklında geçirdiğinde olanı anladı. Ama, gene de konuşmadı.</p><p class="calibre9">Silahşor susunca Eddie ondan tiksinir gibi söylendi, "Tanrı cezanı versin! Sen, kahrolası bir ölüm makinesinden başka bir şey değilsin!"</p><p class="calibre9">Genç adam birkaç adım atıp Roland'ın yanından geçerek kadının yanına vardı. Yere, tekerlekli sandalyenin yanına diz çöktü ve kadın boğulmakta olan bir yüzücü gibi korkuyla kendisine sanlınca Eddie geriye çekilmedi. Kollarını kadına dolayıp onu kucakladı.</p><p class="calibre9">Genç adam, "Tamam" diyerek açıkladı, "Demek istiyorum ki her şey muazzam değil ama tamam."</p><p class="calibre9">"Neredeyiz biz?" diye sorarken kadın hıçkırıyordu, "Ben evde oturmuş, arkadaşlarımın Oxford kentinden sağ salim kurtulduklarını öğrenmek üzere haberleri izliyordum. Ve şimdi bir anda buraya geldim. ANCAK, BURANIN NERESİ OLDUĞUNU BİLEMİYORUM"</p><p class="calibre9">"İyi. Ben de nerede olduğumuzu bilmiyorum" diyen genç adam kadını sımsıkı tutup hafif hafif sallamaya başlamıştı. Sözünü şöyle sürdürdü, "Sanırım aynı yazgıyı paylaşıyoruz. Ben de senin geldiğin yerden geldim. Emektar New York kentinde doğmuşum. Bizler küçük farklarla birbirimize benziyoruz, ve çok iyi olacağız..." Biraz düşündükten sonra ekledi, "Kuşkusuz sen ıstakoz yemeyi seviyorsan?"</p><p class="calibre9">Kadın genç adama sarılıp ağlarken Eddie onu tutup hafif sallıyor ve bu durumu gören Roland şöyle düşünüyordu: Eddie şimdi iyileşecek. Ağabeyi öldü ama şimdi özen gösterebilecek birisini buldu. Böylece, şu anda başlayarak Eddie iyi olacak...</p><p class="calibre9">Ama, o anda Roland yüreğinde düşkırıklığı yaratan bir şeyi duyumsadı: Kendisi (asıl kullandığı eli olmadığı halde) sol eliyle ateş edebiliyor, adam öldürebiliyor, acımasız yollara ve yıllara şimdi de dayanabiliyordu. Her ölçekte bu böyleydi. Belli ki olay Kule'ye kadar sürecekti. Roland bu uğurda sağ kalabiliyor, bazen can bile kurtarabiliyordu. İstasyon yolunda Jake'i ölümden ve dağların eteğindeki Oracle'da onu cinsel tükenişten kurtarmıştı. Ama sonunda, Jake'in ölmesine izin vermişti. Bu ölüm bir kaza sonucu olmamış, çocuk bilinçli bir biçimde intihar etmişti.</p><p class="calibre9">Roland onların ikisini izler, Eddie'nin kadını kucaklayıp ona .güven vererek her şeyin düzeleceğini söyleyişini dinlerken şimdi yüreğinde sinsi bir korkuyu duyuyor ve.... şöyle düşünüyordu: Roland, evladım, Kule adına kalbinden vazgeçersen, sen şimdiden her şeyini yitirmiş olacaksın. Kalpsiz bir insan sevgisiz insan demektir. Sevgisiz insan ise, bir hayvandır. Hayvan olmaya belki dayanılabilir ama böyle bir insan sonunda bedelini ağır biçimde öder. Ama sen, hedefine varırsan ne olacak? Kalpsiz olarak Kara Kule'ye varır ve onu kazanırsan ne olacak? Kalbinde yalnızca karanlık varsa, dejenere olmuş bir hayvandan ne bekleyebilirsin? Bir hayvan olarak hedefe varmak çok görkemli bir bardağı verip onun bardakla su içmesini beklemeye benzer. Ancak, böyle bir hedefe varış bir canavarlık olabilir.</p><p class="calibre9">Evet, kazanmak için korkunç bedeli ödemek bir şey..Ama, bu bedeli vererek hedefe varmayı gerçekten istiyor musun?</p><p class="calibre9">Silahşor, Allie'yi, bir zamanlar kendisini pencerede bekleyen kızı düşündü. Sonra Cuthbert'in cansız bedeni karşısında döktüğü gözyaşlarını aklına getirdi. Oh, şu halde kendisi de bazı insanları sevmişti. Evet, sevmişti.</p><p class="calibre9">Roland, Ben de sevmeyi istiyorum! diyerek ağladı. O anda Eddie de tekerlekli sandalyedeki kadınla birlikte hafif sesle ağlamasına karşın, Silahşor’un gözleri şu güneşsiz denize varmak için aştığı koca çöller kadar kuruydu.</p><p class="calibre9">Eddie'nin sorularına Roland daha sonra yanıt verecekti. Evet. Bunu yapacaktı; çünkü, Eddie'nin koruma görevini iyi başaracağına inanıyordu. Kadını geçmişini anımsamama nedeni ; basitti, yalındı. Kadın, olanları anımsayamıyordu. Çünkü o tek bir kadın değil, iki kadındı.</p><p class="calibre9">Ve bu kadınlardan biri, çok tehlikeli bir insandı.</p><p class="calibre9">Genç adam, Roland'la birlikte olduğundan beri başına gelenleri, bardaki korkunç vuruşma olayı dışında, gerçeğe uyarak bir bir kadına anlattı.</p><p class="calibre9">Anlattıkları bitince kadın bir süre ağzını bile açmadan sessiz kaldı. Elleri kucağında birbirilerine kenetlenmişti sanki.</p><p class="calibre9">Çevrede alçalan ve doğu yönüne doğru tümüyle ortadan kalkan dağlarda küçük derecikler vardı. Roland ile Eddie kuzey yönüne doğru yol alırken içme sularını bu dereciklerden alıyorlardı. Başlangıçta Roland pek zayıf olduğu için içme suyunu hep Eddie taşımıştı. Sonra nöbetleşe su almaya gitmiş, her seferinde suyu almadan önce biraz daha uzun yürüyüş yaparak çevreyi araştırmışlardı. Dağların eğimi azaldıkça derelerin giderek zayıflamalarına karşın, oradan aldıkları su kendilerini hasta etmemişti.</p><p class="calibre9">Şu ana değin böyle olmuştu.</p><p class="calibre9">Eddie'nin sırası olduğu halde bir gün önce su almaya Roland gitmişti. Bugün de görevi gene o üstlenmiş, deri tulumla sırtlanarak bir şey demeden yola çıkmıştı. Eddie onun davranışını tuhaf ama saygılı buluyordu. Ancak bundan ötürü duygulanmış gibi görünmeyi istemiyordu. (Hatta Roland'ın hiçbir davranışından ötürü etkilenmiş gibi görünmek işine gelmiyordu.)</p><p class="calibre9">Kadın hiç konuşmadan gözlerini Eddie'nin üzerinde sabitleştirerek genç adamın anlattıklarını dinlemişti. Oysa şimdi daha ötelere, akşam olurken kıyıda kırılan dalgalara ve özellikle dalgalarla birlikte gelen, tuhaf sorular soran ıstakoza benzer yaratıklara bakıyordu Eddie bu hayvanları anlatırken özellikle dikkatli olmuştu. Hayvanlar ortaya çıktığında kadının biraz korkarak davranması daha iyiydi. Özellikle, Roland'ın parmaklarını ve bacağından bir parçayı yediklerini duyduktan sonra kadın ıstakozları yemek istemeyecekti. Ancak, sonuçta açlık, did-e-çem ve dam-a-çam'lara yengi sağlamıştı.</p><p class="calibre9">Kadının gözleri uzaklardaydı ve bakışları ilgisizleşmişti.</p><p class="calibre9">Böylece belki de beş dakikalık bir süre geçtikten sonra Eddie, "Odetta, ne var?" dedi. Kadın ona adını söylemişti: Odetta Holmes. Genç adam bu adı pek göz kamaştırıcı buluyordu.</p><p class="calibre9">Kadın, genç adama baktı ve duyumsadığı saygıdan ötürü şaşırdı. Gülümsedi ve tek bir sözcükle yanıt verdi</p><p class="calibre9">"Hayır."</p><p class="calibre9">Bu söz üzerine Eddie yalnızca kadına baktı ve "Hayır"ın uygun bir yanıt olmadığını düşündü. Şu ana değin, basit bir olumsuz yanıtın ne denli sınırsız anlamı kapsayabileceğini aklına getirmemişti.</p><p class="calibre9">Sonunda konuştu, "Anlamıyorum. Neye 'Hayır' diyorsun?"</p><p class="calibre9">Odetta bir koluyla tüm çevreyi göstererek, "Bütün bunlara.." dedi. Genç adam onun pek düzgün ve güçlü kolları olduğuna dikkat etmişti. Kadın koluyla gökyüzünü, deniz kıyısını ve büyük bir olasılıkla şimdi Silahşor’un su aradığı (ve belki de başka türden bir canavara lokma olduğu) dağları, kısaca kadın tüm dünyayı göstermişti.</p><p class="calibre9">"Ne duyumsadığın3 anlıyorum. Başlangıçta ben da aynı şeyleri duyumsamıştım."</p><p class="calibre9">Ama, öyle mi olmuştu? Geriye dönüp baktığında genç adam burada olardan yalın biçimde benimsediğini, bunun belki de hasta oluşundan ve uyuşturucuya pek fazla gereksinişinden kaynaklandığını görüyordu</p><p class="calibre9">Eddie, "Bu durumu atlatacaksın" dedi. Kadın bir kez daha , "Hayır" diyerek sözlerini sürdürdü, "Ben, iki şeyden birinin gerçekleştiğine ve bu hangisi olursa olsun şimdi de Mississippi eyaletinin Oxford kentinde bulunduğuma inanıyorum. Gerisi gerçek değil bence."</p><p class="calibre9">Kadın konuşmasını sürdürdü. Sesi daha yüksek çıksa (ya da genç adam ona aşık olmaya başlamasa) sözleri bir konferans gibi duyulacaktı. Oysa şimdi genç adam onun sözlerini bir konferans ya da bir ders gibi değil, lirik bir konuşma parçası gibi algılıyordu.</p><p class="calibre9">Bu arada genç adam sürekli kendi kendisine şunu anımsatıyordu: Gerçeğin ne olduğunu boş ver! Bunu kadına da telkin etmeye çalışmalısın. Bu, onun iyiliğine olur.</p><p class="calibre9">"Bir baş yaralanmasından ötürü boşlukta kalmış olabilirim" diyen kadın ekledi, "Oxford kentinde balta saplarıyla ya da golf sopalarıyla adam döverek adı ünlüye çıkmış kişiler vardır."</p><p class="calibre9">Oxford kenti.</p><p class="calibre9">Bu ad Eddie'nin aklının gerisine soluk bir tanıma, anımsama duygusu getiriyordu. Odetta sözlerini bazı nedenlerle Henry'e bağlı bir ritmle söylemişti sanki... Henry'i ve nemli çocuk bezlerini anımsatıyordu. Bu neden ve nasıldı? Ancak şimdi önemli değildi.</p><p class="calibre9">"Sen bana bütün bunları n bilinçsizken bir uykuda görebileceğin düşler olduğunu mu söylüyorsun?"</p><p class="calibre9">"Ya da bir koma halindeyken" diyen Odetta ekledi, "Ve sen bunu akıl almaz bir şey gibi görerek bana bakmak zorunda değilsin. Çünkü, gerçekten akıl almaz bir şey değil, Şuraya bak."</p><p class="calibre9">Kadın saçlarının sol tarafını dikkatle kaldırıp ayırdı ve Eddie onun bu saç şeklinden hoşlandığı için saçını öyle ayırmamış olduğunu gördü. Saçların oraya dökülüşünün altında gri beyaz renkte bir yara yeri bulunuyordu.</p><p class="calibre9">Genç adam, "Sanırım sen yaşamında pek çok kez kötü şansla karşılaşmışsın" dedi.</p><p class="calibre9">Sabırsızlıkla omuzlarını silken Odetta, "Pek çok kötü şans ve birçok güzel olay" diyerek sözünü sürdürdü, "Belki de bunlar birbirlerini dengeler. Yara yerini sana gösterdim çünkü yaralandığımda beş yaşındaydım ve üç hafta süreyle komada kalmıştım. O günlerde pek çok düş görmüştüm. bunların ne türden düşler olduğunu anımsayamıyorum. Ama, o günlerde ölmeyeceğimi çünkü sürekli konuştuğumu annemin söylediğini anımsıyorum. O günden beri de hep konuştum. Annem başımın yaralı olduğu sürede söylediğim her düzine sözcükten yalnızca birini anladıklarını anlatırdı. O sıralarda gördüğüm düşlerin de pek canlı olduklarını anımsıyorum."</p><p class="calibre9">Kadın durdu, çevresine bakındı ve ekledi, "Bu yerin ve senin olduğu kadar canlıydılar, Eddie."</p><p class="calibre9">Odetta adını söyleyince genç adamın kolları dikenlenmişti. Oh, kolları karıncalanıyor fena halde karıncalanıyordu.</p><p class="calibre9">"Ve bir de Roland kadar canlıydılar" diyen kadın titrer gibi oldu. "O burada ki her şeyden daha canlı görünüyor."</p><p class="calibre9">"Bizler canlı olmak zorundayız, Odetta. Demek istiyorum ki, biz gerçeğiz. Sen ne düşünürsen düşün, bizler gerçeğiz."</p><p class="calibre9">Kadın ona yumuşak bir gülümsemeyle gülümsedi. Sanki inanamaz gibi bakıyordu.</p><p class="calibre9">Genç adam sordu, "Bu nasıl oldu? Yani başındaki yara..."</p><p class="calibre9">"Yaranın oluşu önemli değil. Ben yalnızca bir zamanlar başıma gelen bir şeyin yeniden olabileceğini anlatmaya çalışıyordum."</p><p class="calibre9">"Evet, ama merak ettim."</p><p class="calibre9">"Kafama bir tuğla attılar. Kuzeye doğru yaptığım ilk yolcuğunda. New Jersey eyaletinde Elizabeth adlı kente gelmiştik.. Trende zencilere özgü Jim Crow türü bir vagonda yolculuk ediyorduk."</p><p class="calibre9">"O nasıl bir şey ki ?"</p><p class="calibre9">Odetta genç adama inanamaz bakışlarla ve biraz gücenmiş gibi baktı. "Sen bugüne kadar nerede yaşadın, Eddie? Bir bomba sığınağında mı?" diye sordu.</p><p class="calibre9">"Ben farklı zamanların insanıyım" diyen genç adam ekledi, "Sana, kaç yaşında olduğunu sorabilir miyim, Odetta?"</p><p class="calibre9">"Oy verecek kadar yaşlı ama emekli aylığı alamayacak kadar gencim."</p><p class="calibre9">"İyi. Sanırım yanıtın beni yerime oturtur."</p><p class="calibre9">"Ancak, umut ederim ki incelikle" diyen kadın öyle pırıl pırıl bir gülümsemeyle gülümsedi ki, Eddie bir kez daha kollarının karıncalandığını duyumsadı.</p><p class="calibre9">"Ben yirmi üç yaşındayım. Sen, Roland'ın seni aldığı yılda yaşarken 1964'te doğmuşum" dedi.</p><p class="calibre9">"Saçma!"</p><p class="calibre9">"Hayır, değil. Roland beni aldığında 1987'de yaşıyordum."</p><p class="calibre9">"İyi" diyen kadın bir an düşündü ve ekledi, "Bu da senin savunmana gerçeklik adına birçok şey katar, Eddie"</p><p class="calibre9">"Jim Crow türü araba ya da vagon... kara derili insanların içinde kalmak zorunda oldukları bir şey mi?"</p><p class="calibre9">"Daha doğrusu zencilerin" diyen kadın sözünü sürdürdü, "Bir zenciyi kara derili olarak adlandırmak biraz kabaca olur, öyle düşünmez misin?"</p><p class="calibre9">"1980'li yıllar geldiğinde sizler kendinizi her türlü adla adlandıracaksınız. Ben çocukken, kara tenli bir çocuğa zenci demek bizleri kavgaya kadar götürürdü. Onu bir tür küçümsemek gibi bir şey oluyordu bu."</p><p class="calibre9">Kadın bir an Eddie'yi güvensizlikle baktı ve bir kez daha başını salladı.</p><p class="calibre9">"Şu halde bana o tuğla olayını anlat..."</p><p class="calibre9">"Annemin en küçük kardeşi olan teyzem evleniyordu" diyerek Odetta anlatmaya başladı, "Teyzemin adı Sophia idi ama annem ona her zaman Mavi Kızkardeş derdi. Çünkü, mavi her zaman teyzemin sevdiği renkti. Ya da annemin dediği gibi 'Hiç değilse teyzemin sevdiğini hayal ettiği renk maviydi.' Ben de her zaman, hatta teyzemi tanımadan önce ona Mavi Teyze derdim. Bana göre, gördüğüm en hoş düğün teyzeminki olmuştu Düğünden sonra bir de parti verilmişti. O gün onlara gelen tüm hediyeleri anımsarım."</p><p class="calibre9">Odetta güldü ve sonra, "Hediyeler her zaman çocuklara pek. görkemli şeylermiş gibi görünür, öyle değil mi?" diye konuştu.</p><p class="calibre9">Genç adam da gülümsedi. "Evvett! Bunu doğru söyledin. Hediyeleri unutamazsın. Ne zaman ve kimden aldığın önemli değildir."</p><p class="calibre9">"O sıralarda babam henüz iyi para kazanmaya başlamıştı. Ancak benim tüm bildiğim bizim ilerlemeye başlamış olmamızdı. Çünkü, annem hep böyle söylerdi. Küçük bir kız olarak babam zenginmiş gibi oyunlar oynayıp oynayamayacağımızı sorduğunda, annem bana arkadaşlarım sorarsa aynı şeyleri söylememi belirterek ilerlemeye başlıyoruz demişti."</p><p class="calibre9">Bir an duraladıktan sonra, "İşte bu nedenle bizler düğününde Mavi Teyze'me çok güzel bir porselen yemek takımı hediye etmiştik.Ve şunu da anımsıyorum...." diyen kadının sesi titredi. Bir elini şakağına götürüp sanki başı ağrımaya başlamış gibi orayı sıkıca oğuşturdu</p><p class="calibre9">"Neyi anımsıyorsun, Odetta?"</p><p class="calibre9">"Annemin teyzeme ayrıca özel bir hediye verdiğini anımsıyorum."</p><p class="calibre9">"Ne gibi bir şey bu?"</p><p class="calibre9">"Üzgünüm. Başım ağrıyor ve dilim dolaşıyor. Bütün bunları sana anlatmak üzere neden uğraştığımı da bilemiyorum."</p><p class="calibre9">"Anlatmak seni rahatsız ediyor mu?"</p><p class="calibre9">"Hayır, etmiyor. Annemin teyzeme özel bir tabak verdiğini anlatıyordum. Tabak beyazdı, çevresinde mavi renkli güzel bir kenar süsü vardı."</p><p class="calibre9">Odetta gülümsedi ama Eddie bunun tümüyle rahat bir gülümseme olduğunu düşünmüyordu. Anlattıklarıyla ilgili bir anısı kadını rahatsız ediyor ve aşırı derecede rahatsız edici bir durumun öncelikle canını sıkıp dikkatini dağıttığı belli oluyordu</p><p class="calibre9">"Şimdi o tabağı seni gördüğüm kadar belirgin biçimde görebiliyorum, Eddie. Annem tabağı verince teyzemin çocukluklarında görüp beğendikleri ama analarıyla babalarının satın almaya paralarının yetmeyeceği bir tabağın benzeriymiş. Annemin tüm kardeşleri arasında o güne değin böylesine güzel bir hediyeyi alan olmamış. Düğün partisinden sonra Mavi Teyze'mle eniştem Büyük Dumanlı Dağlara balayına gitmişler. Yola bir trenle çıkmışlar" diye anlatan Odetta, Eddie'ye baktı.</p><p class="calibre9">"Jim Crow vagonunda! O günlerde zencilerin binip içinde yemek yedikleri vagonlar onlarmış. İşte bugün, Oxford kentinde bunu değiştirmeye çalışıyorlar."</p><p class="calibre9">Genç kadın kendisinin orada bulunmasını genç adamın beklediğini göstermesini ister gibi Eddie'ye baktı. Oysa, Eddie Dean bir kez daha kendi belleğinin örümcek ağlarına, ıslak çocuk bezlerine ve benzeri sözcüklere takılmış bulunuyordu. Oxford kenti. Ve birdenbire diğer sözcükler tek bir dize halinde aklına geldiler. Ağabeyi Henry'nin o dizeyi bir şarkı olarak tekrar söylediğini ve annesinin Walter Cronkite'i dinlemek için ona "Lütfen susar mısın, Henry?" dediğini anımsadı.</p><p class="calibre9">Birisi bunu hemen araştırsa iyi olur. Dizedeki sözcükler bunlardı. Henry genizden gelen sesiyle dizeyi şarkı olarak tekrar tekrar söylerdi. Ağabeyi şarkının diğer sözlerini de anımsamaya çalışır, ama, bulamazdı. Bu gerçekten şaşırtıcı mıydı? Henry bir şarkıyı söylerken beş, altı sözcükten başkasını anımsayamazdı. Birisi bunu hemen araştırsa iyi olurdu. Bu sözcükler her zaman Eddie'yi titretir türdendiler. Şimdi de Eddie üşümüş gibi olmuştu.</p><p class="calibre9">"Eddie, iyi misin?"</p><p class="calibre9">"Evet, neden sordun?"</p><p class="calibre9">"Titredin de."</p><p class="calibre9">Genç adam gülümsedi ve, "Mezarımın üzerinden ünlü çizgi film kahramanı Doland Duck geçmiş olmalı" dedi.</p><p class="calibre9">Genç kadın da güldü ve anlatışını sürdürdü: "Herneyse. Hiç değilse orada ben düğünün keyfini kaçırmamıştım. Olay düğünden sonra tren istasyonuna giderken başımıza geldi. Gece Mavi Teyze'min bir arkadaşının evinde kalmıştık. Sabah babam bir taksi çağırdı. Araba hemen geldi ama taksi sürücüsü bizim kara derili olduğumuzu görünce yangın varmış ve poposu (!) tutuşmuş gibi gaza basıp kaçtı. Mavi Teyze'm daha önce bizim valizlerimizi de alarak istasyona gitmişti. Yanımızda pek çok valiz vardı çünkü New York'ta bir hafta kalacaktık. Babamın bana, Merkez Parkı'nda saat çalınca tüm hayvanların dans edişlerini gördüğümde yüzümün nasıl ışıklanacağını görmeyi sabırsızlıkla beklediğini söyleyişini anımsıyorum...</p><p class="calibre9">"Babam, istasyona kadar yürüyebileceğimizi de söylemişti. Annem hemen babamı onaylayıp bunun çok iyi olacağını eklemişti. Çünkü yol bir buçuk kilometre kadar bile değildi. Üstelik kısa süre önce üç günlük uzun bir tren yolculuğu yapmıştık. Önümüzde yarım günlük bir yolculuk daha vardı Arada biraz bacaklarımız çalışırsa iyi olacaktı. Hava da çok güzeldi. Ancak o günlerde daha beş yaşımda olmama karşın babamın taksi sürücüsüne pek öfkelenmiş olduğunu ve annemle babamın aynı şey başlarına bir kez daha gelir diye utandıklarından yeni bir taksi çağırmak istemediklerini anlıyordum.</p><p class="calibre9">"Bu yüzden cadde boyunca yürümeye başladık. Annem ve babam trafikten ürktükleri için beni kaldırımın iç yanında yürütüyorlardı. New York'taki Merkez Parkı'nı gördüğünde yüzümün gerçekten ışıyıp ışınlamayacağını merak ederek yürürken birden kafama bir tuğla çarptı. Bir süre çevremdeki her şey kapkaranlık oldu. Sonra o düşleri, canlı düşleri görmeye başladım."</p><p class="calibre9">Odetta gülümsedi.</p><p class="calibre9">"Her şey tıpkı bir düş gibiydi, Eddie" dedi.</p><p class="calibre9">"Tuğla başına kazayla mı düştü, yoksa onu sana birisi mi fırlattı?"</p><p class="calibre9">"Kimse bir sonuca varamadı. Annemin bana on altı yaşıma girdiğimde anlattığına göre polis tuğlanın gelebileceğini düşündükleri yeri saptamış çünkü orada başka eksik ve gevşemiş tuğlalar daha varmış. Olayda dört katlı bir apartmanın dışarı çıkık penceresi sorumlu bulunmuş. Kuşkusuz, o binada özellikle geceleri kalan pek çok insan varmış."</p><p class="calibre9">Eddie, "Elbette öyledir" dedi.</p><p class="calibre9">"O sırada binadan ayrılan olmamış ve olay bir kaza gibi benimsenmiş. Annem de öyle düşündüğünü bana söylemişti ama onun yalan söylediğini biliyordum. Bu konuda babamın ne düşündüğünü söylemeye zahmet bile etmedi. Sanırım kaza anında ikisi de kendilerine bir bakıp arabasına almayan taksi sürücüsünü düşünüyor ve o sırada yanımdaki binada yukarı katta birisinin bizlere bakıp olayı görerek tuğlayı pis zencilere fırlattığını sanıyorlarmış."</p><p class="calibre9">Genç adam konuşmadı. Odetta biraz durup ekledi, "Senin ıstakoza benzer yaratıkların şimdi sudan çıkacaklar mı?"</p><p class="calibre9">"Hayır" diyen Eddie ekledi, "Karanlık çökmeden sudan çıkmazlar. Şu halde sen, hep koma haline benzer olan anlarının, başına yediğin o tuğladan geldiğini düşünüyorsun? Yalnızca bu kez bir golf sopası ya da başka bir şeyle kafana vurmuş olabilirler, değil mi?"</p><p class="calibre9">"Evet."</p><p class="calibre9">"Seni düşündüren başka ne var?"</p><p class="calibre9">Odetta'nın yüzü ve sesi yeterince sakindi. Oysa, kafasının içi yaşamında Oxford kentine kadar uzanan çirkin çilelerin hayalleriyle doluydu. O şarkı nasıldı: İki kişi ay ışığında öldürüldü Birisi bunu hemen araştırsa iyi olurdu. Belki de şarkının sözleri aynen böyle değildi. Sonuç olarak buna benzer bir şey olmalıydı.</p><p class="calibre9">Genç kadın, "Neredeyse çıldırabilirim" dedi.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">7</span></p><p class="calibre3" style="margin:0pt; border:0pt; height:1em"> </p><p class="calibre9">Bunun üzerine Eddie'nin ilk aklına gelen, Eğer sen de çıldırabileceğini düşünüyorsan aklını kaçırmışsın, Odetta; şeklinde oldu.</p><p class="calibre9">Oysa kısa bir gözlem ve düşünme böyle bir şeyin olanaksızlığını kanıtlayacaktı.</p><p class="calibre9">Genç adam bunları yapmak yerine dizlerini karnına doğru çekerek kollarını göğsünde kavuşturup elleriyle tutarak kadının tekerlekli sandalyesinin yanında kumun üzerinde oturmuş durumda kaldı.</p><p class="calibre9">"Sen gerçekten bir eroin düşkünü müsün?"</p><p class="calibre9">"Öyleyim" diyen genç adam sözünü sürdürdü, "Bu olay alkolik olmaya ya da 'basing' yapmaya benziyor. Kolayca atlatılacak bir şey değil. Ben de hep atlatacaksın dediklerini duydum ve kafamda, 'Evet, evet. Tamam, tamam' dedim. Bilirsin. Şimdi anladığım bir şey var: Uyuşturucuyu şimdi de istiyorum ve sanırım bir parçam her zaman uyuşturucu isteyecek. Oysa, olayın üzerimdeki fiziksel etkisi geçti."</p><p class="calibre9">Odetta, 'Basing' yapmak nedir acaba?" diye sordu.</p><p class="calibre9">"Senin zamanında henüz bulunmamış olan bir uyuşturucu alma yöntemi. Kokainle yapılana benzer ama TNT'yi atom bombasına çeviren şey gibidir."</p><p class="calibre9">"Sen hiç 'basing' yaptın mı?"</p><p class="calibre9">"Tanrı'm, hayır! Benim amacım her zaman eroindi. Sana söylemiştim."</p><p class="calibre9">Odetta, "Sen uyuşturucu düşkününe hiç de benzemiyorsun" dedi.</p><p class="calibre9">Gerçekten Eddie oldukça yakışıklı ve derlitopluydu... Kuşkusuz bedeninden ve giysilerinden çevreye yayılan ağırlaşmış koku bir yana bırakılırsa... (Genç adam burada bir parça yıkanabilirdi ve bunu yapıyordu. Giysilerini de yıkayabilirdi, bunu da yapıyordu. Ancak, sabun olmadığı için bunlar gerçek yıkanma ya da yıkama sayılmazlardı.) Roland yaşamına girdiğinde Eddie'nin saçı kısaydı. (Gümrükten kolayca geçebilecek için en iyi şekil buydu. Oysa olay, amma sonuca varmıştı.) Ve şimdi de Eddie'nin saçları saygın bir uzunluktaydı. Genç adam her sabah Roland'ın keskin bıçağının ağzını kullanarak traş oluyordu. Başlangıçta bunu yaparken çekinmiş ama giderek kendine güveni artmıştı. Henry Vietnam'a gitmeden önce ve oradayken, Eddie çok genç olduğundan ağabeyi gibi pek az traş olurdu. Oysa Henry askerlikte çok değişmişti. Askerlikten önce anneleri üç dört günde bir ağabeyine, "Yüzündeki uzamış sakalı bir traş etsen ne iyi olurdu" derdi. Geriye döndüğünde Henry bu konularda manyaklaşmıştı. (Günde iki kez; sabah akşam traş oluyor, yüzüne pudralar ve traş sonrası kolonyaları sürüyor, her gün üç, dört kez dişlerini fırçalıyor ve giysilerini her zaman askılara asıyordu.) Sonunda bu konuda kardeşi Eddie'yi de fanatikleştirmiş; o da kendisi gibi sık sık traş olmaya başlamıştı. Henry'nin öğrettiği pek çok şey gibi (kendi kendini iğneyle doyurma olayını da içermek üzere) bunlar da iliklerine kadar işlemişti sanki....</p><p class="calibre9">Genç adam "Aşırı traşlıyım galiba?" diyerek yanıtladı.</p><p class="calibre9">Kadın kısaca, "Çok da beyazsın" dedi ve sonra denize doğru dönüp sabit bakışlarla bakarak sessiz kaldı Eddie de konuşmadı. Bu eğer bir geri gelişse iyiydi. Ama, Eddie olayın ne olduğunu bilemiyordu.</p><p class="calibre9">Sonunda Odetta, "Üzgünüm, bağışla!" diyerek özür diledi, "Bu pek acımasız, haksız ve benim konuşmalarıma hiç benzemeyen bir söyleyiş şekli oldu."</p><p class="calibre9">"Bana göre hava hoş!"</p><p class="calibre9">"Öyle olmamalı. Sözün, beyaz tenli birinin kara olanı zenci demesi gibi bir şey oldu. Ancak senin hiçbir zaman et açık renkli tenli bir kişiye göre esmer ya da zenci sayılmayacağını söylemek istemiştim."</p><p class="calibre9">"Kendini çok dürüst düşünen biri gibi görmekten hoşlanıyorsun."</p><p class="calibre9">"Kendimizde görmek istediklerimizle gerçekten ne olduğumuz pek seyrek olarak birbiriyle çakışır. Ama, evet. Ben kendimi dürüst düşünen biri olarak görmekten hoşlanırım. Bu yüzden özürlerimi kabul et, Eddie."</p><p class="calibre9">"Olur. Bir tek koşulla ederim."</p><p class="calibre9">"Neymiş o?" diyen kadın şimdi hafifçe gülümsüyordu. Bu iyiydi. Genç adam, onu gülümsetebildiği için sevinmişti.</p><p class="calibre9">"Bana dürüstçe bir şans tanı. Koşulum bu."</p><p class="calibre9">"Neye dürüstçe şans tanıyayım?" diyen kadın biraz eğlenirmiş gibiydi. Eddie bir şeyler düşünüp başkasının sesiyle konuşmuş ve bir başkasından güç almış olabilirdi. Ama, kadın için farklıydı. Odetta'ya göre her şey yolundaydı.</p><p class="calibre9">"Her zaman bir üçüncü seçenek vardır. Gerçekte olan da bu. Demek istiyorum ki.." diyen Eddie duralayıp boğazım temizledi." Felsefe pisliğinde ya da sen bilirsin metomorfoz olayında veya ona ne ad verirsen ver, o konuda ben pek iyi değilim."</p><p class="calibre9">"Metafiziği mi kast ediyorsun?"</p><p class="calibre9">"Olabilir. Bilmiyorum. Sanırım öyledir. Ama sen, çevrendekilerle ilgili olarak duyularının söylediklerine inanmadan yaşamım sürdüremezsin. Ya bu olanlar düş olarak çıkmazsa?.."</p><p class="calibre9">"Ben bir düş olduğunu söylemedim ki..."</p><p class="calibre9">"Her ne dediysen, sonunda iş oraya geliyor, öyle değil mi? Sahte bir gerçeklik."</p><p class="calibre9">Eğer kadının sesinde biraz önce hafif bir alçakgönüllülük varsa o da şimdi gitmişti. "Felsefe ve metafizik senin torbandaki uyuşturucu değiller, Eddie. Ancak, sanırım sen okulda pek iyi bir tartışmacı idin?"</p><p class="calibre9">"Okuldayken kesinlikle münazaralara ve tartışmalara katılmazdım. Onlar, ibneler (!), kulamparalar (!) ile çirkin kızlar için Satranç klüpleri gibi... Pekiyi sen bana torbandaki uyuşturucu demekle neyi kastediyorsun? Buradaki torba nedir?"</p><p class="calibre9">"Senin hoşlandığın şey demek istemiştim. Sen de ibneler (!) kulamparalar (!) diyerek ne anlatmak istiyorsun? Pasif ya da aktif homolar kimlerdir?"</p><p class="calibre9">Genç adam bir süre Odetta'ya bakmadı. Sonra omuzlarını silkerek konuştu, "Pasif homoseksüeller... Neyse boş ver! Böyle konuşursak bütün gün argo sözler kullanmış oluruz. Bu da bizi bir yerlere ulaştırmaz. Benim sana söylemeye çalıştığım, bütün bunlar düş iseler, onlar seninki değil benim düşlerimdir. Sen, benim hayal gücümün bir uydurması olabilirsin."</p><p class="calibre9">Kadının gülümseyişi hafifledi, "Sana... Hiç kimse sana vurmadı ki" dedi.</p><p class="calibre9">"Kimse sana da vurmadı."</p><p class="calibre9">Şimdi Odetta'nın gülümseyişi tümüyle solmuştu. Belirgin bir kesinlikle "Anımsayabildiğim kadarıyla kimse..." dedi.</p><p class="calibre9">"Ben de öyle" diyen Eddie ekledi, "Bana Oxford kentinde o adamların pek sert olduğunu söyledin. İyi. Tanrı'nın cezası gümrük görevlileri de aradıkları uyuşturucuyu sende bulamazlarsa pek keyifli kişi olmuyorlar. Onlardan biri silahının kabzasıyla kafama vurabilirdi. Ve şu anda Bellevue hastahanesinde yatıyor, o herifler raporunu yazar ve beni sorgularken ben de seninle Roland'ı düşlüyor olabilirdim. Ben de bir zamanlar pek sertken zorla onlara boyun eğebilirdim."</p><p class="calibre9">"Bunlar aynı şey değil."</p><p class="calibre9">"Neden? Sen toplumsal yönden etkin olan ve bacakları kesik kara tenli bir bayan, ben de Co-Op toplumundan bir uyuşturucu düşkünü olduğum için mi?" diye soran genç adam hoş bir espri yapmış olmayı umut ediyordu. Oysa kadın ona öfkelenmeye başlamıştı.</p><p class="calibre9">"Bana kara tenli demeyi bırakmanı isterdim!" dedi.</p><p class="calibre9">Eddie içini çektikten sonra konuştu, "Ama, buna alışmam epey zaman alacak."</p><p class="calibre9">"Sen de her şeye karşın, gene de tartışma kulübünde yer almalıydın."</p><p class="calibre9">"Siktir et (!) o saçmalıkları!" diyen genç adam Odetta bakışlarını kendisine çevirince bir kez daha o gözlerin daha iri ve farklı renkte olduklarını sezinledi. Birbirlerine şimdi farklı adalardan bakıyor gibiydiler. Neyse, boş ver! diye düşünen Eddie'nin son söylediği sözler kadının dikkatini çekmişti. Odetta'ya, "Seninle tartışmayı istemem. Senin dalmış olduğu bir uykudan gerçekle uyanmanı isterim, hepsi o kadar," dedi.</p><p class="calibre9">"Bu durum sürdüğü sırada hiç değilse senin ileri sürdüğün üçüncü seçeneğe göre hareket edebilirim... Bir şey daha var. Bu da senin başına gelenlerle benim başıma gelenin arasındaki temel farkı oluşturuyor. Bu fark da öyle temelden ve öyle büyük ki...Sen farkı göremezsin."</p><p class="calibre9">"Şu halde o farkı bana göster."</p><p class="calibre9">"Senin bilincinde süreksizlik bulunmuyor. Oysa benimkinde büyük bir kesinti var."</p><p class="calibre9">"Anlamıyorum."</p><p class="calibre9">"Demek istiyorum ki, sen yaptıklarının hesabını her zaman verebilirsin" diyen Odetta sözlerini şöyle sürdürdü, "Senin öykün bir noktada, o uçakta başladı. Orada...Roland'ın baskınına uğradın."</p><p class="calibre9">Kadın belirgin bir hoşnutsuzlukla başını yana eğip çevredeki tepelerin eteklerine baktı.</p><p class="calibre9">"Uyuşturucu maddelerin saklanması, gümrük görevlilerinin seni tutuklamaları ve gerisi... inanılmaz bir öykü. Ancak öykünde eksik halkalar bulunmuyor...</p><p class="calibre9">"Bana gelince, Oxford kentinden geri gelmiştim. Şoförüm Andrew ile buluştum ve o beni oturduğum eve götürdü. Evde banyo yaptım ve uyumak istedim. Başım çok fena ağrıyordu. Böyle kötü baş ağrılarım için en iyi ilaç uykudur. Ama gece yarısına doğru uyumadan önce haberleri izlemek istedim. Arkadaşlarımdan kimi serbest bırakılmıştı ama çoğu şimdi de tutukluydu. Onların sonu ne olacaktı? Bunu öğrenmek istiyordum...</p><p class="calibre9">"Kurulandım ve sabahlığımı giyerek oturma odasına geçip televizyonu açtım. Spiker, Sovyetler Birliği lideri Kruschev'in Vietnam'daki Amerikan danışmanlarıyla yaptığı konuşmayı veriyordu.</p><p class="calibre9">Spiker, "Bu konuda görüntülü haberimizi sunuyoruz..." dedi ve ansızın gözden kayboldu. Aynı anda ben bu deniz kıyısına doğru tekerlekli sandalyemle kayıp geliyordum. Sen de şimdi gözden kaybolan bir tür büyülü kapının girişinde beni gördüğünü söyledin. Ben, biraz önce Macy adlı büyük mağazadaymışım ve bir şeyler çalıyormuşum. Bütün bunlar pek akıl almaz şeyler. İnanılır şeyler olsa bile, takılardan daha iyi çalınacak şeyler bulabilirdim. Ben hiçbir zaman takı kullanmam ki."</p><p class="calibre9">Eddie incelikle, "Ellerine baksan iyi olur, Odetta" dedi.</p><p class="calibre9">Kadın uzun uzun sol elindeki pembe renkli, elmas taklidi pek iri ve kaba camdan yapılmış "pırlanta" yüzüğe ve sağ elinin üçüncü parmağında bulunan ve taklit takıdan başka bir şey olmayan çok büyük ve kaba bir panzehirtaşını taşıyan yüzüğe baktı.</p><p class="calibre9">İnanmış bir sesle, "Bu olaylardan hiçbiri gerçek olamaz" dedi.</p><p class="calibre9">"Bozuk bir plak gibi konuşuyorsun, Odetta" diyen Eddie ilk kez gerçekten kızmış gibiydi. "Ne zaman birisi çıkıp da senin öykünde bir delik açsa, geriye çekilip, 'Bunlar gerçek olamaz' pisliğine sığınıyorsun. Aklının başına gelmesi gerekiyor, 'Detta."</p><p class="calibre9">Kadın tiz bir sesle haykırdı, "Beni öyle çağırma! O addan nefret ediyorum!"</p><p class="calibre9">"Üzgünüm. Tanrı'm! Bilmiyordum."</p><p class="calibre9">"O anda geceden gündüze, soyunmuş olmaktan giyinmişliğe ve oturma odamdan terkedilmiş plaja geçmiştim. Ve bütün bunlar o koca göbekli zenci polis elindeki sopayla kafama vurduğunda gerçekleşti. Hepsi o kadar!"</p><p class="calibre9">"Ama, senin belleğin Oxford kentinde kesilmiyor" derken Eddie pek yumuşak bir sesle konuşmuştu.</p><p class="calibre9">"Ne? Nee?" diyen kadın bir kez daha kendinden emin değil gibiydi. Ya da belki gerçeği görüyor ama görmeyi istemiyordu. Yüzüklerde olduğu gibi...</p><p class="calibre9">"Eğer sana Oxford'da vurdularsa neden belleğin orada durmadı?"</p><p class="calibre9">"Böyle şeylerde her zaman mantıklı yön bulunamaz" diyen Odetta yeniden şakaklarını oğuşturmaya başlamıştı. "Ve şimdi her şey senin için aynı, Eddie. Hiç bir şey fark etmiyor. Bense konuşmamızı burada kesmeyi istiyorum. Baş ağrılarım geriye geldiler. Hem de çok kötü şekilde" dedi.</p><p class="calibre9">"Senin mantıklı ya da mantıksız neye inanmak istediğini bilemiyorum. Ben seni Macy'de gördüm, Odetta. Orada durmuş bir şeyler çalıyordun. Böyle şeyler yapmadığını üstelik takı da kullanmadığını söylüyorsun. Bu sözleri benimle konuşurken birkaç kez ellerine baktığın halde bile söyledin. O şeyler şu anda elindeler. Ama ben senin dikkatini onlar üzerine çekene ve onları sana gösterene değin, sen onları görmemiştin."</p><p class="calibre9">"Artık konuşmak istemiyorum!" diyen kadın yüksek sesle konuşarak ekledi, "Başım çok ağrıyor!"</p><p class="calibre9">"Tamam. Ancak, sen zamanın izini nerede yitirdiğini biliyorsun. Oxford kentinde, öyle mi?"</p><p class="calibre9">Kadın pek durgun bir sesle, "Beni rahat bırak!" dedi.</p><p class="calibre9">Eddie uzaktan Silahşor’un biri göğsüne bağlanmış diğeri de omuzuna asılı iki dolu su tulumuyla yaklaştığını gördü. Roland pek yorulmuş gibi görünüyordu.</p><p class="calibre9">Kadına doğru dönen Eddie şöyle konuştu, "Sana yardım edebilmeyi çok isterdim. Ama bunun için önce sana göre ben de gerçek olmalıyım."</p><p class="calibre9">Genç adam bir dakika daha Odetta'nın yanında durdu. Ama kadın ona bakmıyor, ilgilenmiyordu. Başını öne eğmiş kararlı bir biçimde şakaklarını oğuşturmaktaydı.</p><p class="calibre9">Eddie ayağa kalkıp Roland'a doğru yürüdü.</p><p class="calibre3" style="margin:0pt; border:0pt; height:1em"> </p><p class="calibre9"><span class="bold">8</span></p><p class="calibre3" style="margin:0pt; border:0pt; height:1em"> </p><p class="calibre9">Su tulumlarını Roland'dan alıp, "Yorulmuşa benziyorsun" dedi.</p><p class="calibre9">"Evet, yoruldum. Yeniden hastalanıyorum galiba?"</p><p class="calibre9">Eddie, Silahşor’un kızarmış yanaklarına, terlemiş alnına ve çatlamış dudaklarına bakıp başını öne eğerek konuştu, "Bunun olmasını beklemiyordum ama pek fazla da şaşırmadım, adamım. Hastalığı tam olarak atlatmamıştın. Balazar denilen o uğursuz herifte yeterli Keflex bulunmuyordu."</p><p class="calibre9">"Senin dediklerini anlayamıyorum."</p><p class="calibre9">"Penisilin türü ilacı yeterince uzun süre almazsan bedenindeki enfeksiyonu yok edemez, onu yalnızca yeraltına gömersin. Birkaç gün geçince mikrop gene ortaya çıkar. Şu halde daha çok ilaca gereksiniyoruz. Ama hiç değilse şu anda geçecek bir Kapı var. Bu arada sen iyice dinlenmelisin."</p><p class="calibre9">Eddie bir yandan Odetta'nın kesik bacaklarını düşünerek su bulmak üzere daha çok yollan aşacaklarını düşünüyordu. Roland da yeniden hastalanmak üzere kötü zamanı seçmişti...</p><p class="calibre9">"Sana Odetta hakkında bir şeyler söylemek istiyorum" dedi.</p><p class="calibre9">"Kadının adı Odetta mı?"</p><p class="calibre9">"Evet."</p><p class="calibre9">Silahşor, "Pek de güzel bir adı varmış" diye konuştu.</p><p class="calibre9">"Ben de öyle düşündüm. Oysa, güzel olmayan kadının burası hakkında duyumsadıkları. Kadın kendisinin burada bulunmadığını düşünüyor."</p><p class="calibre9">"Biliyorum. Benden de fazla hoşlanmıyor, değil mi?"</p><p class="calibre9">Eddie, Evet diye düşündü. Ama bu, onun duyumsattığı ve kimlerinin gulyabanisi olarak seni düşünmekten alıkoymuyor Genç adamın düşündüklerini söyleyemedi. Yalnızca başını öne eğerek Roland'ı onayladı.</p><p class="calibre9">"Nedenleri hemen hemen aynı" diyen Silahşor ekledi, "Kapı'dan geçirip buraya getirdiğim kadın o değil. Hiç değil."</p><p class="calibre9">Eddie, Silahşor’a dik dik baktı ve ansızın heyecanlanarak başını öne eğdi. Aynada gördüğü kadının yüzünün yansımasını... daha sonra köpek gibi hırlayan suratı anımsadı. Roland haklıydı. Tanrı'm, elbette ki haklıydı! O kadın, Odetta olamazdı.</p><p class="calibre9">Sonra, kadının pençeye benzer elleriyle önüne gelen şeyi tırmalamaya çalışışını ve el çantasına taklit takılan dolduruşunu, bu arada sanki mağaza görevlileri tarafından yakalanmak istermiş gibi davranışını düşündü.</p><p class="calibre9">Taklit takılar şimdi de kadının parmaklarındaydı.</p><p class="calibre9">Onlar aynı yüzüklerdi.</p><p class="calibre9">Ancak bu ellerin aynı eller olması gerekmiyordu diye yabanılca düşündü. Oysa, böyle düşünmesi yalnızca birkaç saniye sürdü. Odetta'nın ellerini dikkatle incelemişti. Onlar aynı ince parmaklı, duyarlı ellerdi.</p><p class="calibre9">"Evet. Bu aynı kadın değil" diyen Silahşor mavi gözleriyle dikkatle bakarak Eddie'yi inceledi.</p><p class="calibre9">"Elleri.."</p><p class="calibre9">"Dinle" diyerek genç adamın sözlerini kesen Roland konuşmasını söyle sürdürdü. "Ve beni dikkatle dinle. Yaşamlarımız buna bağlı. Özellikle benim yaşamım... Çünkü yeniden hastalanıyorum ve sen de kadına aşık oluyorsun."</p><p class="calibre9">Eddie bir şey demedi.</p><p class="calibre9">"O, aynı bedende yaşayan iki kadın. Ben aklına girdiğimde birinci kadındı, buraya geldiğimizde ikinci kadın oldu."</p><p class="calibre9">Ve şimdi Eddie bir şey diyemiyordu.</p><p class="calibre9">"Bir şey daha, tuhaf bir şey daha vardı. Ancak ben anlayamadım ya da anladım ve o an aklımdan kayıp gitti. Bu da önemliymiş gibi görünüyor."</p><p class="calibre9">Roland, Eddie'yi atlayıp deniz kıyısına, orada tek başına tekerlekli sandalyesinde oturan kadına baktı. Sonra bakışlarım genç adama çevirdi.</p><p class="calibre9">"Bu olayın pek küçük bir bölümünü ya da böyle bir şeyin nasıl olabileceğini güçlükle anlayabiliyorum. Ancak, gene de sen nöbet tutmalısın; bunu anlıyorsun, değil mi?"</p><p class="calibre9">"Evet" diyen Eddie yalnızca akciğerleriyle havada esen pek hafif yeli duyumsar gibi oldu. Genç adam hiç değilse koyu bir sinema meraklısı anlayışıyla Roland'ın söylediklerini sezinleyebiliyor ama anladığım belirtme yürekliliğini kendisinde henüz bulamıyordu. Roland bir tekme atmış da tüm soluğunu söküp ciğerlerinden kovmuş gibi duyumsadı kendisini...</p><p class="calibre9">"İyi. Senin dünyanda kafasına girdiğim kadın ve yeniden hastalanmakta olan benim için, geceleyin denizden çıkacak yaratıklara karşı nöbet tutmak üzere bu gece hiç uyumamalısın."</p><p class="calibre3" style="margin:0pt; border:0pt; height:1em"> </p><p class="calibre3" style="margin:0pt; border:0pt; height:1em"> </p><div class="mbppagebreak" id="calibre_pb_15"></div>
</body></html>
