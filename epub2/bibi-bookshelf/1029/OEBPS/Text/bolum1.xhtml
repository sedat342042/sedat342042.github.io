<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Fontlar.css" rel="stylesheet" type="text/css" />
  
<style type="text/css">
p.sgc-2 {font-weight: bold}
  span.sgc-1 {font-weight: normal;}

  p.sgc-5 {text-align: justify;}
  p.sgc-4 {text-align: right;}
  span.sgc-3 {font-style: italic}

  div.sgc-6 {text-align: justify;}

  p.sgc-7 {font-style: italic}

  h1.sgc-8 {text-align: center;}
</style>
</head>

<body>
  <h1 class="sgc-1 sgc-8">KIŞ</h1>

  <div>
    <br />
  </div>

  <div>
    <br />
  </div>

  <div>
    1
  </div>

  <p class="sgc-4 sgc-7" style="font-style: normal;"><span class="sgc-1 sgc-1 sgc-3 sgc-6">"Mufassal kıssa başlarsın garip efsane söylersin"</span></p>

  <p class="sgc-4 sgc-7" style="font-style: normal;"><span class="sgc-1 sgc-3 sgc-6">Bakî</span></p>

  <p class="sgc-5"><span class="sgc-1">Birden kaldırımlardan taşan kalabalıkta onun da olabileceği aklıma geldi. İçimdeki sıkıntı eridi. (Bu sıkıntı garsonun yüzündendi. Öyle sanıyordum. Paltomu tutarken yüzünü görmüştüm: Gülmekten değil sırıtmaktan kırışmış, gözleri, ne derler, sırnaşık mı, yok yılışıktı. Para versem eli elime yapışacaktı. Vermedim.) Çevreme ilgiyle baktım. Erkekler yeni tıraş olmuşlar, kadınlar yeni boyanmışlardı. Yüzleri tasasızdı. Caminin dirseğindeki bacakları kesik dilenci, soğuktan morarmış, çorapsız gazeteci çocuk bile öyleydiler. Sanki onu tanıyormuşum, görsem bilecekmişim gibi bakıyordum geçenlere. Bu gece bencildim. Kendi kendime kızdım. Oysa onu bu caddeye pek seyrek gönderirdim: Binde bir, güzel bir filmi görsün diye. Önlerde bir yere oturur, yanağı avcuna dayalı filmi seyreder, tam beni düşünmesini istediğim zaman beni düşünürdü. Film bitince eve yürüyerek dönerdi.</span></p>

  <p class="sgc-5"><span class="sgc-1">Kalabalıkla ilgim kesiliverdi. Yine lök gibi oturdu içime o deminki sıkıntı. Bu kere garsonun yüzünden değildi. Biliyordum. İlerde locaları derin sinemanın önünde müşteri beklediğini bildiğim şaşı kadının bende uyandıracağı tiksintiyle karışık acımayı düşünür düşünmez döndüğüm yan sokakta -o geceki sokaktı bu- bir yaralı kendine güven duygusuyle ağırlaşmış olarak geldi. Bir ay önce biri siyah bıyıklı iki terziden -niye terzi? Bilmiyorum- dayak yediğim gece de aynı sebepten aynı sokağa&nbsp;</span>dönmüştüm. Belki bir ek-sebep de vardı. Ona bir yardımda bulunmam gerektiği, bu yardımın onun iş gururunu incitmemesi bahanesinin&nbsp;ardında gizli, o derin localardan birine onunla girmek isteğinden korkuyordum. Şaşı kadın karmaşık yollardan bana Zehra teyzemi getiriyordu. Dizinde yatarken yalnız benim bildiğim kokuyla dolu, kimi duran, kimi kıpırdayan dudaklarına bakardım. Arada eğilir, ben büyük, inanılmaz bir şeyler olacağını beklerken salt burnumun ucunu öperdi.&nbsp;<span style="text-indent: 1em;">Yüzü bana inerken gözleri şaşılaşırdı.</span></p>

  <p class="sgc-5"><span class="sgc-1">Bir ay önce yediğim dayağı haketmemiştim ben. Beş gün çenem sarılı - sanki bazı insanlara kendimce bir iş uydurup her sefer yanılmamışım gibi- Beyoğlu'ndaki terzi dükkânlarını dolaşmıştım. Uykulu sokakta beni çökerttikleri yer lambalardan uzak değilmiş, birinin kara bıyıklı olduğundan başka şeyler de biliyormuşum gibi arıyordum onları. Kimse anlamıyordu. Sadık bile, "— Bulacaksın da ne olacak?" diyordu. "— Anlatacam yahu. Haksız olduklarını söyleyecem. Yanlarındaki üçüncü kişiye yapmak istediklerinin umurumda olmadığını, (—Olmaz, eve gidecem ben, demişti üçüncüsü) orada durduysam salt merak ettiğimden durduğumu söyleyecem. O iki terziye..." "— Niye terzi?" "— Bilmiyorum. O iki terziye beni dövmekle haksızlık yaptıklarını anlatacam." "— Sonra?" "— Sonu oradaki duruma bağlı." Sadık başını sallıyor, gülüyordu. Onları aramam gerektiğini anlamıyordu. Beş gün sonra suratım iyileşip sargı atılınca aramayı bıraktım.</span></p>

  <p class="sgc-5"><span class="sgc-1">Sonra o Rum kızını öptüm. Harbiye'ye yakın caddenin ortası tenhaydı.&nbsp;</span><span style="text-indent: 1em;">İki kişiydiler; kolkola gülüşerek geliyorlardı. Yanımdan geçerlerken benden yana olanı tuttum, öptüm. Yüzü soğuktu. Bağrıştılar. Öteki,</span></p>

  <p class="sgc-5"><span class="sgc-1">—</span> <span class="sgc-1">Terbiyesiz, pis sarhoş, dedi.</span></p>

  <p class="sgc-5"><span class="sgc-1">Kafamı hınçla geriye attım gülerken. Gittiler. Ne yamansınız dökme kalıplarınızla; bir şeyi onlara uydurmadan rahat edemezsiniz. Oysa ben sarhoş falan değildim. Bir bardak şarap içmiştim yemekte. Hem onu öpmemiştim ki soluğumda şarap kokusu duysun. Bir sigara yaktım, yürüdüm.</span></p>

  <p class="sgc-5"><span class="sgc-1">Hol sıcaktı. Paltomu çıkarırken kaç kere beni yeniden sokağa uğratan o bildik düşünce geldi kafama takıldı. Öptüğüm kız bir şey dememişti. Yoksa o muydu? Niye gitmedim ardından? Ötekini kovup konuşmak için ona döndüğüm zaman,&nbsp;</span><span class="sgc-1" style="text-indent: 1em;">"Sus, biliyorum," diyecekti. Bir haftadır bana akşam yemeklerini aynı lokantada yedirten düşünceydi bu. O geceki kadında oraya uymayan bir şeyler vardı. Yemek yiyenlerin, eşyanın ötesindeydi. Kalktığı zaman&nbsp;</span><span style="text-indent: 1em;">garson pilavımı getiriyordu. Kalkmamıştım; başka gece kalkacaktım.&nbsp;</span><span style="text-indent: 1em;">Kadın gidince bir yarı-bilginin üzüntüsü geldi bana: başka gece yoktu. Gelmiyordu. Bu gece de gelmedi. Belki garsonun yüzünü benden bir hafta önce görmüştü.</span></p>

  <p class="sgc-5"><span class="sgc-1">Sedire oturup radyoyu açtım. Piyano dinlemek istiyordum ama yoktu.&nbsp;</span><span style="text-indent: 1em;">Sanki bütün dünya konuşuyor, dans ediyor, operaya gidiyordu.</span></p>

  <p class="sgc-5"><span class="sgc-1">Şu kutunun içinde bana piyano çalacak birini bulamıyordum.&nbsp;</span><span style="text-indent: 1em;">Yalnızdım. Kapadım kalktım. Duvarda "İkindi kahvaltısı" asılıydı: Yapma ışıkta bozluğu daha bir boz, kahredici. Masanın üstünde sigara küllüğü vardı. Biçimsiz. Kim koymuş onu kitapların önüne? Kaptığım gibi pencereden sokağa fırlattım. Kapalıymış, cam kırıldı. Karşı apartmanın yüzünde bir perde kalktı; bir kadın kımıldamadan sokağa baktı. Yoksa o mu? Perde indi. Yoksa her şey ben olmadığım zaman, benim olmadığım yerlerde mi oluyordu?</span></p>

  <p class="sgc-5"><span style="text-indent: 1em;">2</span></p>

  <p class="sgc-5"><span style="text-indent: 1em;">Bu Rumca şarkı yüzünden mi uyandı, yoksa onu uyandıktan sonra mı duydu bilmiyor. Şarkı söyleyen pastırmacının karısıydı. Yukardakilerin hizmetçisi Eleni evli değil ama ona göre pastırmacının karısıdır. Ayda otuz liraya bazı günler aşağı iner, ortalık süpürür. İki üç yıl sonra evlenecek. Küçücük bir mezeci dükkânı açacaklar. Eleni anlatırken gözleri parlar. Oysa hep o mezeci dükkânında oturacak adama acır. Sarımsak kokusu sinmiştir üstüne. Adam belki duymaz, ama o pastırmadan iğrenir.</span></p>

  <p class="sgc-5"><span class="sgc-1">Yataktan, kendi ılıklığından ayrılmak istemiyor. Kalkıp odanın tek penceresinden perdeyi çekse, yıllardır ezberlediği, üst üste küçük banyo delikleriyle yandaki apartmanın -o da kendi malı; daha doğrusu babasından kalma- sıvalı duvarını görecek. Gökyüzünü görmek için eğilip yüzünü cama dayaması gerekir. Yağmursuz sabahlar bu bir damla gökyüzü onu şehrin havasını tahminde çok kere yanıltır.</span></p>

  <p class="sgc-5"><span class="sgc-1">Başını sola çevirdi. Duvarın ortasında Kemal'in "Çıplak"ı asılı. Loşlukta belli belirsiz... Dışarda çıplaklaştırılması kolay bir kadın o anlık çabasının kısıp açtığı bir sesle, süpürgesinin ahengine uymuş şarkı söylüyor. Bu kadın yatağa itivermediği için belki ona şaşıyordur. Bir gün yukardaki avukatın fırsat buldukça arkasına sürtündüğünü anlatmıştı. Ama o yapmıyordu; soymayacaktı kadını. Sağ bacağını büküp dizini kaşıdı. Babasına benzemekten korkuyordu. Çocukluğunda, eski evde sık sık hizmetçi değişirdi. Bazı geceler kesiliveren bağırmalar, fısıltılar, somya gıcırtıları duyardı. Bir gün mutfakta babasını görmüştü: Kopacak gibi&nbsp;</span>gergin, sırtı kamburlaşmış, arkadan kadının kalçalarına sarılmış. Elindeki bardak düşünce doğruluvermişlerdi. Korkunçtular. Babası yürümüş onu tokatlamıştı. On yaşındaydı. Kadınlığı, erkekliği biliyordu. Eskiden beri, belki teyzesi yüzünden, hep iğrenirdi babasından.</p>

  <p class="sgc-5"><span class="sgc-1">Oda kapısı tıkırdadı. Yatağın içinde doğruldu.</span></p>

  <p class="sgc-5"><span class="sgc-1">—</span> <span class="sgc-1">Gel, dedi.</span></p>

  <p class="sgc-5"><span class="sgc-1">Eleni kapı aralığında durdu.</span></p>

  <p class="sgc-5"><span class="sgc-1">—</span> <span class="sgc-1">İşim bitti. Bir burası var toplanacak.</span></p>

  <p class="sgc-5"><span class="sgc-1">—</span> <span class="sgc-1">Burası kalsın bugün. Temiz daha. Başka yapacağın yoksa gidebilirsin.</span></p>

  <p class="sgc-5"><span class="sgc-1">—</span> <span class="sgc-1">Ne karanlık böyle bu. Perdeyi açayım isterseniz.</span></p>

  <p class="sgc-5"><span class="sgc-1">Başını salladı. Kadın gitti perdeyi çekti; bir an ışıkta durdu.&nbsp;</span><span style="text-indent: 1em;">"Yüzü ne güzel. Kimbilir benimkisi ne boktandır. Uykulu, şiş."</span></p>

  <p class="sgc-5"><span class="sgc-1">—</span> <span class="sgc-1">Sokaktan yana odanın camı kırılmış. Taktırayım mı bugün?</span></p>

  <p class="sgc-5"><span class="sgc-1">—</span> <span class="sgc-1">Tamam. Şu ceketimi versene, dedi. Eleni ceketi getirdi.</span></p>

  <p class="sgc-5"><span class="sgc-1">—</span> <span class="sgc-1">Kaça takarlar camı?</span></p>

  <p class="sgc-5"><span class="sgc-1">—</span> <span class="sgc-1">Bilmiyorum. Altı-yedi lira gider herhalde.</span></p>

  <p class="sgc-5"><span class="sgc-1">Bir onluk çıkardı iç cebinden, uzattı.</span></p>

  <p class="sgc-5"><span class="sgc-1">—</span> <span class="sgc-1">Üstü senin olsun, dedi. "Mezeci dükkânına yarım kilo sucuk parası." Parayı verirken kadının yüzüne bakmadı ama elini gördü. Canlı, konuşkan bir eldi bu.</span></p>

  <p class="sgc-5"><span class="sgc-1">Önce oda kapısı kapandı, sonra dış kapı. Terliklerini giydi. Gitti pencereyi açtı. Soğuk. Dışarıya eğilip gökyüzüne baktı.&nbsp;</span><span style="text-indent: 1em;">Kurşun rengi, yağmur yağacak bugün. Ceketini giyip ayakyoluna girdi. "Kötü yazarın yasak bölgesi. Neydi o kaldırıp attığım dünkü kitap! Adam sabah kalkıyor, yüzünü yıkıyor, parkta oturuyor, yemek yiyor, sevgilisiyle dolaşıyor, gecenin bir vakti evine gelip yatıyor. Hiç mi çişi gelmedi? İnanılacak şey değil. Parktayken sıkışmış, gövdesi kalın bir ağaca yanaşmış, kimse geliyor mu diye yanına yöresine bakındıktan sonra ağacın dibine işemiştir." Ayakyolundan çıkınca tıraş oldu. Yüzünü yıkadı. Giyindi, çıktı.</span></p>

  <p class="sgc-5"><span class="sgc-1">Nişantaşı'ndan Maçka'ya tramvayla geldi. İnerken ayağı kaydı. Geceden ıslak taşlar donmuş, kaygan Yokuş aşağı yürüdü. Çekine çekine basıyor yere. Başında tablası, geç kalmış bir simitçi geçiyordu yanından; durdurdu, bir simit aldı. Kadının biri evinin önünde kilim silkiyordu. O geçerken durdu, sonra yine başladı. "Güzel kadın ama asık yüzlü. Hep asık yüzlü oluruz, ya da sırıtkan." Simit yiyerek yürüyor. Tek tük geçenler&nbsp;</span>dönüp ona bakıyorlar. "Kılığı düzgün bir adamın sokakta simit yemesi yasaktır. Bütün yasaklar gibi bunun da bir kaçamak yolu yok mu? Simidi kır, cebine sok. Tek elinle bir lokma koparıp, kimseye sezdirmeden ağzına at. Ama, ben dişlerim sağlamken ısıracağım."</p>

  <p class="sgc-5"><span class="sgc-1">Manav evinin ardına kadar açık sokak kapısından girerken simit bitti. Bir cıgara yakıp ilk iki katın merdivenlerini tırmandı. Son katın sahanlığında yalnız bir kapı vardı. Kapıyı açıp durdu. Bu aydınlık, büyük odada ellerinde paletleri, sehpaların önünde dikilenler dönüp ona baktılar. Bir "Ooooo!" sesi duyuldu. Sonra bu koku... Birden az önce kararsız sokağa çıkalıberi duymak istediğinin hep bu koku olduğunu anladı. Yağlıboya, beziryağı kokusu...</span></p>

  <p class="sgc-5"><span class="sgc-1">—</span> <span class="sgc-1">Gir de kapa yahu; donduracaksın bizi, diyordu Sadık.</span></p>

  <p class="sgc-5"><span class="sgc-1">Çok mu durmuştu kapıda? Girdi, kapadı.</span></p>

  <p class="sgc-5"><span class="sgc-1">—</span> <span class="sgc-1">Hepinize merhaba, dedi.</span></p>

  <p class="sgc-5"><span class="sgc-1">—</span> <span class="sgc-1">Merhaba.</span></p>

  <p class="sgc-5"><span class="sgc-1">Sadık'tan başka iki kız sekiz erkektiler. On öğrenciden fazla çalıştırmazdı Sadık. Beğendiklerini çalıştırırdı yalnız.</span></p>

  <p class="sgc-5"><span class="sgc-1">—</span> <span class="sgc-1">Sabahleyin seni konuşuyorduk, dedi Sadık. Beş gün oldu galiba görünmüyorsun. Dayak yediği terzileri buldu herhalde, beş gündür herifleri dövüyordur diyorduk. Ya da otomobil çarptı, öldürdü. Buna en çok Sami üzüldü. Öldün diye değil, tabiî portresi yarıda kalacak diye. Ne dersin, sonunda en olmayacak ihtimal üstünde anlaştık. Tutmuş bir işe girmiştir, dedik.</span></p>

  <p class="sgc-5"><span class="sgc-1">—</span> <span class="sgc-1">Tamam. Bu gerçeğe dayanarak bir genellemeye gidebiliriz: 'Sanatçının sezgisi yanılmaz.'</span></p>

  <p class="sgc-5"><span class="sgc-1">Gülerek hep birden konuştular:</span></p>

  <p class="sgc-5"><span class="sgc-1">—</span> <span class="sgc-1">Yalan.</span></p>

  <p class="sgc-5"><span class="sgc-1">—</span> <span class="sgc-1">Yok canım, olmaz bu.</span></p>

  <p class="sgc-5"><span class="sgc-1">—</span> <span class="sgc-1">Fırçalarımın üstüne bahse girerim...</span></p>

  <p class="sgc-5"><span class="sgc-1">—</span> <span class="sgc-1">Alay ediyor.</span></p>

  <p class="sgc-5"><span class="sgc-1">Sandalyelerden birini her zamanki yerine, pencerenin önüne çekip oturdu.</span></p>

  <p class="sgc-5"><span class="sgc-1">—</span> <span class="sgc-1">Alay falan değil, dedi, dört gün önce bir sokak levhasında 'İki Öksüzler Sokağı' adını okuduğum zaman kendi kendimi bir işe atadım. Şehrin sokak adlarını toplayacak, bunlar üstüne düşünecektim. İspatı burda. (Eliyle defterinin bulunduğu cebi üstüne küt küt vurdu.) Üç gün çalıştım bu işte; dün öğlen bıraktım. Hangi sokağa gitsem ardında hep o&nbsp;</span>bir omuzu düşük adam vardı. Şimdi yine aylakım. (Ayakkaplarına bakıyordu. Kimse konuşmadı.) İçinizde 'İki Öksüzler Sokağı'ndan geçen olmuştur belki ama bilmezsiniz. Çoğu iki katlı, yeni ya da yeni görünen evler. Şarlo'nun 'Easy Street' dediği sokaklardan. Ben 'Eli Paketliler' sokağı diyorum. Komşusunun saygısını yitireceğinden başka sıkıntısı olmayanlar yaşar burda. Ama adı... Kimmiş bu iki öksüz? Adlarını sokağa verdirecek ne yapmışlar, nasıl yaşamışlar? O gece içmemiştim ama bir elektrik direğine yaslandım. Sokağa güney yönünden girer de bir direğe dayanmak gereğini duyarsanız üçüncü direğe dayanın. Boyunuz benimki kadarsa gözünüz hizasında çakıyla kazılmış bir "Ah" göreceksiniz. İstemiyordum; bunu kazıyan salt karşı evde oturması mümkün uzun tırnaklı bir kız yüzünden kazımış olsun. Eli paketlilerden bıkamaz mıydı? Yine de yarım saatten fazla evin aydınlık perdelerine baktım. Kimseyi görmedim. Üç gündür başka sokaklar da gördüm. Bir 'Aslan Yatağı Sokağı' var, bol dönemeçli. Bir zamanlar köşelerden birine bir gerçek aslan yerleşti de bütün şehir onu seyre mi koştu, yoksa aslan dedikleri övüngen mahalle kopuklarından biri miydi? Ya o sonuna dek gidip de bir tek servi göremeyeceğiniz 'Sıra Serviler Caddesi': Asfalt, üst üste beton yapılar, otomobiller sürüsü, hızlıyürüyeninsanlar sürüsü... Bu yolun servili olduğu zamanlar da insanlar böyle mi yürürdü? (Kimse karşılık vermedi. Sol kulağının memesini kaşıdı.) Biriniz gitse 'İki Öksüzler Sokağı'nın resmini yapsa ne olur! Hem sokağı, hem dirsekteki 'Ah'ı, hem iki öksüzü bize anlatacak sizler değil misiniz? Ama çıkmazsınız burdan. Çekinirsiniz. Ya soğuktan, ya sıcaktan, ya da sokağın önüne sehpayı kurduğunuz zaman insanların alayından korkarsınız. Oysa bir başlasanız alışacak hepsi; bir gün yaptığınız resme merakla bakan bir haylaz oğlandan başka kimse görmeyecek sizi. Çekinmeyin...</p>

  <p class="sgc-5"><span class="sgc-1">—</span> <span class="sgc-1">Ama omuzu düşük adamdan sen de çekinmedin mi? dedi Necmi gülerek.</span></p>

  <p class="sgc-5"><span class="sgc-1">—</span> <span class="sgc-1">Ben başkayım.</span></p>

  <p class="sgc-5"><span class="sgc-1">—</span> <span class="sgc-1">Ben de başkayım. (Fatma'ydı bu.)</span></p>

  <p class="sgc-5"><span class="sgc-1">—</span> <span class="sgc-1">Doğru, hep başkayız. Ayak bastığımız her yer dünyanın merkezi oluyor. Her şey bizim çevremizde dönüyor...</span></p>

  <p class="sgc-5"><span class="sgc-1">Sadık fırçayla tahtaya vurdu.</span></p>

  <p class="sgc-5"><span class="sgc-1">—</span> <span class="sgc-1">Haydi bakalım, dalga geçtiğimiz yeter, dedi. Sen de kes artık tıraşı da millet çalışsın.</span></p>

  <p class="sgc-5"><span class="sgc-1">Sehpalarının başına döndüler. Sami kendininkini getirdi, onun yakınına yerleştirdi. Tuvali çıkarıp bir başkasını taktı.</span></p>

  <p class="sgc-5"><span class="sgc-1">—</span> <span class="sgc-1">Ara sıra benden yana da bakarsın elbet abi, dedi.</span></p>

  <p class="sgc-5"><span class="sgc-1">Karşı evin penceresindeki kocakarıya bakıyordu. Başını çevirdi. "Elbet sana da bakacam. Kaşlarını çatıp dudaklarını ıslık çalar gibi uzattığın zaman... Gözlerini kaldırdığında birbirimizi göreceğiz. Biliyorum mavi gözlüsün." Üç hafta önce yüzünden sargıyı çıkardığı gün Sami resmini yapmak istemişti. "— Olur mu? Ne zaman geleceğim belli olmaz. Doğru dürüst de oturamam ben. Bakınırım, kıpırdar dururum." "— Kıpırda var abi, fotoğraf çekmeyeceğiz." Sadık izin verince daha o gün başlamışlardı. Burada öğleye değin kalırdı; öğle sonları başka bir atölyede olurdu. İşte beş gündür uğramıyordu. Demin anlattıkları doğru muydu? Eksikti: Beş gündür Ayşe yoktu.</span></p>

  <p class="sgc-5"><span class="sgc-1">Kulak memesini kaşıdı. Hep böyle olurdu burası. Sadık sehpaları dolaşır, fısıldar gibi konuşulur, arada biri öksürür, birisi sobaya kömür atardı.&nbsp;</span><span style="text-indent: 1em;">Selma bazen daldırıp bir hava tutturacak olsa nükte hazırdır: "— Dinleyin, Scala'dan konuğumuz var." Kalktı; paltosunu çıkarıp yine oturdu. Resmini merak ediyor ama Sami bitmeden göstermez. Başladığının ikinci günü Sadık sehpanın yanına gelip durunca çocuğun yüzü kararır gibi olmuş, o da, "— Rahat bırak çocuğu, bildiği gibi yapsın şunu. Ukalâlığını başka zaman gösterirsin," demişti. Sadık gülmüştü, çekilirken. Artık yanlarına gelmiyordu ama, biliyor, bir gün gelecek, "Sen bu eve manavın evi dedikçe kızardım ya hakkın varmış. Geçende doktora sordum. Evi dedesi yaptırmış; Beşiktaş pazarında manavmış," diyecek. Oysa bir kere daha onun dostluğundan şüphelenecek, "Arada resim satın aldığım için mi..." diye düşünecek.</span></p>

  <p class="sgc-5"><span class="sgc-1">Saatine baktı, on ikiye geliyordu. Kocakarı camın ötesinde, yerindeydi. "Kadının aklından geçenleri biliyorum. İlgilendirmiyor beni, sevmiyorum." Başını çevirince Sami'nin gözlerini gördü, sonra ötekileri. Bir-iki yıl sonra bunlar gidecekler, burada başkaları olacak. Bir başka mavi gözlü çocuk onun resmini yapacak. Değişmeyen Sadık, o, bir de karşı evin kocakarısı kalacaklar; bu hep sokağa bakan kadın. Birden içini bir yere, bir şeye geç kaldığı duygusu kapladı. Yirmi sekiz yaşındaydı, tedirgindi. Kalktı, paltosunu astığı köşeye yürüdü. Ardından Sami de geldi.</span></p>

  <p class="sgc-5"><span class="sgc-1">—</span> <span class="sgc-1">Nereye abi?</span></p>

  <p class="sgc-5"><span class="sgc-1">—</span> <span class="sgc-1">Hiç. Gidiyorum.</span></p>

  <p class="sgc-5"><span class="sgc-1">—</span> <span class="sgc-1">Öğle yemeğine bize gitsek? Annem...</span></p>

  <p class="sgc-5"><span class="sgc-1">—</span> <span class="sgc-1">Olmaz. Birisi bekleyecek beni. (Yalan söylüyor.)</span></p>

  <p class="sgc-5"><span class="sgc-1">Orada bilmediği insanlar vardır. "— Rica ederim, çıkarmayın ayakkaplarınızı." Çıkarmazsınız ama çıkarmadınız diye kızdıklarını sanırsınız. Hele hatır sormanın yapmacığı... Paltosunu giydi.</span></p>

  <p class="sgc-5"><span class="sgc-1">—</span> <span class="sgc-1">Eyvallah! dedi. Çıktı. Merdivenlerden hızla indi. Sokağa varınca baktı geç kaldığı bir şey yok. Her şey her zamanki gibiydi: Motor gürültüsü; kalkık yakalı, hızlı yürüyen, kayıtsız insanlar. Akaretler durağına yürüdü. Tramvaya binerken kaval kemiği basamağa çarptı. Canı yandı ama aldırmadı. Kalın enseli bir adamın arkasındaki boş yere oturdu.&nbsp;</span><span style="text-indent: 1em;">Sami'yi düşündü. "Çıkarılmadık ayakkaplara, şuraya buyurunlara, hatır sormalara rağmen gitseydim acaba kimleri görecektim?"</span></p>

  <p class="sgc-5"><span class="sgc-1">(Gitseydi B.'yi tanıyacaktı. Bu fırsat kaçtı. İkinci fırsatın bunca çabuk çıkacağını kim diyebilirdi? O da oldu. Dolmabahçe durağında iki yandan gelen iki tramvay yan yana durdular. Başını sola çevirseydi onu görecekti; B.'nin yüzü ondan yanaydı. Ama onun aklı fikri önündeki adamın kulağının ardındaki kirdeydi. Bu kirin biçimi onu müthiş ilgilendiriyordu. Sonunda Matisse'in bir desenine benzetti. İçi rahatladı.)</span></p>

  <p class="sgc-5"><span class="sgc-1">Karaköy'de de indi. Yemek yedi. Lokantadan çıkınca gökyüzüne baktı: Bulutlu. Yağmur mu, kar mı bir şeyler yağdı yağacak. Oysa yürüyerek sinemaya gitmek istiyordu. Yürüdü de. Yüksekkaldırım'ı tırmanıp Tünel'e varınca köşelerinden birinde kitapçı, ötekinde bakkal dükkânı olan sokağı gördü. Döner dönmez çevresindeki gürültüyü yitirir gibi oldu. Eskiden haftada üç-dört gün yolu burada biterdi. Durup sağ ilerisindeki yapılardan birinin büyük pencereli üst katına baktı. Perdeler açıktı.&nbsp;</span><span style="text-indent: 1em;">"Orada!" Sonra kafasındaki alışverişten utandı. Geri dönüp sokaktan ayrılırken paltosunun yakasını kaldırdı; ellerini ceplerine sokup kalabalığa karıştı.</span></p>

  <p class="sgc-5"><span class="sgc-1">Sinemaya girdiğinde üstü başı az ıslaktı. Önce yüz numaraya girdi, çıktı.&nbsp;</span><span style="text-indent: 1em;">Bir sigara içti. Salon pek kalabalık değildi. Paltosunu çıkarıp ortalarda bir koltuğa oturdu. Gelenlerin çoğu kadın. Bir de belki iki saatlik aylaklar, okul kaçakları... "Şunların arasında sevilmeğe değer birkaç kişi niye olmasın? Tok karın iyimserliği mi yoksa?" Başlama saati yaklaştıkça boş yerler doluyor. Bir kadın yanındaki koltuğa doğru geldi. Kadının yüzünde sanki koyu vişne bir ağızla Romalı heykel burnundan başka bir şey yoktu. Koyu vişne kıpırdadı:</span></p>

  <p class="sgc-5"><span class="sgc-1">—</span> <span class="sgc-1">Sahibi var mı efendim?</span></p>

  <p class="sgc-5"><span class="sgc-1">Orada duran paltosunu kucağına aldı. Kadın oturdu. Çantasının üstünde uzun tırnaklı uzun parmakları vardı. Az sonra ışıklar sönünce kadın koltuğun ötesine doğru toplandı. Bu çabuk kaçış onu yanındakinin bir yerine gerçekten değmiş gibi üzdü. İçinde kıpkızıl bir öfke kabardı.&nbsp;</span><span class="sgc-1" style="text-indent: 1em;">"Hay lanet olası. İnsem</span> <span style="text-indent: 1em;">mi beynine?" Kendini güç tuttu. Bu öfke bir kırgınlık, bir başkalarına küsme duygusuyla karışıktı. Seveceğini sandığı insanlar bunlar mıydı?&nbsp;</span><span style="text-indent: 1em;">Perdede dünya haberleri gösteriliyor. Bu "karı"nın yanında kalırsa bir şey göremeyecek. Kalktı. Sıradan çıkarken birinin ayağına bastı. Adam hiç seslenmedi. "— Çüş!" falan deseydi bir yanını kırardı. Gitti ilerde boş bir yere oturdu. Arkasında, alaca karanlıkta belli belirsiz kıpırdayan insan suratlarına meydan okurcasına baktı. Ama onu kimse görmedi.</span></p>

  <p class="sgc-5"><span class="sgc-1">İki saat sonra kalabalığın içinde, sinemadan bir dar sokağa çıkan sanki başka birisiydi. Düşünüyordu: "Çağımızda geçmiş yüzyılların bilmediği, kısa ömürlü bir yaratık yaşıyor. Sinemadan çıkmış insan. Gördüğü film ona bir şeyler yapmış. Salt çıkarını düşünen kişi değil. İnsanlarla barışık.&nbsp;</span><span class="sgc-1" style="text-indent: 1em;">Onun büyük işler yapacağı umulur. Ama beş-on dakikada ölüyor. Sokak sinemadan çıkmayanlarla dolu; asık yüzleri, kayıtsızlıkları, sinsi yürüyüşleriyle onu aralarına alıyorlar, eritiyorlar." Saatine baktı: Dört buçuğa beş vardı. "Eve gidip okusam." Durağa yürüdü. "Bunları kurtarmanın yolunu biliyorum. Kocaman sinemalar yapmalı. Bir gün dünyada yaşayanların tümünü sokmalı bunlara. İyi bir film görsünler.&nbsp;</span><span style="text-indent: 1em;">Sokağa hep birden çıksınlar..." Kafasından geçene güldü. Duraktakiler&nbsp;dönüp baktılar. Kadının biri kaşlarını çattı. Sokakta kendi kendine sesli&nbsp;gülünemeyeceğini bilmeyen yoktu. "Ne adamlar be. Güldüysem&nbsp;güldüm, size ne?" Duramadı orda, yürüdü. Eve gitmeyecek. İçindeki&nbsp;'sinemadan çıkmış kişi'yi öldürdüler. Sağ kalan sıkıntılı, kızgın. Hep ölçülü biçimli&nbsp;mi davranmak gerek? Kim demiş? Başkaları onu eve gidecek&nbsp;sanırken o gidip bir meyhanede içecek. Yolun çivisiz yerinden karşıya&nbsp;geçti. Kayıp giden otomobiller duraksadılar. Bir şoför sövdü. O duymadı.</span></p>

  <p class="sgc-5"><span style="text-indent: 1em;">Birahaneye girince ışıkları yaktılar. Bu önüne üç ayaklı yüksek iskemleler&nbsp;sıralanmış temiz çinko tezgâhlı, küçük yere ilk giren oydu. Arkada bir tek&nbsp;masa vardı. Duvardan yana, tezgâhın önüne oturdu. Karşısındaki raflarda&nbsp;boy boy şişeler sıralı. Adam, el alışkanlığı, kuru çinkoyu kurulayarak&nbsp;yaklaştı.</span></p>

  <p class="sgc-5"><span class="sgc-1">—</span> <span class="sgc-1">Ne istersiniz?</span></p>

  <p class="sgc-5"><span class="sgc-1">—</span> <span class="sgc-1">Kavaklıdere. Ilık olmasın.</span></p>

  <p class="sgc-5"><span class="sgc-1">—</span> <span class="sgc-1">Meze?</span></p>

  <p class="sgc-5"><span class="sgc-1">—</span> <span class="sgc-1">Ne varsa. Bir de midye dolması.</span></p>

  <p class="sgc-5"><span class="sgc-1">Adam gitti, duvardaki deliğe seslendi. Stadyum gişelerindeki delikler gibi. Kimler vardı orada acaba? Bir kadın mı? Önlüğü ellerinde kirli bir oğlan mı? Bütün gece ne yaparlar? "Ne de meraklıyım!"</span></p>

  <p class="sgc-5"><span class="sgc-1">İlk bardağı sonuna dek içti; susamıştı. Sanki içi ısındı. Paltosunu çıkardı.&nbsp;</span><span style="text-indent: 1em;">Bir sigara yaktı. Şimdi çevresine bakabilir; ama yalnız meyhaneciye bakıyor: Yaşlı değil. Yeni gelen iki kişiye içki veriyor. Burnu üstüne bir şeyle vurulmuş da ezilip öyle kalmış gibi. Az sonra içerisi dolacak; kimisi içtikçe cıvıyacak, kimisi yayık yayık ona dert dökecek. Çekilir mi? Acıyor şu adama. Ne sıkıcı işleri var insanların!</span></p>

  <p class="sgc-5"><span class="sgc-1">—</span> <span class="sgc-1">Merhaba, dedi biri arkasından. Başını çevirince aktörü gördü.</span></p>

  <p class="sgc-5"><span class="sgc-1">—</span> <span class="sgc-1">Merhaba. Gelsene.</span></p>

  <p class="sgc-5"><span class="sgc-1">Yanındaki iskemleye oturdu. Pek sevmez onu; çok konuşur, ama bu gece varsın konuşsun. Bir şişe daha getirtti.</span></p>

  <p class="sgc-5"><span class="sgc-1">—</span> <span class="sgc-1">Oyun yok mu bu gece? diye sordu.</span></p>

  <p class="sgc-5"><span class="sgc-1">—</span> <span class="sgc-1">Var ya, bugün izin günüm.</span></p>

  <p class="sgc-5"><span class="sgc-1">Bir sigara çıkardı; eğildi onunkinden yaktı.</span></p>

  <p class="sgc-5"><span class="sgc-1">—</span> <span class="sgc-1">Gelirken senin ressam kızı gördüm, dedi.</span></p>

  <p class="sgc-5"><span class="sgc-1">—</span> <span class="sgc-1">Boşver.</span></p>

  <p class="sgc-5"><span class="sgc-1">—</span> <span class="sgc-1">Ne oldu?</span></p>

  <p class="sgc-5"><span class="sgc-1">—</span> <span class="sgc-1">Ayrıldık.</span></p>

  <p class="sgc-5"><span class="sgc-1">—</span> <span class="sgc-1">Neden?</span></p>

  <p class="sgc-5"><span class="sgc-1">—</span> <span class="sgc-1">Uzatma. Başkasıyla gördüm yolda. Bir kızardı ki sorma. Oysa yüzüme söyleseydi, bir başkası var deseydi sevinirdim.</span></p>

  <p class="sgc-5"><span class="sgc-1">—</span> <span class="sgc-1">Atma.</span></p>

  <p class="sgc-5"><span class="sgc-1">Kızdı. İnanmıyordu. Aktör bardağını kaldırdı.</span></p>

  <p class="sgc-5"><span class="sgc-1">—</span> <span class="sgc-1">Susuzluktan sonra sululuk, dedi. İçtiler.</span></p>

  <p class="sgc-5"><span class="sgc-1">Meyhane yükünü almış, boş yer yok. Hava dumanlı. Herkes bağıra bağıra konuşuyor. Gözü gişe deliğine takılıyor. Garson eğilmiş içeriye bağırıyor.</span></p>

  <p class="sgc-5"><span class="sgc-1">—</span> <span class="sgc-1">Şu deliğin ardında... Aktör lafını kesiyor.</span></p>

  <p class="sgc-5"><span class="sgc-1">—</span> <span class="sgc-1">Bırak o deliğin ardını da bana bak. Yolsuzum ben, diyor.</span></p>

  <p class="sgc-5"><span class="sgc-1">—</span> <span class="sgc-1">Aldırma.</span></p>

  <p class="sgc-5"><span class="sgc-1">Niye ilkten, kafayı tutmadan söylemedi bunu? "Hepimiz güdüküz.&nbsp;</span><span style="text-indent: 1em;">İçkiden umarız." Karidesi elle yiyorlar.</span></p>

  <p class="sgc-5"><span class="sgc-1">—</span> <span class="sgc-1">İşin yok. Nerden buluyorsun bunca parayı?</span></p>

  <p class="sgc-5"><span class="sgc-1">—</span> <span class="sgc-1">Çalıyorum.</span></p>

  <p class="sgc-5"><span class="sgc-1">Garson boşların yerine dolu şişeler koyuyor. Aklına sinemadan çıkınca düşündükleri geliyor.</span></p>

  <p class="sgc-5"><span class="sgc-1">—</span> <span class="sgc-1">Bugün insanları kurtaracak çareyi buldum.</span></p>

  <p class="sgc-5"><span class="sgc-1">Birisi radyoyu açmış, cırlak bir kadın sesi, "... yok mu, nedir bunun çaresi?" diye soruyor.</span></p>

  <p class="sgc-5"><span class="sgc-1">Katıla katıla gülüyorlar. Bütün içenler dönüp bakıyor, onlar da gülüyorlar.</span></p>

  <p class="sgc-5"><span class="sgc-1">—</span> <span class="sgc-1">Baksana kardeşim, şu zırıltı bitince piyano çalınan bir yer bulsana bize, diyor garsona.</span></p>

  <p class="sgc-5"><span class="sgc-1">—</span> <span class="sgc-1">Az durun.</span></p>

  <p class="sgc-5"><span class="sgc-1">"Esnaf bu. Ötekileri uyutacak." Aktör,</span></p>

  <p class="sgc-5"><span class="sgc-1">—</span> <span class="sgc-1">Neydi o çare? diyor.</span></p>

  <p class="sgc-5"><span class="sgc-1">—</span> <span class="sgc-1">Hangi çare, kadının sorduğu mu? Kalantor bir koca.</span></p>

  <p class="sgc-5"><span class="sgc-1">Artık çok kolay gülüyorlar. Sonra piyano başlıyor. Birden&nbsp;</span>kendini Ayşe'nin atölyesinde buldu. Ne derdi şu çalınana? Apassionata. Önce kapıyı kilitlerdi. Pikaba plakları sıralar, ilk sesle birlik uzandığı sedirde olurdu. Başını kucağına alırdı. Oysa her sefer kapıyı kilitledi diye kızardı. Duvarlarda griler, uçuk maviler asılıydı. Temmuz sarısı, mayısın esmerimsi yeşili... Ayşe insan resmi yapmazdı. "— İnsanlardaki her duygu bir renktir," derdi. Gözünün merceğinde donuk bir istek, kara... Saçlarını karıştırırken tutar elini öperdi. Sonra Apassionata'nın kafasında boyadığı rengi düşünürdü. Kırmızımsı benekli upuzun bir boz...</p>

  <p class="sgc-5"><span class="sgc-1">—</span> <span class="sgc-1">Kes şu zırıltıyı! diye bağırdı biri. İrkildi. Kimse aldırmadı. Artık aktörün sesini duydu:</span></p>

  <p class="sgc-5"><span class="sgc-1">—</span> <span class="sgc-1">"Kiremitlerden biri çatlak olmasa dam akmaz," dedikten sonra onu öpmem gerek. Dudaklarını öperken ısırıyorum. Oyundan sonra, "Alçak," diyor, "söylicem yönetmene bir daha yaparsan." İnadına ısırıyorum kaltağı. O sahnenin ortasındadır hep. Ben, sırtım seyircilere dönük, kollarım yukarda yaklaşıyorum. Kiremitlerden biri çatlak olmasa dam akmaz, diyorum. Ne boktan laf değil mi? Başına geleceği biliyor. Titriyor dudakları. Ne dudaklar, bilirsin; iri iri, üstelik boyalı.</span></p>

  <p class="sgc-5"><span class="sgc-1">—</span> <span class="sgc-1">Ya seyircilere söylerse.</span></p>

  <p class="sgc-5"><span class="sgc-1">Aktör güldü.</span></p>

  <p class="sgc-5"><span class="sgc-1">—</span> <span class="sgc-1">Söylemez. Yüksek oyuncu o. Yönetmene bile söylemez.</span></p>

  <p class="sgc-5"><span class="sgc-1">—</span> <span class="sgc-1">Hamlet, itsin sen, it.</span></p>

  <p class="sgc-5"><span class="sgc-1">—</span> <span class="sgc-1">Boşver Otello, dedi aktör.</span></p>

  <p class="sgc-5"><span class="sgc-1">—</span> <span class="sgc-1">Otello deme bana.</span></p>

  <p class="sgc-5"><span class="sgc-1">—</span> <span class="sgc-1">Değil misin?</span></p>

  <p class="sgc-5"><span class="sgc-1">—</span> <span class="sgc-1">Bırak şu alık arabı. Tezgâhın ardındaki adamı çağırdı:</span></p>

  <p class="sgc-5"><span class="sgc-1">—</span> <span class="sgc-1">Doldur şu bardakları kardeşim. Adın ne senin?</span></p>

  <p class="sgc-5"><span class="sgc-1">—</span> <span class="sgc-1">Mecit, dedi adam çekilirken.</span></p>

  <p class="sgc-5"><span class="sgc-1">—</span> <span class="sgc-1">Hamlet, duydun mu herifin adını?</span></p>

  <p class="sgc-5"><span class="sgc-1">—</span> <span class="sgc-1">Hamlet deme bana.</span></p>

  <p class="sgc-5"><span class="sgc-1">—</span> <span class="sgc-1">Peki, peki Hamlet.</span></p>

  <p class="sgc-5"><span class="sgc-1">Aktör kollarını kaldırıp bağırdı:</span></p>

  <p class="sgc-5"><span class="sgc-1">—</span> <span class="sgc-1">Seni içinin demir parmaklıklarından azat edeceğim!</span></p>

  <p class="sgc-5"><span class="sgc-1">Bütün sarhoşlar dönüp baktılar. Aktörün rol yaptığının farkında değiller, kavga çıkacak diye gözleri şakıyordu.</span></p>

  <p class="sgc-5"><span class="sgc-1">—</span> <span class="sgc-1">Hangi boktan oyundan bu laf?</span></p>

  <p class="sgc-5"><span class="sgc-1">—</span> <span class="sgc-1">Unuttum, dedi aktör, Mecit miydi adı?</span></p>

  <p class="sgc-5"><span class="sgc-1">Deliler gibi güldüler. Ötekiler bezgin, şimdi onlarla ilgilenmiyorlardı. Meyhanecinin adına pek tutuldular; yoksa bu kadar içmezlerdi.</span></p>

  <p class="sgc-5"><span class="sgc-1">—</span> <span class="sgc-1">Mecit, doldur şu bardakları kardeşim, diyorlardı sık sık.</span></p>

  <p class="sgc-5"><span class="sgc-1">Piyano çoktan susmuş, içenlerin çoğu gitmişti. Aktör deminki hikâyeyi yeniden anlattı.</span></p>

  <p class="sgc-5"><span class="sgc-1">—</span> <span class="sgc-1">Bu gece senin yerine onu başkası öpüyordur.</span></p>

  <p class="sgc-5"><span class="sgc-1">—</span> <span class="sgc-1">Sus, dedi aktör, öyle istiyorum ki kaltağı!..</span></p>

  <p class="sgc-5"><span class="sgc-1">Bardağını kaldırdı.</span></p>

  <p class="sgc-5"><span class="sgc-1">—</span> <span class="sgc-1">Dünyadaki bütün kaltakların sağlığına, dedi. Ama içemedi. Bardağı bıraktı. Yüzü sarardı, iskemleden aşağı kaydı.</span></p>

  <p class="sgc-5"><span class="sgc-1">Aktörü Parmakkapı'daki odasına bıraktılar. Şoför olmasa onu taşıyamazdı. Kendini koyvermiş, lapa gibi. Sonra taksi evinin önünde durdu. Yol çok kısa geldi ona. Şoförün parasını verdi. "Umduğundan çok vermeli. Canım tek kelime duymak istemiyor." Merdivende başı döndü; tutundu. Dış kapı gece gündüz açıktır. Kendi kapısına anahtarı bir türlü uyduramıyor.&nbsp;</span><span style="text-indent: 1em;">Kertikli yeri alta mı gelecekti üste mi, unutmuş. Söve söve sonunda kapıyı açtı. Ayakyolundan yana yürüdü. Döşeme ayaklarının altından gidip gidip geliyordu. "Bir yüzümü yıkasam." Musluğa uzandı; tutamadı.&nbsp;</span><span style="text-indent: 1em;">Ayakyolunun açık kapısından yana upuzun düştü.</span></p>

  <p class="sgc-5"><span class="sgc-1">... Sonra baktı o tiyatroda oturuyor. Sahne şıpır şıpır akıyor. Kiremitlerin hepsi mi çatlak? Bir de koku, nerden geliyor bu? Ardına baktı: Kapı bir lağıma açılmış. Kimse kapamıyor. Çevresinde hiç kadın yok; tümü de erkek. Tıraş olmuşlar, şap sürmüşler suratlarına sanki. Karalar giymişler. Gözleri sahnede. Ortada bir kız duruyor. Sırtı dönük adam arkadaşı değil mi? Sızmıştı o ya. İşte ayılmış, gelmiş. Kıza yaklaşıyor. Isıracak mı yine? Kız aktörü itip sahnenin önüne yürüyor. Yüzü kıpkızıl boyalı. Ağlıyor.&nbsp;</span><span style="text-indent: 1em;">Şaşılacak şey bu akan yaşın boyaları silmeyişi. "Bakın bu adam her gece ısırıyor beni," diyor. Şimdi kalkıp aktörü döverler. Kız şaşkın, öyle duruyor. Kimse kıpırdamıyor. Şaplı yüzler kırışmış; gülüyorlar. Nedense içini bir korku kaplıyor. Kalkıyor. Salon sımsıkı. Nasıl kaçacak? Omuzlara basa basa koşuyor kapıya. Bağırıyorlar. Birkaçı yumruk gösteriyor. Şimdi lağımın içine yürüyor. Koku artmış. Bu şehrin böyle bir lağımı olsun, ummazdı.&nbsp;</span><span style="text-indent: 1em;">Işıklı. İki yanında kapılar var. İnsanlar girip çıkıyor. Beyaz önlüklü bir kadın ona doğru koşup önünde duruyor. "Ah" diyor. "Baban sandım seni. Sizin evde hizmetçiydim ben. Tıpkı baban gibisin. Bir bıyıkların eksik." "Defol, babama benzemem ben." "Niye kızıyorsun? Babaya çekmek kötü bir şey mi? Yaman adamdı senin baban." "Defol. İstemiyorum." "İstesen de istemesen de onun gibisin sen. Bak nasıl bakıyorsun bacaklarıma." "Hayır, hayır sus!" Kadın gülüyor. Korkunç bir öfke kabarıyor içinde. Üstüne yürüyor, ama kadın artık yok. Çevresinde kendi halinde insanlar var.&nbsp;</span><span style="text-indent: 1em;">Kokuyu duymuyorlar mı? Oysa çatlayacak. Ya bu dondurucu soğuk...&nbsp;</span></p>

  <p class="sgc-5"><span style="text-indent: 1em;">Kendine geldi. Baktı kafası kubura yakın, az daha uzandı; öğüre öğüre kustu. Kalktı. Üstü başı ıslanmış. Titriyor. Yüzünü yıkadı; ağzını çalkalayıp su içti. Biraz açıldı ama kafası boş; ağrıyor. Sanki çok önemli bir işi varmış gibi birden yürüdü. Oturma odasına girdi. Doğru pencereye gitti. Dün gece kırdığı camı yokladı. Takılmış...</span></p>

  <p class="sgc-5"><span style="text-indent: 1em;">3</span></p>

  <p class="sgc-5"><span class="sgc-1">Bedeninin yükünü öbür bacağına yükledi de biraz rahatladı. Bir saattir burda dikiliyor. Yorgun. Oysa Ayşe ayakta durmağa alışıktır. Ama sehpanın önünde ileri geri gider gelir, kıpırdar; böyle olduğu yerde dikilmez. İki gün önce bu iş ona pek kolay gelmişti. "Filmlerin değiştiği gün bakarım hangisinde iyice bir şey varsa o sinemanın kapısında dururum. Nasıl olsa bir gün gelir," demişti. Şimdi gücün bekliyor. Ayakları üşüyor; kalçaları ağrıyor. Film başlamıştı. İçeriye yüzlerce insan girdi. Biraz yürüse belki açılacak, ama korkuyor. Ya tam o sırada biletini alıp öteki kapıdan içeri girerse... Gişenin önünde kimseler kalmadı. Son geçenler ona bir tuhaf baktılar. "Acınacak gibidir suratım." Saatine baktı: Üç. Daha beş saatten çok beklemesi gerek.</span></p>

  <p class="sgc-5"><span class="sgc-1">"Dayanamam. Donacağım." Gözü karşı afişteki ağlamaklı kadına takıldı. Sanki beklediği kişi söz vermiş de gelmemiş gibi içini bir öfke kapladı. Yürüdü. Kocaman camlı kapıdan bekleme yerine baktı. Birden yüzü aydınlandı. Bir bilet alıp içeri girdi. Gişenin iki yanındaki iki giriş kapısı da buraya açılıyordu. Gelirse onu görecekti.</span></p>

  <p class="sgc-5"><span class="sgc-1">Masalardan birine oturdu. Dışarının soğuğundan sonra burası ona sıcak geliyordu. Garsondan çay istedi. Çayı içtikçe daha bir ısınıyor. Salondan filmin boğuk sesi duyuluyor. İçinde deminki öfke yok. Gelsin istiyor, gelsin de ona suçsuz olduğunu anlatsın. O gün büyük caddede karşılaştıkları zaman yanında Selim vardı. Sergiden çıkmışlardı. Pek mi içli-dışlıydılar? Buna imkân yoktu. Bir kere Selim boz rengi sevmezdi; sonra bıyık da bırakırdı. Ama Ayşe onun yüzünü görür görmez -sapsarıydı.&nbsp;</span><span style="text-indent: 1em;">Görünüşünde onun suçlu olduğunu kesin olarak bilen bir şeyler vardı- Kendini gerçekten suçluymuş gibi hissetmiş, kızarmıştı. Ayşe'nin başı üstünden ötelere bakarak geçip gitmişti.</span></p>

  <p class="sgc-5"><span class="sgc-1">Bardakta kalan çayı birkaç yudumda bitirdi. Bir sigara yaktı. Boşu almaya gelen garsondan bir çay daha istedi. En kötüsü bir haftadır çalışamamaktı. Her gün öğleye doğru atölyesine girip sehpaya bakıyor, çalışma gücü yitik, kendini sedire atıyor</span>du. Kulakları kapı ötesinin bütün tıkırtılarına açık, yalnız kanının damarlarındaki koşusunu duyardı. Son haftaya değin kendi etinin gürültüsünü bu kadar açık hiç işitmemişti. Kapıya yaklaşan ayak sesleriyle iki kere yüreği duracak gibi çarpmıştı. Birisi 'geçerken uğramış bir arkadaş'tı, öbürü annesi. "— Neyin var kızım?" "— Bir şeyim yok. Başım ağrıdı da..." Herkes onun gibi değil miydi? En az umutlanmaları gerektiği zamanlar en çok umarlardı.</p>

  <p class="sgc-5"><span class="sgc-1">Saat dörtten sonra bekleme salonu dolmaya başladı. Çoğu ayakta duruyor, bazıları oturup bekliyorlardı. Parlak saçlı, ince bıyıklı bir genç geldi yakınına oturdu. Ayşe'nin gözü kapılarda ama üstünde onun bakışlarını duyuyor, sinirleniyor. "Ne kalabalık. Bir o yok sanki." Salonun kapıları açılınca bekleyenler itişe-kakışa yürüdüler. Bir kadın bağırdı. Yeni gelenler geç kalmış gibi koşuyorlar. Bekleme salonu boşaldı. En son iki öğrenci kız girdi. Şimdi bir Ayşe var oturan bir de o bıyıklı. "Yanıma düşsün diye bekliyor bu. Herkes kendi dalgasında." Başlama zili çalarken adam kalkıp gitti. Yine yalnız kaldı. Pek yalnız da sayılmaz; garson var, kapılardaki bilet yırtıcılar var. Bu adamların kendine acıyarak baktıklarını sanıyor, sıkılıyor. Beklediği kişi bunları umursamaz, biliyor.</span></p>

  <p class="sgc-5"><span class="sgc-1">Garsondan pasta istedi. Paltosunun cebinden bir dergi çıkardı. Bir zaman okudu. Sanki saat yürümüyordu.</span></p>

  <p class="sgc-5"><span class="sgc-1">Altı buçuk kalabalığındaki insanlar ona göre dişili erkekli hep birbirinin benzeri. Bir ayrılıkları yok. Kapılardan girenlere o mu değil mi diye bakıyor. Kadınları görmüyor, içinde bir umut var. Oturmaktan beli ağrımış, bir o kapıya bakıyor, bir ötekine. Beklediği gelmiyor. Günlerdir bekliyormuş gibi geliyor ona. Kızıyor. Oysa film kalkıncaya dek her gün bekleyeceğini sanmıştı. "Yapamam. Canı cehenneme. Hem göreceğim de inanacak mı bana?" Bu kesin yargıyla biraz açıldı. Yine de üzgün; ama tatlımsı bir üzüntü bu, kahredici değil, yerleşik. Kalktı. Artık gelmeyeceğini biliyordu. "Kim bilir nerde içiyordur." (Doğru değil bu. Beklediği kişi aşırı soğuk algınlığından hasta yatıyor. Tam şu anda mendiline sümkürdü.)</span></p>

  <p class="sgc-5"><span class="sgc-1">Salona girerken garson yediklerinin parasını istedi. Pek kibarca istedi oğlan ama o yine de utandı. Şimdiye dek hiç yapmadığı bir şey yaptı: Bir lira bahşiş verdi.</span></p>

  <p class="sgc-5"><span class="sgc-1">İçerisi karanlıktı. Yer gösteren kızın tuttuğu soluk ışıkta, aralarındaki boş koltuğa oturduğu iki kişiden birinin kadın ötekinin erkek olduğu yalnız giysilerinden belliydi. Geriye yaslanınca omzu solundaki erkeğin omzuna değdi. Çekmediler. Film hoşuna gidecek gibi görünüyor. Kılıksız bir genç adam koca koca yapılara girip çıkarak büyük şehirde iş arıyordu.</span></p>

  <p class="sgc-5"><span class="sgc-1">Solundaki erkek kolunu onunkine bastırdı. Perdedeki genç iş buldu; kılığı düzeltti. Beş-on kişiyle birlik bir işletmede çalışıyor. Önlerinden kutular geçiyor. Orada bir kız da var. Olmasın mı? Bir yazarın dediği gibi: "Kadınsız hikâye tuzsuz aşa benzer."</span></p>

  <p class="sgc-5"><span class="sgc-1">Ayşe elini oturduğu yerin kolluğuna bırakırken bunun bir çağrı olabileceğini düşündü. Aldırmadı. Yanındaki erkek bu çağrıya dayanamıyormuş gibi korka korka uzanıp elini tuttu. Çekmedi. Varsın okşasın. İlkel bir yaklaşma, sürtünme duygusuydu bu. Ötekini düşündü. O böyle şey yapmazdı. Her zaman kendi kendisiyle savaştadır. O gün suçsuz olduğunu ona anlatamayacaktı. Filmdeki genç adamla kız işletmeden birlikte çıktılar. Sokakta konuşarak yürüyorlar. Sonra evinin önünde genç adam kızı öptü.</span></p>

  <p class="sgc-5"><span class="sgc-1">Yanındaki, elini daha bir kuvvetlice sıktı. Ayşe'nin içinde ılık, eskiden tadılmış bir huzur vardı o an, ama bu çok sürmedi. Baktı o bilmediği erkek ona doğru eğiliyor. Kalınlaşmamış, titrek bir ses duydu:</span></p>

  <p class="sgc-5"><span class="sgc-1">—</span> <span class="sgc-1">Bayan, çıkınca biraz dolaşır mıyız?</span></p>

  <p class="sgc-5"><span class="sgc-1">Bir genç horoz konuşabilseydi ancak bu sesle konuşurdu. Neden insanlar susmayı bimiyor? "O bilir. Susulacak zamanı o bilir." Birden içinde ona karşı dayanılmaz bir sevgi, bir özlem duydu. Elinin biri nerde? Çekti aldı. Yerinden kalktı. İşte gidecek. Filmi görmese de olur. Sinemadan çıkarken yarın gelip yine beklemeyi kuruyordu. Bu gece günlüğüne ne yazacak? Bugünü nasıl özetleyecek? "Bir horozun vakitsiz ötüşü" diye yazsa olmaz mı?</span></p>

  <p class="sgc-5"><span class="sgc-1">Evin kapısını hizmetçi kadın açtı.</span></p>

  <p class="sgc-5"><span class="sgc-1">—</span> <span class="sgc-1">Yoklar mı?</span></p>

  <p class="sgc-5"><span class="sgc-1">—</span> <span class="sgc-1">Tiyatroya gittiler.</span></p>

  <p class="sgc-5"><span class="sgc-1">Yemekten sonra odasına çıkıp ışığı yaktı. Masanın çekmecesinden bir defter çıkardı. Buna günlük de denmez; içine her&nbsp;</span>gün yazmıyor. Ara sıra, yaşanmış günün üzgünlüğünü, sevincini -ama bilinmeyen bir süzgeçle eski keskinliklerinden, tortularından süzülüp arınmış olarak- bir daha yaşamak için bu defteri açardı. Yapraklarını karıştırdı. Belli bir yerinden okumaya başladı:</p>

  <p class="sgc-5"><span class="sgc-1">"Bütün sergilerin ilk gününde görülebilecek kalabalığın uğultusu başımda, bir arkadaşın peyzajı önünde durmuş, sarıyı bir köşeye itiverdiği, böyle yerinde tedirgin, üzgün, ağlamaklı bırakıverdiği için o arkadaşa kızıyordum. Tam ayrılacağım sıra peyzajı çizen, tanımadığım bir adamın kolundan tutmuş, gürültüden duyamadığım bir şeyler anlatarak yanıma geldi. Bizi tanıştırır tanıştırmaz gözlerindeki pırıltıdan sezdiğime göre resmini nasıl bulduğumu soracağı sıra az ötemizdeki topluluktan birisi onu çağırarak, ben dayanamayıp sarıdaki tedirginliği söyleyeceğim zaman, 'Yine mi Van Gogh?' 'Yüzyılımızın renk anlayışına getirdiği veriler'e benzer bir yığın laf dinlemek sıkıntısından beni kurtardı. Yanımızdan ayrılınca yeni tanıştığımız gence resmi beğenip beğenmediğini sordum. Bu işten anlamadığını, yalnız gökyüzünün grisi yaprakların yeşiliyle örtülü olmasaydı resmi beğenebileceğini söyledi, tik bakışta onu bir yakışıklı züppe sandığım için elini tutup beni bağışlamasını isteyecekken kendimi gücün tuttum. Griyi benim de sevdiğimi, isterse ona karşı duvarda asılı kendi boyadığım bir resmi göstereceğimi söyledim. Kalabalığı yardık. Uzun uzun baktı.</span></p>

  <p class="sgc-5"><span class="sgc-1">—</span> <span class="sgc-1">Bu iyi, dedi, satılık mı?</span></p>

  <p class="sgc-5"><span class="sgc-1">Satılık olduğunu, ama ondan para almayacağımı, renk beğenimin uyduğu bir kişiye bunu armağan etmekle sevineceğimi söyledim. Bu kere uzun uzun bana baktı. Kuşkulu bir bakıştı bu. Çabucak atölyemde daha bir yığın resim olduğunu, isterse bir gün uğrayıp görebileceğini söyledim. Atölyemin yerini cep defterine yazdı. Bir gün geleceğini, resimlerimi merak ettiğini, yalnız belki kötü bir huyu olduğunu, ikinci görüşünde konuştuğu kimselere 'siz' diyemediğini söyledi. Sonra bıraktı gitti."&nbsp;</span></p>

  <p class="sgc-5"><span class="sgc-1">...........</span></p>

  <p class="sgc-5"><span class="sgc-1">"...Paletimi eline alıp bir ressamın kişiliğininen açık paletinde belireceğini, bulduğumu, bulmak istediğim renkleri merak ettiğini,&nbsp;</span><span style="text-indent: 1em;">boza kaçar bu uçuk gök rengini sevdiğini, onda bir kapalı havanın geçici sıkıntısı olduğunu söyledi. Sonra kakır kakır güldü.</span></p>

  <p class="sgc-5"><span class="sgc-1">—</span> <span class="sgc-1">Gördün mü, esaslı ukalâyım ben. Neyse, kaçayım artık, çalışmak istersiniz... dedi.</span></p>

  <p class="sgc-5"><span class="sgc-1">Kalırsa sevineceğimi söyledim; yanında da çalışabilirdim; hem isterse plaklardan piyano dinlerdik. Yüzü ışıyıverdi.</span></p>

  <p class="sgc-5"><span class="sgc-1">—</span> <span class="sgc-1">Deme! Piyanoyu severim, dedi.</span></p>

  <p class="sgc-5"><span class="sgc-1">Sedire oturdu. Pikaba Bach'ları sıraladım; başladım gökyüzü yemişlerini boyamaya. O boyuna sigara içti. Plaklar bittikçe yeniden başlattık. Füglere ezgi diyor. Bu 'ezgi' sözcüğü pek hoşuma gitti. Ben sehpanın önünde, o sedirde, uzun zaman konuşmadık. Resmi bitirdim. Hava kararırken çıktık; sokakta ayrıldık. Eve doğru yürüdüm. O kim bilir nereye gitti. Ama yarın gelecek."</span></p>

  <p class="sgc-5"><span class="sgc-1">..........</span></p>

  <p class="sgc-5"><span class="sgc-1">"... Dün yaptığım resmin adını ne koyacağımı sordu. Adını yaparken koymuştum: 'Tanrının İkindi Kahvaltısı.' Islık çaldı, güldü.</span></p>

  <p class="sgc-5"><span class="sgc-1">—</span> <span class="sgc-1">Bu resmi satın almak isterdim, dedi.</span></p>

  <p class="sgc-5"><span class="sgc-1">—</span> <span class="sgc-1">Satılık değil, dedim.</span></p>

  <p class="sgc-5"><span class="sgc-1">Kalktım, resmi bir eski gazeteye sardım.</span></p>

  <p class="sgc-5"><span class="sgc-1">—</span> <span class="sgc-1">Sergidekinin yerine bunu vereyim size. Giderken götürürsünüz.</span></p>

  <p class="sgc-5"><span class="sgc-1">—</span> <span class="sgc-1">Şimdi gitmeyeyim mi?</span></p>

  <p class="sgc-5"><span class="sgc-1">—</span> <span class="sgc-1">Bilmem ki. Kalın isterseniz.</span></p>

  <p class="sgc-5"><span class="sgc-1">Kaldı."</span></p>

  <p class="sgc-5"><span class="sgc-1">..........</span></p>

  <p class="sgc-5"><span class="sgc-1">"... Hanidir ben çalışırken arkamdan bakıyordu. Sonra çenesini omzuma dayadı. Ürperdim; sanki yoğunlaştım. Soluğunu duyuyor, ne olacağını hem bildiğim hem bilmediğim bir şeyin olmasını bekliyordum. Paleti, fırçayı bıraktım. Birden kendine döndürdü beni; öptü. Halûk Paris'e gideli beni kimse öpmemişti. Kafamdan kovdum onu, sarıldım."</span></p>

  <p class="sgc-5"><span class="sgc-1">........</span></p>

  <p class="sgc-5"><span class="sgc-1">"Kahvaltıda babam dün gece geç geldiğimi söyledi. Yüzü asıktı ama umursamadığı belliydi. Başka şeyler düşünüyordu. Annem de öyle.</span></p>

  <p class="sgc-5"><span class="sgc-1">—</span> <span class="sgc-1">Ressam mı ? diye sordu annem.</span></p>

  <p class="sgc-5"><span class="sgc-1">—</span> <span class="sgc-1">Değil. Aylakmış; öyle diyor.</span></p>

  <p class="sgc-5"><span class="sgc-1">(Dün gece lokantada bira içerken sormuştum. '— Aylağım ben, demişti, param var. Hem benim yapacağım bir iş de yok.' Sonra yolda başım dönüyordu. Kapının kuytusunda öpüştük. 'Yarın evine götür beni' dedim.&nbsp;</span>' — Olmaz, dedi, evime bir giren bir daha çıkamaz. Güveniyor musun kendine?'' — Bilmem.')</p>

  <p class="sgc-5"><span class="sgc-1">—</span> <span class="sgc-1">Nasıl geçiniyor öyleyse?</span></p>

  <p class="sgc-5"><span class="sgc-1">—</span> <span class="sgc-1">Geliri varmış.</span></p>

  <p class="sgc-5"><span class="sgc-1">—</span> <span class="sgc-1">Bir gün getir de tanışalım, dedi annem.</span></p>

  <p class="sgc-5"><span class="sgc-1">Babamın yüzü ekşidi. İşsizleri sevmez. Kızarmış ekmekleri getirdiler... "</span></p>

  <p class="sgc-5"><span class="sgc-1">........</span></p>

  <p class="sgc-5"><span class="sgc-1">&nbsp;"Dazlak adam kalktı gitti. Bu uzak masadaki sulu bakışlı adamın varlığı beni sinirlendiriyordu. Lokantanın havası değişmiş gibi oldu. Ayaklarımı onunkilerin yanına uzattım. Gözlerini sigara küllüğünden çekti, bana baktı. Tatlı, ısıtıcı bir bakıştı.</span></p>

  <p class="sgc-5"><span class="sgc-1">—</span> <span class="sgc-1">Ne düşündün? dedim.</span></p>

  <p class="sgc-5"><span class="sgc-1">—</span> <span class="sgc-1">Ne mi? Çok şey.</span></p>

  <p class="sgc-5"><span class="sgc-1">—</span> <span class="sgc-1">Annem diyor ki...</span></p>

  <p class="sgc-5"><span class="sgc-1">—</span> <span class="sgc-1">Bırak anneni babanı şimdi, dedi elimi tutup, sen kimi kimsesi yok bir kızsın.</span></p>

  <p class="sgc-5"><span class="sgc-1">Neden böyle dedi? Sormadım. Çekindim."</span></p>

  <p class="sgc-5"><span class="sgc-1">........</span></p>

  <p class="sgc-5"><span class="sgc-1">Başını kaldırdı. Artık okumayacak. Biliyor: Sedire uzanışlar, ezgiler, yüzü sarılı geldiği gün terzilerden bahsedişi, 'Sargı çıkıncaya değin beni bekleme/ deyip gidişi, beş gün sonra sargısız geldiğinde çenesinin solundaki bir ufak kızartıyı öptüğü zamanki durgunluğu gelecek.&nbsp;</span><span class="sgc-1" style="text-indent: 1em;">Kalemini aldı. Yazıların bittiği yerdeki boş sayfanın başına günün tarihini attı. Altına 'Bir horozun vakitsiz ötüşü' diye yazıp defteri kapadı.&nbsp;</span></p>

  <p class="sgc-5"><span class="sgc-1" style="text-indent: 1em;">4</span></p>

  <p class="sgc-5"><span class="sgc-1" style="text-indent: 1em;">Deminden beri avukatın sesinde saygılı bir titremeyle sayıp döktüğü rakamlar bile neşesini bozamıyordu. Kiralar, bankanın yıl sonu mektubu, rakamlar... Avukat ona yıllık hesabını veriyordu. Eleni geleceğini haber verdiği zaman canı sıkılmıştı ama şimdi eğleniyor. Arkasında yastık, bacakları battaniye ile örtülü sedirde uzanıyor. Hastalığın imtiyazı bu. Öteki koltuğa oturmuş, önündeki kâğıtlardan bir şeyler okuyor. Bu adam belki de onu aldatıyordun Beş-on liralık aldatmalar, salt böylelerinin bildiği çapraşık düzenlerle girdi-çıktıları uğraşa didine tartılmış, uzun&nbsp;</span><span style="text-indent: 1em;">emekli ek-paralardır bunlar. Bir de şu vicdan dedikleri şeye sahipse bu, bu -şaşılacak şey, avukatın adını unutmuş- her neyse, bu adam; o da cabası. Bütün aldatmalar, para kayıpları onun kurtulmuşluk duygusu yanında ne kadar önemsiz.</span></p>

  <p class="sgc-5"><span class="sgc-1">Bu kır saçlı, orta yaşlı, iri burunlu adamın Eleni'yi sıkıştırdığını bilmek neşesini arttırıyor. Kafasının içinde "ah canım" lı "yapma çapkın"lı bayağı bir tiyatro oyunu kuruyor. Üçüncü şahıs adamın akciğer rengi karısı... Avukat doğrulduğu zaman katıla katıla gülmek üzereydi; kendini güç tuttu.</span></p>

  <p class="sgc-5"><span class="sgc-1">—</span> <span class="sgc-1">İşte anlaşmamızı dinlediniz. (Neyi dinledik?) Gördüğünüz gibi geçen yılın aynı. Lütfen şuraya atın imzayı.</span></p>

  <p class="sgc-5"><span class="sgc-1">İmzaladı. Bu şu demekti: Kiraları avukat toplayacak, karşılık olarak şimdi oturduğu katta parasız oturacaktı. Avukat kâğıtlarını çantasına yerleştirdi.</span></p>

  <p class="sgc-5"><span class="sgc-1">—</span> <span class="sgc-1">Yılbaşı gecesi bizde küçük bir âlem yapıyoruz. Birkaç tanıdık aile gelecek. Siz de gelirseniz seviniriz. Gençler de olacak.&nbsp;</span><span style="text-indent: 1em;">(Göz kırptı.) Eğlenirsiniz.</span></p>

  <p class="sgc-5"><span class="sgc-1">"Oh, oh! Melodramın şahısları çoğalıyor. Kafam bu karışıklığı çözemez." Daha önce başka yere söz verdiği için gelemeyeceğini söyledi.</span></p>

  <p class="sgc-5"><span class="sgc-1">Adam gidince bir sigara yaktı. İçindeki acayip sevinç yalnız pastırmacının rakibi (bu çok bilgili kişiyi bu deyimle düşünmek, onu gözünde daha gülünçleştiriyordu) yüzünden olamazdı. Bu belki de yeniden sağlıklı olmanın sevinciydi. Üç gündür yatıyordu. İlk günü bütün dünyaya küs, bedeninin yakınmasını dinledi. Oynak yerleri, başı durmadan "biz varız"&nbsp;</span>diye bağırdılar, insan hasta oldu mu kendi etinin bilincine çok daha varıyordu. Belki onları toplum içinde yaşatan hastalık bilinciydi. Geceleyin daldıkça tırnakları boyasız bir el, Ayşe'nin eli, saçlarını karıştırıyor, onu uyandırıyordu.</p>

  <p class="sgc-5"><span class="sgc-1">Dün sabah Eleni oda kapısını açıp yüzünü görünce koşmuş bir doktor getirmişti. Yalnız et suyu ile ilâç içmek hoşuna gitmiyordu ama bugün iyiydi. Öğleden sonra, avukat gelinceye değin kitap bile okumuştu.</span></p>

  <p class="sgc-5"><span class="sgc-1">Sigarayı küllüğe bastırıp üstünden battaniyeyi attı. Sedirden inerken ayak tırnaklarını gördü: Büyümüş. Işığı yakıp küçük bir makasla tırnaklarını kesti. Kırpıntıları küllüğe attı. Tıraş oldu. İşte insanoğlunun bir yığın süflî işi vardı. Oysa bir an önce sokağa çıkmak istiyordu.</span></p>

  <p class="sgc-5"><span class="sgc-1">Çoraplarını giyerken duvarda İkindi Kahvaltısı'm gördü. "İndirsem mi şunu? Artık kapanması gerekirdi bu işin. Yoksa şu soğuk algınlığı mı böyle mızmız etti beni? Hadi sokağa, insanların arasına; hepsi de demir gibidir. Karnım aç. Et suyundan gık dedim."</span></p>

  <p class="sgc-5"><span class="sgc-1">Sokakta, ciğerleri soğuk havayla dolup boşaldıkça içinde korkunç bir güç duyuyordu. Köşede durup geniş caddeye baktı. Önünden insanlar, otomobiller, tramvaylar geçiyordu. Işıklarını yeni yakmış bu şehri seviyordu. Aradığı burda, şu gelip geçen insanların içindeydi. Belki bu akşam onu bulacaktı. Birden bir sigara içmenin dayanılmaz isteğiyle elini cebine attı. Paketi yok, evde unutmuş. Önünden geçen adama seslendi:</span></p>

  <p class="sgc-5"><span class="sgc-1">—</span> <span class="sgc-1">Bir sigara verir misin kardeşim? Adam dik dik baktı.</span></p>

  <p class="sgc-5"><span class="sgc-1">—</span>&nbsp;İ<span class="sgc-1">nayet ola, dedi.</span></p>

  <p class="sgc-5"><span class="sgc-1">Toplandı. Ne demeğe gelir bu söz? Şimdiye dek hiç duymamıştı. Birkaç adımda yetişti ona, kolunu tuttu.</span></p>

  <p class="sgc-5"><span class="sgc-1">—</span> <span class="sgc-1">Neydi o demin söylediğin?</span></p>

  <p class="sgc-5"><span class="sgc-1">—</span> <span class="sgc-1">Hiç. (Gözleri büyük, korkmuş) Sigaram yok da. İçmem ben.</span></p>

  <p class="sgc-5"><span class="sgc-1">Kolunu bıraktı. Gergin kasları gevşedi. Demek içmiyormuş. Bak bunu anlıyordu. Adam uzaklaştı. O da karşıya, duraktaki tütüncüye yürüdü. Bir paket sigarayla bir de kibrit aldı. Hemen yaktı. Dört-beş nefes çekti çekmedi tramvay geldi. Bi</span>nerken sigarayı attı. içersi kalabalık, oturacak yer yok. Kayışa tutundu. Yanında duran kadının arkası kalçasına değiyordu. Çekildi ama öteki durakta araba büsbütün dolunca sıkıştılar. Kadın başını yana çevirip sanki ona çirkin olmadığını göstermek istiyor. Konuştuğu adamın -kocası mı, kardeşi mi?- bir yakını olduğu belli. Onunla konuşurken bacağını dizine (C'nin dizine) değdiriyor, çekiyor, bastırıyor, gevşetiyor. "Katıksız dişi bu." İçinde çoktandır uyuyan hayvan uyanmış, nafakasını istiyor. Başına kan&nbsp;yürüdü. Nasıl doyuracak onu, parayla kadın eti mi alacak? Hatırladı: (Odalara çıkıncaya değin, Feyyaz'la beraberdiler. Hep kadınları anlatırdı bu Feyyaz; bir de kendini. Galiba bir pazar öğle sonuydu. Yoksa ders günüydü de kolejden mi kaçmışlardı? Kadına pek bakamamıştı. Belli etmekten korktuğu hızlı bir çarpıntı vardı yüreğinde. Girdikleri odada bir karyola oluşu iyiydi. Kadın ne çabuk soyunup yatmıştı. Oysa çıplak olmanın düşüncesiyle çekingen, ağır ağır soyunuyordu. Önünde arkası dönük yatan kadının oturmaktan kızarmış butları vardı. Küçücük kabarıntılar, sivilceler... Kocaman kalçanın belin kıvrıntısına birden inişi... Dışarda rastladıkça kafasında soyduğu kadınların gerçeği demek buydu.&nbsp;<span style="text-indent: 1em;">"— Haydi, biraz çabuk ol canım." Kadının üstüne vardığında gözlerini görmüştü: Sıkıntılı, donuk. Etinin bilinçli kıpırtısı. Sonra aşağı salonda Feyyaz'ı beklerkenki o ölümsü boşluk duygusu.)</span></p>

  <p class="sgc-5"><span class="sgc-1">—</span> <span class="sgc-1">Biletler, dedi biletçi. Adamın geçerken sebep olduğu sıkışıklıkta kadın sanki her şeyini bacaklarına indirip kendini ona verdi. İçindeki hayvan kanmıyor, daha istiyordu. Boştaki elini uzattı; kadının kalçasını, belini okşadı. Kadın koluyla saklıyor bu eli, göstermiyor. Sesinde belli belirsiz bir tınlama var. İçindeki canavar sevinçli.</span></p>

  <p class="sgc-5"><span class="sgc-1">Taksim'de inince kadın yanındaki adamın koluna girdi; yürüdüler. O da yürüdü arkalarından. Az sonra kadın dönüp ona baktı. İtici bir bakıştı bu. "-İşi tadında bırak. Görüyorsun işte," diyordu. Bıraktı. Büyük caddeye girdi. Sağ kaldırımda yürüyordu. Karşı sıradaki derin localı sinemanın hizasına gelince başını sola çevirdi. Şaşı kadın yoktu. Sol kulağını kaşıdı.&nbsp;</span></p>

  <p class="sgc-5"><span class="sgc-1">Ağacami'nin önüne varınca, başı açık bir kız duvara tutunup yere tükürdü. Görünen yanağı sapsarıydı. "Kusacak bu."&nbsp;</span><span style="text-indent: 1em;">Kız uzaklaştı. "Gidip konuşsam..." Gitmedi. Karnı açtı. Hem önce Tünel'e kadar yürümesi gerekti. Tünel'e daha doğrusu o bildiği sokağa yaklaşırken birden geriye döndü. Karşılaştığı kadınlara bakarak yürüyordu. İçinde korkunç bir güç vardı. Karnı açtı. Bu gece canı et istiyordu. Bol bol et yiyecekti. Tepebaşı'ndaki pahalı lokantalardan birine girerken karşıdaki saati gördü: Altıya on vardı.</span></p>

  <p class="sgc-5"><span style="text-indent: 1em;">5</span></p>

  <p class="sgc-5"><span class="sgc-1">Dört sandalye vardı locada. Yer gösteren kız cep fenerinin ışığını Erhan'ın bozuk para dolu avucuna tuttu. Bu durmadan sakız çiğneyen kız&nbsp;</span><span style="text-indent: 1em;">B.'nin sinirine dokunuyor. Erhan'ın eli yirmi beşliklerle ellilikler arasında kararsız gibi. Paltolarını öndeki sandalyelere attılar, oturdular.</span></p>

  <p class="sgc-5"><span class="sgc-1">—</span> <span class="sgc-1">Üşüyor musun?</span></p>

  <p class="sgc-5"><span class="sgc-1">—</span> <span class="sgc-1">Hayır.</span></p>

  <p class="sgc-5"><span class="sgc-1">Elini tuttu. Bu kemikli elin baskısı içinde gittikçe azalan kırgınlığı yatıştırdı. (Dışarda Erhan sinemaya girmek isteyince -fakülteden sergiyi görmek için çıkmışlardı- niye önceden söylemedi bunu? diye kırılmıştı. Sanki söylese onunla buraya gelmeyecek miydi? Demek bir aydır birbirlerini tanıyamamışlardı.) Yüreği çarpıyor diye kızgın. İlk defa geliyor locaya. Üç gün önce soğuk, karanlık bir arsada saatlerce öpüşmüşlerdi. Şimdiye dek bu loca insanlarına hep alay ederek bakardı. Neden kendi durumu ona pek önemli geliyor? Neden çarpıntısını durdurup kendisiyle alay edemiyor? Işıklar yanınca salondan yana bakamayan bu sinmiş, kızarmış loca insanlarının tedirginliklerindeki gülünçlük... Yoksa o da onlardan mı olacak?</span></p>

  <p class="sgc-5"><span class="sgc-1">Erhan'ın sol kolu omuzlarına dolandı. Yüzü yakınında, büyük. Dudakları birleşti. Sağ eli belinden yavaş yavaş yükseldi, göğsünde durdu. Kulakları uğulduyor. "Yüreğimin çarpıntısını duyacak. Ne saçma..." Bu el göğsünün hep bir yanını sıkıyor. Canı yanıyor ama yine de bu kemikli eli okşuyor.</span></p>

  <p class="sgc-5"><span class="sgc-1">Birden görünmeyen seyircilerin gülüşüyle ürperdiler. Bu yapıda film seyredenlerin de bulunması sanki olağanüstü bir şeydi. Erhan içinde "ceket" kelimesi geçen bir söz söyledi; sesi boğuktu, anlamadı. Dudakları yeniden birleşti. Şimdi onunkileri tatlı-sert öpen dudaklar dışarda sinemaya gitmeyi</span>&nbsp;teklif edenler değil miydi? Son günlerde onun içtenliğinden şüphelenmiyor muydu?&nbsp;<!--StartFragment-->''-Her şeyin bir sırası vardır,'' derken gözlerini kısışı,<!--EndFragment-->&nbsp;<!--StartFragment-->yanlarına geldiği zaman Güler'e kaçamak bakışları...<!--EndFragment-->&nbsp;Tanıştığı erkeğin 'o' olmadığını anlar anlamaz ayrılacağını söylerdi. B.'nin bir yanı, Erhan'ın aradığı 'o' olmadığını biliyor, ama zorluyor kendini. "Niye o olmasın? Öyle güzel ki..." Yakınlık hoşlanmayla başlıyordu. Bir ay önce kantinde Dağlarca'nın Ölü şiirini okurken Erhan'ın gözleri sulanmıştı. Belki B.'yi ona yaklaştıran bu olaydı. "İşte eli bacaklarımda. Nedim de hep etekliğimin altında bacaklarımı sıkardı. Yoksa bu da o mu? Yılı olmuş. Tam bir hafta öpüştüktü. Tın tın..."</p>

  <p class="sgc-5"><span class="sgc-1">Bacaklarındaki el gergin, okşamakla kanmamış daha ileri kaydı. Kadının sonradan kazandığı o ek-içgüdüyle bacaklarını kıstı. Annesi, küçükken orasını kurcaladığını gördükçe eline iğne batırırdı. Salt oraya verilen&nbsp;</span>önem... "Dalgın olduk mu gerçek benliğimizle davranıyoruz. Ben de öteki nazlı dişiler gibi miyim?" Kendini yeniden koyuvereceği sıra Erhan'ın eli bacaklarından ayrıldı. Kinli, istediğine karşı gelinmiş şımarık bir oğlan sesi duydu:</p>

  <p class="sgc-5"><span class="sgc-1">—</span> <span class="sgc-1">Ne o, yoksa kız mısın?</span></p>

  <p class="sgc-5"><span class="sgc-1">Önce şaştı. "Ah, bu kadarı fazla..." İçinde yıkıcı, acı verici bir deprem başladı. Dönüp baktı. Şu yakışıklı erkek işte buydu. Artık tanıyordu onu. Şiirlerin, kitaplardan kapma büyük sözlerin yapma süsünden sıyrılmış; beylik yargılarla dolu, bayağı. Böyleleri için en önemlisi kızlıktı. Oysa B.'nin ona vermek istediği şeyin yanında kızlık neydi ki? Yarın gidip onların bu kızlık dedikleri şeyi tanımadığı bir erkeğe verecekti. (Hey gidi öfke, sen insan aklına daha saçma düşünceler bile getirebilirsin.) Yanındaki erkek bunu almanın sorumluluğundan korkar. Biliyor, korkaktır o. Ona sarılmaktan, onunla öpüşmekten tat aldı diye kendini hor gördü. "Bulaşık bezi. Vıcık vıcık... " Onların gözünde bütün kadınlar birdir. Amaçlarına götürmekteki başarısı denenmiş o pek rahat&nbsp;</span>'sıra'larını bozmazlar: Önce el tutulur, sonra öpülür, sonra memeler okşanır; En son etekliğin altı gelir.&nbsp;''Ben onun için yeni bir kobayım, bir deney hayvanı...'' Birden suya düşmüş gibi üşüdü. Erhan kolunu uzatmış onu yeniden kucaklamak istiyordu. Oturduğu sandalyeyi çekti.</p>

  <div class="sgc-6">
    —Bırak,dedi.
  </div>

  <p class="sgc-5"><span class="sgc-1">Ne işi var burda? İşte üşümüş. Başı az az ağrıyor. Artık perdede konuşanların sesini, seyircilerin öksürüklerini duyuyor. Kalktı, paltosunu aldı.</span></p>

  <p class="sgc-5"><span class="sgc-1">—</span> <span class="sgc-1">Gideceğim ben.</span></p>

  <p class="sgc-5"><span class="sgc-1">—</span> <span class="sgc-1">Ama niye? Mantıksızlık bu.</span></p>

  <p class="sgc-5"><span class="sgc-1">—</span> <span class="sgc-1">Olsun.</span></p>

  <p class="sgc-5"><span class="sgc-1">—</span> <span class="sgc-1">Çıkalım öyleyse.</span></p>

  <p class="sgc-5"><span class="sgc-1">—</span> <span class="sgc-1">Hayır, sen kal. Seninle çıkmak istemiyorum.</span></p>

  <p class="sgc-5"><span class="sgc-1">Biliyor, kalmayacak; o da onunla çıkmak isteyecek. "Bu korkağın anlayacağı dille konuşayım."</span></p>

  <p class="sgc-5"><span class="sgc-1">—</span> <span class="sgc-1">Yalnız çıkmak istiyorum ben. Arkamdan gelmeğe kalkarsan bağırırım.</span></p>

  <p class="sgc-5"><span class="sgc-1">—</span> <span class="sgc-1">Önemsiz bir söze... ('Şşşşt! Başka yere...') dedi seyircilerden biri. Paltosunu giydi, çıkarken Erhan yarı karanlıkta, gerçekten şaşırmış gibi oturuyordu. B. kapıyı kapadı. Karşıda yer gösteren kız hâlâ sakız çiğniyordu. Kendine bu ucuz batakhane rehberinin gözleriyle bakınca sarardı.</span></p>

  <p class="sgc-5"><span class="sgc-1">Cadde soğuktu, kalabalıktı. İçi bulanıyordu. Sanki dudaklarının derisi kabuk kabuk kalkmıştı. Yaladı; Ağacami'nin duvarı dibine tükürdü. Kusmaktan korktu. Geçenler ona bakıyorlardı. Yürüdü. "Bu caddenin elbet tenha olduğu zamanlar da vardır. Hiç görmedim ben. Kim bu insanlar? İşten mi dönüyorlar; eğlenceye mi gidiyorlar? Şu adamın burnu Gide'in burnuna benziyor. Ama nasıl da kasvetliler. Bunların içinde 'meçhul denizlerde balık' olmayı isteyen var mı acaba? Belki şu hep önüne bakan adam... Ne güzel okumuştu bu şiiri. Gözleri sulanmıştı.&nbsp;</span><span class="sgc-1" style="text-indent: 1em;">Yoksa kız mısın? Ya karşıki şaşı kadın, durmuş kimi bekliyor? Koş, bayım, koş; kaç bu caddeden. Yetişemeyecek. Evet, tramvay kalktı. Neyse, üzülme, bir başkası gelir alır seni. Ama şimdi koştun diye içinde bir utanma var değil mi? Taksim demişler buraya. Yollar ayrılıyor diyedir. Yoksa bu alanda kocaman bir adam büyük bir karatahtanın önünde halka dört işlemden 'bölme'yi mi öğretirdi? Dersi bizim Ahmet beyin dersi kadar sıkıcı mıydı? Ne der Güler: 'on birden on bir elliye, Ahmet beyin orda uyku kürü.' O gün kantinde Güler'e kaçamak bakıyordu. Aa! Emine yengem... Ama değil; o bu kadar boyanmaz. Hem ne arar burda? Mudanya'dadır. Bugün kimse gelmiyor arkamdan. Her sefer sinemadan döndüğüm yol değil mi bu? İşte Teknik-Ün-Ver-me okulu. Geçen defa ta evin önüne dek gelen sessiz, gözlüklü çocuk nerde? Yoksa farkındalar mı? (Bir daha tükürdü.) Bu merdivenlerden kayıp bir düşsem. Yoksa kız mısın? Elbet kızım. Yirmi iki yaşındayım. Neden 'her şeyin sırası vardır' dediği gün kalkıp gitmedim sanki? Güler'e de bakardı. Beni daha saf, daha kolay buldu herhalde. İyi. Uslanmam ben. Dolmabahçe. Artık eve geldik sayılır. Geç oldu ama. Saat... Altıya on var. Evdekiler şimdi meraklanıyorlardı Koşamam ya. İçeri girdim mi üzüntüler unutulur. Annemin yüzü güler. Babam odadan '— Kim gelen?' diye sorar. '— B.' '— İyi, iyi.' Hepsi bu. Nerde kaldığımı bile sormazlar. Bu güvende sıkıcı, küçültücü bir şey var. Oysa biliyorum, babam üzülüyor. Saat beşi geçti mi aklına binbir kötü şey geliyor. Yine de 'Çocuklara güven ilkesi'nin dışına çıkmaz. Ah, babamın şu 'ilke'leri... Sonra odam: Masa, karyola, kitaplar. Benim inim. Bu gece bir&nbsp;</span><span style="text-indent: 1em;">kapansam oraya. Üzgünüm. Ama çok kalamam. Sami kapıyı yumruklar: 'Yemeğe, yemeğe.' Canım istemiyor desem başıma toplanırlar. Kadınların neden evlendiklerini anlıyorum: Yalnız kalabilmek için."</span></p>

  <p class="sgc-5"><span class="sgc-1">Sağında, Dolmabahçe'nin yüksek duvarları ardında bir vapur düdüğü öttü. Solundan ışıklı bir tramvay geçti. Karşıdan gelen bir adam yanından geçerken laf attı.</span></p>

  <p class="sgc-5"><span class="sgc-1">—</span> <span class="sgc-1">Yavaş ol şekerim; bir yerini inciteceksin.</span></p>

  <p class="sgc-5"><span class="sgc-1">Bu külhanbeyi şakası üzüntüsüne bir havalanma deliği açtı. "Bugünkü benim son aldanışım olmayacak. İnsanlara güveniyorum." Eve varıncaya değin bu duyguyu içinde taşıdı.</span></p>

  <p class="sgc-5"><span class="sgc-1">6</span></p>

  <p class="sgc-5"><span class="sgc-1">Sol ayağını her basamağa atışında paltosunun sol cebindeki şarap şişesi 'klik' diye bir ses çıkarıyordu. Cepte unutulmuş bir gümüş lira olacaktı; öyle sanıyordu, ama merakını gidermek için yoklayamıyordu: Kucağında kesekağıtları vardı. İkinci kat sahanlığında, karşı kapının aralığında duran bir kadın onu görünce çekildi. Kadın yarı çıplakmış gibi geldi ona, oysa giyinik olduğunu apaçık görmüştü. Yalnız baldırları çıplaktı. Akpak, dolgun. "Ayak seslerini duyunca aralamış kapıyı. Kocasını bekliyor bu." Klik! "Başkası olamaz mı? Ya evli değilse." Klik! "Öyleyse geleceğim deyip gelmeyen birisidir beklediği. Az sonra 'Vefasız' diye başlayan bir mektubun önüne oturur." Klik! Üçüncü katta kimse yoktu. "Burada hep iki çocuk olurdu. Çok soğuk bugün." Klik! Dördüncü kat da öyle. Yalnız haşlanmış lahana kokusu vardı. Klik! "Çatla namussuz." Klik! "Şeytan at şu kucağındakileri, diyor, yokla cebini de rahatla." Atmadı.</span></p>

  <p class="sgc-5"><span class="sgc-1">Damın beton düzlüğüne kar yağıyordu: Esintisiz, ağır. Tutmuş. Ona bu aklığı gösteren belli belirsiz ışığın nerden geldiğini bilmiyordu. Bastığı yerin yumuşaklığı, bir de yüzüne değen serpintiler olmasa belki kar yağdığını bile anlayamazdı. Sol elinde yakıcı bir karıncalanma vardı. Soğuktan.</span></p>

  <p class="sgc-5"><span class="sgc-1">Atölyenin kapısını pabucunun burnuyla çaldı. Beklerken kafasında olanca hızıyla işleyen çıkrık yavaşladı, yavaşladı, durdu. (Evdeyken&nbsp;</span>başlamıştı; birden, duvardaki resme bakınca. Atölyede onunla olmanın dayanılmaz isteği... Nasıl fırlamıştı evden... Asmalımescit'te almıştı alacağını. Etine mi koşuyorum onun, diyordu kendi kendine, yirmi yaş tutkularından biri mi bu? İçinden gelen sese uyuyordu yalnız. "— Sen misin? Unutmadın demek," diyecekti Ayşe kapıyı açınca. Ya da "— Siz miydiniz?") Buz gibi oluyordu her yanı. Dönebilirdi de; dönmedi.&nbsp;<span style="text-indent: 1em;">Şimdi kuruntulardan arınmış, rahat. Onu bulamadığına seviniyor. Üzüleceğini sanırdı. Kendini tüyden yeğin buluyor. Dönüp gitmekten başka yapacağı yok. Değil, var bir şey. Şu basamaklar boyunca sol cebinden duyduğu 'klik' sesi kalıyor çözümlenecek.&nbsp;</span><span class="sgc-1" style="text-indent: 1em;">Kucağındaki kesekâğıtlarını kapının dibine bıraktı. Cebinden&nbsp;</span><span style="text-indent: 1em;">şişeyi çıkardı. Elini soktu: Bir anahtardı bu. Cebinin ılıklığında ısınmış ama&nbsp;elinin soğukluğunu, uyuşukluğunu daha çok duyuruyordu. Hatırladı:&nbsp;Ayşe vermişti bunu. Önünde durduğu kapının anahtarı. Şaşmadı.&nbsp;</span><span style="text-indent: 1em;">Anahtarın cebinde oluşu olağan bir şeydi. Çıkarken ivedi giydiği bu paltonun cebinde bulunması gerekiyordu; ötekilerden birinde değil. Tesadüfler isteğine uygundu. Girecekti. Merak ediyordu. İçerde büyük değişiklikler umuyordu. Son olarak ezgileri dinleyecek, tanıdık eşyaya eyvallah diyecekti.</span></p>

  <p class="sgc-5"><span class="sgc-1">Anahtarı kilide soktu. Birden kendi kapısını kapamadığı aklına geldi.&nbsp;</span><span style="text-indent: 1em;">Hırsız girse bile kitapları çalmazdı. Ötekiler umurunda değildi. Kapıyı itti. Yağlıboya kokan, bildik, ılık bir yel çarptı yüzüne. Kâğıtları aldı. Koyu karanlıkta ağır ağır belleğindeki masaya yürüdü. Eski yerindeydi. Elindekileri üstüne koydu. Işığı uyaracak düğmeyi bulmak için bir kibrit çaktı. Parmakları çöpü güç tutuyordu.</span></p>

  <p class="sgc-5"><span class="sgc-1">Işık yanınca çevresine baktı. "Bir değişiklik var burda." Sedir, masa, sandalyeler; soba, radyo, duvarlarda asılı resimler, sehpa hep bildiği yerlerindeydiler. Yalnız sehpanın üstü örtülüydü. Gitti sobaya baktı: Dibinde köz var. "Buradaymış bugün." İçine iki kürek kömür attı. Perdeleri kapadı. Eskiden bu kara perdelere baktıkça karartma kalıntısı diye düşünürdü. "Değişen eşyanın dostluğu." Musluğun üstündeki cam raftan bir bardak aldı. İki şişeyi de açtı. Elma, portakal soydu. "Onsuz ilk defa görüyorum burayı. Ya o, sarı bıyıklı oğlanla mı?" Sedirin, masanın kaygısızlığı arasında tedirgin, bardağı doldurdu; içti.</span></p>

  <p class="sgc-5"><span class="sgc-1">Şişenin biri bitince kalktı, pikabı işletti. Piyano özlediği ezgilere başladı. Sedire oturdu. Artık dış dünyanın sesleri duyulmuyor. Her şey kendi&nbsp;</span>içinde oluyor. Bir gün bu ışıklı kıyıda, pırıl pırıl kumların üstünde durmuş muydu? Ya bu tanıyamadığı, sokaklarında güleç yüzlü insanlar dolaşan şehir nerde? Sonra yine o pırıl pırıl kıyı... Arkasından biri, 'Ben de varım' diyor. Ah, o birisi...</p>

  <p class="sgc-5"><span class="sgc-1">Piyano birden sustu. Gözlerini açtı. Kapalı camlar ardındaki gerçek şehrin keskinliğini yitirmiş seslerini yeniden duydu.&nbsp;</span><span style="text-indent: 1em;">Gitti pikabın düğmesini çevirdi. Sonra orta yerde duran sehpanın üstünden örtüyü çekti aldı. Odaya girdi gireli üstü örtülü tuvalde göreceği şeyi merak ediyordu. Boşsa oturup o gelinceye dek bekleyecekti. Oysa önünde bitmemiş bir resim duruyordu. O buna çalışırken belki sarı bıyıklı oğlan sedirdeydi. Gırtlağına bir şey tıkanmış gibiydi. Uzandı şarap bardağını aldı. "Neye yarar bu?" içmeden bıraktı bardağı. Bir kâğıt parçasına "Yılbaşı kötü geçti. Payını bırakıyorum," diye yazdı. Masaya, şarap şişesinin yanına koydu. Duvardaki düğmeye doğru yürüdü. Tam çevirecekken döndü. Yazdığı kâğıdı alıp sobaya attı. "Alçak!" dedi kendi kendine; "Bıraktıkların yetmiyormuş gibi bir de kağıt karalıyorsun. Oysa bu işin bittiğini biliyorsun. Buraya bir kere gelmen gerekti. Ya yeniden başlayacaktı, ya bitecekti. İşte geldin, bitti. Hep onu bulursun diye korkuyordun, değil mi? Kıskanıyor musun? Durmadan seni mi düşünecekti ha, kendini beğenmiş?" Şişede kalan şarabı lavaboya döktü. Masadaki kalıntıları kâğıtlara topladı. İzini silmeye çalışıyordu ama faydasızdı, onun bu odaya girdiği belliydi. Işığı söndürdü. Çıktı. Kapıyı kilitleyip dönünce birden üstüne keskin bir ışık düştü. Yüreği çarptı. "O mu?"</span></p>

  <p class="sgc-5"><span class="sgc-1">—</span> <span class="sgc-1">Ne yapıyorsun orda?</span></p>

  <p class="sgc-5"><span class="sgc-1">Anladı. Işığın arkasını göremiyordu ama seste bir katılık vardı. İkinci kattaki yarı çıplak kadın haber vermiş olacaktı. Yoksa beklediği bu polis miydi? Anahtarı gösterdi.</span></p>

  <p class="sgc-5"><span class="sgc-1">—</span> <span class="sgc-1">Kapıyı kilitledim, dedi. Atölyenin sahibi arkadaşımdır. Yılbaşını birlikte geçirelim diye gelmiştim. Bekledim; gelmedi. Gidiyordum.</span></p>

  <p class="sgc-5"><span class="sgc-1">—</span> <span class="sgc-1">Kâğıtlarda ne var?</span></p>

  <p class="sgc-5"><span class="sgc-1">—</span> <span class="sgc-1">Kalıntılar bunlar. Süprüntü. Çöp tenekesine atacaktım.</span></p>

  <p class="sgc-5"><span class="sgc-1">—</span> <span class="sgc-1">Bırak yere de aç.</span></p>

  <p class="sgc-5"><span class="sgc-1">Kâğıtları önüne koydu, yırttı. Işık indi. Kar parlıyordu. İki boş şişe, ekmek, peynir, salam parçaları, yemiş kabukları, soyulmadık portakallar, elmalar... Işık kalktı.</span></p>

  <p class="sgc-5"><span class="sgc-1">—</span> <span class="sgc-1">Pekâlâ. Gidebilirsin.</span></p>

  <p class="sgc-5"><span class="sgc-1">Seste bir yumuşama vardı. Kâğıtları toplamak için eğildi.</span></p>

  <p class="sgc-5"><span class="sgc-1">—</span> <span class="sgc-1">Bırak onları. Kalsın.</span></p>

  <p class="sgc-5"><span class="sgc-1">—</span> <span class="sgc-1">Kapının önünde...</span></p>

  <p class="sgc-5"><span class="sgc-1">—</span> <span class="sgc-1">Bırak dedik ya. Sen git. Ben atarım onları.</span></p>

  <p class="sgc-5"><span class="sgc-1">Yürüdü. "Yoksa? Olur mu? Portakalları..." Merdivenleri ağır ağır indi. İkinci kattaki kapı kapalıydı.</span></p>

  <p class="sgc-5"><span class="sgc-1">Dışarda çiğnenmemiş kar, üstüne bastıkça gıcırdıyordu. Kitapçının köşesinden tenha caddeye dönerken içinde bir boşluk vardı. Saatine baktı: Ona geliyordu. "Nereye gideceğim? Keşke polis kuşkulanıp karakola götürseydi beni. Değişik bir gece olurdu. Belki onu da bulup getirirlerdi. Birlikte çıkardık. Sonra, sıkıntı. O bitti. Haset'te kitap arayacağım. Niye koşuyorsun? Davete geç mi kaldınız? Her zaman geç kalanlar bulunur. Hindi dolması daha bitmemiştir. Bu gece insanların hindi yemesi gerekir. Bulamayanlar üzülür. Yılbaşı hindisi... Ooooo! Eğlenmek de zorunludur bu gece. Sinemalar, tiyatrolar, barlar doludur. Evlerde toplantılar vardır.&nbsp;</span><span style="text-indent: 1em;">Küçük bir toplantı demişti avukat. Göz kırpmıştı. 'Neydi o yılbaşı gecesi donattığımız masa. Şu Mehmet bey ne şakacı adam. Kırdı geçirdi bizi.&nbsp;</span><span style="text-indent: 1em;">Ama karısı... Sorma kardeş.' Küçük kumarlarınız vardır. On kuruşluk tombalalar. Şimdi kim bilir kaç evde, kim bilir kaç kadının 'Aman ayol, bu ne kötü şans böyle,' sözüne karşılık kim bilir kaç erkek 'Üzülmeyin; kumarda kaybeden aşkta kazanır,' diyordur. Kim bilir kaç erkek de acele edip bu sözü ondan önce söyleyemediler diye onu kıskanıyordur.&nbsp;</span><span style="text-indent: 1em;">Biliyorum sizi. Küçük sürtünmelerle yetinirsiniz. Büyüklerinden korkarsınız. Akşamları elinizde paketlerle dönersiniz. Sizi bekleyenler vardır. Rahatsınız. Hem ne kolay rahatlıyorsunuz. İçinizde boşluklar yok. Neden ben de sizin gibi olamıyorum? Bir ben miyim düşünen? Bir ben miyim yalnız?" Yanından geçen kadına döndü:</span></p>

  <p class="sgc-5"><span class="sgc-1">—</span> <span class="sgc-1">Merhaba, dedi.</span></p>

  <p class="sgc-5"><span class="sgc-1">Der demez pişman oldu. Kadın durmuş ona bakıyordu. Sol elini cebinden çıkarıp kulağını kaşıdı. Kadın,</span></p>

  <p class="sgc-5"><span class="sgc-1">—</span> <span class="sgc-1">Sizi tanımıyorum, dedi.</span></p>

  <p class="sgc-5"><span class="sgc-1">Buna verilecek karşılık belliydi: "Öyleyse tanışalım," deyip kadının koluna girmesi, "Ne soğuk. Sıcak bir yere girip bir şeyler içsek," demesi gerekiyordu. Kolaylıklardı bunlar. Kadın bunları bekliyordu ondan. Oysa,</span></p>

  <p class="sgc-5"><span class="sgc-1">—</span> <span class="sgc-1">Ben de, dedi.</span></p>

  <p class="sgc-5"><span class="sgc-1">Yürüdü. Böyle kurtuluş istemiyordu. Çok denemişti. On&nbsp;</span>dakika sonra insan kendini daha da yalnız bulurdu. Balıkpazarı'na saptı.&nbsp;</p>

  <p class="sgc-5">Eve gitse, biliyordu, gece yarısına dek başka bir şey yapamadan, yukardakilerin patırtısına sövecekti. Bu sokakta kar artık gıcırdamıyordu. Bol gürültülü, bol dumanlı meyhanelerden birine girdi. Tezgâhın önünde bir boş yer bulup oturdu. Yaklaşan garsona,</p>

  <p class="sgc-5"><span class="sgc-1">—</span> <span class="sgc-1">Şarap, dedi.</span></p>

  <p class="sgc-5"><span class="sgc-1">Garson, sanki salt onun için buradaymış gibi eğildi. Sanki ötekiler duyacak diye korkuyordu.</span></p>

  <p class="sgc-5"><span class="sgc-1">—</span> <span class="sgc-1">Abi, dedi, bu gece hindi dolması da var.</span></p>

  <p class="sgc-5"><span class="sgc-1">7</span></p>

  <p class="sgc-5"><span class="sgc-1">Yirmi beş gün öğle sonları hep ayakları üşüdü. Sabahları atölyede Sami'ye poz veriyordu. Yemeği Beşiktaş'ta yiyor, sonra karda, yağmurda - çoğu karda, kimi gevşek kimi vıcık vıcık, kirli- yoruluncaya değin yürüyordu. Yoruldu mu yakın bir lokantaya, tatlıcıya ya da bir kahveye girip otururdu, içerdekiler bu üşümüş, yorgun adama geçici bir hoşgörü ile bakarlardı. Isınırdı, insanlarla barışmak iyiydi. Böyle bir gün tatlıcıda bir kadınla tanıştı. Kadının çocuk gibi sık sık burnunu çekişi onu daha kadınlaştırıyor, hoşuna gidiyordu. Üç gün sürdü. Sık sık burnunu çekiyor diye kadını bıraktı.</span></p>

  <p class="sgc-5"><span class="sgc-1">Yirmi altıncı gün portresi bitti. Sami,</span></p>

  <p class="sgc-5"><span class="sgc-1">—</span> <span class="sgc-1">Tamam. Gel gör istersen, deyince yerinden isteksiz kalkmıştı.</span></p>

  <p class="sgc-5"><span class="sgc-1">Alıştığı beziryağı kokusuyla birlik yitireceği sabahlar vardı önünde.&nbsp;</span><span style="text-indent: 1em;">Aylak adamın uzun, doldurulmaz sabahları korkunçtu. Kimi saatler bile önemliydi. Geçmek bilmez, uzun 'üç-dört dakikalar yaşamıştı; biliyordu. İnsan sokak adlarıyla üç günden fazla uğraşamıyordu.</span></p>

  <p class="sgc-5"><span class="sgc-1">Sehpanın önünde durunca şaştı. Görmeğe alıştığı portrelere benzemiyordu. Önce bir sol el gördü. Parmakları çevik, sinirli, tedirgin bir eldi bu. Kahverengi bir kulağa uzanmış ama daha yetişememiş; boşlukta.&nbsp;</span><span style="text-indent: 1em;">Bu çocuğun anlaması kabil miydi?&nbsp;</span><span style="text-indent: 1em;">Demek insanların huylarıyle ilgili asıl davranışlarındaki ayrılığın yalnız tiklerinde olduğunu biliyordu. Dönüp baktı. Ötekiler de ordaydılar. Konuşuyorlardı. Sami'nin elini tutup sıktı.</span></p>

  <p class="sgc-5"><span class="sgc-1">—</span> <span class="sgc-1">Beni biliyorsun, dedi.</span></p>

  <p class="sgc-5"><span class="sgc-1">Ötekiler sustular. Birden sıktığı eli bıraktı. Kızardı. Yatılı okulda bir sabah dalgın, kendi erkekliğiyle oynarken bir arkadaşının, üstünden yorganı çekiverdiği andaki utanmaydı duyduğu. Artık uzun zaman buraya gelemeyecekti.</span></p>

  <p class="sgc-5"><span class="sgc-1">Paltosunu giyerken artan huzursuzluğu, dışarda, Maçka'ya doğru yol ortasında, kâğıda sarılı resim koltuğunda, çaresiz, delimsi duruverdiği zaman -yapılar, arabalar, insanlarla çevriliydi. Geçenler 'Bu adam bir şey unuttu; şimdi dönecek,' diye düşünmüşlerdir- dayanma sınırlarını zorlayınca arabaların tekerleklerine bakıp kısadan kurtuluşu düşündü.&nbsp;</span><span style="text-indent: 1em;">Yalnız yirmi beş günün üşümüşlüğü, yorgunluğu değildi. Askerden döneli, üç yıldır sürüyordu. Yoksa dünyada olmayanı mı arıyordu? İki yanına bakındı. Sağdaki kaldırımda duvara dayanmış büyük gözlü bir okul çocuğu ilgiyle ona bakıyordu. Gözlerini kırpmadan elindeki elmayı ısırdı. Ağzı sulandı. Yürüdü. Vardı işte. Çocuklar, elmalar vardı.</span></p>

  <p class="sgc-5"><span class="sgc-1">O gece karsız-yağmursuz bir yürüyüşten sonra eve dönüp odasındaki ışığı yakınca yine resmine baktı. (Ayıktı. Yılbaşı gecesinden beri içmiyordu. Bol dumanlı meyhaneden hindi dolması yüzünden kaçmıştı. Sıkıştıkça içkinin kurtarıcılığına dek düştüğü için hep kendinden utanırdı.) Ertesi gün sıkıcı bir sabahla başlayacaktı. Kim bilir, iç sıkıntısı olmasa, belki insanlar işe gitmeyi unuturlardı. 'İş avutur,' derdi babası. O böyle avuntu istemiyordu. Bir örnek yazılar yazmak, bir örnek dersler vermek, bir örnek çekiç sallamaktı onların iş dedikleri. Kornasını ötekilerden başka öttüren bir şoför, çekicini başka ahenkle sallayan bir demirci bile ikinci gün kendi kendini tekrarlıyordu. Yaşamanın amacı alışkanlıktı, rahatlıktı. Çoğunluk&nbsp;</span>çabadan, yenilikten korkuyordu. Ne kolaydı onlara uymak! Gündüzleri bir okulda ders verir, geceleri sessiz, güzel kadınlarla yatardı istese. Çabasız. Ama biliyordu: Yetinemeyecekti. Başka şeyler gerekti. Güçlüğü umutsuzca zorlamak bile güzeldi. Duvardaki şu resmin nasıl yapıldığını görmüştü: Islık çalar gibi uzanan&nbsp;dudaklar, kırışan genç alın; uzun, umutsuz, koyu mavi bakışlar. Böylesi gerekti ona. Ama resim yapamazdı. Olsun! Yazacaktı. O gece yatar yatmaz uyudu.</p>

  <p class="sgc-5"><span class="sgc-1">Artık sabahları geç kalkıyordu. Mutfakta bir şeyler yiyip su içmek, ayakyoluna gitmek gibi zorunlu aralıklar da olmasa hava kararıncaya değin hiç kalkmayacağı masanın başına geçerdi. Saat beşten sonra herkes işten eve dönerken o evden çıkar, yakın lokantalardan birinde yemek yerdi. İlk günler yemeği yer yemez dönüyor, gece yarısına dek çalışıyordu. Güçtü, ama yunuyordu. Bir cümle üstünde saatlerce durmak vardı: Kafasına yürüyenlerden birini seçmenin sorumluluğu vardı. Kelimelerin yetersizliğini öğreniyordu. Bazı günler sigara içtiğini küllüğün doluşundan anlardı. Acaba onun da alnı kırışıyor muydu?</span></p>

  <p class="sgc-5"><span class="sgc-1">Uyuyamadan yattığı yatağında kafası durmadan yazdıklarıyla uğraşırdı. Çoğu geceler, o gün üstünde en uzun durduğu cümle gelip onu bulurdu. Alışmayı anlıyordu. İşte insan beyni bile alışıyor, hep aynı şeyi tekrarlıyordu. Boyuna, "Karıncalar bilmeden severler," diyordu. Öte yanına dönüyor, kurtulamıyordu. "Uyumam gerek," diye düşündükçe kafası sanki "Olmaz!" diyordu, "Karıncalar bilmeden severler."</span></p>

  <p class="sgc-5"><span class="sgc-1">Bundan kurtulabilmek için geceleri yazmadı. Yemekten sonra tiyatroya, sinemaya gider; sokaklarda dolaşırdı. Nereye gitse hikâyesi onunla olurdu; ama dışarının etkisi de vardı. Arada unuttuğu oluyordu. Artık geceleri uyuyabiliyordu.</span></p>

  <p class="sgc-5"><span class="sgc-1">Dışardakilerden biri evinin kırk adım ilerisindeki köşede oturan dilenciydi. Adam üst üste beş gün orada oluyor, sonra iki gün kayboluyordu. Yalnız akşamları yemeğe giderken görüyordu onu,&nbsp;</span>dönerken yerinde olmazdı. Tıraş zamanlarını şaşırdığı; yıkanmayı, Eleni kirlileri istemese çamaşır değiştirmeyi unutacağı ilk günler bile bu dilenciyi fark etmişti. Yazmaya başladığının üçüncü haftasında bir gün, üçüncü hikâyesinin sonlarına doğru "Bu kelimenin harfleriyle bir başkası da yapılabilir" cümlesini yazıp az önce aklında olan o kelimeyi bulamadığı, bulamadıkça sinirlendiği, içi bomboş kalıverdiği zaman (sol kulağının kaşıntısı, sokaktan geçen otomobilin sesi, merdivenlerdeki çocuk ağlaması hep o ana rastlamıştı) gene de bir saatten fazla masadan ayrılmamış, sonunda kalemi atıp&nbsp;pencereye yürüyünce dilenciyi bildiği köşeye yerleşirken görmüştü. Bir bakkalın dükkân açışı gibiydi. Sigarasından çektiği dumanın ciğerlerine inişini nicedir ilk defa orada duymuştu. Karşı apartmandan çıkan kadın, kaldırımın kıyısında bekleyen otomobile binip gitmişti. Güzeldi.</p>

  <p class="sgc-5"><span class="sgc-1">İki gün daha, öğle sonuna dek, güneşin büzdüğü bir karpuz kabuğu gibi kupkuru, masanın önünde oturdu. Ötekilerin de böyle kuruduğu olur muydu? Kendini hikâyesine veremiyordu. Sokağın, evin hayatını duyuyordu. Ne çok satıcı vardı! "Taaaasiiiiriii" diye bağıran adam kim bilir ne satıyordu. Öğle sonları dilenci köşedeki yerini tutunca bir otomobil gelip karşı apartmanın önünde dururdu. Az sonra kadın çıkar, binip giderdi.</span></p>

  <p class="sgc-5"><span class="sgc-1">Üçüncü gün otomobil gidince dilenciye baktı. Sigara içiyordu; ama acayip bir içişti bu. Avcunda saklı sigarayı ağzına götürüp çekiyor, bakmıyor, dumanı yere yere üflüyordu. "Vay kerata, saklıyor! Yoksa sigara içen dilenciye para vermezler mi?.." Öğleyin odayı havalandırmıştı ama gene de sigara dumanıyla doluydu. Ağzının içi acıydı. Hiç yeri değilken kalorifer yakıcının aylığını arttırmayı düşündü. Tedirgindi. Dilenciye kızıyordu. Adam sigarasını atmış olacaktı. Geçenler avucuna para bırakıyordu. Birden anladı. Dilencinin niye beş gün gelip iki gün gelmediğini, niye hep bu vakit burada olduğunu artık biliyordu. Güldü. Yaman adamdı bu dilenci. İnsanların işten dönerken ucuza huzur satın aldıklarını biliyordu. Cumartesileri, pazarları gelmiyordu. Bugün neydi? Gün adlarıyle ilgisi yoktu. Onu üç gündür gördüğüne göre çarşamba olması gerekirdi. "Bir de sabahları gidip bir kız okulunun önünde dileniyorsa alnından öpecem onu. Yufka yüreklidirler. Ucuza numara alırlar." Kişioğlu böyleydi. Kimi dilenmek, kimi sadaka vermek zorundaydı.&nbsp;</span><span style="text-indent: 1em;">Demin otomobille giden kadın sıcak bir sevgiye değil, etini satmaya gitmişti. Artık her şeyi kötüye yoruyordu.</span></p>

  <p class="sgc-5"><span class="sgc-1">Gitti, masanın önünde durdu. İşte üç haftaya yakın seslendiğini sandığı insanlar bunlardı. İşini bilenler, sadaka vericiler, et alışverişçileri mi anlayacaktı onu? Elini yazdıklarının üstüne koydu. Almadı. Biliyordu. İlk hikâyesi, "Bir büyük şehrin gürültüsünde insan, kimseye sezdirmeden istedi</span>ği zaman yellenebilir. O yellenemezdi," diye başlıyordu. Bu cümlede adamın bütün hayatının gizli olduğunu kim fark edecekti? Ya ikincisi, sık sık burnunu çeken kadının hikâyesi! Sonra yarıda kalan hikâye! Tiklerden bahsetmişti. Boynunu kütleten bir adam vardı. İyi ki bitmemişti. Onlar "Sonunda beni sürüklediği büyük felâkete rağmen onun kollarına atıldığım gecenin tadını unutamıyorum," diye başlayan hikâyeler isterlerdi.</p>

  <p class="sgc-5"><span class="sgc-1">Bütün yazdıklarını acele etmeden, küçük küçük yırttı. Bu da bitmişti.&nbsp;</span><span style="text-indent: 1em;">Gene eskisi gibiydi. Yırtıkları toplayıp mutfaktaki çöp tenekesine attı. Dönünce pencereden baktı. Ordaydı. Bu dilenciye başka çeşit insanlar da olduğunu öğretecekti. Paltosunu giyince bir iki buçukluk çıkarıp dış cebine koydu. Çıktı.</span></p>

  <p class="sgc-5"><span class="sgc-1">Önce sağ kaldırımdan caddeye kadar yürüdü, geri dönüp ötekine geçti. Hava nerdeyse kararacaktı. Onu ancak yaklaştığı zaman gördü. Büyük çeneliydi. Çiçek bozuğuydu. Pek yaşlı sayılmazdı ama üstünde bir çökmüşlük vardı. "Bu adam eskiden hamallık yapmış. Yoksa dilenme alışkanlığı mı?" Önünde durdu. Az eğildi.</span></p>

  <p class="sgc-5"><span class="sgc-1">—</span> <span class="sgc-1">Ahbap, bir sigara versene bana, dedi.</span></p>

  <p class="sgc-5"><span class="sgc-1">Adamın ona kaldırdığı yüzdeki şaşırmışlığı görünce sevindi. "Onu içerken gördüğümü biliyor. Sövüyordur şimdi." Dilencinin yüzü acındırmak isteyen bir gülüşle kırıştı.</span></p>

  <p class="sgc-5"><span class="sgc-1">—</span> <span class="sgc-1">Sigara içmem ben beyim, dedi.</span></p>

  <p class="sgc-5"><span class="sgc-1">—</span> <span class="sgc-1">Ya! Vah vah. Birden öyle sigara istedi ki canım, sorma. Bir tek sigaraya iki buçuk lira verirdim.</span></p>

  <p class="sgc-5"><span class="sgc-1">Sol elini cebinden çıkarıp iki buçukluğu salladı. Hep adamın kucağındaki morumsu ellerine bakıyordu. Ellerin dilini anlardı. Sağ el geriye doğru kasıldı. "Paketi sağ cebinde." El durdu. Gevşedi.</span></p>

  <p class="sgc-5"><span class="sgc-1">—</span> <span class="sgc-1">Neyse, eyvallah!</span></p>

  <p class="sgc-5"><span class="sgc-1">Parayı cebine sokup yürüdü. Kendininkini değil, başka bir apartmanın kapı sokuntusuna çıkıp eğildi. Adam bakmıyordu. "Ne öğrettim ona? Dünyada tanımadığı bir deli daha olduğunu." Oysa adama, sigara içmenin dilencilere yasak olduğunu bilmeyen insanların da varlığını öğretmek istemişti. Bu gece dilenci, bir tanıdığına, 'Bugün delinin biri benden sigara istedi',&nbsp;</span>diyecekti. Gene de merak ediyordu. Acaba yarın sabah bir kız okulunun önünde mi dilenecekti? Bekledi.</p>

  <p class="sgc-5"><span class="sgc-1">Adam meşin minderini paltosunun altına sokup caddeye doğru yürüyünce o da arkasına takıldı. Caddeyi geçtiler. Kurtuluş'tan yana saptılar. Herhalde aşağıda, dere boyundaki evlerden birinde oturuyordu. Yanından geçen bir kız yüzüne tatlı tatlı baktı. Dönmedi. Onun dilencisi vardı. Yavaş yürüyordu. İlerde, ışıklar seyrelince içinde bir kararsızlık başladı. Niye buralara gelmişti? Neden o deminki kızın ardından gitmemişti sanki? Adamın evini öğrenip de ne yapacaktı? Yarın sabah belki onunla birlik bir kız okulunun önünde duracaklardı. Sonra?.. Durdu. Dilenci yürüyordu. İlerde bir yan sokağa saptı.</span></p>

  <p class="sgc-5"><span class="sgc-1">Bildik gecelerden biriydi. Kulaklarında büyük şehrin uğultusu vardı.&nbsp;</span><span style="text-indent: 1em;">Belki arananın ayak sesleri de bu uğultunun içindeydi. Döndü. İnsanların, arabaların kaynaştığı büyük caddelerden yana yürüdü.</span></p>

  <p class="sgc-5"><span style="text-indent: 1em;"><br /></span></p>

  <p class="sgc-5"><span style="text-indent: 1em;"><br /></span></p>

  <p class="sgc-5"></p>

  <h1 class="sgc-1 sgc-8" id="sigil_toc_id_1">İLKYAZ</h1>

  <div>
    <br />
  </div>

  <p class="sgc-5"><span style="text-indent: 1em;"><br /></span></p>

  <p class="sgc-5"><span style="text-indent: 1em;"><br /></span></p>

  <p class="sgc-5"><span class="sgc-1">1</span></p>

  <p class="sgc-5"><span class="sgc-1">Günlerin adı, sürelerince yaşanılan olayların değerine göre değişebilir. Bugün, şimdilik "paltosunu ilk çıkardığı gün"dü, sonra "Güler'i ilk gördüğü gün" olacaktı. Güneşliydi, ılıktı. Karaköy'de, dört yol kavşağındaki tatlıcıda, yanında oturduğu pencerenin önünden geçen insanların arasında ilk bakışta marangoz olduğu anlaşılabilecek bir adam arıyordu. Bazı günler terzi arardı. Bir keresinde terzidir dediği birine yetişip sormuş, zabıt kâtibi olduğunu öğrenmişti. Marangoz aramaktan bıkınca, küçük alanın ortasındaki trafik polisine bakmaya başladı. Düdük öttürüyor, değnek sallıyor; arabalar, tramvaylar birbirlerine değmeden vızır vızır geçiyorlardı. Adamın hareketleri ona gülünç geliyordu. Belki asık yüzlü oluşundandı. Neden insanlar durup gülmüyorlardı? Sevmedi onu. O olsa bir gün bir muziplik yapardı. Arabaları, tramvayları birbirine karıştırır, sonra gülerdi. Polis bunu yapacak adam değildi. Belki bu düzeni ancak düşlerinde bozardı.</span></p>

  <p class="sgc-5"><span class="sgc-1">Sonra köşeyi gördü. Bazen, görünür bir sebep olmadan, insana önünden geçtiği yapı, bir sokak köşesi, üstünde oturduğu sandalye hayatında önemli bir yer tutacakmış gibi gelir. İşte bu köşede bugün bir şeyler olacaktı. Artık hep oraya bakıyordu. Gelip geçenlere göre orası, şehirde binlercesi olan basbayağı bir yerdi. Yoksa o mu büyütüyordu? Orada geçebilecek her günlük bir olayı, içindeki önyargıyla değerlendirip olağanüstü bir şey mi sanacaktı? Konuşan iki adam ayrılmak üzereydiler.&nbsp;</span><span class="sgc-1" style="text-indent: 1em;">El sıkıştılar. "Çıkarın şapkalarınızı!" Çıkardılar, insanlardan yenilik beklemek saçmaydı. Şimdi köşede iki kız durmuş konuşuyorlardı. Ayakkapları topuksuzdu. Bak bu iyiydi. Yoksa?.. Yüreği çarptı. Birinin yağmurluğu devetüyü, öbürününki açık mavi</span><span style="text-indent: 1em;">di. işte ayrılacaklardı, içinden bağırdı: "Haydi, el sıkışın!" Kızlar öpüştüler.&nbsp;</span></p>

  <p class="sgc-5"><span style="text-indent: 1em;">Yerinden fırladı. Kapıdan çıkarken garsonun sesini duydu.</span></p>

  <p class="sgc-5"><span class="sgc-1">—</span> <span class="sgc-1">Beyim, para! diyordu.</span></p>

  <p class="sgc-5"><span class="sgc-1">Elini cebine sokup ilk tuttuğu parayı çıkardı. Beşlikti. Buzdolabının üstüne bırakıp çıktı. Köşeye koşarken kızların ikisini de görüyordu. Devetüyü Yüksekkaldırım'dan, açık mavi Tophane'den yana yürüyordu. "Tanrım, hangisi?" Köşede bir an durdu. Sonra devetüyünün arkasından gitti. Her şey o bir anlık duruşta olup bitmişti. Gene yanıldı. Açık mavili B. idi. Onun arkasından gitseydi hikâye bitecekti. Ama o Güler'le gitti. Tesadüf mü? Değildi. Bu şehirde en sevmediği yer Tophane caddesiydi.&nbsp;</span><span style="text-indent: 1em;">Belki vapur düdüklerinin çağrısından korktuğu için, belki de bu yoldaki fakültede geçirdiği sıkıcı günlerin etkisiyle sevmiyordu. Oysa Yüksekkaldırım'ı severdi. Devetüyünün oradan çıkacağı umulurdu. Sonra Ayşe'ye gittiği günlerden kalma ayak alışkanlığı vardı. (Kişiyi habersiz yöneten alışkanlık...)</span></p>

  <p class="sgc-5"><span class="sgc-1">Yokuşu çıkarlarken, sağ ilerisindeki kızın düzgün kalçalarını görüyordu. Kara saçlıydı. Sol eliyle bir okul çantasını altından tutup kalçasına dayamıştı. Her zaman, önünde yürüyen kadının yüzünü görmeden, güzel olup olmadığını karşıdan gelen erkeklerin gözlerinden anlardı. Güzelse, onu geçtikten sonra dönüp bir daha bakarlardı. İşte şu kır saçlı adam bile dönüp bakmıştı. Bir eski kitapçı dükkânına girerken yüzünü gördü. Orada, bir şapkacı vitrininin önünde, şapkalara bakıyormuş gibi beklerken belki de hayatının ilk doğru tahminini yaptı: Kızın yüksekokul öğrencisi olduğunu bildi.</span></p>

  <p class="sgc-5"><span class="sgc-1">Yeniden yürümeye başladıkları zaman hep onun bacaklarına bakıyordu. Babası da öyleydi. Üstelik bıyıklarını burardı. Kulağını kaşıdı. Kız şimdi onun yürüdüğü kaldırımdaydı. Tam ötekine geçmeyi düşündüğü sıra Kuledibi'nden Şişhane'ye çıkan yola saptı. Bu yolu tanıyordu. Bugünün hep tuhaf tesadüflerle yüklü olduğunu düşünür düşünmez, içinde eskiden burada geçmiş, hatırlasa sevineceği bir şeyi unuttuğu duygusu belirdi. Hatırlayamıyordu. Bir gün canı sıkkın, tramvayla geçerken bu sokağı görmüş -öteki ucundaki yangın kulesiyle asfaltın zıtlığı avutacak gibiydi- ilk durakta inip ona gitmiş, ama hiçbir şey değişmemişti. Bu değildi. Unuttuğu bambaşka bir şeydi. Belki tramvaydan inip geldiği gün de aynı şeyi aramıştı. O zamanlar bu sokakta anlayamadığı, Yahudice sandığı bir dil konuşulurdu. Acaba gene öyle miydi? Yoksa burada mı oturuyordu? Ne olursa olsun onunla ilk konuşması bu sokakta olacaktı. Bugün değil, yarın yahut başka bir gün, ama ille bu sokakta konuşacaktı.</span></p>

  <p class="sgc-5"><span class="sgc-1">Top oynayan çocuklar vardı. Yüksek pencerelerin birinden bir kadın, karşı kaldırımdaki eli paketli kocakarıya bir şeyler anlatıyordu. Kadın gene o bilmediği dille bağırıyordu. Çocuklardan biri kızın arkasından bir Amerikan ıslığı çaldı. Bakmadı. Hiç bakmamıştı. Ama o biliyordu, bir gün baktıracaktı.</span></p>

  <p class="sgc-5"><span class="sgc-1">Sokağın bitiminde durdular. Kız bir tramvayla iki taksiye yol verip karşıya koştu. Kocaman yapılardan birinin kapısından girerken dönüp&nbsp;</span>baktı. Tam o sıra yolun ışıkları yandı. Gördü mü? Bir açık kasanın ardından o da karşıya geçti. Ötekinin girdiği kapının üstüne baktı: "Yeşilzeytin Ap." yazılıydı. Çevresine bakındı. Karşıda bir kahve oluşu iyiydi. Yarın sabah bekleyecekti. Rahattı. Karnı acıkmıştı. Gece serin olacak gibiydi.</p>

  <p class="sgc-5"><span class="sgc-1">Ertesi sabah saat sekize doğru kahvedeydi. Pencereye yakın bir masaya oturdu. İçerdeki birkaç kişi arkada kaldılar. Bu vakit ne arıyorlardı burda? Çay istedi. Bitirince parayı tabağın kıyısına koydu. Kızın öğrenci olduğunu sanıyordu. Her an kapıdan çıkabilirdi. Hep oraya bakıyordu. Acaba hangi katta oturuyordu? Kapıdan eli çantalı bir adam, arkasından bir kadın çıktı. Nerdeyse odur diye kalkacaktı. Benziyordu ama değildi. Yürüyüşü başkaydı. İşte bu çıkan oydu. Kalktı. Kız o sokağa girince ardından gitti. Dün akşam geçtikleri yerlerden Karaköy'e indiler. Beşiktaş'a giden caddenin ucundaki durağa gelince durdular. Artık onu yakından görüyordu. Boyasızdı. Erkek bakışlarını kanıksamıştı da ondan mı bakmıyordu? Ama binecekleri tramvay yaklaşınca baktı. Yüzündeki ilgisizlik dağılır gibi oldu. Gözlerini kaçırıp bir daha baktı. Şaşmış gibiydi. "Birine benzetti beni." Tramvay durunca arka sahanlıktan bir kız,</span></p>

  <p class="sgc-5"><span class="sgc-1">—</span> <span class="sgc-1">Güler! diye bağırdı.</span></p>

  <p class="sgc-5"><span class="sgc-1">Önündeki kız başını çevirip el salladı. "Demek Güler ha!" Adının bu olacağını sanmazdı. Gene de hoşlandı. İçeri girerkenki sıkışıklıkta az eğilip saçlarını kokladı. iyiydi: Sürmemişti.</span></p>

  <p class="sgc-5"><span class="sgc-1">İçerde bile bile onun uzağında durdu. Kalabalıktı. İnsan başlarının arasındaki boşluktan onu görüyordu. Arkadaşıyla konuşuyordu. İninceye değin bir kere bu boşlukta bakıştılar. Güler, onu arar gibi bakınmış, görünce birden öteye dönmüştü. Artık tramvayın sarsıntısıyle daralıp genişleyen boşlukta yalnız saçlarını görüyordu. Merak ediyordu: Ne renkti gözleri? Koyu mavi miydi, yoksa yeşil mi? Daha yakından baktığında öğrenecekti.</span></p>

  <p class="sgc-5"><span class="sgc-1">Fındıklı'da inenlerin çoğu öğrenciydi. O inmedi. Boşalan yerlerden birine oturdu. Tramvay kalkarken Güler, ötekilerin arasında fakültenin dış&nbsp;</span>kapısından giriyordu. Oysa yedi yıl önce bu kapıdan çıkmıştı. Yedi yıl önce bambaşka bir insan olmalıydı. Buraya yazılmak için iyihal kâğıdı, sağlık raporu almış; koluna çiçek aşısı yaptırmıştı. Dört ay dayanabildi. Hep canı sıkılırdı. Acaba o yaşlı hoca daha sağ mıydı?</p>

  <p class="sgc-5"><span class="sgc-1">—</span> <span class="sgc-1">Biletsiz! dedi biletçi.</span></p>

  <p class="sgc-5"><span class="sgc-1">Kalktı. Biletçiye para verdi. İlk durakta inip deniz kıyısında bir yere gidecekti.</span></p>

  <p class="sgc-5"><span class="sgc-1">Öğleden sonra gene o dünkü tatlıcıdaydı. Oturur oturmaz noktadaki trafik polisini gördü. Dünkü müydü? Belki değildi ama aralarında hiç ayrılık yoktu. Durmadan aynı hareketleri yapıyordu. Bu şehirde ne çok insan vardı! Acaba geçenlerden birini eskiden görmüş müydü? Örneğin şu kara paltoluyu... Sanmıyordu. "Bu havada palto! Hasta mı? Çalışırken fenalaştı da evine mi dönüyor? Ne iş yapar? Banka memuru mu?"&nbsp;</span><span style="text-indent: 1em;">Herkesin bir işi oluşu tuhaftı. Daha tuhafı önünden bir geçen bir daha geçmiyordu. Ya Güler? Köşeye baktı. Onu adıyla düşünmek hoştu. Belki köşeye varmadan görecekti. En geç beş buçukta umuyordu. Garsonu çağırıp içtiği soğuk sütün parasını verdi. Dünkü gibi arkasından bağrılsın istemiyordu.</span></p>

  <p class="sgc-5"><span class="sgc-1">Tatlıcının saati beş buçuğu gösterince umudu kesinliğini yitirir gibi oldu. Başka yoldan mı gitmişti? Son dersten beşe on kala çıkarlardı. Arkadaşlarıyla biraz çene çalsa da şimdiye değin gelmesi gerekirdi. Ya bir tramvay kaçırdıysa? Bir çeyrek&nbsp;</span>daha bekleyecekti. Yollar kalabalıktı. Baktığı yeri gözlerinden en uzun sakladıkları için en çok Bebek tramvaylarına kızıyordu. Devetüyü paltolu bir kadın görünce yüreği çarptı; ama o değildi. Şapkalıydı. Kalktı. Kapıya yürürken duvardaki takvimi gördü. 27 Mart Cumartesi yazılıydı. 27'nin yarısı kara yarısı kırmızıydı. Rahatladı. İşte boşuna beklemişti. İnsanların düzeninde bütün ayrıntılar önemliydi. Günlerin adı bile... Bugünün cumartesi olduğunu bilseydi saat birde onu görürdü.</p>

  <p class="sgc-5"><span class="sgc-1">Yüksekkaldırım'ın bu kadar kalabalık olduğunu hiç görmemişti. Gidip o kahvede Güler'i bekleyecekti. "Neden içimde bu istek? Belki yemekten sonra evcek sinemaya giderlerdi. O da arkalarında bir yere oturur onu seyrederdi. Kuledibi'nden sokağa saptı. İçinde her şeyin isteğine uygun geçeceği duygusu vardı. Sokaktan çıkıp kahveye doğru yürürken onu gördü. Ummuyordu. Kaldırımın kıyısında durdu. Geçen tramvaydan inmiş olacaktı. Apartmanın kapısına yaklaşıyordu.</span></p>

  <p class="sgc-5"><span class="sgc-1">Birden o "büyük şehir gıcırtısı" dediği sesi duydu. Yüzü buruştu. Her duyuşunda böyle olurdu. Otomobillerden biri durmuş, arkasında bir şey - kedi mi?- debeleniyordu. Sonra orayı yayalar sardılar. Göz ucuyla görüyordu bunları. Hep Güler'e bakıyordu. Gıcırtıyla birlik dönmüş, ötekiler toplanınca o da otomobilin arkasına yürümüştü. Şimdi Güler de onlardandı.</span></p>

  <p class="sgc-5"><span class="sgc-1">Orada, kaldırımın kıyısında ondan ilk defa kuşkulandı. Yoksa değil miydi? Neden dönüp ne olduğunu anlayınca eve girmemişti? "Gözleri sulandıysa o değildir." Basıp giderim. Karşıya koştu. Önce yanında durduğu adamın ensesindeki uru gördü; sonra Güler'i.</span></p>

  <p class="sgc-5"><span class="sgc-1">(— Sanki bile bile attı kendini hayvancık.</span></p>

  <p class="sgc-5"><span class="sgc-1">—</span> <span class="sgc-1">Hep hızlı gitmekten!</span></p>

  <p class="sgc-5"><span class="sgc-1">—</span> <span class="sgc-1">Değil vallahi. Her zamanki gibi gidiyordum. Birden atladı. Bastım frene. Ama kurtulamadı.)</span></p>

  <p class="sgc-5"><span class="sgc-1">Gözleri sulanmamıştı. Yanındaki adama dik dik bakıyordu. "Sıkıştırdı mı yoksa?"</span></p>

  <p class="sgc-5"><span class="sgc-1">(— Anne, arkasındakiler ne?</span></p>

  <p class="sgc-5"><span class="sgc-1">—</span> <span class="sgc-1">Barsakları oğlum. Bakma sakın!)</span></p>

  <p class="sgc-5"><span class="sgc-1">İşte geriye çekiliyordu. "Gidecek mi?" Sağ eliyle otomobilin arkasına dayandı.</span></p>

  <p class="sgc-5"><span class="sgc-1">(— Yanına baksaydın...</span></p>

  <p class="sgc-5"><span class="sgc-1">—</span> <span class="sgc-1">Nasıl bakarsın bayım! Biz önümüzdeki arabalara bakarız. Bir de göz ucuyla insanlara. Her şeyi birden görmeğe kalkarsak hiçbir şey göremeyiz.)</span></p>

  <p class="sgc-5"><span class="sgc-1">Üzülüyor diye herkes şoförden memnundu. 'Ne olmuş be, hayvan değil mi bu?' dese belki karakolda çözümlenecek bir karışıklık çıkabilirdi. Sonra Güler onu gördü.</span></p>

  <p class="sgc-5"><span class="sgc-1">(— Haydi dağılın bakalım. Nerdeyse yol tıkanacak!)</span></p>

  <p class="sgc-5"><span class="sgc-1">Gözleri büyür gibi oldu. "Tanıdı beni. Şaşıyor bu karşılaşmaya. Koyu mavi mi?" Alacakaranlıktı. Göremedi. Kalabalık birer ikişer dağılıyordu.</span></p>

  <p class="sgc-5"><span class="sgc-1">(— Haydi baylar, dağılın dedik ya! Kedi ezilmiş işte. Gördünüz. Çarpılırsanız karışmam.)</span></p>

  <p class="sgc-5"><span class="sgc-1">Karşısındaki adam göğsünü elledi. "Artık bakmasa!" Böyle giderse bir saçmalık yapacaktı. Sol eliyle önündeki çamurluğu sıktı. Güler birden dönüp yürüdü. Kapıdan girerken duraksadı; ama bakmadı.</span></p>

  <p class="sgc-5"><span class="sgc-1">(— Buraları hayvan yaşayacak yer değil.</span></p>

  <p class="sgc-5"><span class="sgc-1">—</span> <span class="sgc-1">Kedi çiğnemek uğursuzluk getirir.)</span></p>

  <p class="sgc-5"><span class="sgc-1">Şoför eğilmiş, yerdeki kedi leşini gazeteye sarıyordu. Arka kapağı açıp paketi koyunca ona yaklaştı.</span></p>

  <p class="sgc-5"><span class="sgc-1">—</span> <span class="sgc-1">Boş musun?</span></p>

  <p class="sgc-5"><span class="sgc-1">—</span> <span class="sgc-1">Boşum.</span></p>

  <p class="sgc-5"><span class="sgc-1">İçeri girdiler. Şoför motoru çalıştırınca sordu:</span></p>

  <p class="sgc-5"><span class="sgc-1">—</span> <span class="sgc-1">Nereye abi?</span></p>

  <p class="sgc-5"><span class="sgc-1">—</span> <span class="sgc-1">Çek... "Nereye desem? Uzakça olsun." Mirgün'e, dedi.</span></p>

  <p class="sgc-5"><span class="sgc-1">Araba kalktı. Ağır gidiyorlardı. Tepebaşı'nda şoförün sesini duydu.</span></p>

  <p class="sgc-5"><span class="sgc-1">—</span> <span class="sgc-1">Siz de gördünüz mü bayım? diyordu.</span></p>

  <p class="sgc-5"><span class="sgc-1">—</span> <span class="sgc-1">Neyi?</span></p>

  <p class="sgc-5"><span class="sgc-1">—</span> <span class="sgc-1">Kediyi canım. Beş senedir kullanırım bunu. Hiç başıma gelmemişti. Bizimki hep 'tahtaya vur' der. Aldırmam ben. Demin o şiş enseli adam da diyordu. Kedi çiğnemek uğursuzluk getirirmiş. Ne dersiniz?</span></p>

  <p class="sgc-5"><span class="sgc-1">—</span> <span class="sgc-1">Bilmem, dedi.</span></p>

  <p class="sgc-5"><span class="sgc-1">Mirgün'e dek bu adamı dinleyecekti. Dayanamazdı. "Ne bok yemeğe bindim buna?" Osmanbey'de arabayı durdurup indi.</span></p>

  <p class="sgc-5"><span class="sgc-1">Pazar günü Güler'i göremedi. Bir saat beklemiş, sinemaya gider diye ummuştu. Olmadı. Pazartesi sabahı onu evinden çıkarken gördü. Kahveden yana baksa Güler de onu görecekti. Önünden geçip gitti. Kalkmadı. Akşamüstü onu fakültenin önünde bulacaktı. Şimdi gidip saç tıraşı olacak, yıkanacaktı.</span></p>

  <p class="sgc-5"><span class="sgc-1">Dışarda sıra beklemeden koltuğuna oturabileceği bir berber dükkânı aradı. Tepebaşı'nda bir yere girdi. Oturur oturmaz aynadaki suratına baktı. İşte Güler'in gördüğü de buydu. Kolejde boks yaptığı zamandan kalma, burnundaki belli belirsiz iz, sanki bugün daha kızarmış gibiydi. Berber boynuna pamuk sıkıştırıyordu. Bitirince sordu:</span></p>

  <p class="sgc-5"><span class="sgc-1">—</span> <span class="sgc-1">Nerede tıraş olursunuz beyim?</span></p>

  <p class="sgc-5"><span class="sgc-1">Tümü de bu dümeni kullanırdı. Hiçbiri ondan öncekini beğenmezdi. Bir kere salt konuşmaktan kurtulmak için İngilizce bir şeyler geveleyince, herif yarı Türkçe yarı el işareti acayip bir şaklabanlığa başlamış, sonunda fazladan iki buçuk lirasını almıştı. Pantolon cebinden bir lira çıkarıp masanın ucuna koydu.</span></p>

  <p class="sgc-5"><span class="sgc-1">—</span> <span class="sgc-1">Tıraş bitinceye kadar konuşmazsan bu teklik senin olur; konuşursan geri alırım, dedi.</span></p>

  <p class="sgc-5"><span class="sgc-1">Öteki koltuktaki adamın gülerken dudağı kesildi. Berberin neşesi kaçtı ama o rahattı. Tıraş bitince eve gidip yıkandı. Yıkanmazsa boyuna kaşınırdı.</span></p>

  <p class="sgc-5"><span class="sgc-1">Akşamüstü Fındıklı'da, önünde durduğu kunduracı vitrininin yanaynalaşan camında, kendini böyle pırıl pırıl görünce irkildi. Tüm bu tıraşlar, bu yıkanmalar, bu saç yatırma uğraşları salt bugün onunla konuşacağı için miydi? Bilinçsiz biri olduğundan başka görünme isteği miydi bu? Başkalarında en çok iğrendiğini yapmıştı. Elini yüzünde gezdirdi; kulağını kaşıdı. Belki bu da babadan kalmaydı. İnsanlara bütün çıkış kapıları kapalıydı. Kişi bilmeden de yapıyordu. Fakülte kapısından çıkanlar vardı. Durağa yürüdü. "Görmeden gitsem!" Bu daha kötüydü.&nbsp;</span><span style="text-indent: 1em;">Sırtını beton sıvaya dayadı. Bir sigara yaktı. Durak gittikçe kalabalıklaşıyordu. Eminönü tramvayı çoğunu alıp götürdü ama yeni gelenler vardı. Birden yolun ortasında Güler'i kendine bakarken gördü. Bir kızla bir erkeğin arasındaydı. Yakınında durdular. Çocuğun iki günlük sakalını kıskandı. Gözlüklüydü.</span></p>

  <p class="sgc-5"><span class="sgc-1">(— En güzeli bugünkü soneydi. Ne yapiyim, sevemiyorum 'King Lear'i.</span></p>

  <p class="sgc-5"><span class="sgc-1">—</span> <span class="sgc-1">Anlamıyorum nasıl...</span></p>

  <p class="sgc-5"><span class="sgc-1">—</span> <span class="sgc-1">İşte geliyor. Hangisi acaba?</span></p>

  <p class="sgc-5"><span class="sgc-1">—</span> <span class="sgc-1">Aksaray.</span></p>

  <p class="sgc-5"><span class="sgc-1">—</span> <span class="sgc-1">Neyse, bekletmedi.)</span></p>

  <p class="sgc-5"><span class="sgc-1">Tramvaya onların arkasından bindi. Güler'in bakışı onu aradı, buldu.&nbsp;</span><span class="sgc-1" style="text-indent: 1em;">"Bakma bana kızım, görüyorsun, hamam oğlanları gibiyim. İş yok bende. Sen o yanındaki gözlüklüye bak." Oysa Güler onun bir yakını olmadığını göstermek istiyordu. Çocuk kızların biletini de almak isteyince Güler'in kaşları çatıldı. Öteki büzülür gibi oldu. "İçleniyordur şimdi. Kırık. Derslerde yakınına oturmak ister. Hep bakar, bakar. Umutsuz. Cebinde çakısı vardır. Kalemini açmak ister. Neydi o kızın adı? Aysel mi, Ayfer mi? Bir gün o&nbsp;</span><span style="text-indent: 1em;">korkunç yürüyüşle bana gelmiş, kalemini uzatmıştı. '— Şunu açar mısın?'&nbsp;</span><span style="text-indent: 1em;">'— Bas!' demiştim yalnız. Nasıl şaşırmıştı! Kızlar benden korkarlardı. Oysa o yıl iyihal kâğıdı çıkartmıştım. Hep o yuvarlak yüzlü kızı merak ederdim. Bakmazdı. İnce uzun çocukla birlikte gelip birlikte giderlerdi. Yeriyorlardı. Sanki çevreleri yoktu. Acaba gene öyle midirler? Niye olmasın! Acaba Güler erkeklere kalem açtıranlardan mı? Sanmam. Boyasız o, topuksuz."</span></p>

  <p class="sgc-5"><span style="text-indent: 1em;">Karaköy'de indiler. Güler köşede yarı dönüp ona baktı. Az sonra o sokakta onunla konuşacaktı. Olmadı. Güler sokağa sapmadan yürüdü.&nbsp;</span><span style="text-indent: 1em;">Şaşırdı. Uğrayacağı bir yer mi vardı? Merak ediyordu. Tünel'i geçip, kalabalıktan, gürültüden kurtulunca onu, insanların önce özene bezene yaptıkları, sonra beğenmeyip bıraktıkları bir yer duygusunu veren tenha sokakta yürürlerken anladı. Güler ona bakmış, yavaşlamıştı. Demek burada konuşmak istiyordu. İlk konuşmaları onun seçtiği sokakta olacaktı. Tepebaşı'ndan Tozkoparan'a çıktılar. Artık hızlı yürüyordu. Apartmanın kapısından girerken dönüp baktı.</span></p>

  <p class="sgc-5"><span class="sgc-1">Ertesi gün de konuşmadı. Bir gün önceki yerlerden geçtiler. Çarşamba günü -işte günlerin adını biliyordu- Güler, Yüksekkaldırım'dan o sokağa gene sapmayınca sanki sevinir gibi oldu. "Bitecek diye mi korkuyorum?" Acelesi yoktu. Günlerin dolu dolu oluşu iyiydi. İki gündür sabahları, kahvenin penceresin</span>den onu okula giderken görüyor; akşamüstü fakültenin önündeki durakta buluyordu. Karaköy'den sonra bu yürüyüş başlıyordu. Bu akşam uzayacak gibiydi. Güler sağdaki sokaklardan birine sapmış, onu şimdiye dek hiç geçmediği yerlerden götürüyordu. Sessiz bir yerde durdu. O da durdu. "Bıktıracağım kızı. Yarın oraya döndürmenin bir kolayını bulurum." Sonra döne dolaşa Tünel'e çıktılar. Güler Daire'ye giden merdivenlerden kuş gibi indi. O yukarda kaldı. "Kızım benim, hiç mi topuğunu ayakkabı vurmadı senin?" İlk düzlükte durup, yüzünü ona kaldırdı. Aralarında yirmiotuz ayak basamak vardı. Kimseler yoktu. Yalnız bir kocakarı, aşağılardan, her basamakta dura dura çıkıyordu. Dayanamayacaktı. Bu yüzün, o koltuk altındaki kılları keserken nasıl kırışacağını düşünmek istedi. Olmuyordu. Bozamıyordu onu. Birden,&nbsp;</p>

  <p class="sgc-5">— Yarın! diye bağırdı. Yarın!</p>

  <p class="sgc-5"><span class="sgc-1">2</span></p>

  <p class="sgc-5"><span class="sgc-1">Sevgili B.,</span></p>

  <p class="sgc-5"><span class="sgc-1">Eve gelince mektubunu verdiler. Nasıl sevindim bilsen. Hemen yazıyorum. Adresini bilseydim iki gün önce yazacaktım. Sen gideli bana bir şeyler oluyor. Kimselere açamıyorum. Senin burada olmanı istiyorum. Görüyorsun bencilim. Sana unutmak istediklerini hatırlacağımı bile bile daha da yazacağım.</span></p>

  <p class="sgc-5"><span class="sgc-1">Gittiğin kasabayı merak ediyorum. Değil, daha çok senin orada ne yapacağını... İki sabahtır araba tekerleklerinin gürültüsüyle uyanıyorum, sonra o büyük suskunluk diyorsun. Alışacaksın. Bir sabah araba seslerini duymayacaksın. Buraya taşındığımızda ben de öyleydim. Bu akşam eski sokağımızdan geçtim. Evin karşısında durdum. O uzakta durdu. Gene konuşmadı. Orada, çocukluğumun sokağında konuşacağız diyordum. Üç gündür fakülteden eve varıncaya değin hep arkamda. Neden konuşmuyor, bilmiyorum. Kimden bahsediyor bu, diyorsundur.&nbsp;</span><span style="text-indent: 1em;">Anlatacam.</span></p>

  <p class="sgc-5"><span class="sgc-1">Onu ilk defa cumartesi sabahı Karaköy'de tramvay beklerken gördüm. Duymak istemediğin adı buraya yazacağım için bağışla beni: Erhan'a benziyordu. Ama daha yaşlı gösteriyordu. Ona benzemeseydi b</span><span style="text-indent: 1em;">elki yüzünün biçimini unutur, aynı günün akşamı, tam bizim kapının önünde bir taksinin ezdiği kediyi seyreden kalabalığın kıyısında - yanımdaki adamın acayip kokusundan çekilmiştim- onu bana bakarken gördüğüm zaman o kadar şaşmazdım. Tedirgin bir bakışı vardı. Kapıdan girerken ilk düşüncem artık oturduğum yeri bildiğiydi.</span></p>

  <p class="sgc-5"><span class="sgc-1">Pazartesi günü akşamüstü fakültenin karşısındaki duraktaydı. Tesadüf olamazdı. Akademi öğrencisi sanıyordum. Nasıl olmuş da bugüne dek görmemiştim! Nihat'la Meliha vardı yanımda. Aynı tramvaya bindik. Neden erkek bakışlarını kışkırtırız? Nihat'ı bilirsin; onun bakışlarından ordaki kadar hiç sıkılmamıştım. Bir de bilet almaya kalkmaz mı? Neyse, indiğim zaman arkamdaydı. Konuşacak diyordum. Tenha sokaklardan geçtim. Konuşmadı. Dün de öyle. Bugün de. Bilirsin, salıları ders üçte biter; çarşamba öğle sonu hiç yoktur. Ben elimdeki kitabı okuyormuşum gibi yapıp seminerin penceresinden durağı gözetliyorum. Dört buçuk sıraları geliyor. Seviniyorum. Bugün diyorum. Olmuyor. Üzgünüm. Dün gece Gülfer, "— Vah canım, seni de üzenler mi olacaktı?" demesin mi! Nasıl kızdım. Sevmiyorum onu. işte söylüyorum. Kardeşimmiş; olsun! Hep danslarda. Rahat ama. En çok babama şaşıyorum. Nasıl bırakıyor! Bir yıldır değişti. Annem bildiğin gibi, aldırmaz; varsa yoksa babam. Bu kuşatkan, bencil sevgi mi değiştirdi babamı?</span></p>

  <p class="sgc-5"><span class="sgc-1">Ah, işte hep kendim, hep çevrem! Ya sen B., sen ne yapacaksın orda? Dayını, yengeni anlat bana. Çocukları var mı? Seni o kasabada düşünmek ne saçma! Burada olsaydın, üç-dört gündür olanlar beni böyle şaşırtmazdı sanıyorum. Az önce Tünelden Daire'ye inen merdivenlerin ortasında durup ona baktığım zaman, "— Yarın!" dedi. Yarın ne olacak? Sevgi dedikleri bu iç karışıklığı, bu özlem mi yoksa? Nazım'la böyle olmazdı. Ben yönetirdim. Üzgünüm. Haydi uzat ellerini, somurttuğum zamanlar yaptığın gibi, yanaklarımı tutup ger de güleyim.</span></p>

  <p class="sgc-5 sgc-4"><span class="sgc-1">G. T.</span></p>

  <p class="sgc-5"><span class="sgc-1">3</span></p>

  <p class="sgc-5"><span class="sgc-1">O sabah kahveci çayını ona sormadan getirdi. Demek müşteri olmak için altı gün yetiyordu. Yemek yediği lokantalarda garson, "— Ali beyin çorbası!" "— Ver Ahmet beyin bayıldısını." diye bağırdıkça şaşardı. İnsanları hep aynı yere çeken neydi?&nbsp;</span><span style="text-indent: 1em;">Kahveciye kızdı. Onda müşteri olacak surat var mıydı? Bir daha buraya gelmeyecekti.</span></p>

  <p class="sgc-5"><span class="sgc-1">Dışarda yağmur yağıyordu. Sigarasını yakarken apartmanın kapısında onu gördü. Az durmuş, başlığını kaldırıp her sabah geçtiği sokaktan yana yürümüştü. "Neden durağa gitmiyor? Ayakları ıslanacak. Bu kahrolası tramvaylar, otomobiller sürüsünde ona yer yok mu?" Nerdeyse onu okuluna bir taksiyle götürmeğe kalkacaktı. Birden parası olmadığını hatırladı. Dün gece yediği yemeğin parasını verince iki buçuk lirası kaldığını fark etmişti. İşte ak akça en gerektiği anda olmuyordu. Ayakları ıslanacaktı. Elindeki izmariti tablaya bastırdı. Bir sigara daha yaktı. Pencerenin ötesindeki puslu yoldan geçen taşıtları tıklım tıklım dolduranlar, çelik takırtısının insan sesini boğduğu fabrikalara, derin, karanlık maden kuyularına gidiyor gibiydiler. Tıkanıktılar. Bezgindiler. Güneş çıksa, yıkanmış taşlarda bir ışısa... Yoksa bu yağmur akşamüstü de yağacak mıydı?</span></p>

  <p class="sgc-5"><span class="sgc-1">Önündeki masada duran boş bardağı almağa uzanan eli görünce şaştı:&nbsp;</span><span style="text-indent: 1em;">Altı parmaklıydı. Başparmağa bitişik bir küçük, bir lüzumsuz parmağı daha vardı. İlerde, bu altıncı parmağın hikâyesini yazacaktı. Kahvecinin sesini duydu:</span></p>

  <p class="sgc-5"><span class="sgc-1">—</span> <span class="sgc-1">Yenisiniz galiba beyim.</span></p>

  <p class="sgc-5"><span class="sgc-1">—</span> <span class="sgc-1">Evet, dedi düşünmeden.</span></p>

  <p class="sgc-5"><span class="sgc-1">—</span> <span class="sgc-1">Hangisinde çalışıyorsunuz?</span></p>

  <p class="sgc-5"><span class="sgc-1">Bu adam neden bahsediyordu? "Ne demeli şimdi?"</span></p>

  <p class="sgc-5"><span class="sgc-1">—</span> <span class="sgc-1">En yakınında, dedi.</span></p>

  <p class="sgc-5"><span class="sgc-1">Kahveci biraz düşündü. Başını salladı.</span></p>

  <p class="sgc-5"><span class="sgc-1">—</span> <span class="sgc-1">En iyisi de odur, dedi.</span></p>

  <p class="sgc-5"><span class="sgc-1">Ocağa doğru yürüdü. Bu 'En iyisi'nin ne olduğunu hiç öğrenemeyecekti. Merak bile etmiyordu. Yağmur dinince çıkacak, bankaya gidecekti. Az sonra kahveci yanına gelmiş,</span></p>

  <p class="sgc-5"><span class="sgc-1">—</span> <span class="sgc-1">Saat dokuz beyim, diyordu.</span></p>

  <p class="sgc-5"><span class="sgc-1">Başını çevirdi. "Eee, ne olmuş dokuzsa!" Geç anladı. Kalktı. Adam onu çalıştığı işe gönderiyordu. Salt bir eli altı parmaklı diye mi kızmadı ona. Bilmiyordu.</span></p>

  <p class="sgc-5"><span class="sgc-1">Yılda üç-dört kere ayaklarının böyle geriye geriye gittiği olurdu. Bugün üstelik yağmur yağıyordu. Dükkân saçaklarının altından yürüyordu. Bankaya yakın yağmur dindi. İçerde sıra&nbsp;</span>beklemeler, imzalar, "şuraya lütfen"ler olurdu. Sıkılırdı. Yalnız bu muydu? Ya ordakilerin arasındayken duyduğu, elini paraya uzattıkça artan o utanca benzer duygu? Kulağını kaşıdı. Ensesine saçaktan bir damla su düştü. Taş basamakları koşarak çıktı. Kapıyı itip girdi.</p>

  <p class="sgc-5"><span class="sgc-1">Her sefer, önce yazı makinelerinin bu korkunç tıkırtısını duyardı.&nbsp;</span><span style="text-indent: 1em;">Birbirine çarpan çeliklerin sesini andırıyordu. Sonra başka sesler de ayrılırdı: Kâğıt hışırtısı, konuşmalar, sandalye gıcırtıları. Bodur sütunlu, kocaman salonda çalışanlara baktı. Yoksa sağır mıydılar? Banklardan birinin önünde durunca "şuraya lütfen'ler başladı. İçinden hep "şimdi bitecek" diyordu. Veznenin deliği önünde parayı sayan, her gelişinde bir daha göremeyeceğini sandığı o yaşı belirsiz, gözlüklü adamdı.</span></p>

  <p class="sgc-5"><span class="sgc-1">"Merhaba sokak!" O yokken güneş çıkmıştı. Karşı duvardaki afiş, "Boş yere azap çekmeyin. Bir DERMAN için" diyordu. Üstündeki kadın yüzünün yarısı yoktu. "Dermanım kesildi, in kucağımdan da biraz yürü," demişti.&nbsp;</span><span style="text-indent: 1em;">Kim...</span></p>

  <p class="sgc-5"><span class="sgc-1">—</span> <span class="sgc-1">Ateşiniz var mı abi?</span></p>

  <p class="sgc-5"><span class="sgc-1">Kara saçlı bir çocuktu. Bir kibrit çakıp uzattı. Ellerine eğilip sigarasını yaktı. Okuldan mı kaçmıştı? Soracağı sıra çocuk:</span></p>

  <p class="sgc-5"><span class="sgc-1">—</span> <span class="sgc-1">Eyvallah, deyip yürüdü.</span></p>

  <p class="sgc-5"><span class="sgc-1">Birden Güler'i hatırladı. Sanki onu çoktan beri düşünmemiş gibiydi.&nbsp;</span><span style="text-indent: 1em;">Tünel'e çıkan merdivenlere doğru yürüdü. Dün akşam onun kendisine baktığı yerde durdu. "Orada, yukardaydım. Beni nasıl görüyordu acaba? 'Yarın' demiştim. Bugün öğreneceğim." Kalan basamakları çıkarken saydı: Yirmi iki ayaktı. Haşefe uğrayıp kitap arayacaktı.</span></p>

  <p class="sgc-5"><span class="sgc-1">Öğleyin, Tepebaşı'nda lokantadan çıkıp durağa gelir gelmez işittiği bir çatana düdüğü, ona köprü altının Halic'e bakan kıyısındaki o kahveyi hatırlattı. Karşı durağa geçti. Orada bu düdük daha acı öterdi. İlk gelen tramvaya bindi. Cebinde D. Thomas'ın hikâyeleri vardı. Merak ediyordu. Orda da okuyabilirdi.</span></p>

  <p class="sgc-5"><span class="sgc-1">Kadıköy İskelesi'nde indi. Tam köprünün altında bir adam balık avlıyordu. Omuzsuz gibiydi. Sağa döndü. Masaların ikisi de boştu.&nbsp;</span><span style="text-indent: 1em;">Boyasız, tahta iskemleye oturdu. Küçücük kahveye çımacılar, hamallar, sandalcılar girer çıkardı. Geçen yıl Laura&nbsp;</span><span style="text-indent: 1em;">ile oturdukları masa bu değil miydi? Kız, sandalcıların bakışından korkmuştu.</span></p>

  <p class="sgc-5"><span class="sgc-1">—</span> <span class="sgc-1">Buyurun?</span></p>

  <p class="sgc-5"><span class="sgc-1">—</span> <span class="sgc-1">Kahve. Orta şekerli olsun.</span></p>

  <p class="sgc-5"><span class="sgc-1">Kitabını çıkardı. Belki Laura Amerika'ya gitmişti. Belki şu anda dilinden düşürmediği o gölün kıyısındaydı. "Ooo my Erie!" "Ama orada daha sabahtır." Cleveland'lıydı. Kahveci, fincanı masanın üstüne bıraktı. "Salt et. Hold me honey. Büyük kalçalı." Kahveden bir yudum içti. "Az kıllı bacaklar. Bir kere bu kılları çekmiştim. 'Oooy, are you crazy!' Neden kadınlar bana hep, 'Deli misin' derler?" Güldü. Bir sigara yaktı. Önce hikâyelerin adlarına baktı. Şehrin en gürültülü yerindeydi. Denizin üstü bile doluydu. Ama okumaya başlayınca duymadı.</span></p>

  <p class="sgc-5"><span class="sgc-1"><br /></span></p>
</body>
</html>
