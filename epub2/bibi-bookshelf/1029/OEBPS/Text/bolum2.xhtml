<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Fontlar.css" rel="stylesheet" type="text/css" />
  
<style type="text/css">
p.sgc-2 {font-weight: bold}
  span.sgc-1 {font-weight: normal;}

  p.sgc-5 {text-align: justify;}
  p.sgc-4 {text-align: right;}
  span.sgc-3 {font-style: italic}

  div.sgc-6 {text-align: justify;}

  div.sgc-12 {font-style: italic; text-align: right}
  h3.sgc-11 {text-align: center;}
  span.sgc-10 {font-style: italic; font-weight: normal}
</style>
</head>

<body>
  <p class="sgc-5"><span class="sgc-1">Gene de kendi içinin derinlerine sinmiş dağınık, dikkatsiz bir başka kişi, sanki kitap okuyanla ilgisiz, masanın üstünde durmadan ilerleyen güneş&nbsp;</span>çizgisini, öbür masaya oturup kalkan insanları, geçen kayıkları yarıgörüyor, yukardan geçen arabaların köprünün ek yerinde çıkardıkları trak trak sesini -eskiden bu iki 'trak' arasındaki zaman süresinden arabanın hızını anlardı- en çoğu bu sesi işitiyor, okuyanın zaman bilincini büsbütün yitirmesine engel oluyordu. Sabahları geç kalkmaya alışmış bir insan, bir gece yatarken, "Yarın erken kalkmam gerek" diye düşünüp ertesi sabah istediği vakitte uyanınca nasıl şaşarsa o da saatine bakınca öyle şaştı.&nbsp;<span style="text-indent: 1em;">Dörde beş vardı.</span></p>

  <p class="sgc-5 sgc-5"><span class="sgc-1 sgc-1">Beşe beş kala -saati, önünde sık sık eliyle saçlarını düzelten kızın kolunda görmüştü- Güler'le aynı tramvayda gidiyorlardı. Biliyordu: Ona bir şeyler anlatan arkadaşını dinlemiyordu. "Neden umutsuz bakıyor bana? Yoksa dün akşam içimden mi bağırdım?" Üç kişinin arkalarına sürtünerek onun yanına vardı. Güler'in bir eli tavandan sarkan kayışta, öbürü kalçasına bastırdığı çantasındaydı. Dün gece dörde katladığı küçük kâğıdı cebinden çıkarıp, çabucak, elin ayasıyle çantanın derisi arasına sıkıştırdı. Göğsüne değen koldan çekilip bu elin yapacağını görmek istedi ama göremedi. Çantayı önüne kaydırmış, arkadaşına, "Güle güle!" deyip ön kapıdan yana yürümüştü.</span></p>

  <p class="sgc-5 sgc-5"><span class="sgc-1 sgc-1">Az sonra yokuşu çıkarlarken kendi budalalığına şaşıyordu. Kâğıdı alır almaz okuyacağını sanmıştı. "Okumayacak. Kendiliğinden dönmez mi oraya? Hayır, işte geçiyor." Birden hızlanıp ona yetişti. Koluna değdi, durdurdu. Koyu maviydi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden bu... (Sesinin böyle tarazlı oluşu tuhaftı. "Kahve. Orta şekerli olsun" diyeli beri ağzını açmamıştı da ondan mıydı?) Neden bu sokaktan geçmiyorsunuz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmem ki...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gelin, ordan gidelim.</span></p>

  <p class="sgc-5 sgc-5"><span class="sgc-1 sgc-1">Yan yana ilk yürüyüşleriydi. Galata kulesini geçtiler. Bir şeyler söylemeliydi. Öksürdü. Kafasında, "Sabahki yağmurdan sonra bu hava ne&nbsp;</span>hoş, değil mi?" cümlesi kuruluydu. İlle havadan mı bahsedecekti? Bu cümleyi söylemeyecekti; ama kafası tutuk, tıkanık gibiydi. Sanki bunu söylemeden önce başka bir şey diyemeyecekti. İçini bir umutsuzluk sardı. Yanındaki kızın ayakkaplarma baktı. Kahverengiydiler. Birden ferahladı.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu sabah ayaklarınız ıslandı, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Islandı mı? Fark etmedim ben. Yağmurda yürümeyi severim. (Az durdu.) Siz nereden gördünüz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gördüm. Dört gündür sabahları da görüyorum sizi. Evden çıkarken. (Artık kolaydı. Sesi kelimelere tıpatıp uygundu. Yüzünü yandan görüyordu. Güler ona baktı.) Biliyorum, daha önce konuşmadım diye şaşıyorsunuz. Burada olsun istiyordum. Ne var burada? Daha iyi olacaktı. O gün bu sokakta arkanızdan yürürken bana öyle geldi.</span></p>

  <p class="sgc-5 sgc-5"><span class="sgc-1 sgc-1">Sokak bitince ikisi de, "Eee, şimdi!" der gibi durdular. "Bir daha ne zaman buluşacağımızı sormam gerek galiba." Burnuna bakıyordu. İnsan burnunun da güzel olabileceğini hiç düşünmemişti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">En gücünü atlattık, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Anlamadım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">En gücünü, ilk konuşmayı... (Sesi hızlandı.) Eve gideceksiniz değil mi? Vazgeçin, biraz uzatalım bunu. Daha erken sayılır. Var mısınız, gidip asfalttaki sıralardan birine oturalım?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Varım, dedi gülerek.</span></p>

  <p class="sgc-5 sgc-5"><span class="sgc-1 sgc-1">Karşıya koştular. Az sonra Kasımpaşa'ya doğru sarkan uçurumun kıyısında yürüyorlardı. Dönüp dönüp Haliç'e bakıyordu. Güler:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Işıklar yanınca daha da güzelleşir, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu yolu sever misiniz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çok. Bazen elimde bir kitap bir sıraya otururum. Ama rahat bırakmazlar. Ne çok delikanlı vardır burda bilseniz. Laf atarlar. O zaman insana dünyada en kötü şey kadın yaratılmakmış gibi gelir.</span></p>

  <p class="sgc-5 sgc-5"><span class="sgc-1 sgc-1">Boş bir sıra bulup oturdular. Güler'in çantası aralarında kaldı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">En kötüsü güzel burunlu yaratılmaktır. Adınız Güler, değil mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben daha sizinkini bilmiyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Öğreneceksiniz. Bence insanın adı onunla en az ilgili olan yanıdır. Doğar doğmaz, o bilmeden başkaları veriyor. Ama yapışıp kalıyor ona. Onsuz olamıyor. (Sustu. Bir sigara yaktı.) Bakın, şimdi adımdan daha önemli bir şey biliyorsunuz: Sigara içtiğimi. İşte bir başkası: Bütün bu&nbsp;</span>"siz"ler, "iz"ler, "uz"lardan sıkılırım ben. Yapmacık, fazlalık gibi gelirler bana. İkinci konuşmamda 'sen' diyemeyeceğim biriyle bir daha konuşmam. Ne dersin(iz)?</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Galiba sizi anlıyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yanılıyorsun. "Siz" anlanamaz, "sen" anlanır. Bazı kitaplarda "sizi seviyorum"u okuyunca gülerim. Sanki "siz" sevilirmiş! "Sen" sevilir, değil mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Seni anlıyorum. (Kızardı.)</span></p>

  <p class="sgc-5 sgc-5"><span class="sgc-1 sgc-1">İşte ilk konuşmalarında bile diyebilmişti. "Onu söyletinceye dek zorlamadım mı? Olsun. Dedi ya!" Ayşe üç gün dayanmıştı. İçindeki bu katkısız sevinç neydi? Aradığının bu kadar güzel olacağını hiç düşünmemişti. Nasıl bakıyorlardı birbirlerine! Haliç'te yanan ışıkları bile görmediler. Elindeki küçülmüş sigarayı attı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hep gözlerini merak ederdim, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şimdi biliyor musun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Biliyorum. Koyu mavi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bir daha bak.</span></p>

  <p class="sgc-5 sgc-5"><span class="sgc-1 sgc-1">Saçlarını geriye silkip yüzünü ona yaklaştırdı. Ellerine kuru çam yaprakları batıyordu. İlkokulun bahçesine dökülmüş çam yapraklarını toplardı. Böyle, acıtmadan batardı. Saçlarına dokunmak istiyordu. Tanıyamıyordu elini; sanki özgürdü, başına buyruktu. Bir küçük çocuk ayaklarının yanına eğilip topunu aldı. Yakınındaki yüz çekildi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah, bak ışıklar yanmış!</span></p>

  <p class="sgc-5 sgc-5"><span class="sgc-1 sgc-1">Baktı. Aşağılarda pusarık bir akşam vardı. Pusun içindekiler de mutluydular. Şimdi Atatürk köprüsünün korkuluklarına dayanmış olsalardı onun saçlarını okşardı. Artık parmakları karıncalanmıyordu. Eli onundu. Arkalarındaki asfalttan geçen otomobillerin fısıltısını duyuyordu. Döndü. Güler de döndü. Gene buluştular.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Akademi'de öğrencisin, değil mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. (Güldü.) Ben de hep yanılırım; ama sende yanılmadım. İlk gördüğüm gün bildim öğrenci olduğunu. (Aralarındaki çantayı gösterdi.) Belki bunun yüzünden. Sol elindeydi. Kalçana bastırmıştın. Benim işimi bilemezsin. Ben...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Susun! (Dili sürçmüştü. Başlarda böyle olurdu.) Söyleme. Öbür buluşmamıza kalsın.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yarına... Yarın öğle sonu okulu asar mısın?</span></p>

  <p class="sgc-5 sgc-5"><span class="sgc-1 sgc-1">Birden arkalarındaki o korkunç fren gıcırtısıyle ürperdiler. Yüzü buruşurken dönüp baktı. Deminki çocuk tekerleklerin yanına eğilmiş topunu alıyordu. Arabanın ön penceresinden uzanmış surat bağırıyordu.&nbsp;</span><span style="text-indent: 1em;">"— Katil olacağız be. Yok mu bu piçin anası?" Bıyıklıydı. Bu yüzü eskiden bir yerde görmüş gibiydi. Birkaç kişi koşuştular. Bir kadın çocuğu dövdü. Dayak yiye yiye bu şehirde yaşamayı öğrenecekti. Hep tetikte olacaktı. Yasaktı dalgınlık. Daldı mı, büyük şehir insanı kornalar, çanlar, küfürler, gıcırtılar, çarpmalarla kendine geliyordu. Güler'e baktı. Onlar da mı dalmıştılar. Yoksa bu şehir onları da mı kendilerine getirecekti? Güler,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yarın olmaz. Cumartesi saat ikide, Taksim'de, saatin altında buluşuruz, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olur.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Geç oldu. Gideyim ben artık.</span></p>

  <p class="sgc-5 sgc-5"><span class="sgc-1 sgc-1">Çantasını alıp kalktı. Sıranın arkasından bir elini uzatıp onun yüzüne değdi. "Sakalım bir günlüktür." Parmaklarını öpmek istedi, ama öpmedi.&nbsp;</span><span style="text-indent: 1em;">El çekildi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Haydi, hoşça kal.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Güle güle.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Cumartesiye...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">Gitti. Arkasından bakmadı. "Şimdi dönecek. Yarın diyecek, yarın öğleden sonra buluşalım. O gıcırtıdan önce dudakları, 'Elbet asarım' demeğe hazırlanmıyor muydu?"</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Oturabilir miyim?</span></p>

  <p class="sgc-5 sgc-5"><span class="sgc-1 sgc-1">Başını çevirirken yüreği duracakmış gibi çarptı. Değildi. Boyalı bir kadındı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sıra belediyenindir, dedi.</span></p>

  <p class="sgc-5 sgc-5"><span class="sgc-1 sgc-1">Kadın kıkırdadı. Birden deminki şoförün suratını nerede gördüğünü hatırladı: O gece dayak yediği terzilerden biriydi. Kalktı; kadının önünde durdu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu akşam yemeği benimle yer misiniz? dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Aaa! Ne sandınız beni siz? Benim siz yaşta oğlum var.</span></p>

  <p class="sgc-5 sgc-5"><span class="sgc-1 sgc-1">İçinde dayanılmaz, korkunç bir gülme isteği kabardı. Kendini güç tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tanrı bağışlasın, dedi.</span></p>

  <p class="sgc-5 sgc-5"><span class="sgc-1 sgc-1">O gece evinde yatmadı. Sabaha karşı bir erkenci taksiden inip içeri girince kapıyı sürgüledi. Çok yürümüştü. Bitkindi. Soyunup yattı.&nbsp;</span><span style="text-indent: 1em;">Tabanları sızım sızımdı. "Kuru çam yaprakları... Uzun, örülmüş saçlı kızın ellerine batırmıştım. Öğretmenim! 'Yaramaz seni!' Neden dokunmadım saçlarına? Cumartesiye dedi. Ayakları ıslanacak. Ayaklarım... Ne işim vardı Alemdar'da? Taksi! Gıcırrrt. Nasıl üşüyordum! 'Boş yere azap çekmeyin. Bir DERMAN için.' Yarım kadın, sağır mı bunlar? Hep daracık, korkuluksuz köprüdeyiz. Yarın saatin altında. Korkuluksuz köprüdeyiz. Korkuluk... Korku..." Uyudu.</span></p>

  <p class="sgc-5 sgc-5"><span class="sgc-1 sgc-1">Cumartesi günü uzanmış kitap okurken odaya Eleni girdi. Avukat telefon etmişti; onu acele görmek istiyordu. Tramvayla gitti. Büro bir buçuk yıldır hiç değişmemişti: Aynı parlak ceviz masa, aynı meşin koltuklar, aynı avukat. Koltuklardan birine oturdu. Uzatılan tabakadan bir sigara aldı, yaktı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çay ister misiniz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İstemem.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Demin buradaydı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kim?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şu sizin dayı oğlu...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Vermedin ya?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. Verme demiştiniz. Ama acıdım ona. Çoluk çocuk diyor. Başlamaz olsaydım şu eve diyor. Biliyorsunuz, dükkânı tutandan öğrenmiş burasını. Onu bir görsem, bilirim, yardım edecek bana diyor.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Etmem. Görmek de istemiyorum. Akraba çiftliği değilim ben.</span></p>

  <p class="sgc-5 sgc-5"><span class="sgc-1 sgc-1">Avukat ona bir tuhaf bakıyordu. Geçen defa, "Siz ki," demişti, "paraya el sürmek bile istemezsiniz!" "Elbet anlamayacak. O da hısım akrabaya gönülsüz yardım edenlerden değil mi? Öf, sıcak burası." Kalktı.</span></p>

  <p class="sgc-5 sgc-5"><span class="sgc-1 sgc-1">Hanın merdivenlerini inerken birden hızlandı. Ne gelmişti aklına? Taş basamaklar bitmeyecek gibiydi. Dışarı çıkınca Köprü'ye doğruldu. Hızlı yürüyordu. Kadıköy İskelesi'nde durup bir gazete aldı. Az daha yürüyüp Köprü'nün altına saptı. Oradaydı. Gene evelsi günkü yerine oturmuş balık avlıyordu. Haliç'ten yana köşeye varınca durdu. Demirlere yaslanıp bir sigara yaktı. Adamın omuzları yoktu. Onu böyle Modigliani'nin bir portresine benzetti. Yanındaki küçük, yassı sepette kıpırdak balıklar vardı. İç cebinden çıkardığı yüzlüğü pantolon cebine koydu. Sigaradan bir nefes daha çekip denize attı. Balıkçıya yaklaştı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Vay baba, sonunda tuttun bunu ha! (Sepete eğildi. Balığın birini kuyruğundan tutup kaldırdı.) Lüfer mi diyeceksin yoksa? Yok canım, kazıklıyacam sanma. Kaç yıllık balıkçısın.&nbsp;</span><span style="text-indent: 1em;">Bilirsin elbet. (Bir yandan balığı demin aldığı gazeteye sarıyordu. Bitirdi.) Huza balığı bu. Hanidir yemedim. Yüz lira yeter mi? Sus, daha çok isteme. Fazla param yok.</span></p>

  <p class="sgc-5 sgc-5"><span class="sgc-1 sgc-1">Yüzlüğü adamın eline sıkıştırdı. Koşar gibi uzaklaştı ordan. Önünde bitiveren basamaklardan Köprü'nün üstüne çıkarken çevresindeki gürültü sustu.</span></p>

  <p class="sgc-5 sgc-5"><span class="sgc-1 sgc-1">"— 'Yoksuldan çalıp Tanrıya verdi!'</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tanrıya değil, bilirsin. Hem ben çalmadım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ama verdiğin çalınmış paraydı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne yapsın insan, kaldırıp denize mi atsın kendini? Bu dünyada onun başka türlüsü yok!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Var. Alın terinin kazandığı...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sus, onları da bilirim. Çalamadıkları, kolayını bilmedikleri için terlerler. Görmedin mi balıkçıyı? Yüzlüğü almadı mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Balıkçı senin neden verdiğini anladı. Huza balığı dediğin zaman...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sus, sus artık!"</span></p>

  <p class="sgc-5 sgc-5"><span class="sgc-1 sgc-1">Önce kendi sesini, sonra çevresindeki gürültüyü duydu. Basamaklardan inen kadın, esen yel açmasın diye eliyle eteğini bastırıyordu. Gelip geçenlerin içinden bir adam durmuş ona bakıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neyiniz var kardeşim?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hiç. Biraz başım döndü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bir şey ister misiniz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır, geçti. Sağolun.</span></p>

  <p class="sgc-5 sgc-5"><span class="sgc-1 sgc-1">Yürüdü. İşte onu çağırıyorlardı. Aralarında olsun, taşıtlara binsin, ilâç içsin, işesin, yemek yesin istiyorlardı. Elindeki gazeteyi yanından geçtiği direğe bağlı bir çöp kutusuna attı. Ama bu çağrı süreksizdi. Onu bir bildiler mi gitsindi, yaşamasındı. Birden kafasına bugün saat ikide bir şeyler yapacağı düşüncesi gelip takıldı. Saatine görmeden baktı.</span></p>

  <p class="sgc-5 sgc-5"><span class="sgc-1 sgc-1">İkiye çeyrek kala, Taksim'de, köşedeki kahvenin üst katında, önündeki pencereden alana bakıyordu. Yemeğini isteksiz, ödev yapar gibi yemiş; çıkıp buraya oturmuştu. Arkasından konuşmalar, tavla şakırtıları geliyordu. Alanın berisinde, altında buluşacakları saatin yelkovanı kendini sıkıp biraz kıpırdayarak ikiye on kalayı gösterdi. Gitmeyecekti. Onu buradan seyredecekti. Ne kadar bekleyeceğini merak ediyordu.&nbsp;</span><span style="text-indent: 1em;">Tramvaylar durup gidiyor, gene de durakta kalanlar oluyordu. Onu görür görmez -başka türlü giyinmişti. Neredeyse tanımayacaktı- altında durduğu saate baktı: İkiyi yedi geçiyordu. Geç geldi diye kızdı. İyi ki gitmemişti. Yoksa dudaklarını da mı boyamıştı? Belli olmuyordu. Uzakçaydı. Bakmıyordu. Sonra ileri geri gezindi. Onunsa midesi ekşiyordu. Kursak kaynaması dedikleri bu olacaktı. "Gecikmesi bindiği taşıtın bir aksaklığından olamaz mı?" Saatin direğine yaslandı. "En kötüsü bile, yedi dakikalık bir kendine önem verdirme yapmacığı değil mi? Ya benim bu yaptığım? Düpedüz hergelelik! Güler sol bacağını büküp topuğunu elledi; iki yanına baktı; başı az eğik bekledi. O zaman içine acımsı bir yumuşaklık, gevşeme; esirgeyen, erkekçe buruk bir duygu yayıldı. "Beni bekliyor o! Bense..." Kalkarken sandalyesi devrildi. Basamaklardan atlayıp durağa seğirtti. Yüzünü, Güler'in onu görünce ışıyan yüzüne yaklaştırdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Haydi vur, vur bana! dedi.</span></p>

  <p class="sgc-5 sgc-5"><span class="sgc-1 sgc-1">Güler'in ona nerede kaldığını sormağa açılan dudakları kapandı, gözleri büyüdü. Yakınlarda duranlar dönmüş onlara bakıyorlardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne oluyorsun? Yapma!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Önce vur bana. Hergelenin biriyim ben.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yapma, gülünç oluyoruz.</span></p>

  <p class="sgc-5 sgc-5"><span class="sgc-1 sgc-1">Çevresindeki sırıtkan suratları görünce -ikisi kadındı- onu kolundan tutup karşı kaldırıma koşturdu. (O gece Güler, "Bereket oralarda bir tanıdık yoktu," diye yazacaktı.) Sıraserviler'de bekleyen taksilerden birine girdiler. Şoför dönünce,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Karaköy'e, dedi.</span></p>

  <p class="sgc-5 sgc-5"><span class="sgc-1 sgc-1">Güler'e baktı. Dudaklarının az boyalı olduğunu fark etti. O an için hiçbir şey umurunda değildi. Elini tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hep dün öğle sonu okulu asmadın diye... Yukardan sana bakıyordum. Duraktaydın. Bir ara gezindin. Yedi dakika geç geldi diyordum. İnmeyecektim. Sonra dizini büküp topuğunu elledin. Vurdu mu, yeni mi ayakkabıların? Neden dün öğle sonu buluşmadık sanki, o pis gıcırtı yüzünden mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ya ben! Nasıl pişmandım. Akşamüstü diyordum. Durağa, beni görmeğe gelecektin. Ama gelmedin. Birlikte dönecektik. Bu kere yan yana diyordum. Üç tramvaya binmedim. Neden gelmedin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Küsmüştüm sana.</span></p>

  <p class="sgc-5 sgc-5"><span class="sgc-1 sgc-1">Güler, şoförün dinlediğini fark edince artık konuşmadı. Az sonra araba durdu. Adamın parasını verdi. İndiler.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nereye gidiyoruz biliyor musun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Seni ilk gördüğüm yere.</span></p>

  <p class="sgc-5 sgc-5"><span class="sgc-1 sgc-1">Tatlıcıya girince baktı, o günkü masadan iki adam kalkıyordu. Sanki her şey onlar için hazırlanıyordu. Oturdular.</span></p>

  <p class="sgc-5 sgc-5"><span class="sgc-1 sgc-1">(Arkalarda, dükkânın az ışıklı yerinde oturan bir adam çoktandır onları seyrediyordu. Kız böyle güzel olmasa belki ilgilenmezdi. Erkek, eh, kötü sayılmazdı. O olsa kızın karşısına bir günlük sakalla çıkmazdı. İtoğlu bilmiyor muydu? Bir saattir neler bulup söylüyorlardı kim bilir? Nasıl sevişken, yakın. İnsan arada kaçamaklar yapmalıydı. Kadınlar yolda hep burunlarının doğrusuna bakarlardı.&nbsp;</span><span style="text-indent: 1em;">Uğraşmak gerekti ama vakit yoktu. "Nerelerde sürtüyordun gene?" Surat bir karış. Beş yıl önce Selma "sevgili"siydi; şimdi "karı"sı. Ya o? "Bizimki". Kaçamak bile yoktu. "Bir gün al şu kızı, kapan bir odaya. Önce dizlerinden kucakla. Ağır ağır kalkarken eteği kollarında kalksın. Gözlerinle değil, bacaklarını avuçlarınla görürsün. Donu açık pembedir. Hiç yoktan daha kışkırtıcı. Dudaklarında dur, ısır da inlesin." Silkindi. Biliyordu, evine gidecekti. Geç bile kalmıştı. Kalktı. Yanlarından geçerken kız, "— Ona güneş gözlüğü almıştık", diyordu. Kapıyı çekti, gitti.)</span></p>

  <p class="sgc-5 sgc-5"><span style="text-indent: 1em;">4</span></p>

  <p class="sgc-5 sgc-5"><span class="sgc-1 sgc-1">Sevgili B.,</span></p>

  <p class="sgc-5 sgc-5"><span class="sgc-1 sgc-1">Nereden başlayacağımı bilemiyorum. Üç günde sana ikinci mektubum bu; ama hani ilkini yazarkenki tedirginliğim? Sanki bunu bir başka Güler yazıyor, sevinçli, mutlu bir Güler. Tanıştık onunla... En iyisi köşeden başlayayım. Hatırlarsın, Karaköy'de gözlükçüden çıktıktan sonra durduğumuz köşeyi. Sen ille orada ayrılmamızı istemiştin. Öpüşmüştük. Öpüşmeseydik onunla tanışamayacakmışım. Bugün onunla oturduğumuz tatlıcıdan bizi görüyormuş, insanların sokakta hep ezberlenmiş hareketler yaptıklarını düşünüyormuş. Ayrılacağımız sıra, içinden bize, "El sıkışın!" diye bağırmış. Oysa biz öpüşmüştük. Köşeye koşmuş. Bir an durmuş orda; ikimizi de görüyormuş. Sonra benim arkamdan yürümüş.</span></p>

  <p class="sgc-5 sgc-5"><span class="sgc-1 sgc-1">Darılma sakın, benimle geldi diye seviniyorum. Seninle gitseydi evini öğrenecek ama seni bir daha göremeyecekti. Üzülürdü. O gün bir şeyler olacağını beklediği köşenin onu aldattığını sanırdı. Onun bir de sokağı var. İnsanların ortak duyarlığı bu galiba. Hep öyle değil miyiz? Benimle ilk defa o her gün geçtiğim sokakta konuşmak istiyormuş. Bense, şaşkın, onu tenha sokaklardan geçiriyordum. Utanır sanıyordum. Beni, "Gelin buradan gidelim," diye döndürdüğü o sokakta anlattı bunu. Gidip Tozkoparan'daki sıralardan birine oturmamızı istedi. Bir, "Var mısınız?" dedi, bilsen! "Varım!" dedim.</span></p>

  <p class="sgc-5 sgc-5"><span class="sgc-1 sgc-1">Ah, işte tutturdum gidiyorum. Karıştırıyorum, değil mi? Bunlar perşembe günü fakülteden dönerken oluyordu. Tramvayda yanıma gelmiş, elime küçük bir kâğıt sıkıştırmıştı. Cebime koymuştum. Sık sık aklıma geliyordu. Sıraya oturunca unuttum. Orada sigara içtiğini, "siz" diyemediğini öğretti bana. Düşün, ilk konuşmamızda ona "sen" diyebildim. Tam işini söyleyecekken susturdum onu. Öbür buluşmamıza&nbsp;</span>dedim. Ama bugün de öğrenemedim işini. Konuşulacak öyle çok şey var ki.</p>

  <p class="sgc-5 sgc-5"><span class="sgc-1 sgc-1">Dün buluşmadık. Yarı kalan kazadan önce "Yarın okulu asar mısın?" demişti. Arkamızda az kalsın bir çocuk ezilecekti. Hocayı düşündüm. "Güler hanım, cuma günü teşrif etmediniz," derdi. Cumartesi için sözleştik. Giderken -o kalkmamıştı- yüzüne dokundum. Eve girince anneme akşama ne yemeği olduğunu sordum! "Patatesli tas kapaması!" dedi. Boynuna sarıldım, öptüm. "Canım anneciğim benim!" dedim. "Ne oluyorsun kız, deli?" Odama koşup kâğıdı okudum. "Kuledibi'nden o sokağa dönün" yazılıydı. Güldüm. Buymuş işte.</span></p>

  <p class="sgc-5 sgc-5"><span class="sgc-1 sgc-1">Bugün Taksim'de saatin altında beni çok bekletti. Oysa gözetliyormuş beni. Dün okulu asmadım diye küsmüş. Gelmeyecekmiş. Bir ara dizimi büküp topuğumu ellemişim. O zaman bana koşmuş. Görüyor musun, insanların geleceği nasıl ufacık, bilmeden yapılmış bir hareketle değişiyor? Önümde durup yüzünü uzattı. "Haydi, vur bana!" dedi. Nasıl şaşırdım bilsen. Duraktakiler sırıtıyorlardı. "Yapma, diyordum, gülünç oluyoruz!" Beni kolumdan tutup karşıya koşturdu. Bereket oralarda bir tanıdık yoktu. Sıradaki taksilerden birine atladık. Karaköy'e, o tatlıcıya gittik. Arabada beni öptü. (Bunun yalan olduğunu biliyoruz. Neden yazdı bunu acaba?)</span></p>

  <p class="sgc-5 sgc-5"><span class="sgc-1 sgc-1">Evde daha kimseye söylemedim. Ama bir şeyler seziyorlar. Bu akşam babam, "Bu neşe ne kızım?" diyordu. Gülfer, "Bu sıra bir üzgün, bir neşeli o!" dedi. "Sen sus!" dedim. "Neden susacakmışım; hakkım yok mu konuşmağa?" "Var ama benim hakkımda değil!" dedim. Dilini çıkardı. Kopasıca. Annem "Kızlar, kızlar!" dedi.</span></p>

  <p class="sgc-5 sgc-5"><span class="sgc-1 sgc-1">Ne dersin, söylemeyeyim değil mi? Canım B., neden burda yoksun?&nbsp;</span><span style="text-indent: 1em;">Yarın gene buluşacağız. Melihalara diye çıkarım. Daha pek tanımıyorum onu, ama seviyorum demek hoşuma gidiyor. Ya sen ne yapıyorsun? Bana yaz. Gözlerinden öperim.</span></p>

  <p class="sgc-5 sgc-5"><span class="sgc-1 sgc-1">G.T.</span></p>

  <p class="sgc-5 sgc-5"><span class="sgc-1 sgc-1">5</span></p>

  <p class="sgc-5 sgc-5"><span class="sgc-1 sgc-1">Duvardaki saat doğruysa en çok yirmi bir dakika sonra burada olacaktı. Bugün de vaktinden önce geleceğini sanıyordu. On gündür beş kere bu büyük, çok masalı, kişiliksiz pastanede buluşmuşlar; hep vaktinden önce gelmişti. Öğle sonları fakültede olduğu günler onu Fındıklı'da bir küçük kahvede bekliyor, gelip camın önünde durunca kalkıyor, yedi yıl önce canı sıkıldıkça okuldan basıp yürüyüverdiği zamanlar geçtiği aynı&nbsp;</span><span style="text-indent: 1em;">yokuştan Taksim'e çıkıyorlardı. Artık Güler'in akşamları eve dönüş yolu değişti. Tramvay yoktu; yangın kuleli sokak yoktu. Başka ne yoktu? Bilmiyordu. Geçen pazartesi o yokuşta, susuz eski çeşmenin önünde durmuşlar, ona üstündeki "Sahibül hayrat vel hasenat Fındıklılı Mehmet Ağa" yazısını ilk hecelediği günü anlatırken, hayatlarının onca en önemli konuşmasını yapmışlardı. Kısacıktı: "— Demek dört ay dayanabildin. Peki, şimdi ne yapıyorsun? Üç gündür bir türlü işini soramadım. Tahmin de edemiyorum..." "— Edemezsin. Çünkü aylakım ben." İşte böyle, gelirinden bahsedip onu hazırlamadan, birden söylemişti. Yüzüne bakıyordu.&nbsp;</span><span style="text-indent: 1em;">Gülmüş, "Ah, demişti, iyi dayanabiliyorsun!" Elbet şaşacaktı. Ama yüzünde, görmekten korktuğu o kırılma, o küçümseme ifadesi yoktu. El ele yürüdükleri zaman "— Sen Fındıklılı Mehmet Ağa'nm tarihini okudun mu?" diye sormuştu. "— Hayır." "— Ben de okumadım. Ama bu sıra bulup okuyacağım onu... "</span></p>

  <p class="sgc-5 sgc-5"><span class="sgc-1 sgc-1">Garsonun masaya bıraktığı portakal suyunu bir solukta içti. Susamıştı.&nbsp;</span><span class="sgc-1 sgc-1" style="text-indent: 1em;">Az önce yediği sucuklu yumurtadan olacaktı. Lokantadaki garsondan sucuklu yumurta isteyince, "— Pastırmamız çok iyidir efendim. İsterseniz pastırmalı yaptırayım," diyen adama dik dik, "Sucuklu istiyorum," demişti. Buradaki garson öyle değildi. Konuşmağa yeltenmiyordu. Ayrılırlarken masanın ucuna fazladan bıraktığı parayı alıyor, arkalarından, "güle güle" bile demiyordu. Dese, Güler'le beş sefer de bu aynı yerde değil, gene buna benzer, gireni çıkanı bol bir başka pastanede buluşurlardı. Buraya her gelişinde adamın işinden atılmamış olmasına şaşardı. Atılsın, yerine sulu, yılışık, gerçek bir garson gelsin de Güler'le hep bu masada buluşmasınlar istiyordu. Alışmaktan korkuyordu. Böyle giderse bu masa sevgilerinin kutsal yeri olacaktı. Bir yerleri olması kötüydü. Sonra insan kendinin değil, o yerin isteğine uygun yaşamaya başlardı. Gene de içinin bir yanı onunla buraya oturmaktan, altında dizlerini kendininkilerin arasına almaktan, kimselerin tedirgin etmediği bir konuşmaya dalmaktan hoşlanıyordu. Öyle&nbsp;</span><span style="text-indent: 1em;">olmasaydı, evvelsi gün burada otururlarken, Güler, "— Dünyadan çok şey beklemiyorum. Üç oda, bir mutfak, sevdiğim adam, biri kız biri oğlan iki çocuk..." deyince, yalnız, "— Adam bıkıp kaçsın, çocuklar kuşpalazına tutulsunlar diye mi?" der demez, ürperirdi. Bu sözü başka bir yerde işitseydi "Bu kız beni eli paketlilerden biri yapmak istiyor. Onlar için yaradılmış. Benim aradığım değil o," diye düşünür, belki çeker giderdi. Güler -eli öyle güzeldi ki- ona kırgın kırgın bakmış, "— Ah!" demişti, "biliyorum; bir gün olacak bu." Olacak dediği neydi? Beklediği şey mi, yoksa sevdiği adamın bıkıp kaçması mı?</span></p>

  <p class="sgc-5 sgc-5"><span class="sgc-1 sgc-1">Garson portakal suyu bardağını kaldırırken masanın kıyısına bir gazete koyup çekildi. Bununla dördüncü seferdir, okunmadan durduğunu bile bile, bu gazeteyi Güler gelmeden getirip masaya bırakıyordu. Daha ilk getirişinde anlamıştı. Yumruklarını sıkmış, bir şeyler söylemesini beklemişti hep, ama garson konuşmamıştı. Adam bir gün önce olanların farkındaydı. O gün -buraya ikinci gelişleriydi- Güler bir ara kızkardeşinden bahsetmişti. "İşte kardeşini sevmediğini söyleyebilen bir kız. Az şey değil bu..." diye düşünürken onun sigara küllüğü ile oynayan elini görmüştü. Sesini duyuyor, söylediğini anlayamıyordu. Ellerine, dudaklarına gene o kurumuş çam yaprakları batıyordu. Küllükle oynayan el, başına bir şeyler geleceğinden kuşkulanır gibi az titremiş, geri geri çekilmişti. "— Çekme elini! Bir şey yap. Öpmek istiyorum onu. Şimdi." İnanmamış, gülmüştü. "— Nasıl olur? Deli misin?" "— Sana bir çare bul, dedim. Yoksa yanına gelip öpecem onu." Gözlerinin öyle büyümesi ne hoştu! Doğrulurken, "— Dur!" demişti, "otur. Elimi uzatıp yanağındaki tütün kırıntısını alacam." Uzatmış, dudakları değer değmez çekmişti.&nbsp;</span><span class="sgc-1 sgc-1" style="text-indent: 1em;">Bütün çekingenliğine, yüzünün sararmasına rağmen böylesine istenmekten hoşnut değil miydi? Gözleri nasıl parlamıştı! Kimse görmedi sanmışlardı. Ama o,&nbsp;</span><span style="text-indent: 1em;">garsonun fark ettiğini biliyordu. Gazeteyi, bir daha bu eli öpmeğe kalkışırsa, başkalarına göstermesin diye getiriyordu. Hem bir daha olmamıştı. Masanın üstünde o dörde katlı gazete durdukça olmayacaktı da... O gün, hava kararınca evine yakın bir tenha sokakta onu öpmüştü. Güler titremiş, "— Canım," demişti, "benim deli sevgilim." Bir sigara yaktı. "Onun deli sevgilisi! İşte ben buyum."</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Merhaba!</span></p>

  <p class="sgc-5 sgc-5"><span class="sgc-1 sgc-1">Başını kaldırdı. Karşısındaydı. "Onun deli sevgilisi! Sen niye akıllısın sanki? Bugün çantasız gelişin iyi. İğrenç kadın çantaları... Sokakta ellerin boş boş kalmıştır."</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Merhaba. Otursana!</span></p>

  <p class="sgc-5 sgc-5"><span class="sgc-1 sgc-1">Oturdu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çok oldu mu geleli?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmem. (Duvardaki saate baktı.) On sekiz dakika olmuş.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bugün yarım saat önce gelecektim. Sonra ya onu bulamazsam dedim. Beklicem. Herkes bana bakacak...</span></p>

  <p class="sgc-5 sgc-5"><span class="sgc-1 sgc-1">Dinlemiyordu. Garsonun yaklaştığını görmeden biliyordu. Güler,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Portakal suyu, dedi. Sen de ister misin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İki olsun!</span></p>

  <p class="sgc-5 sgc-5"><span class="sgc-1 sgc-1">Adam çekilince, masanın altında dizleri birbirini buldu. Biraz kıpırdayıp her zamanki durumlarına geldiler. "Tadı denenmiş durum! Başkası yok mu? Neden kadınlar da değişiklik aramıyorlar? Niye benimkileri kendi dizleri arasına almıyor? Hadi diyelim pantolonla eteklik meselesi bu. Ayağıma da basamaz mı?" Garson bardakları masaya koyup gidince Güler,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne sessiz garson bu. Dilsiz galiba, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Acaba? Bak bunu hiç düşünmemiştim.</span></p>

  <p class="sgc-5 sgc-5"><span class="sgc-1 sgc-1">Güldüler. Birlikte gülündü mü insan rahatlıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Okuldan ne haber? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sorma. (Boğazını gösterdi.) Burama kadar şiirle doluyum. Hem de ne şiir! Üç saat birbir üstüne Milton. Gökyüzünde savaştık durduk. Yıldırımlar, gök gürültüleri... Öğleyin eve dar attım kendimi. Sen ne yaptın?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben uzandım, okudum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah ne iyi! İmreniyorum senin yaşamana. Bereket arada seni düşündükçe içimin ısınması var. Sen ne okuyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">The Naked and the Dead.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hiç duymadım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bitirince sana veririm. O da bir savaştan bahsediyor, yeryüzündeki bir savaştan... Demek arada beni düşünüyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Beni çok düşünmeni istemem.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nedenmiş o! Düşünmeden edemem, biliyorsun, seni seviyorum ben.</span></p>

  <p class="sgc-5 sgc-5"><span class="sgc-1 sgc-1">Sigarasını küllüğe bastırdı. "Nasıl kolayca söyleyiveriyor bunu. Sevmek! Kelimelere herkes kendine göre bir anlam, bir değer veriyor galiba. Bu değerler aynı olmadıkça iki kişi iki ayrı dil konuşuyorlarmış gibi olmuyor mu?" Gene de sevinçliydi. Güler, sol elinin iki parmağıyle gazetenin üstünde trampet çalıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bana hiç itibar etmiyorsun, dedi. (Gülümsedi.) Erkek dediğin kızına yardımdan hoşlanır. Bardağı elimin yakınına getirmedin. Yoksa kızın değil miyim senin? (Dizleri kıpırdadı.)</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yavrum, (Bir yandan gazetenin üstündeki eli görüyordu.) istersen yanına geleyim, (Parmaklar toplandılar.) başını omuzuma bastırayım, (Elin ağır ağır geriye yolculuğu başladı.) portakalını sana ben içireyim.&nbsp;</span><span style="text-indent: 1em;">(Masanın ucunda öteki ele katılıp kucağına indi.) Saklama ellerini! Aklım başımda bugün.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah, korkunç şey bu! Nasıl biliyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sana bakmayı biliyorum ben. Söylediklerimi dinlerken, "Bunu yapamaz ama tutar gene elimi öpmek isterse?" diye düşünüyordun. Bak, dudaklarını belli belirsiz boyamışsın. Boyarken aklından geçenleri biliyorum. Aynaya bakınca sana solgun gibi göründüler. "Sevmez ama azıcık süreyim, fark etmez," dedin. Öpüşeceğimizi biliyordun. Dudakların daha bir çekici olsunlar istiyordun. Aklında hep bugün benimle öpüşeceğin vardı. İstiyordun. Nerden mi biliyorum? Çünkü ben... Seni öpmek istiyorum..</span></p>

  <p class="sgc-5 sgc-5"><span class="sgc-1 sgc-1">Güler kızarıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Korkunç şey bu. Görüyorsun utanıyorum, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Korkunç olan ne? Bunları herkes düşünür ama çoğu söyleyemez. İkimizin arasında saklı bir şey olmaması sana bir rahatlama vermiyor mu?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Rahatlama ha! Başkasının gözü önünde...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sus! (Dizlerini kıracakmış gibi sıktı.) Arkasını söyleme. Haydi, içelim şunları da çıkıp gidelim burdan.</span></p>

  <p class="sgc-5 sgc-5"><span class="sgc-1 sgc-1">İçtiler. "Başkasının gözü önünde soyunmak insana bir rahatlama verirse!.." diyeceğinden korkmuştu. Kendi sözleriyle çelişmeye düştüğünü bilmiyor muydu? Yoksa onun açıkça söylemesini istedikleri salt kendi isteğine uygun olanlardan başka bir şey değil miydi? Elini alnında gezdirdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çıkmadan nereye gideceğimizi konuşalım mı, yoksa dışarda mı konuşuruz? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burada konuşalım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Söyle öyleyse. Sinemaya mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmem. Sen geçen hafta... Nereye dersen giderim.</span></p>

  <p class="sgc-5 sgc-5"><span class="sgc-1 sgc-1">Anlıyordu. Geçen hafta burada elini öptüğü gün, dışarı çıktıklarında onu evine götürmek istemişti. "Daha gelemem," demişti, "çekinirim. Evine girince bende oraya uymayan bir şey görürsün de beni sevmezsin diye korkarım." Ötekilerin - Ayşe'nin bile- hep onun evine gitmek istemelerine karşı bu kızın çekingenliği, o zaman ona hiç tuhaf gelmemişti. Nasıl ki şimdi de oraya gitmek istemesini tuhaf bulmuyordu. Bugün de o götürmeyecekti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">En iyisi sinema, dedi, insan bile bile giderse utanç da duymaz.</span></p>

  <p class="sgc-5 sgc-5"><span class="sgc-1 sgc-1">Dışarda, kalabalığın arasında, öteki çiftlerden tek ayrılıkları kolkola yürümeyişleriydi. Sinemaya girip salonun en arka sırasına oturdukları zaman bu ayrılık da ortadan kalktı. Artık bütün o arka sırada oturan çiftler gibiydiler. İçeri girer girmez, sanki vakit hesaplayıp da gelmişler gibi, salon kapılarının açılıp ışıkların yanması onu sevindirmişti. Yoksa dış salonda kalıp bekleyeceklerdi. Karanlıkta boş yerlere doğru itiklenmekten iğrenirdi. Çevresine baktı. Pek kalabalık sayılmazdı. Güler'in sesini duydu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne düşünüyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sinemaya girenlerde ortak bir duygu olduğunu düşünü</span>yordum, dedi. Film görmeye gelenlerde elbet. Çünkü bu salon başka amaçlar için de kullanılıyor. Yağmur dininceye dek beklemeye, ısınmaya, uyumaya, yanına oturacak tanımadığı bir kadınla ya da erkekle sürtünmeye gelenler çoğu. Localar var, ucuz randevu evi odacıkları. Arka&nbsp;sıralarda öpüşmeye gelenler var. Salt film görmeye gelenler salon tenha olsun isterler. Yanlarındaki koltuğun sahibi olup olmadığını sorana kızarlar. Gürültü olmasın, öksüren, sümküren, konuşan, gülen olmasın isterler. Sinemanın güzel sanatlardan biri olduğuna en büyük kanıt bence bu. Ama olmadığına da bu. Çünkü her zaman gülen, öksüren, sümküren bulunur.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Biliyor musun, yanıma mendil almayı unutmuşum. Ya burnum akarsa?</span></p>

  <p class="sgc-5 sgc-5"><span class="sgc-1 sgc-1">Işıklar söndü. Hanidir hep bu anı beklediklerini düşündü. İşte Güler hiç kıpırdamadan sanki ona doğru geliyordu. Sol koluyle omuzlarından sardı. Dudakları onunkileri buldu. Artık konuşmayacaklardı. "Değil, yalnız etimiz konuşacak. Dudaklar sesleri kesip biçerler. İnsanın et olmayan tek yeri beyni değil mi? Et beyinli! Bir insan için söylenebilecek en ağır horlama sözü. Et beyinli! Ya bu birbirinde ezilen dudakları, bu acıta acıta sıkan elleri yöneten ne? Omurilik mi? Ondan mı murdarilik demişler? İki apayrı et nasıl oluyor da birbirinin dilini böyle kesin, kolayca anlayıveriyor? Ya bu oburluk, bu doymazlık! Korkunç şey demişti. En korkuncu bu değil mi?" Dudaklarını çekti. Güler'in gözkapakları aralanırken yeniden onun yüzüne eğildi. Bu kere, yarı karanlıkta da olsa, salt ona bir yabancınınkiymiş gibi gelen kendi şişkin yüzünü göstermemek için öptüğünü sanıyordu. Çünkü öpülürken Güler'in gözleri hep kapalı dururdu. "Açma gözlerini sakın. Açarsan belki yalnız, şişmiş bir burunla iki sıvışık göz göreceksin. Yoksa aldırmaz mısın? Yoksa seni böyle başkaları da öptü mü?" Avcunda kıpırdayan eli bütün gücüyle sıktı. Güler ufalır gibi oldu; ağzının içine inledi. Ayrıldılar. Baktı perdedeki adam bir kadını öpüyordu. İşte her yerde buydu. Birden kulağının dibinde fısıltıdan bile yavaş bir ses duydu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Al bak, kırdın onu.</span></p>

  <p class="sgc-5 sgc-5"><span class="sgc-1 sgc-1">Kucağına uzanan eli aldı. Uzun zaman bırakmadı. Sıcaktı, kuruydu. Öpüşürken ona durmadan büyüyorlarmış gibi gelen burnu, yanakları, dudakları yeniden küçülmeye başladılar. Yanında, başı omzuna dayalı oturan bu kızı, konuşmadığı, yüzünü ona uzatmağa kalkışmadığı için sanki daha çok seviyordu. Saçları boynundaydı. Kulağı kaşınıyordu. Bir daha gelirlerse onu sağına oturtacaktı. Yer gösteren kızın tuttuğu solgun ışıkta önlerinden, dizlerine sürtünerek bir kadınla bir erkek geçti. Yanındaki bu yerlere oturur oturmaz sarıldılar. Onlara yol&nbsp;</span>açarken birbirine yaslanan bacaklarını çekmediler. Koluyle Güler'in başını kaldırıp kulağına eğildi. Önce bu kulağı öptü; sonra,</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çıkalım mı? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çıkalım.</span></p>

  <p class="sgc-5 sgc-5"><span class="sgc-1 sgc-1">Kalktılar. Dönüp yanındakilere baktı. Adam, etekliğin altında kadının bacaklarını okşuyordu. Bir an, içinde bir duygular karmaşması oldu: Çıkacakları için sevinç, adamı tekmeleme isteği, kalktılar diye pişmanlık!.. Kulağını kaşıdı. Yoksa salt bunu yapabilsin diye mi buradan çıkmak istemişti?</span></p>

  <p class="sgc-5 sgc-5"><span class="sgc-1 sgc-1">Kalabalık yolda yürürlerken ona birbirlerinden utanıyorlarmış gibi geliyordu. Galatasaray lisesini geçtiler. "Nasıl bakıyorlar ona! Ne düşünüyor acaba? Bu eli miydi? Değil, öteki." Güler kolunu tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Eski evimizin önünden geçelim mi? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Geçelim.</span></p>

  <p class="sgc-5 sgc-5"><span class="sgc-1 sgc-1">Rahatladı. Demek düşündüğü buydu. Eski evi! On gündür konuşmalarından anladığına göre, kızkardeşini, biraz da annesini kendi kendine yıkabilmişti. Ama daha dimdik duran bir babası vardı; bir de bu eski evi. Bugün eve saldıracaktı. Acelesi yoktu; sonra babasını da yıkardı. Kimsesiz kalsın istiyordu. "Benim ona tutunabilmem için onun benden başka bir dayanağı olmamalı." Gene de bu kızın ilerde kendi yüzünden azap çekeceğini sanıyordu. Başını çevirip baktı. Azap çekmesini istemiyordu. Sonra kafasında hep o iki cümlelik söz dolaşmağa başladı. Gelip geçenlere düşmanca bakıyordu. Sanki azap çekeni ilâçla kurtaran onlardılar.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Boş yere azap çekmeyin, bir Derman için, dedi.</span></p>

  <p class="sgc-5 sgc-5"><span class="sgc-1 sgc-1">Güler ona şaşırmış gibi bakıyordu. Başıyla arkasını gösterdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şu vitrindeki el ilanında okudum, dedi.</span></p>

  <p class="sgc-5 sgc-5"><span class="sgc-1 sgc-1">Güldü. O da güldü. Tünel'e yakın nerdeyse Ayşe'nin sokağına sapacaktı. Bir ötedeki sokağa saptılar. Önce sağa sonra sola dönüp yolun ortasında durdular. Güler,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İşte bu, dedi. Hatırladın mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neyi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">On beş gün önce seni bu sokağa getirmiştim. Şurda durmuştum.&nbsp;</span><span style="text-indent: 1em;">Benimle konuşmanı istiyordum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tamam, hatırladım. Bu ev yanındakilere benzemiyor mu?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çocukluğum orda geçti. Ama annem... O zamanlar ben de istiyordum. Sonunda taşındık. Şimdi hep bu eve hayınlık ettiğimi sanıyorum. Haydi, gidelim.</span></p>

  <p class="sgc-5 sgc-5"><span class="sgc-1 sgc-1">Yürüdüler. Güler önüne bakıyordu. Köşeyi dönerlerken,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben o evi biliyorum, dedi. Üç oda, bir mutfaklı değil mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nerden biliyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;İ<span class="sgc-1 sgc-1">çinde oturanları tanıyorum. Erkek en yakın lisede İngilizce öğretmeni. Karısı, onunla evlensin diye okulunu yarıda bıraktı. Sevişerek evlendiler. İki çocukları var: Biri kız, biri oğlan. Erkek akşamları eve elinde paketler, kese kâğıtlarıyla döner. Yemek yerler. Çoğu geceler adam ya öğrencilerin yazılı ödevlerini düzeltir, ya da gazete okur. Arada, "Bu yıl kömür kıtlığı olacakmış!" diye mırıldanır. Kadının kucağında hep yamanacak bir şeyler bulunur. Kocasına bakar. "Uğrunda fakülteyi bıraktığım bu rahatına düşkün adam mıydı?" diye düş nür. Sonra dalar. Bir gün okula giderken otobüste bir genç gözünün içine içine bakmıştı. "Neden kaşlarımı çattım ona, diye hayıflanır, onunla belki başka türlü olurdu." Ya birlikte uyudukları yatak... Erkek karısının değiştiğini, okula yeni verilen tarih hocasını düşünür. Kadın otobüsteki gençledir...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sus, dedi Güler, yeter!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evin kapısındaki sarı kâğıdı görmedin mi? Oğlan beş gün önce hastalanmıştı. Doktora verilecek paraya acımışlar, geçer demişlerdi. Oysa kızamıkmış.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden bu kadar kötümsersin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sen neden değilsin? Çevrene bakmıyor musun? En mutlu görünenlerine bile? Bütün bunlar üç oda, bir mutfak, iki çocuk düşü ile başlıyor. Sonra? Haydi bayanlar, baylar! Bu fırsatı kaçırmayın.&nbsp;</span><span style="text-indent: 1em;">Siz de girin, siz de görün. Üç perdelik dram. Birinci kısım: Dağlar dümdüz. İkinci kısım: Ne çok tepe! Üçüncü kısım: Ova batak. Bugünlük bu kadar baylar. İyi geceler. Yarın gene bekleriz.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nasıl da büyütüyorsun! (Kolunu sıktı.) Erkekler de benim beklediğimden fazla bir şey istemezler sanırdım.</span></p>

  <p class="sgc-5 sgc-5"><span class="sgc-1 sgc-1">İçinden "Ha şöyle," dedi, "biraz sarsıl bakalım. Acelem yok benim, biliyorsun. Bir gün sana dünyada dayanılacak tek şeyin sevgi olduğunu öğretecem." Tünelin önünden geçtiler. "Acaba en çok hangimiz sarsıldık? Ev mi, yoksa kafasındaki 'ben' mi?" Yirmi iki basamağı inince Güler'in elini tutup durdu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yarın, camın önünde durursun, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">İki hafta önce burada, yakınındaki bu yüzü kırıştırmak, çirkinleştirmek istemişti. Şimdi daha da güzel olsun istiyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Elin acıyor mu?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah! Hayır, geçti.</span></p>

  <p class="sgc-5 sgc-5"><span class="sgc-1 sgc-1">"Sarılacak bana..." Bilemedi. Güler tuttuğu eli yanağına değdirip bıraktı. Basamaklardan aşağı koştu. O durdu. Uzakta, köşeyi dönünceye dek ardından baktı. "Bu gece yatağında dönüp duracak, uyuyamayacak. Beni kendince seviyor. Ya dünyadan beklediği? Benim, üç odasını onunla paylaşacak adam olmadığımı düşünecek. Belki kalkar, neydi adı, o arkadaşına mektup yazar. İçini döker. Sonra uyur..." Döndü. Basamakları çıkarken bir daha saydı.</span></p>

  <p class="sgc-5 sgc-5"><span class="sgc-1 sgc-1">Gece yarısından çok sonra evine girerken, Nişantaşı'na yakın, yolun ortasında durdu. Geniş caddede ondan başka kimse yoktu. Tramvay rayının üstüne apışıp işedi. "Bir de bana deli sevgilim diyor. Nerem deli benim? Paçalarıma sıçramasın diye demirin oluklu yerine işemiyor muyum?"</span></p>

  <p class="sgc-5 sgc-5"><span class="sgc-1 sgc-1">6</span></p>

  <p class="sgc-5 sgc-5"><span class="sgc-1 sgc-1">Sevgili B.,</span></p>

  <p class="sgc-5 sgc-5"><span class="sgc-1 sgc-1">Neden, "Kasabada deniz olmayışı hoşuma gidiyor" demişsin, anlayamadım. Ama mektubunda çok iyi anladığım yerler var. "Gazino dedikleri yerin bahçesinde ağaçlar yalnız iki çeşit: Palmiyeler, çamlar.&nbsp;</span><span style="text-indent: 1em;">Palmiyelerin önüne bir levha asmışlar: Saat dörtten sonra ailelere mahsustur, diyor. îlk gördüğüm gün gülmüş, insanlara acımıştım. Akşam üstleri yağmur yağmıyorsa -çoğu yağıyor- orada yengemle oturuyoruz.&nbsp;</span><span style="text-indent: 1em;">Her sefer bize en yakın çamın altında kasabadan bazı delikanlılar oluyor. Tartışıyorlar. Konu filmler falan. Bakıyorum hepsi de hep aynı çocuğa yükleniyorlar. Bu çocuk hoşuma gidiyor. Ötekiler süzüle süzüle bana bakarlarken, onun, sanki ben yokmuşum gibi oturuşuna tutuluyorum. Yengeme sordum. Bilmem kimin oğluymuş. Okuyormuş. Bir ay önce hastalanıp kasabaya dönmüş. Yakında gene gidecekmiş. Neden bakmıyor bana?" diyorsun. Sevgili B., bakmasın sana. O baksa bile sen bakma sakın. Sonu üzüntülü, biliyorsun. Şimdi üzülüp duracağına sen de ona bakmasaydın ya, desene bana. Onu seviyorum, ama üzgünüm de. Bugün sinemadan çıkınca eski sokağımızdan geçtik. Ona evimi gösterdim. "Yarından tezi yok, seninle o evde oturmaya başlayalım" desin istiyordum. Ama demeyeceğini de biliyordum. Bir hafta önceki bir sözü aklıma geliyordu: "Erkek bıkıp kaçsın, çocuklar kuşpalazı olsunlar diye mi?" demişti. Köşeyi döner dönmez sanki bütün evlere saldırdı.&nbsp;</span><span style="text-indent: 1em;">Kapkaraydı içi. Onu dinleyen, şehri üst üsle dolduran yapılardaki insanların içinde bir tek mutlu kişi bile yok sanırdı. "Neden bu kadar kötümsersin?" dedim. "Sen neden değilsin?" dedi, "çevreni görmüyor musun?" Sözlerinin doğru bir yanı var, biliyorum, işte bizimkiler... Ama biz onunla mutlu olabilirdik. Neden beni anlamaya çalışmıyor? Oysa seviyor beni. Pastanede otururken, hiç beklemediğim bir anda "Elini öpmek istiyorum. Bir şeyler bul" diyor. "Deli misin?" diyorum. "Deliyim" diyor, "öptür onu bana. Yoksa kalkar kendim öperim." Öyle bir bakışı var, korkuyorum. Yapar mı yapar. Yanağındaki sözde tütünü alırken elimi öptürüyorum. Ne dersin, o zaman içinde bir sevinç oluyor. Beni anlasa, o da benimle aynı düşü görse!.. Geçen gün Cavidan'ın evlenmesini anlatıyordum. "Sevişmiyorlarmış" demesin mi!Şaştım. "Sen hiç gerçekten sevişen iki kişinin evlendiklerini gördün mü? Ben görmedim" dedi. Sevişmek dediği acaba neydi? Tuhaf, değil mi? Onun ne istediğini anlayamıyorum. Nasıl olur da bir insan, küçük bir evi, bir eşi, iki çocuğu olsun istemez? Ah, buldum işte: Bu bakımdan o da sana benziyor. Sen, "Yetmez bunlar!" demez miydin?</span></p>

  <p class="sgc-5 sgc-5"><span class="sgc-1 sgc-1">Bana, bırakıp kurtulma öğüdü verme. Yapamam. Senin gibi değilim ben. Sen bile, bir bakıma, bu yüzden oraya gitmedin mi? Ayrı</span>lacağımız gün söylediklerini unutmuyorum: "insan geçmiş bir olayı kafasından kazıyıp attığını sanıyor. Değil. Tortuya benzer bir kalıntı var. ilk günler onun yeniden başlama çabasına nasıl ilgisizdim! Sanki yokmuş gibi. Ama üç ay sonra, dün, yanımdan geçerken arkadaşına, 'Göğüsleri sıkıdır,' dediği zaman sarsıldım. Fakülteye gitmesem de onu görmem, ama o kasabaya gideceğim," demiştin. Hem benim daha umudum var. Sızlanıp yakındığıma bakma. Yarın s.m derste içim içime sığmıyacak. Gidip kahvenin camı önünde duracağını. Yokuşu birlikte çıkacağız. Görüyorsun, artık tramvayla dönmüyorum. Haftanın üç günü, akşam üstleri beni Fındıklı'da, bir kahvede bekliyor. Öteki dört gün de öğle sonları Beyoğlu nda, bir pastanede buluşuyoruz. Her gün onunlayım.&nbsp;<span style="text-indent: 1em;">Onun yanında insan, ne olacağını baştan bilemiyor. Bugün pastaneden çıkınca beni evine götüreceğini sanıyordum. Geçen hafta, "Eve gidelim," demişti. Çekinmiştim. Bir şeyler uydurmuştum. Oysa bugün ben istiyordum. Gene de, "Evine götür beni," diyemedim. Tuttuk bir sinemaya girdik. Bir ara elimi kıracakmış gibi sıktı. Akşam, Dairedeki merdivenlerde ayrılacağımız zaman bir, "Elin acıyor mu?" dedi busen, sarılıp öpecektim. Yapamadım. Ne dersin, seviyor beni, değil mi? Yoksa bugün locada bana öylesine sarılır mıydı? (Bu ikinci yalan, Güler'in anlattıklarına güvenimizi kırdı.)</span></p>

  <p class="sgc-5 sgc-5"><span class="sgc-1 sgc-1">G.T.</span></p>

  <p class="sgc-5 sgc-5"><span class="sgc-1 sgc-1">7</span></p>

  <p class="sgc-5 sgc-5"><span class="sgc-1 sgc-1">Garson gene o garsondu ama üç seferdir masanın üstüne gazete koymuyordu. Belki yalnız o anlıyordu. Boş bardağı alıp işkildi. Son günlerde Güler'in ne zaman geleceğini bilemiyordu. Kimi erken, kimi geç gelir; onun hiç ummadığı anda gitme;-o kalkardı. Konuşurlarken susuverdikleri oluyordu. Eskiden, aralarındaki suskunluk uzadıkça, bir şeyler bulup söylemek gereğinin verdiği tedirginliği duymazdı. Yoksa evini, babasını sarsayım derken, onlarla birlik kendini de mi sarsmıştı? Kuşkuluydu. Yalnız birbirlerine sarılıp gözlerini yumduklarında, çözümlenemeyecek bir sorunları kalmıyordu. İki haftadır, bir şey yitirmekten korkarmış gibi, sık sık sarılıyorlardı. Karşısındaki kapıya</span> baktı. Kendi kendine, "Bu kapı üç kere açılıp kapanacak; dördüncüde o girecek," dedi. İlkinde kır bıyıklı bir adam girdi. "Emekli yarbay bu." İkinci açılışta giren, çocuğunun elini tutmuş bir kadındı. Üçüncüde bir azınlık okulu öğrencisi çıktı. Çıkanlar da olabileceğini düşünmemişti. Sonra kapı Güler'in gelmesini bekliyormuş gibi bir zaman açılmadı. Açılınca uzun boylu bir kadın girdi. Ayakkapları topukluydu. "Yapmalarını kırıp kendi topukları üstüne inse daha bir kadınlaşacak. Bu kadın uzun topuk modasını kısaların çıkardığını bilmiyor mu? Uzunlar ahmak olur, derler. Doğru." Onun kendisine baktığını görünce yüzü asıldı. "Belli, birini bekliyor. Dimdik göğüsleri. Dünyayı yöneten yuvarlaklar. Buraya gelinceye değin kim bilir kaç erkek ona çarpıversin diye kolunu kamburlaştırdı! Neden kadınlar kalabalık içinde sürtünmeyi istemezler? Erkek köpekler gibiyiz. Onlar koklaya koklaya, biz sürtüne sürtüne... İnsan soyunu kurutmak mı istiyorsunuz, erkekteki bu sürtünme duygusunu alın, yeter! Şimdi yolda ona da çarpanlar vardır. Atalarımızın maymunlar olduğunu söyleyenlerin sözünde bir gerçek payı... İşte o!"</p>

  <p class="sgc-5 sgc-5"><span class="sgc-1 sgc-1">Güler, bir açık mavi ile kara uyuşması içinde ona doğru geliyordu. İçinin sevinci yüzüne vurmuştu. Demek gene de umutluydular. Belki yalnız garson anlıyordu. Daha oturmadan.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bil bakalım bugün ne olacak? dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne olacak?</span></p>

  <p class="sgc-5 sgc-5"><span class="sgc-1 sgc-1">—Akşam yemeğini birlikte yiyeceğiz. (Önce anlamadı. "Yoksa beni Yeşilzeytin Apartmanı'na mı götürmeğe kalkacak?" diyordu.) Düşün, izinliyim bugün! Geceyarısma kadar seninleyim.</span></p>

  <p class="sgc-5 sgc-5"><span class="sgc-1 sgc-1">Kafasında, film başlamadan önce çaldıkları gonk sesine benzer, kısacık bir tınlama duydu. Bir akşam onu yemeğe götürmek isteyince, "— Evde yiyemem sonra. Anlarlar," demişti. "İlerde bir gün..." İşte bu gündü. "Gece yarısına kadar!.."</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nasıl izin alabildin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sorma. Utanıyorum. Bu sabah fakültede Meliha ile anlaştık. Sınıf arkadaşlarıyla toplanıp eğleneceğiz diyecektik. Bu gece bizimkiler beni onlarda, onunkiler onu bizde sanacaklar. On bir buçukta onu Kadıköy İskelesi'nden alıp evine bırakacağız. Korkuyor o. Ben korkmuyorum, değil mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sen de korkuyorsun.</span></p>

  <p class="sgc-5 sgc-5"><span class="sgc-1 sgc-1">Sevinçliydi, ama ona değil, onu böyle çekingen yaptıkları,&nbsp;</span><span style="text-indent: 1em;">"bir şeyler uydurmak" zorunda bıraktıkları için ötekilere kızıyordu. Güler,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Beni uzak bir yere götür. Kimse görmesin, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olur. Boğaz'a gideriz.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kalkalım mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Erken daha.</span></p>

  <p class="sgc-5 sgc-5"><span class="sgc-1 sgc-1">Çıkarlarken baktı o uzun boylu, uzun topuklu kadın yoktu. Önce bir sinemaya girip iki saat, ıslak ıslak, deli deli öpüştüler. Sıcaktı. Yalnız bacaklarına dokunmuyordu. Neden ona her gelişinde bacaklarını da getirirdi? Hep böyle olurdu. Onları okşama, sıkma isteğiyle avcu karıncalanmaya başladıkça bir kulağı yanardı. Dokunamazdı. Sonra gene, bindikleri takside Boğaziçi'ne giderlerken, Güler'in bacağı onunkine değdi. Çekmedi. Yol çabuk bitsin istiyordu.</span></p>

  <p class="sgc-5 sgc-5"><span class="sgc-1 sgc-1">Sarıyer'de inip denizin üstüne uzanmış lokantaya girdiklerinde hava kararıyordu. İçerde ışıklar yanmıştı. Masaların çoğu boştu. Yemek yiyenler, onlar geçerken dönüp baktılar. Denizden yana köşedeki masaya Güler'i, ötekilerin bakışlarından tedirgin olmasın diye arkası onlara dönük oturttu. O aldırmazdı. Lokantalarda, oturduğu masaya başka gelenler olursa, çevresine büyük şehir yalnızlarının bildiği görünmez perdeler çekerdi. Garsonun uzattığı listeyi aldı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Biraz sonra uğrarsın, dedi.</span></p>

  <p class="sgc-5 sgc-5"><span class="sgc-1 sgc-1">Adam çekildi. Güler'in tedirginliği geçmeyecek gibiydi. Bunu geçirmenin bir tek yolu vardı. Konuşmak yararsızdı ama konuştu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çekinme, dedi, sen görmediğin zaman başkaları da seni görmez.&nbsp;</span><span style="text-indent: 1em;">Yalnız ikimiz varız burda. Birlikte ilk yemeğimizi yiyeceğiz.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet. Bize bakmıyorlar mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yoo, yemek yiyorlar. Biz ne yiyelim? Bir istediğin var mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmem. Sen ne yersen ben de ondan yerim.</span></p>

  <p class="sgc-5 sgc-5"><span class="sgc-1 sgc-1">Garsonu çağırdı. (Saydığı adlardan Güler'in aklında kalanlar yalnız 'iki kılıç şiş, iki bira, bir ufak Kavaklıdere' idi. Ona ilk defa &nbsp;</span>içeceğini söylemeyecekti. Arkasından bir kadın güldü.) Garson, istediklerini getirip çekilince yemeğe başladılar. Az sonra,</p>

  <p class="sgc-5 sgc-5">— Pintilik etme sakın. İstakoz ister misin? dedi.</p>

  <p class="sgc-5 sgc-5">—&nbsp;<span class="sgc-1 sgc-1">Ah, hep senin zengin olduğunu unutuyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Zengin değilim ben. Paralıyım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Farkı var mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çok!</span></p>

  <p class="sgc-5 sgc-5"><span class="sgc-1 sgc-1">Anlamış mıydı acaba? Yoksa balığın bıçaksız yendiğini biliyor diye mi sevinçliydi? Şarap şişesini aldı. İki bardağın diplerine biraz döktü; üstlerini birayla doldurdu. Eli sinirliydi; gergindi. Güler bardağını alıp birkaç yudum içti. Burnu kırıştı. Bu, merdivenlerde görmek istediği kırışıklık değildi: "Çocuksu, güzel. Yoksa onda bağışlayamayacağım bir şey yok mu?" Kendi bardağını kaldırıp sonuna dek içti. Bira bile içse, ilk bardaktan sonra canı sigara isterdi. Paketini çıkarıp dudaklarına bir sigara kıstırdı. Yanında bitiveren garsonun çakıp uzattığı kibrite üfledi. Sol elindeki kutuyu gösterdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hep kendiminkinden yakarım, dedi. Sen bize iki İstakoz getir.</span></p>

  <p class="sgc-5 sgc-5"><span class="sgc-1 sgc-1">Adam eğilip çekilince sigarasını yaktı. Güler yemeyi bırakmış ona bakıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kırdın onu, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Aldırma, kırılmaz, Yaksaydım başımızda döner durur, her sigara çıkarışımda bizi dağıtırdı. İçmiyor musun? Beğenmedin mi? (Güler bardağı ağzına götürdü.) Az iç!</span></p>

  <p class="sgc-5 sgc-5"><span class="sgc-1 sgc-1">Dinlemedi, hepsini içti. Yemeğine saldırdı. Ağzı dolu dolu,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Oburum, değil mi? dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet. (Güldü.) Artık çekinmiyor musun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Onlardan mı? Sen yanımdayken vız gelirler bana. Ne büyük masa bu! Dizlerini bulamıyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Öyleyse ayaklarını ver.</span></p>

  <p class="sgc-5 sgc-5"><span class="sgc-1 sgc-1">Aşağıda ayakları birleştiler. Kelimeler ayrı ayrı önemliydiler. İnsan "diz," "ayak" diye düşünüyordu, "bacak" diye değil. Neden sonra, İstakozları biterken, şarap şişesini alıp Güler'in bardağına az az döktü. "Daha, daha" diyordu kafasında Feyyaz'ın sesine benzer bir ses, "Daha. Bu kadarı yetmez. Daha,&nbsp;</span>eh!" durdu. Yarım bardaktı. Üstünü birayla tamamladı. Kalan şarabı kendininkine döküp içti. Bir sigara yaktı. Yanlarından ışıklı bir vapur geçiyordu.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bak, vapur geçiyor.</span></p>

  <p class="sgc-5 sgc-5"><span class="sgc-1 sgc-1">Ona bakmıyordu. Vapur, arkasında kayboldu. Karşı kıyıda, ötekilerden daha parlak bir ışık birden söndü. Sigarasını atıp baktı. Önce bardağı gördü: Boştu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hepsini içmeseydin!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Susamıştım. Neden bakmıyorsun bana?</span></p>

  <p class="sgc-5 sgc-5"><span class="sgc-1 sgc-1">Bu gece sanki kirpikleri daha uzundular. Güldü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İşte bakıyorum, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Oh, hep gülsen! (Ayaklarını sıktı.) Yüzün karardı mı korkuyorum. Hep gül bana, n'olur!</span></p>

  <p class="sgc-5 sgc-5"><span class="sgc-1 sgc-1">Paketine uzandı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sana da vereyim mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ver.</span></p>

  <p class="sgc-5 sgc-5"><span class="sgc-1 sgc-1">Önce onun sigarasını, sonra kendininkini yaktı. Güler öksürdü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu gece kitapların kötü kadınıyım ben, dedi. Ama nasıl iyiyim bilsen!</span></p>

  <p class="sgc-5 sgc-5"><span class="sgc-1 sgc-1">Bu deniz, bu ışıklar! Ah, her gece gelelim buraya.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Babanı unutuyor musun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Vız gelir hepsi. Babam, ev, çocuklar! Hiçbiri gözümde yok. Sen varsın yalnız. Seninim ben. Al beni.</span></p>

  <p class="sgc-5 sgc-5"><span class="sgc-1 sgc-1">Kafasında gene o gonk sesine benzer süreksiz tınlamayı duydu.&nbsp;</span><span style="text-indent: 1em;">Pastanede, karşısına oturup, "Gece yarısına kadar seninleyim," dediği zaman bile, bu gece ondan bunu işiteceğini bilmiyor muydu? Belki başka türlü ummuştu; şarabın yardımı olmadan. Ama kendi kendini kandıramazdı. O kısacık tınlama süresince kafasından, bunlarla birlikte, Feyyaz'ın "Kadınlar ne çabuk sarhoş olurlar! Bir de oldular mı..." sözü de geçmemiş miydi? Neden çoğu kadınların çabuk sarhoş olduklarını, sanki kendisi onlarla hiç içmemiş gibi, ille Feyyaz'ın sesiyle düşünmüştü? Bilmiyordu. İçinden, "İşte ben buyum!" dedi; ama rahatlayamadı. Güler ona bakıyordu. "Neden bu gece kirpiklerin büyük, gözlerin küçük? Sigara dumanından mı yoksa? Yoksa... Masmavi. Ah! İşte ben buyum." Ayaklarını çekti. Sigarasını küllüğe bastırırken eli yandı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sarhoş oldun sen, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hiç bile! Seni istiyorum ben. Hadi, al beni!</span></p>

  <p class="sgc-5 sgc-5"><span class="sgc-1 sgc-1">Sonra garsonun bulduğu takside dönerlerken kendi kendinden memnun değildi. Adam taksinin kapısını açıp eğilince bir onluk vermişti. Ucundan tutup uzatmıştı. "— Evine götür beni. Bir daha da bırakma." Lokantadan çıkarlarken Güler onun kolunda, bir güzel kadın böyle bir yerden nasıl çıkarsa öyle, sendelemeden yürümüştü. Oysa şimdi başı kucağında, büzülmüş yatıyordu. "Bir kussa, açılsa!" Altlarında, asfaltla kauçuk sürekli bir fısıltıyla anlaşıyor gibiydiler. "Asfaltla kusmak, işte yirminci yüzyıl. Katı katı naylon, neonların yapma gündüzü..." Donuk, masmavi ışığa gidiyoruz. "Reçel kıvamına gelince indirirsin" demişti teyzem o kadına. "Zehra, şu bacakların yok mu!.." Kulağım! Bu gece bacaklarını öpecem, biliyorsun. Reçel kıvamındasın; az sonra indirecem seni...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Üşüyorum.</span></p>

  <p class="sgc-5 sgc-5"><span class="sgc-1 sgc-1">İstinye'den geçiyorlardı. Ceketini çıkarıp üstüne örttü. Güler ona daha bir sokuldu. Soluduğu yerde karnı yanıyordu. Boyuna saçlarını okşuyordu. "Bir kussa, açılsa!" Kendi kendinden memnun değildi.</span></p>

  <p class="sgc-5 sgc-5"><span class="sgc-1 sgc-1">Şişli'de onu kaldırdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Geliyoruz, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah, ne rahattım! Başım dönüyor.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Birden doğruldun da ondan. Şimdi geçer.</span></p>

  <p class="sgc-5 sgc-5"><span class="sgc-1 sgc-1">Arabayı sokağın başında durdurttu. Şoförün parasını bakmadan verdi. Yürürlerse açılacağını sanıyordu. Salt bu yüzden ceketini onun omuzlarına atmadı; kendi giydi. Yürürlerken Güler koluna abanıyordu. Basamakları çıktılar. Kapıyı açtı. Girdiler. Kapı kapanınca, karanlıkta düğmeyi bulmak için uzattığı eli onun saçlarına çarptı; titredi. Birden sarıldılar. Dudakları buluşuncaya dek geçen kısa zamanda istediğinin bu olmadığını düşünüyordu. Işığı yakmak istemişti. Ona musluğu gösterecekti. Yüzünü yıkarsa açılacağını ummuştu. "Gözleri gene kapalı mı? Kuyuya düşer gibiyim." Onu kendinden ayırdı. Işığı yaktı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gel, dedi.</span></p>

  <p class="sgc-5 sgc-5"><span class="sgc-1 sgc-1">Yatak odasını açıp düğmeyi çevirdi. Güler, içeri girince kapıyı kapadı. Keskin ışıkta birbirlerine baktılar. O gün ilk defa&nbsp;</span>olarak o zaman rahatladı: Güler'in kirpikleri kısalmış, gözleri büyümüştü. Bu gözler duvarlarda, pencerede, iki iskemlede, halıda gezinip karyolanın üstünde durdu. "Çevresine bakabiliyor. Artık suçum yok benim." Yatağın kıyısına oturdu.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nasıl buldun odamı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Düşündüğüm gibi değil. Bu yatak... (Kızardı.) Daha geniş sanırdım.</span></p>

  <p class="sgc-5 sgc-5"><span class="sgc-1 sgc-1">Kızarabildiği için memnundu. Bir şeyler olacaksa şarapsız olacaktı. Gitti onun yanına oturdu. Kolunu omuzlarına atarken Güler titredi. "Korkak seni!" diyecekken kendini tuttu. Bir çeşit kışkırtma olurdu belki, ona korkak olmadığını göstermek için istemediği, içinden gelmeyen bir şey yaptırabilirdi. Eliyle yüzünü çevirip dudaklarına eğildi. Bu öpüşmenin bir eksik yanı vardı. Başka zamanlar ağzındaki dudaklarda yumuşak bir kıpırtı olurdu, sessiz bir türkü söyler gibi. Sonra gözleri... Neden yummuyordu?&nbsp;</span><span style="text-indent: 1em;">Sol gözünü görüyordu. Bu göz tuhaf bir tedirginlikle ona değil, başka bir şeye bakıyordu. Güler başını çekti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Pencere, dedi. Açık!</span></p>

  <p class="sgc-5 sgc-5"><span class="sgc-1 sgc-1">Kalktı. Pencereyi kaparken Ayşe'yi hatırladı: Sedire gelmeden önce hep kapıyı kilitlerdi. Perdeyi çekti. Güler sanki yorulmuş da oturuyor gibiydi. Elini alnına götürüp saçlarını geriye silkti. Değişik tanınmaz bir sesle,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Soyunmam gerek, değil mi? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İstersen çıkayım ben.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah, hayır! Ama bu ışık...</span></p>

  <p class="sgc-5 sgc-5"><span class="sgc-1 sgc-1">Gitti, düğmeyi iki kere çevirdi. Odayı donuk, mavi bir ışık kapladı.&nbsp;</span><span style="text-indent: 1em;">İçerdeki her şey, Güler'i de aralarına alarak değişir gibi oldular. Yatak büyüdü. Kollarında önüne geçilmez bir sarılma isteğiyle ona yaklaştı; ama sarılamadı. Güler,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Arkanı dön, n'olur! diyordu.</span></p>

  <p class="sgc-5 sgc-5"><span class="sgc-1 sgc-1">Döndü. Karşısındaki duvarda Çıplak asılıydı. "Masmavi, bulanık. Az sonra o da böyle çıplak olacak. Değil. O gerçek. Etle saç. Çırılçıplak. Yorganın altına kayacak. Kokumu duyar. Yorganın yere düşeceğini bile bile. Gene de başka türlü yapamaz. Neden hep bağışlıyorum onu?" Arkasında bir kumaş hışırtısı duydu. "Etekliğidir bu. Şimdi bacakları çıplak. En önemlisi bacaklarını öpebilmem, biliyorsun. Bir öptüm mü tamam.&nbsp;</span><span style="text-indent: 1em;">Burdan çıkamazsın. Bir öptüm mü tamam." Arkasında gene bir kumaş hışırdadı. "Tamam, değil mi? Somya katıdır; gıcırdamaz. Girdin mi? Neden çağırmıyorsun?" Arkasından gelen hıçkırık sesiyle birden döndü. Güler, giyinik, yatağın kıyısına oturmuş, başı ellerinde ağlıyordu. Yüzünün yangını yavaş yavaş sönerken ona yaklaştı. Yanına oturur oturmaz Güler, ellerine sarıldı. Islak bir sesle,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yapamıyorum, dedi. Olmuyor. Oysa seni seviyorum, biliyorum. Ama yapamıyorum. Neden, neden olmuyor?</span></p>

  <p class="sgc-5 sgc-5"><span class="sgc-1 sgc-1">"Çünkü yardım etmiyorum sana," diyecekti, demedi. "Soyunurken, babanın duyunca, nasıl şaşıracağını, başkalarının neler diyeceğini düşündün. Şimdi seni kucaklayıp yatağa yıksam, öpe okşaya etini kışkırtsam, kulağına benden duymak istediklerini söyleyip seni kandırsam her şeyi yeniden unutursun. İstemiyorum böylesini. Yarım bardak şarap içirdim diye nasıl içimi yedim görmedin mi? Bu mavi boşlukta etimiz bile sonuna dek sevişemiyor. Çünkü bu ses geçmez, ışık sızmaz odada bile başkaları bizimle birlik. Ama bir gün babanı, başkalarını kovup geleceksin. O zaman keskin ışıkta soyunup açık pencerede sevişeceğiz. Acelem yok benim, biliyorsun." Kucağındaki saçları öptü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Zarar yok, dedi. Ağlama.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Lokantada nasıl kolaydı! Neden yapamıyorum?</span></p>

  <p class="sgc-5 sgc-5"><span class="sgc-1 sgc-1">Saçlarını öptü. "Taksiden inince bir bardak daha içseydin şimdi her şey bitmişti."</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Acele ettik, dedi. Hep acele ederiz. Ağlama. Hadi gel, yüzümüzü yıkayalım.</span></p>

  <p class="sgc-5 sgc-5"><span class="sgc-1 sgc-1">Kadıköy İskelesi'nde Meliha'yı beklerlerken nedense onun sarı saçlı, uzun yüzlü, boyalı bir kız olacağını sanıyordu. Görünce tanıdı. Ona Güler'in adını öğreten kızdı. Önce onu, sonra Güler'i evlerine bırakıp kendi kendine giderken şoföre,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Karıncalar çıktı mı acaba? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmiyorum beyim; görmedim.</span></p>

  <p class="sgc-5 sgc-5"><span class="sgc-1 sgc-1">Evde, yatak odasının kapısını açtığı zaman içerisi hâlâ masmaviydi. Burnunu dikip havayı kokladı. Sevmediği bir koku duymuş gibi gitti pencereyi açtı. Soyundu. Dişlerini, ayaklarını yıkayıp yorganın altına girerken, içinden, "Bu gece yatağımı 'daha geniş' değil, olduğu gibi düşünecek," diyordu.</span></p>

  <p class="sgc-5 sgc-5"><span class="sgc-1 sgc-1">Sonra iki gün buluştukça hep hızlı yürüdüler, ikinci gün akşamüstü, pazara Mirgün'e gitmek için sözleştiler. Güler, cumartesi evden çıkmayacaktı. Anlıyordu: Ertesi gün huzuru kaçmasın diye evdekilere bir çeşit borç ödemeydi bu.</span></p>

  <p class="sgc-5 sgc-5"><span class="sgc-1 sgc-1">Pazar iyi başladı. Vapurda, haftasonu gezisine çıkmış gürültücü kalabalığın arasında bile rahattılar. Yavaş sesle ona, kendilerini ille eğlenmek zorunluluğunda sanan bu insanların yapabilecekleri gülünçlükleri büyüterek anlatıyor; onu sık sık güldürüyordu. Mirgün'de inip pideli kebap yediler. Büyük çınarın altında çay içerlerken,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu çınarı dünyanın en büyük çınarı diye düşünmek hoşuma gidiyor, dedi. İster misin, sana dünyanın en küçük denizini de göstereyim?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Göster.</span></p>

  <p class="sgc-5 sgc-5"><span class="sgc-1 sgc-1">İsmail Paşa korusunun üstündeki tepeye çıkınca onun elini tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şuradan.</span></p>

  <p class="sgc-5 sgc-5"><span class="sgc-1 sgc-1">Orada, durdukları yerin üç yanını çalılı, bol yapraklı bir ilkyaz bitimi gürlüğü çeviriyordu. Önlerinde, aşağılarda, daracık bir deniz vardı. Elini bırakmadan oturdu. Çorapsız bacakları yüzünün yakınındaydılar. Pürüzsüzdüler. "Bir öpsem!" Güler hâlâ denize bakıyordu. Çekti, yanına indirdi. Başını göğsüne bastırıp dudaklarını öptü. Gözler açık kaldılar. Acıta acıta öpüyordu ama, ona bir türlü gözlerini yumduramıyordu. Yüreği daralır gibi oldu. Artık dudakları güçsüzdü. Öpüşlerini bile değiştiren bir şey vardı. Neydi bu? Belki yalnız o garson biliyordu. Başını yüzünden ayırıp kucağına bıraktı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne oluyor bize? diye sordu.</span></p>

  <p class="sgc-5 sgc-5"><span class="sgc-1 sgc-1">Güler'in gözlerinde iniltili bir bakış vardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hiç. Buraya benden önce kimlerle geldiğini düşünüyordum.</span></p>

  <p class="sgc-5 sgc-5"><span class="sgc-1 sgc-1">İçinde bir kırıklık duydu. Söylemeyecekti. Buraya eskiden bir kere tek başına geldiğini söylese inanacak mıydı? "Ya ben! Dudaklarını benden önce kimsenin öpmediğini söylese inanır mıyım? Yoksa salt güvenemediğimiz için mi böyleyiz?" Gözlerini kaldırdı. Karşıdan onlara doğru iki adam geliyordu. Bir örnek giyinmişlerdi. Sanki kardeştiler. Yüreği yeniden daraldı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Güler, dedi, aşağıdan iki adam geliyor. (Kucağından doğrulmak isteyen başı tuttu.) Kalkma. İyi dinle beni. Kötü şeyler duyacağını sanıyorum. Sakın korkma, ben kavgaya başlarsam aşağı koşarsın. Korkma. (Güler'in yüzü sapsarıydı.) İskelede beni bekle. Sakın kimseye söyleme. Sonra bütün gece karakollarda sürteriz.</span></p>

  <p class="sgc-5 sgc-5"><span class="sgc-1 sgc-1">Adamlar yirmi adım ötede durdular. Biri, sağdakine,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Allah versin hemşerim, dedi. Bize de yok mu?</span></p>

  <p class="sgc-5 sgc-5"><span class="sgc-1 sgc-1">Sanki bu sözü bekliyormuş gibi yüreği genişledi. Yalnız bıyıkları yok diye üzgündü. Sol eliyle Güler'in saçlarından tutuyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bana bakın, bu kız benim sevgilim, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hele, hele! Bitirmeyeceğiz ya hemşerim. Sana da kalır.</span></p>

  <p class="sgc-5 sgc-5"><span class="sgc-1 sgc-1">Sağdaki değirmi yüzlüydü. Güldüler. Sağlam dişli, kanlı&nbsp;</span>canlıydılar. Biri bodur, biri uzuncaydı. Elindeki saçları bıraktı.&nbsp;<span style="text-indent: 1em;">Doğrulurlarken Güler'in yüzünü gördü. Donuk gözlü, kırışıksız çirkindi.&nbsp;</span><span style="text-indent: 1em;">Ona bu yüzü son defa görüyormuş gibi geldi. Onlara doğru yürüdü.&nbsp;</span><span style="text-indent: 1em;">"Acele edip koşmasa." Kafası korkunç bir hızla işliyordu. Ötekiler kıpırdadılar.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Durun, dedi, isterseniz ("Bir adım daha atsam mı?") ona so...</span></p>

  <p class="sgc-5 sgc-5"><span class="sgc-1 sgc-1">Kundurasının burnuyle sağdakinin kaval kemiğine vurdu. Eğilirken, suratına bütün gücüyle yumruğunu savurdu. Kısacık bir kemik çatırtısı işitti. Birden Güler'in yokuş aşağı koştuğunu gördü. "Düşecek!" Adam, ötekinin ayakları dibine yüzükoyun yığılırken acayip bir 'Uuuuu' sesi çıkardı. Olanlar kafasında kurduğu sıraya uygundu. Sağdakini, bile bile arkadaşının önüne yıkmıştı. Saldırırsa, yıkılan bedenin engeliyle duraksayacak, o zaman onu da soluyle devirecekti. Ama yanıldı. Öteki dönmüş, yokuş aşağı kaçıyordu. Güler'e koşuyor sandı. Yatanın üstünden atlayıp birkaç sıçrayışta ona yetişti. Önünde sallanan yeni tıraşlı, kızarmış enseye vurdu. Adam kapaklandı. Düştüğü yerde büzüldü. Ağlıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kalk, dedi.</span></p>

  <p class="sgc-5 sgc-5"><span class="sgc-1 sgc-1">Tekmeledi. Kalkmıyordu. Yakasının arkasından tutup kaldırdı.&nbsp;</span><span style="text-indent: 1em;">Arkadaşının yanına sürdü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bir cahilliktir ettik abi, yapma...</span></p>

  <p class="sgc-5 sgc-5"><span class="sgc-1 sgc-1">Neden susmuyordu bu? Kulağı tozuna vurdu. Adam yatanın yanına düştü. Şimdi ikisi de sessizdiler. Uzaklarda bir vapur düdüğü öttü. Gergin sinirleri gevşedi. Eli acıyordu. Yorgundu, güçsüzdü. Bu pis dünyada yaşadığı, ona bu yaptıklarını yaptırdıkları için kızgındı. Bir ağlasaydı! Ama ağlayamazdı. Kulağı yırtıldığı zaman bile ağlayamamıştı.</span></p>

  <p class="sgc-5 sgc-5"><span class="sgc-1 sgc-1">Tepeden aşağı yürüdü. "Sana da kalır. Neden güldüler sanki! Dişlerini görmeseydim belki vurmazdım. Erkek köpekler gibiyiz." Koruyu geçip yola çıktı. "Kırışıksız çirkin. Ya gözleri! Büyümüş, donmuş. Onu hep o yüzle mi hatırlayacağım? Beni bir daha görmek istemez." Yavaş yürüyordu.&nbsp;</span><span style="text-indent: 1em;">Acelesi yoktu. İskeleden ayrılan vapuru gördü. "İşte bu vapurla gidiyor; biliyorum. Yoksa onu son defa gördüğümü sanır mıydım? İyi. Bu gece arkadaşına olanları yazacak. 'Onu bıraktım!' diyecek. 'İnsan onunla oldu mu başına daha korkunç şeyler bile gelebilir.' İyi. Gitsin. İlerde, üç odalı evinde sıkıldığı zaman beni düşünmeyecek mi? Yazık."</span></p>

  <p class="sgc-5 sgc-5"><span class="sgc-1 sgc-1">Bekleme yerine girince içerdeki birkaç kişiye bakmadı. Biliyordu; gitmişti. Sıralardan birine oturup bacaklarını uzattı. Eli acıyordu. Baktı, sağ elinin üstü kanlıydı.</span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"></p>

  <h1 class="sgc-1 sgc-8" id="sigil_toc_id_2" style="text-align: center;"><span class="sgc-1 sgc-1">YAZ</span></h1>

  <div>
    <span class="sgc-1 sgc-1"><br /></span>
  </div>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1">1</span></p>

  <p class="sgc-5 sgc-5"><span class="sgc-1 sgc-1">Demir parmaklıklı bahçe kapısının üstündeki paslı tenekede yazılı numarayı okudu. Avukat, "— Bulamazsanız sorun," demişti. "Bayan&nbsp;</span><span style="text-indent: 1em;">Naciye'nin küçük evi, deyin. Kime sorsanız gösterir." Arkasında bekleyen şoföre döndü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burası, dedi.</span></p>

  <p class="sgc-5 sgc-5"><span class="sgc-1 sgc-1">Adam arabanın kapağını açıp indirdiği bavulunu yanına getirdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İçeri götüreyim mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır, ben götürürüm.</span></p>

  <p class="sgc-5 sgc-5"><span class="sgc-1 sgc-1">Koltuğunda, şoförün pencere camı sandığı, yassı, dört köşe, sicimle bağlı bir paket vardı. Parayı öteki eliyle verdi. Arabanın girdiği karşı sokağın ucunda deniz görünüyordu. Terliydi. Sırtı kaşındı. Kapının mandalına basıp itince demir kanat, paslı bir gıcırtıyla ağır ağır geriledi. İlerde Bayan Naciye ile konuşurlarsa, onun sesinde de bu gıcırtıyı arayacağını biliyordu. Hem neden, "Naciyanım" değil de, "Bayan Naciye" idi? Bavulu kaldırıp yürüdü. Filiz yeşiline boyalı tahta yapı, çevresindeki yüksek ağaçların altında, olduğundan daha küçük görünüyordu. Oyma tahtadan, uzun saçaklıydı. Cebinden çıkardığı anahtarla kapıyı açıp girince belli belirsiz bir bayat reçine kokusu duydu. İçerisi serindi. Salon, karşıdaki, perdeleri iki yana asılı büyük pencereden ışık alıyordu. Ortada alaca örtülü bir masa vardı. Üstündeki çini vazo boştu. Demek Bayan Naciye'nin küçük evi buydu. Avukata, "— Bir de büyüğü mü var?" diye sormuştu. "— Evet. Onu pansiyon olarak işletiyor."</span></p>

  <p class="sgc-5 sgc-5"><span class="sgc-1 sgc-1">Elindekileri bırakıp evi dolaştı. Oturma odasını, iki yatak odasını, mutfağı, banyoyu gördü. Lambaları, muslukları denedi. Ayakyolunun kapısını açınca orayı da denedi. Bütün pence</span>reler dışardan telli, kahverengi keten perdeliydiler, iyi hoştu ama odalar sanki eşyayla tıklım tıklımdılar. Hele sedirli, koltuklu, masalı, sehpalı oturma odası... Dün gece avukat, "Eşyasıyla tuttum," demişti. "Başka koyacak yeri yokmuş. Yarın çantanızı alıp gidebilirsiniz."</p>

  <p class="sgc-5 sgc-5"><span class="sgc-1 sgc-1">On gün önce, Mirgün'den döndüğü akşam avukatı çağırmış, bu yaz Suadiye'de mi olur, Caddebostan'da mı, oralarda bir yerde kalmak istediğini söylemişti. Tutacağı ev denizden pek uzak olmayacaktı. Avukatın yüzü asılmış, "— Paraya yazık," demişti. "Heybeli'deki evi bırakmamıştık." "— İyi ya, orda bu yaz çoluk çocuk siz oturursunuz," deyince -yoksa ona mı öyle geldi- adamın kulaklarının bir an kıpırdadığını görmüştü. İnsan kafasında en çirkin yerin kulaklar olduğunu sık sık&nbsp;</span>düşünürdü. Hele arkadan bakıldı mı nasıl gülünçtüler! Anladık, kişi duysun diye vardılar. Ama bir başka biçimleri olamaz mıydı? Nasıl? Bilmiyordu. En iyisi kişinin kulaksız yaratılmasıydı. O zaman belki yüzünün derisiyle duyardı, ya da böcekler gibi kıllarıyla... Demek bu adamın kulakları da çift görevliydiler: Hem işitiyor, hem de işittiği sözden hoşlandığını belirtebiliyordu. Kulağını kaşıdı.</p>

  <p class="sgc-5 sgc-5"><span class="sgc-1 sgc-1">Sağdaki yatak odasına girdi. Odanın tek penceresinden, arkadaki ağaçların yarı yarıya gizlediği iki katlı bir ev görünüyordu. Tanıdığı birine benzeyen bir kadın evin dirseğini dönüp kayboldu. İçerdeki iki kocaman koltuğu salona taşıdı. Geniş karyolanın üstüne oturup kalktı. İyiydi. Dönerken gıcırdayan somyalarda uyuyamazdı. Giysi dolabı kapının arkasındaydı. Pencereye yakın köşede aynalı bir masa vardı. Bunu da çıkarmak isterdi ama nereye koyacağını bilemiyordu. Kim bilir ondan önce burada kimler yaşamıştı! İnsanlar girdikleri yerden bir iz bırakmadan çıkamazlardı. Birden bunu bir kere de eskiden düşündüğünü sandı. Neredeydi, hatırlayamadı. Çekmeceyi kapadı. Saç tokasını salondaki vazonun içine attı. Bavulu, yassı paketi alıp odaya girdi. Paketi yatağın üstüne fırlattı. (Şoför yanılmıştı. Cam olsaydı kırılırdı.) Bavulu açıp iki keten pantolonu dolaba astı; altına çamaşırlarını yerleştirdi. Kitapları masanın üstüne sıraladı. Gözlerden birine tıraş takımını, diş fırçasını koydu. Boş bavulu ayağıyla ite ite karyolanın&nbsp;</span>altına tıktı. Önündeki paketi alıp sicimini kopardı. Kâğıdı yırtınca içinden iki resim çıktı: Çıplakla ikindi Kahvaltısı. Neden apartmandaki yüzlerce resmin arasından bunları getirmişti? Para vermeden edindiği yalnız bu ikisiydi de ondan mı? Belki... Acaba Kemal Fransa'dan dönmüş müydü? Hatırlıyordu. O gün atölyede, "— Bu resmi alacam," demişti. "— Al" Sonra elini iç cebine sorktuğunu görünce Kemal üstüne yürümüş, "— Ulan, değişmeyeceksin sen," demişti. "Hep para verip rahatlarsın. Resim hoşuna gittiyse al. Paranı bilmem nerene sok!" Güldü. Doğruydu. Üç yıldır değişmemişti. On gün önce avukata, "— Paraya acıma," demişti. "Ne derlerse ver. Yalnız beni rahat bırakacakları bir ev tut."</p>

  <p class="sgc-5 sgc-5"><span class="sgc-1 sgc-1">Resmi karşı duvara çakılı bir çiviye astı. Çivinin altındaki yağlıboyada dört köşe bir solukluk vardı. Acaba ondan öncekilerin buraya astığı neydi? Bir "Vita" takvimi mi? Ya Ayşe'ninkini nereye asacaktı? Yoksa o korkunç oturma odasına mı? Kıyamadı. Gitti evin içinde bir çivi aradı. Sonunda&nbsp;</span>vazodaki saç tokasını iki tahta arasına sokup onu da ötekinin yanına astı. Yan yana nasıl durdular diye bakmadı. Terliydi. Denize gitmek istiyordu. Soyundu. Mayosunu, pantolonunu, gömleğini giydi. Ceketine uzanıp sigarayı, kibriti, anahtarı pantolon ceplerine aktardı. Paraları çıkarınca duraksadı. Birazını arka cebine koyup kalanını masadaki kitaplardan birinin arasına yaydı. Yaptığı işe aynadan pis pis bakan görüntüsüne dilini çıkardı. Birden kaşlarını çatıp aynadaki adama eğildi.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Eyvallah, Bayan Naciye'nin sayın kiracısı, dedi.</span></p>

  <p class="sgc-5 sgc-5"><span class="sgc-1 sgc-1">Dışarısı sıcaktı. Plajı tenha bulunca sevindi, ama denizde çok kalmadı. Geçen yılki gibi omuzlarını yakıp günlerce suya giremeyeceğinden korkuyordu. Bir saat sonra eve döndü. Çırılçıplak soyunup yattı. Karşıki evin yapraklar arasından görünen pencerelerinden birine bakmak istedikçe gözkapakları düşü düşüveriyordu. Sağ elinde bir kaşıntı duydu. Bakınca, elin üstündeki ufacık yara kabuğunun kıyısında bir sinek gördü. Dış kapıdan onunla birlik girmiş olacaktı. Arka ayaklarıyle kanatlarını kaşıyordu. Elini sallayıp kovdu. Uçuşunu gözleriyle izledi. Sinek İkindi Kahvaltısı'ndaki acayip yemişlerden birine kondu. "Bak hınzıra, şimdi Tanrı'nm yemişine pisleyecek?" Kıkır kıkır&nbsp;</span>gülerken gitti iki yanından iki elini çarpıp sineği havada öldürdü. Yatağına uzanıp uyudu. Düşünde, Güler'le ılık bir denizde yüzdüler. Yüzü, son gördüğündeki yüz değildi.</p>

  <p class="sgc-5 sgc-5"><span class="sgc-1 sgc-1">Akşamüstü asfalt caddenin kalabalığı arasında yürürken neden şaşırmış gibiydi? Öğle tenhalığının geçici olduğunu bilmiyor muydu? Burası da ötekilere benzer bir başka "Yazlık"tı. İşten dönenler, akşam gezintisine - değil, sürtünmesine- çıkanlar, korkunç gömlekli delikanlılar, bisikletlere binmiş şortlu kızlar, çevik bakışlı dedikodu arayıcılar, hepsi de bu otomobil kornalı, bisiklet zilli, ıslıklı gürültüde sanki sevinçliydiler. İçinde bir kararma başladı. Kimi arıyordu burda? Belki yan sokaktaki evlerden birinin penceresinde üzgün, bıkkın, onun gelmesini bekliyordu. "Aramıyorum. Açım, yemeğe gidiyorum." Yakınında acı acı zırlayan bir zil sesiyle kaldırıma çıkıp başını çevirdi. Bisikletteki kızın düzgün, tüysüz bacakları vardı. Yanından geçerken kız, yaptığı şakadan memnun, ona dilini çıkarıp hızlandı. "Küçük daha, ama kancık!" Sağındaki dükkân levhalarını okuya okuya yürüyordu. Üstünde "Lokanta" yazılı bir kapıdan&nbsp;</span>girdi. Kalabalıktı. Yanına oturduğu yaşlı adamın burnunun tepesinde ucu sivri bir ben vardı. Garsondan balıkla bira isteyip perdelerini çekti. Yemekten sonra, denize giderken, bir sokak köşesine yerleşmiş genç, sapasağlam dilencinin uzattığı ele bütün bir beş lira bıraktı. Dilenci arkasından,</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Beyim, diye seslendi. Döndü. Parayı gösteriyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Verdiğiniz beşlikti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İyi ya. Yemene bak!</span></p>

  <p class="sgc-5 sgc-5"><span class="sgc-1 sgc-1">Yürüdü. Dilencinin yüzü hoşuna gitmişti. Kıs kıs güldü. Yarın akşam ona bir kertikli kuruş verecekti. Unutmazdı. Doğrusu böyle tatlı şakalar da olmasa insan bu dünyada nasıl yaşardı? Önünden geçen kadın, kendine mi güldüğünü sandı ne, ters ters baktı. Neşesi kaçtı. "Yürüyelim. Bilmediğim şey değil." Durdu. "Ya deniz? Sonra." Geriye dönüp arkasına takıldı. Kolsuz giysinin üstündeki çiçeklerin rengini seçemedi. Yazın, sanki akşam olmadan gece başlıyordu. On adım ilersindeki kadın -"Yoksa kız mı? Çorapsız..."- başını çevirip baktı. Yürüyüşü değişir gibi oldu. Az sonra bir başka sokağa saparken bir daha baktı.&nbsp;</span><span style="text-indent: 1em;">Bu sokağın lambaları, sıra ağaçların altını aydınlatamıyordu. Loştu. Bahçelerin parmaklıklarına sarılmış hanımellerinin kokusunu duyuyordu. Kadın, bir ağacın altında durup ona döndü.</span></p>

  <p class="sgc-5 sgc-5"><span class="sgc-1 sgc-1">Görmek istediği yalnız bu değil miydi? O ters bakışın yapmacık, alışılmış bir kibir gösterisi olduğunu bilmiyormuş gibi, bir daha öğrenmek için arkasına düşmemiş miydi? Öyleyse neden yaklaştı ona? Bilmiyordu.&nbsp;</span><span style="text-indent: 1em;">Kadın,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sizin başka işiniz yok mu? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. Aylakım ben.</span></p>

  <p class="sgc-5 sgc-5"><span class="sgc-1 sgc-1">Fıkırdadı. Çekik burnuyla bir tanıdığına benziyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evime yaklaştık, dedi. Gidin artık. Hem nişanlıyım ben.</span></p>

  <p class="sgc-5 sgc-5"><span class="sgc-1 sgc-1">Yüzüğünü göstermek için elini ona uzattı. Oysa bu eli tutup sıktı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sevindim buna, dedi. Evliyim diyeceğinizden korkuyordum.</span></p>

  <p class="sgc-5 sgc-5"><span class="sgc-1 sgc-1">Avucundaki elde bir "kalsam mı, çekilsem mi" savaşı vardı. Durdukları yer karanlıktı ama, yoldan bir geçen olsa çekileceğini biliyordu. Kızın sırtını ağacın gövdesine dayayıp ona eğildi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne yapıyorsunuz? Ah, göre...</span></p>

  <p class="sgc-5 sgc-5"><span class="sgc-1 sgc-1">Ağzını dudaklarıyla kapadı. Önce bir ruj kokusu duydu. İnce kumaşın altında göğsü sertti. Kızın dudaklarında bir kabarma, bedeninde bir yumuşama başladı. "İşte bundan yaklaştım ona. Bu yumuşayan etin tadını yeniden duymak için." Birden kafasında Güler'in yüzünü gördü. Kız ona benziyordu. Gözleri mavi, burnu güzel olsa daha da benzeyecekti. Çekildi. Ayrılır ayrılmaz oradan kaçar gibi uzaklaştı. Köşeyi dönünce elinin tersiyle dudaklarını sildi; kokladı. Ruj kokuyordu. Sevmedi. Tükürdü. Bir sigara yaktı. Kıyıya yakın sokaklarda insanlar görüyordu. Çoğu kadındı. Salıncaklı iskemlelerde sallanıyorlar; evlerden çıkıyorlar, evlere giriyorlardı.&nbsp;</span><span style="text-indent: 1em;">Dünyada gereğinden çok kadın vardı.</span></p>

  <p class="sgc-5 sgc-5"><span class="sgc-1 sgc-1">İnsansız bir kumlukta telâşla soyunup denize atladı. Yoruluncaya dek açıldı. Kıyıdaki bir hoparlörden gelen ağlamaklı kadın sesini işitiyordu ama, artık bu sesin okuduğu şarkı onu te</span>dirgin etmiyordu. Su serindi. Kıyıya doğru yüzerken pantolonuyla gömleğinin çalınmış olabileceğini düşündü. Aldırmadı. Kumların üstüne yatar, el ayak çekildi mi eve giderdi. Sudan çıkınca onları bıraktığı yerde buldu.</p>

  <p class="sgc-5 sgc-5"><span class="sgc-1 sgc-1">Eve gelirken on paket sigarayla bir deste kibrit aldı. Odasının ışığını yaktı. Elindekileri karyolanın altına, boş bavula koydu. Çevresine bakındı. Yoktu. Oturma odasını da aradı. Orada da yoktu. Bunca lüzumsuz eşya vardı da, neden en gereken, bir sigara küllüğü yoktu. Kadınlar da böyleydi. Dünyada gereğinden çok kadın vardı ama, yalnız bir teki yoktu. Salondaki vazoyu alıp yatağının kıyısına koydu. Işığı söndürdü. Yastığı doğrultup sırtını dayadı. Sigarasını yaktı. Ağaç yaprakları arasından görünen karşı pencere ışıklıydı. Gözlerini oraya dikip üst üste üç sigara içti. Pencere kararınca elindeki izmariti vazoya bırakıp yattı.</span></p>

  <p class="sgc-5 sgc-5"><span class="sgc-1 sgc-1">Üç gün sonra, sabah saat ona doğru plaja yaklaştığı zaman denizi, kumsalı insanla dolu buldu. Galiba bugün pazardı. Yoksa yeniden günlerin adıyla mı ilgilenmeye başlayacaktı? Bu pazar insanlarının arasından sıyrılıp denize açılabilirdi. Yapamayacağı, onlarla birlik&nbsp;</span><span style="text-indent: 1em;">kumsalda yatmaktı. Oysa en hoşlandığı, bir çöl bitkisi gibi rahat, sıcak kumdaki bu yatıştı. Geriye dönüp karşısında Sami'yi görünce şaşırdı. Yanında bir kız vardı. Sami koştu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Vay abi! dedi. Burdasın ha! Neden atölyeye hiç gelmiyorsun? Plaja mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. Gidiyordum.</span></p>

  <p class="sgc-5 sgc-5"><span class="sgc-1 sgc-1">Sami, kızı gösterdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu B., dedi. ("Ablam" deseydi belki tanışırlardı. Ondan&nbsp;</span><span style="text-indent: 1em;">iki yaş küçük olduğundan mı, yoksa bir erkek çocuk şımarıklığıyla mı, ona abla demez, B. derdi. Birbirlerini bilmeden ellerini sıktılar.)</span></p>

  <p class="sgc-5 sgc-5"><span class="sgc-1 sgc-1">Mavi gözlüydü. "Neden böyle bakıyor bana? Rahatlarını kaçıracam diye mi korkuyor?" Sami,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bizimle plaja gelirsin değil mi? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. Hasta gibiyim. Bir gün atölyeye uğrarım.</span></p>

  <p class="sgc-5 sgc-5"><span class="sgc-1 sgc-1">—&nbsp;</span><span class="sgc-1 sgc-1">Beklerim. Sana bir resim göstermek istiyorum.</span></p>

  <p class="sgc-5 sgc-5"><span class="sgc-1 sgc-1">Yürüdü. "Ressamların resim alıcısı... Bu çocuk, benim resim&nbsp;</span>almayı bıraktığımı daha bilmiyor." Bir lokantaya girdi. Suratı asıktı. Yemeğini sık sık burada yediği için "müşteri" sanacaklarından çekiniyordu. Üç gündür canının istediği zaman yüzüyor, kumsalda uzanıyor, sokaklarda dolaşıyor, uyuyordu. Yalnız geceler değişmiyordu. Her gece sırtını yastığa dayayıp, perdesi kararıncaya değin karşı pencereye bakar, boyuna sigara içerdi. Lokantadan çıkınca gitti odasına kapandı. Önce kitap okudu, sonra uyudu.</p>

  <p class="sgc-5 sgc-5"><span class="sgc-1 sgc-1">Akşamüstü tenha denizde hava kararırken, keyfince yüzüyordu. Bir ara ters dönüp, suyun üstüne ölü deniz yosunları gibi yayıldı. Gökyüzüne baktı. (Korkmayın, felsefeden hoşlanmam.) "Neceeriii" Kıyıdan gelen kadın sesinin ahengi, insana bulanık havada sıcak, geniş yataklı bir odanın özlemini duyuruyordu. "Neeriii." Altındaki su soğuyuvermiş gibi ürperdi. Birden o köşedeki dilenciye kertikli kuruşu vermeyi unuttuğunu düşündü.</span></p>

  <p class="sgc-5 sgc-5"><span class="sgc-1 sgc-1">2</span></p>

  <p class="sgc-5 sgc-5"><span class="sgc-1 sgc-1">Mirgün'deki tepede, o iki adamla bir daha dövüşürken uyandı. Kapı çalınıyordu. Kimdi acaba? Elinin üstüne baktı: Yaranın izi bile görünmüyordu. Belki de su parası almaya gelmişlerdi. Terliklerini giydi.&nbsp;</span><span style="text-indent: 1em;">Pijamasının önünü ilikledi; gitti kapıyı açtı. Yaşlıca, yüzü pürtük bir kadındı. Dünyada bu kadar kuru bir kadın olacağını sanmazdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Rahatsız ettim, dedi. Süpürgeye gelmiştim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Toz yok daha. Haftaya gelirsin.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bayan Naciye...</span></p>

  <p class="sgc-5 sgc-5"><span class="sgc-1 sgc-1">Kapıyı çarptı. "Bayan Naciye'nin boynu kopsun. Demek hizmetçinin çirkini de olurmuş!" Yürürken döndü. Kapıyı yeniden açtı. Kadın oradaydı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gel, dedi. Yalnız bana Bayan Naciye'den söz etme.</span></p>

  <p class="sgc-5 sgc-5"><span class="sgc-1 sgc-1">Ayakyoluna girdi. "Karı, sevgili eşyasını temiz düşünmek&nbsp;</span>istiyor." Kafasında irice, sarkık yanaklı, alınmış kaşlı, yazın bile uzun kol-dik yaka, kara giysiler giyen, hâlâ "rahmetli"nin yaşındaymış gibi görünen bir kadın vardı.</p>

  <p class="sgc-5 sgc-5"><span class="sgc-1 sgc-1">Gömleğini giyip odadan çıkarken döndü; kitapların durduğu masaya yaklaştı. Aynadan Bayan Naciye'nin kiracısı ona sinsi sinsi bakıyordu. Aklındaki kitabı açmadan bıraktı çıktı. Oturma odasındaki kadın süpürge elinde, doğruldu. Alaca örtünün üstüne bir onluk koydu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu senin, dedi.</span></p>

  <p class="sgc-5 sgc-5"><span class="sgc-1 sgc-1">Bahçe kapısı artık ilk günkü kadar gıcırdamıyordu. "Hep para verip rahatlayacaksın! Ne yapayım ya? İnsanların en kolay anladıkları onun dili değil mi? Ne derdi İzmirli? 'Kötü yaşıyoruz, kötü.' Gene de çalardı." Kağızman'daki oda arkadaşını düşünüyordu.</span></p>

  <p class="sgc-5 sgc-5"><span class="sgc-1 sgc-1">Sonra, denizden çıkıp kumsala uzandığı zaman, bacaklarındaki kıllarda incecik bir yel esiyordu. Derisi karardıkça bu kılların rengi sanki açılıyordu. Topuklarıyla kumu eşeledi. Altı serindi. Sağından gelen gülüşmelere başını çevirdi. Uzağında, biri oğlan biri kız iki çocuk allı yeşilli kocaman bir topla oynuyorlardı. Arkalarında giyinik, yaşlı bir adam -dedeleri olacaktıkırmızı çizgili güneşliğin altına oturmuş gazete okuyordu. İnsanlarda anlayamadığı bir şey de gazete okumalarıydı. Neden her sabah içlerini karartmak gereğini duyarlardı acaba? Futbol maçı hastalarınınkini anlıyordu. "Ya ötekiler? Binlerce gazete satılıyor bu şehirde. Örneğin şu&nbsp;</span>yaşlı adam! Yoksa FATİH'TE İKİ EV YANDI başlığını görüp 'İyi, Benim orada evim yok,' diye düşünebilmek rahatlığı için mi okur? BİR ADAM KARISINI ÖLDÜRDÜ. 'İyi etmiş. Kim bilir ne namussuzdu.' ÇİN'DE İSYAN. 'Beter olsunlar, kırsınlar birbirlerini. Bize dokunmasınlar da!..' Bu 'biz' dediği daha çok 'ben' değil mi? 'Ben, benim, bana, beni!' Herkes 'Ben'. Aşçıdaki adamın beni sivriydi. İhtiyarı buraya çocuklar boğulmasın diye göndermişler. Kızı mı, gelini mi? Babaları iştedir. Akşama döner. 'Neeeriii, bak baban geldi.' Bu kız büyüyünce anası gibi olur. Ak baldır, kızıl topuk... Milyonlarca kadından biri. Korkunç!.. Milyonlarca kadın... İçlerinden bir teki! Ya bu geniş kalçalı, büyük butlu çocuk? İnsanların geleceğini bedenlerinin, yüzlerinin biçimi düzenler. Al işte ihtiyarı. Neden pantolonunu çıkarmıyor? Ya bacakları tüysüzdür ya da damar düğümleri vardır. Büyük butlu çocuk... Okula gidince arkadaşları takılır.&nbsp;<span style="text-indent: 1em;">Üzgünlüğünü belli etmek istemez. Geceleri yorganın altında gizli gizli ağlar, insanlara küser. Büyüyünce kadınların önünde çekingen olacak. Kalçalarına güleceklerini sanacak. Ne iş tutar acaba? Büyük butlu; oturak iş tutsun. Sayman olsun. Banka müdürü olsun. Ya okuyamazsa? Gişede bilet satıcısı? Terzi." Bu çocuğa uygun bir iş bulamıyordu. Lapacıydı, aylak olamazdı. Aylak olmak dünyanın en güç işiydi. Tuttu okulu bitirdiği yıl üçüncü dünya savaşında öldürdü.</span></p>

  <p class="sgc-5 sgc-5"><span class="sgc-1 sgc-1">Başını sola çevirdi. Yirmi adım ötesinde esmer, güzel bir bacak büküle açıla uğraşıyor, topladığı kumları öbür ayağın üstüne yığıyordu. Ayak küçüldü, küçüldü, kayboldu. Kadının bacağı başka yapacağı kalmamış gibi bir zaman durdu. Soluğu hızlandı. Burnunun yakınındaki kumlar midye kabuğu kokuyordu. Kulağını kaşıdı. Neden denize girmiyordu bu kadın? Birden ayağın üstündeki yığından kumlar aşağı kaymaya başladı. Parmaklar, yuvasından ışığa çıkmış bir köstebek yavrusu gibi şaşkın, kıpır kıpır göründü. Kadın, ayaklarını silkip, bu oyunu ta baştan bir daha oynadı. Sonunda yığını dağıtıp bacaklarını uzattı. Sanki tedirgindiler. Kendilerine bakıldığını mı biliyorlardı? Gözlerini onlardan ayıramıyordu. Kumlarda hep o midye kabuğu kokusu vardı. Sonra kadın ayağa kalktı.&nbsp;</span><span style="text-indent: 1em;">"Gidiyor. İyi. Denize..." Bacaklar ona doğru geldi. Artık kıllarında esen yeli duymadı. Bacaklar yakınında durdu. Gözlerini mavi mayodan aşırıp yüzüne baktı. Ayşe'ydi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden benim yanıma gelmedin?</span></p>

  <p class="sgc-5 sgc-5"><span class="sgc-1 sgc-1">Gergin bir sesti. Doğrulup otururken duyduğu şaşkınlık utanmayla karışıktı. "Tanıyamadım seni. Yalnız bacaklarını görüyordum" diyemedi. Belki istese de söyleyemeyecekti. Daralmış ciğerlerine bu söze yetecek kadar hava sığmazdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çünkü korktun, değil mi?</span></p>

  <p class="sgc-5 sgc-5"><span class="sgc-1 sgc-1">Katı bir sesti. Arkasındaki çocuklar güldüler. "Böyle içten yalnız çocuklar gülebilir. Bir de deliler... Eskiden başımı bu bacaklarda yatırmıştım." Sanki giyinikmiş gibi elini cebine uzattı. Sigara içmek istiyordu. Hep böyleydi. Bir şey en gerektiği anda olmazdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sıkılma, gidecem şimdi. Sana bildiğimi söylemeye geldim. Seni aldatmadığımı biliyordun. Beni yolda Selim'le gördüğün zaman buna inanmış olabilirsin. Ama düşününce anladın.&nbsp;</span><span style="text-indent: 1em;">Bunu anlayamayacak insan değildin sen. Gene de gelmedin. Çünkü korktun. O gün bana öyle sapsarı baktıktan sonra karşıma çıkmanın kısacık sıkıntısından korktun. Oysa ben nasıl beklemiştim seni! Atölyede, sinema kapılarında...</span></p>

  <p class="sgc-5 sgc-5"><span class="sgc-1 sgc-1">Titrek bir sesti. "Bir bakıma haklı. Hepimiz korkağız. Korktuğumuz için severiz; korktuğumuz için yaşarız; korku yüzünden öldürürüz. En kötüsü kısa sıkıntılardan korkarız. Ama yalnız bu mu? Ya sedire gelirken kapıyı kilitlemesi... "</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sonra beni bulamayacağını bile bile atölyeye geceleyin geldin. Beni düşünmekten kurtulmak istiyordun, değil mi? Bari kurtulabildin mi?</span></p>

  <p class="sgc-5 sgc-5"><span class="sgc-1 sgc-1">Tanıdık bir sesti. "İşte onun sesi bu." Göğsündeki yük kalktı. Derin derin soludu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır, dedi. Neden ayaktasın? Otursana.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gidecem. Sana bunu sormaya gelmiştim. Bu sabah seni evden çıkarken gördüm.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Demek sen de burada kalıyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet. Seninkinin yanındaki evde. Naciye ablanın pansiyonunda.</span></p>

  <p class="sgc-5 sgc-5"><span class="sgc-1 sgc-1">Bayan Naciye'ye Naciye abla demesi tuhaftı. Gitmesin istiyordu. Ondan soracakları, ona anlatacakları vardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gitme, kal! dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bugün olmaz. Kalamam.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Haklısın. Hadi git.</span></p>

  <p class="sgc-5 sgc-5"><span class="sgc-1 sgc-1">Arkasından bakmadı. Ellerini ensesinde kenetleyip yattı. Açıkta, durgun denizin ortasında insansız bir kayık vardı. Sağındaki yaşlı adam çocuklara bir şeyler söylüyordu. Anlayamadı. Çocuklar güldüler. "Bugün olmaz! Demek yarın olabilir. Altı buçuk ay geçmiş. Kısa sıkıntılardan korku... Belli, çok düşünmüş beni. Anlamış. Ama anlayamadığı bir şey yok mu, benim bile anlayamadığım? 'Annem diyor ki...' gibi, 'Bugün olmaz' gibi...&nbsp;</span><span style="text-indent: 1em;">Bugünün çok uzun olduğunu bilmiyor mu? Kalsaydı şu kayığa dek yüzerdik. Neden kıpırtısız? Kayıkçı yatıp uyumuş mu? İlk geldiğim gün, koltukları salona taşırken onun karşı evin dirseğini döndüğünü görmüştüm. Değildir, diyordum ama, geceleri hep o pencereye bakıyordum. Kalsaydı onun penceresi olup olmadığını öğrenecektim.&nbsp;</span><span style="text-indent: 1em;">Ona Güler'i anlatırdim.&nbsp;</span><span style="text-indent: 1em;">Kulağını öpmüştüm. Altı buçuk ay! Boşuna... Yoksa kayıktaki adam ölüsünü balıklar yesin diye kendini açıkta mı öldürdü?" Dayanılmaz bir sigara içmek isteğiyle doğruldu. Soyunduğu yere gidip önce bir sigara yaktı, sonra giyindi.</span></p>

  <p class="sgc-5 sgc-5"><span class="sgc-1 sgc-1">Öğleyin, odasında çırılçıplak yatağa uzanmış terliyordu. Esintisiz, bungun bir havaydı. Belki Ayşe de şu pencerenin ardında sıkılıyordu. "Bugün olmaz" demişti. Sanki bugün her günden daha sıcaktı. Elinin tersiyle ıslanmış sigarayı ağzına götürüp çekiştirdi. Bu havada ağaç altları bile buradan sıcak olurdu. Kitap da okunmazdı. Çabucak kalkıp kitaplara doğru yürüdü. Sağdaki sıradan üçüncü kitabı alıp karıştırdı. Paralar yoktu. İkincisine baktı! Ondaydılar. Dokunulmamıştı. İçlerinden biri çalınmış olsa farkına varacak mıydı? Parasını hiç saymazdı. Kitabı yerine bıraktı. "Belki bütün sıkıntılarının sebebi bu. Belki paranın kendisi değil de sayısı önemlidir. İnsanların yaşamasında önemli olan, ayrıntılar değil mi? Ayrıntısız yaşayan yalnız bitkiler. Azotlu, sulu, klorofilli, güneş ışıklı bir yaşama. Biraz da hayvanlar. At, aşacağı kısrak topalmış, kemikliymiş aldırmaz. Gene de yem yediği ahırın, çifte koşulduğu tarlanın yolunu ayırır. Köpekler, görmeğe alışmadıkları bir çeşit giysi giymiş insana havlarlar. Ya insanlar? Onların yaşamasında her şey ayrıntı. Önemli olan&nbsp;</span>yemek değil, yenecek yemeğin çeşididir; giysi değil, giysinin çeşidi; ayakkabının çeşidi. Günlerin adı bile... Belli günlerde belli yaşamaları vardır. Pazar günleri pazarlık yaşamalarını kuşanırlar, çarşambaları çarşambalık! Hep ayrıntılar! Paranın sayısı gibi. Güler'in mavi gözlü oluşu gibi." Sigarasını vazonun kıyısında ezdi. "Ayşe'nin bacaklarının esmer oluşu gibi. Sabahki kuru kadının bir erkekle yatmadığına kalıbımı basarım." Hava sıcaktı; bungundu. Yatağına serildi. Bayılmış gibi uyudu.</p>

  <p class="sgc-5 sgc-5">Nice sonra düşünde Ayşe'yle açıktaki kayığa yüzüyorlardı. Kıyısına tutundukları zaman sakallı bir adam ellerine kürekle vurdu. "İstemiyorum. Gidin," diyordu. Yüzlerine tükürüyordu. Sildikçe sıvışan bir tükürüktü. Adamı tanıdı: İzmirliydi. Kıyıya kaçtılar. Kuru kadın yanan bir çama sarılıp "ateş dansı"na başlayınca uyandı. Terliydi. Ancak banyoda, soğuk suya girince rahatlayabildi. Uzun zaman kaldı. İnsansız kayığı merak etmese belki hiç çıkmazdı.</p>

  <p class="sgc-5 sgc-5"><span class="sgc-1 sgc-1">Sokakta üstüne yüklenen, yüzünü yalayan havayı görür gibi oldu.&nbsp;</span>Okulda ona havayı "gözle görülmez" diye öğretmişlerdi. İşte görüyordu. Bundan böyle bu tanımlamanın değişmesi gerekti. Ya da "195... yılı temmuzunun 'ayın kaçı acaba?' falanca günü, akşama doğru bir kere görülmüştür" diye eklerlerdi. Dünyada bilim adamları vardı. Tarlalarda, fabrikalarda, yapılarda, terzi atölyelerinde çalışanlar vardı. Ellerine kıl yapışmış berberler... Terle ıslak, boğazları sarılı boğazları sarılı berber koltuklarında oturanlar.. Kaşıntılar.. "—Akşama konuğumuz var da!" Doğrusu dayanıklı yaratıktı şu insanlar. Kıyıda durup bakındı. Kayık yoktu. Uzaktan dumanı ardına asılı bir vapur geçiyordu. Deniz kırışıksızdı. İçine atlasa, sanki kaynak zeytinyağına düşmüş gibi olacaktı. Bir sigara yakıp, ayakta, güneşin batmasını bekledi. Batınca gidip et yanığı kokan, sıkıntılı bir lokantada yemek yiyecekti. "Sonra? Ne bileyim!" Günün tamamlanması için önünde daha saatleri uzun bir gece vardı.</p>

  <p class="sgc-5 sgc-5"><span class="sgc-1 sgc-1">Geceleyin odasına girince karşı pencereyi ışıksız buldu. Karanlıkta soyunup yattı. Artık sıcak değildi ama ağır, ezici bir havaydı. Bir şeyler&nbsp;</span>olmasını bekliyordu insan, bir değişiklik. Ellerini bedeninde gezdirdi. "Yüzünü tellere dayasa. 'Açsana kapıyı' dese..." Kafasını sarstı. "Düşünmemeli. Uyumalı! Nasıl?" Uykusu yoktu. Sergide, onu ilk gördüğü günü düşündü. "O kurşun rengi resmi bana vermek istemişti. Parasız!.. Duvardaki yemişler onun. Unuttu mu? 'Bugün olmaz, kalamam.' Neden tutmadım onu? Haklısın dedim, hadi git." Plajda topuğundan çekip yanına düşürseydi şimdi burada olacaktı. Güneş yanığı bacakları vardı.&nbsp;<span style="text-indent: 1em;">Alnını sıktı. "Uyumalı!" Yarına çabuk varmanın en kısa yolu uyumaktı.&nbsp;</span><span style="text-indent: 1em;">Hava ağırdı. "Saysam?" İki bin üç yüz yirmi üç. Öleceğim yıla gelince uyuyacam. İki bin üç yüz yirmi iki, iki bin üç yüz yirmi bir. Bu yıl dünyada kulaksız insanlar türeyecek. İki bin üç yüz yirmi... İki bin iki yüz doksan altı. 'Zehra! Şu bacakların yok mu!' İki bin..." Kulağını kaşırken şaşırdı. Az baştan alıp yeniden saymaya başladı. Arada kafasına acayip düşünceler yükleniyordu. Bu gidişle, uyuyamadan, öleceği yılı değil, belki dedesinin doğum yılını bile bulacaktı. Kesintisiz suskunlukta, iki bin yüz yetmiş üçü sayarken ağaç yapraklarının fısırtısını duydu. Gözlerini açtı. Bir an çakan şimşeğin kısa parıltısında ağaçlarla birlik karşı evi görüp yitirdi. Sonra uyuklayan şehri yerinden hoplatacak bir çatırdıyla gök gürledi. Ağaçlar sürekli bir uğultuya başladılar. Yakınlarda bir boş teneke yuvarlandı.&nbsp;</span><span style="text-indent: 1em;">Birden şakır şakır bir sağanak boşandı. Artık dışarda kısa ışıklı, gök gürültülü, uğultulu, şakırtılı bir karışıklıktan başka bir şey yok gibiydi. Yataktan fırladı. Beklediği değişiklik bu değil miydi? El yordamıyla giyindi.&nbsp;</span></p>

  <p class="sgc-5 sgc-5"><span class="sgc-1 sgc-1">Bahçe kapısından çıkarken sırsıklamdı. Fırtınanın salladığı lambaların donuk aydınlığındaki kimsesiz sokak bile güzeldi. Nerdeydi insanlar?&nbsp;</span><span style="text-indent: 1em;">Onlar yalnız evleri yanarken dışarı uğrarlardı. Dünyanın şakırtılı yıkanışına karışmanın sevinci içinde yavaş yürüyordu. Savrulan iri damlalar yüzüne çarptıkça daha istiyordu. Bu yürek büyütücü sevinç var olmanın, yaşamanın sevinciydi; biliyordu. Şimdi görse, kasap çengellerine asılı etlerden iğrenmezdi. "Çorbanın buğusu, kızaran etin kokusu, buzdolaplarında kara çekirdekli, kırmızı karpuzlar..." Denize yaklaştığı zaman, sağanak başladığı gibi birden kesildi. Ağaçların uğultusu, uzak gök gürültüleri sanki artar gibi oldular. Burnunda, karışmış denizin koyu kokusu vardı. Kumsalda durup soyundu. Hafifleyen yelde bedeni kururken kafasında bir piyano Bach'dan ezgiler çalıyordu. "Arkamda biri var." Kum çıtırtısına, insan solumasına benzer bir sesti. Dönüp bakmadı; biliyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ayşe!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Benim.</span></p>

  <p class="sgc-5 sgc-5"><span class="sgc-1 sgc-1">Başka kim olabilirdi! Ötekiler bu yıkanmış, arınmış, yosun kokulu havayı yataklarına gelsin diye beklerlerdi. "Kadın bekler gibi... Yataklarına gelenle yetinirler." Onu burada ancak "o", aradığı, "milyonlarca kadından biri" bulabilirdi. Koluna yaslanan çıplak omzu sarıp kendine bastırdı. Yoksa buraya birlikte mi gelmişlerdi? Yoksa o soyunurken Ayşe de mi soyunmuştu? Artık dünyadaki kadın bolluğunu düşündükçe içi kararmayacaktı. Yanındaydı. Kafasında ezgilerin en güzeli çalınıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ezgiyi duyuyor musun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">Elbet duyacaktı! Boşuna harcanmış altı buçuk ayın ivecenliğiyle diz çöküp bacaklarını öptü. Aralarında ne babasının bı</span>yıklı suratı vardı, ne de kulak kaşıntısı. Onu bacaklarından kucaklayıp yanına indirdi. Islak kumlara birlikte devrildiler. Konuşmasız, korkusuz, bir bardak su içer gibi... Saçlarının arasında durmadan bir el geziniyordu.&nbsp;<span style="text-indent: 1em;">Bir ara uzaklardan gelen bir gök gürültüsü, gittikçe azala azala uzun zaman sürdü, sonra bitti.</span></p>

  <p class="sgc-5 sgc-5"><span class="sgc-1 sgc-1">3</span></p>

  <p class="sgc-5 sgc-5"><span class="sgc-1 sgc-1">Sağanak gecesinden önce birisi ona, yakında yemeklerini Bayan Naciye'nin pansiyonunda yiyeceğini söyleseydi gülerdi. Lokantalardan birine "müşteri" olmayı bile düşünebilirdi de bu aklına gelmezdi. Ama oldu. İki haftadır geniş salondaki yemek masasında, Naciye ablanın "misafir"leri arasında -artık Ayşe gibi Naciye abla diyordu- onun da bir "yer"i vardı. Naciye abla, kiracılarına teklifsiz misafirleri gibi davranırdı. Kiracılar irili ufaklı on kişiydiler. Lise müdürü, karısı, iki kızı; mühendis, karısı, üç kızı; bir de Ayşe. Babası, annesiyle birlikte İtalya'ya giderken onun, işlerine bakan bu mühendisin ailesiyle yazlıkta kalmasını istemişti.&nbsp;</span><span class="sgc-1 sgc-1" style="text-indent: 1em;">Ayşe "— İyi ki geldim" demişti. "— Sen niye gitmedin onlarla?" "— Geçen yıl gittim. İlk günlerin aldanışı uzun sürmüyor. Müzeler, resimler, yeni&nbsp;</span><span style="text-indent: 1em;">yerler falan... Sonra insan sıkıntıdan patlıyor. Ne yapsam turist olmaktan kurtulamıyorum. Anlıyorsun ya, turist! Bir yakışmama, iğretilik duygusu..."</span></p>

  <p class="sgc-5 sgc-5"><span style="text-indent: 1em;">Çoğu günler işleri olduğu için, mühendisle müdür öğle yemeklerinde bulunmazlardı. Bu ince sesli, yapmacıklı dişiler topluluğunun tek erkeği olmak bile canını sıkamıyordu. Yemeğini rahatça çiğniyordu. Değişmiş miydi? Sanmıyordu. Değişiklik yanında "o" nun oturmasıydı. Bir de...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ayşeciğim, şu tuzluğu uzatır mısın?</span></p>

  <p class="sgc-5 sgc-5"><span class="sgc-1 sgc-1">Mühendisin tombul karısına tuzlukla birlik uzanan elin güzelliği, masanın altında onunkine değen bacak, ona baktıkça gözlerinde gördüğü sevinç ışıması, sevilenin yanında duyulan iç rahatlığından bir saat bile ayrılmama isteği de onu günde iki kere bu masanın önünde tutmaya yeterdi ama, bir de burada&nbsp;</span>yediği yemeklerin kokusu vardı. Bu koku, bu tat onu Alemdar'daki eski evde Zehra teyzesiyle yalnız kaldıkları zaman yediği yemeklere götürüyordu. Bu sofraya ilk katıldığı akşam bir çeşit domatesli etten sonra, aşçı kadının tabağına koyduğu zeytinyağlı patlıcan dolmasını yerken durmuş, Ayşe'nin elini tutup, çocukların bile sustuğu, konuşmaların, ağız şapırtılarının, çatal tıkırtılarının kesildiği bir sessizlikte uzun uzun onun gözlerindeki süssüz sevgiye bakmış, herkesin ondan bambaşka şeyler beklediği bir an o salt, "— İyi" deyip tuttuğu eli bırakmış, sanki ötekiler yokmuş gibi yeniden yemeğine başlamıştı.</p>

  <p class="sgc-5 sgc-5">Aşçı kadın patlıcanlı pilavı dağıtırken mühendisin karısı,</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah, Hayri bayılır buna! Biraz akşama da ayrılsaydı, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ayrıldı, Semihacım!</span></p>

  <p class="sgc-5 sgc-5"><span class="sgc-1 sgc-1">Naciye ablanın sesinde, "Üç yıldır tanımıyor muyum sizi? Bunu hatırlatmak gerekir miydi?" diye düşündüğünü belli eden bir kırıklık vardı. Bu ince, kıpırdak, yaşlı kadını ilk gördüğünde nasıl şaşırmıştı! Bayan Naciye adına eklediği o sarkık yanaklı, alınmış kaşlı, hantal kadın nerdeydi? İnsan önyargılarında çoğu yanılıyordu. Ya Ayşe'yle birlik odasına girerken duyacağını sandığı kekremsi koku? Bakışları duvarlarda gezinirken Bayan Naciye, "— Fotoğrafları sevmem," demişti. "İnsanın hayalini sınırlarlar; hep kendilerini düşünmeye zorlarlar bizi." Kadının sınırlamak istemediği hayallerini merak etmişti. Belki de insanlar kendi kendilerini düşünmek, hayaller kurmak için yeteri kadar yalnız kalamadıklarından anlayışsız oluyorlardı. Birden kadını sevmişti; ama kadın onu daha sonra sevdi. Onunla, yemeklerini pansiyonda yemesi için&nbsp;</span>anlaşmaya gelmişlerdi. Ayşe'yi yeniden bulduğunun üçüncü günüydü. Bir gün önce yemek vakitleri, Ayşe ondan ayrıldıkça içini bir sıkıntı sarıyor, nasıl arada insan kafasında kulakların çirkinliğini, gereksizliğini düşünürse, gene öyle, insanların yemek yiyerek yaşamak zorunluluğunda olmalarına kızıyordu. Ertesi gün öğle üstü onu lokantaya götürdü. Onun iştahsızlığını gördükçe sanki kendi iştahı da kaçıyordu. Çıkarlarken Ayşe,&nbsp;<span class="sgc-1 sgc-1" style="text-indent: 1em;">"— Hep burada mı yiyorsun?" diye sormuştu, "— Ya burada, ya da buna benzer başka bir yerde." "— Burada yemek yenmez; ancak terl</span><span style="text-indent: 1em;">enir. Ben de yanımda istiyorum seni. Bu akşamdan tezi yok, artık pansiyonda yiyeceksin. Gel, gidip anlaşalım." "— Ötekiler kızdırırlar beni. Yapamam." "— Yanında ben olacam. Hem neden insanları bu kadar ciddiye alıyorsun? Başkalarının saçmalarına için için gülmeyi ne zaman öğreneceksin sen? Gel." Onunla gidişinde, sevilenin bir isteğini yapma ferahlığının da payı yok muydu? Bayan Naciye onların neden geldiklerini öğrenince, "— Olur," demişti. "Ayda iki yüz lira alırım." "— Pekâlâ!" "— Pazarlık etmiyor musunuz?" "— Pazarlık etmem ben. İsteneni veririm." Kadının kendinden hoşlanmağa başladığını o zaman düşünmüştü. "— Öyleyse yüz elli lira yeter. Önce sizi ev tutmağa gelen adam soyundan biri sanmıştım. Nasıl konuşuyordu bilseniz! Neyiniz oluyor o adam?" "— Avukatım." "— Zengin edecek sizi, görürsünüz." Gülmüş, "— Beni kimse zengin edemez," demişti.</span></p>

  <p class="sgc-5 sgc-5"><span class="sgc-1 sgc-1">Bardağını eline aldı. Pilav yerken sık sık su içerdi. Sağında oturan Semra, mühendisin on altı yaşlarındaki büyük kızı, ondan önce sürahiye uzanıp elindeki bardağı doldururdu. Her sefer böyle olurdu. Su içmek istedikçe bardağını hep Semra doldururdu. (Onun bu olayı kabaca, erkekçe, bilgisizce bir açıklaması vardı: "Kadının erkeğe hizmetten hoşlanma içgüdüsü" diye düşünürdü. Bu masada, Semra'nın ona gösterdiği yakınlığın gerçek anlamını bilen yalnız Ayşe'ydi. Belki bir de annesi... Ayşe, Semiha'dan bu anlayışı beklemiyordu. Analar, kızlarının kadın olduklarını çok geç fark ederlerdi. Günlüğüne şunları yazmıştı: "Yemek masasında&nbsp;</span>aramızda C. oturalı Semra'nın bana karşı tutumu günden güne değişiyor. 'Canım ablacım'lı sarılmalar artık yok. Yerlerini çekingen, kaçamak bakışlara bıraktılar. Onu sevdiği, hayalinden kim bilir kaç kere elimden aldığı benden utanıyor olmalı. Akşamları caddedeki bisiklet gezintilerini bıraktı. Çünkü geçen geceki 'gösteriş, yapmacık' tartışmasında C. bir ara '— Araçları, kullanılmaları gereken amaçtan sürekli olarak değişik amaçlar için kullanmak gösteriştir. Sağlam adamın elinde çevirdiği baston gibi. İnsan başını güneşten korumak için yapılan şapkanın kadın başlarında yarım limon kadar ufalması gibi. Bir yere çabuk gitmek için binilmesi gereken bisiklete, şortlu bacaklarla, caddede gezinti için binmek gibi. Züppeliktir bu, gösteriştir/ demişti. Artık, kızara kızara da olsa, anasına babasına 'sen' diyebiliyor. Çünkü gene aynı gece C., '— En yakınlarına bile siz diyenler tanırım. Üstelik onları sevdiklerini de söylerler. İnanılır mı onlara? Kibar görünme yapmacığı değil de nedir bu?' demişti. Yalnız bunlar mı? Ya daha büyüklerini yapamadığı için üzgün, ona gösterdiği küçük özenler? Önüne tuzluk koymalar! -Yemeklerini çok tuzlu yiyor; iyi değil bu.- Hep tetikte, su içmek istedikçe bardağını doldurmalar! Bütün bu hizmetlerden sağladığı kazanç hiç değişmiyor: Baştan savma bir, '— Sağol küçük!' Onu kendine döndürebildiği için memnun, 'küçük' dediği için üzgün önüne bakıyor. 'Şu erkekler gerçekten eşekmişler. Anlayışsız şeyler! Nerem küçük benim?' diye düşündüğünü sanıyorum. Arada lokmasını çiğnemeyi unutup kızarması belki de çıplak kolunun C.'nin dirseğine dokunuverdiği zamanlara rastlıyor. Yoksa kıskanıyor muyum? İşte utana utana yazıyorum: Ara sıra bacakları birbirine değiyor mu diye masanın altına kaçamak bakıyorum. Oysa onun, yanında oturan bu kızın tutkunluğunun farkında olmadığını biliyorum. Bu tutkunluğu yalnız benim fark etmem, yoksa C.'yi, onun beni sevdiğinden daha az sevmemden mi? Yoksa tam karşıtı mı? Dün ona en sevdiği yemeği sormuştu. Baktım bugün sofraya salçalı makarna geldi. Kuşkulandım. Sonra tabağına dokunmuyordu. Mühendis sordu: '— Neden yemiyorsun kızım?' '— Doydum baba.' '— Öyleyse ver de ben yiyeyim.' Duraksama... Tabağı uzatan eldeki kızgınlık! Ah, anlayışsız baba, kızın onu sevdiği adama verecekti, önündekini bitirsin diye bekliyordu. Bundan sonra seni daha az severse yakınma! Suç sende. Yemekten kalkınca aşçıya, 'Neymiş o, yaz günü salçalı makarna?' dedim. '— Semra'cık öyle yalvardı ki, dayanamadım; pişirdim!' dedi. Biliyorum bir gün bıkacak. Yanına oturan&nbsp;<span style="text-indent: 1em;">C.'den başka bir genç de olsaydı gene aynı şeyler olmayacak mıydı? On altı yaşın, yakındakiyle yetinen geçici tutkusu! Bu bana, sonraları beğenmeyip adını Veysi'ye çeviren Veysel dayımı hatırlatıyor." Ayşe'nin yazdıklarını okuyunca insanın, C.'nin saçma açıklamasına güleceği geliyor. Yok "kadının erkeğe hizmetten hoşlanma içgüdüsü" ymüş! Bir de kalkar, kadınları tanıdığından söz eder.)</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sağol küçük, dedi.</span></p>

  <p class="sgc-5 sgc-5"><span class="sgc-1 sgc-1">Bardağını ağzına götürdü; yarısına dek içti içmedi, Naciye ablanın sesini duydu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yeter, diyordu. Su soğuk. Mideni üşüteceksin.</span></p>

  <p class="sgc-5 sgc-5"><span class="sgc-1 sgc-1">Burada onun midesini üşütmesinden korkuyorlar, bardağını dolduruyorlar, önüne karpuz dilimlerinin en büyüğünü koyuyorlardı. "Saçmalıklar! Biz gene de onun öğüdüne uyup için için gülelim. Bunların, çevrelerinde sevişen iki insana gösterdikleri bu hoşgörü ne zamana dek sürecek acaba? Bu sevginin onlardaki güdük sevgi ölçüsünü aşan başkalığını, törelere uymazlığını görünce nasıl tedirgin olacaklar! Bizi aralarından atarlar. Çocuklarına kötü örnek olduğumuzu söylerler. Sanki çocuklarına kendilerinden daha kötü örnek olabilirmiş gibi. Bu çatının altında yaşayanlarda ortak ne var? Yalnız birlikte yaşama zorunluluğuna inanmaları. Kimi pilavı patlıcanlı ister, kimi patlıcansız; kimi tuzlu, kimi tuzsuz; kimi erken yatmak ister, kimi geç; biri şarkı dinlerken öteki caz müziği ister. Sabahları kalkışlar... Biri gördüğü düşü anlatır. Dinleyen, düş dinlemeyi sevmez. Karı kocalar bile böyle değil mi? Ortak neleri var? Haftanın belli günleri et ete sürtünmekten başka? Gene de dayanıyorlar. Çünkü birlikte yaşama zorunluluğuna inanmışlar. İşte benim onlardan ayrıldığım buna inanmamam. Sıkıntımın da, sevincimin de kaynağı bu. Gücün dayanmaktansa yalnızlığıma kaçarım. Bana tek insan yeter.&nbsp;</span><span class="sgc-1 sgc-1" style="text-indent: 1em;">Sevişen iki kişinin kurduğu toplum. Toplumsal yaratıklar olduğumuza göre, insan toplumlarının en iyisi bu daracık, sorunsuz, iki kişilik toplumlar değil mi?" Yemeklerde kafasından buna benzer düşünceler geçerken,&nbsp;</span><span style="text-indent: 1em;">içinde uyuklayan "öteki"nin uyanıp sinsi sinsi güldüğü olurdu. Aldırmıyordu; rahattı.</span></p>

  <p class="sgc-5 sgc-5"><span class="sgc-1 sgc-1">Karpuzu bitince geriye yaslanıp cebinden paketini çıkardı. Ayşe'yle omuz omuza içtikleri bu yemek bitimi sigaralarının başka bir tadı vardı. Yaptığının bir karşıt gösteriş olduğunu düşünmeden, her sefer önce kendi sigarasını yakar, kibriti onun az yağlı dudaklarına uzatır, duman kaçmasından korkuyormuş gibi kıstığı gözlerine bakardı. Onlarda hep o görmek istediği bakışı görürdü. Bedenine yaygın karın tokluğu uyuşukluğunda, sigarasından seyrek nefesler çeker, bakınır, yalnız o zaman&nbsp;</span>karşısında, anasının yanında oturan, müdürün alnı sarı bukleli küçük kızı için "işte on yıl sonraki kancıklardan biri" diye düşünmezdi. İkisinden birinin sabırsız bir omuz kıpırtısıyle bitmeden söndürttüğü bu yemek sonu sigaralarını, belki masadan kalkacakları anı biraz geciktirip, birbirleriyle kalmanın özlenen huzurunu daha da arttırmak için içerlerdi. Kendi istekleriyle bir çeşit oyun oynuyorlardı. Çabuk kurtulma özgürlüğü elindeyken kişinin dayanamayacağı kötü durum yoktu. Omzundaki kıpırtıyı az daha bekleyebilirdi. Ayşe'yi sigaraya başlamış görmekten nasıl sevinmişti! "— Atölyede, senin gelmeni beklediğim günler boyuna içerdim." Sağanak gecesi, kumlarda yan yana yatarlarken, "— Sigaran var mı?" demişti. Vardı ama o gece içememişlerdi. Islak kibritler yanmıyordu. Omzunu onunkine bastırdı. Sigaralarını karpuz kabuğunda söndürüp kalktılar. (Semra'nın başını kaldırdığını gören Ayşe, bir şey söyleyeceğini sandı. Beş altı gündür öğle yemeklerinden kalkarken Semra'nın, "— Denize gidecekseniz ben de sizinle gelebilir miyim?" diyeceğini bekliyordu. Göz göze geldiler. Kızın bakışlarındaki üzgünlüğü, kararsızlığı gördü. Semra başını eğdi; konuşmadı.)</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hoşça kalın! deyip yürüdüler.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Güle güle! Akşama geç kalmayın.</span></p>

  <p class="sgc-5 sgc-5"><span class="sgc-1 sgc-1">Dışarda güneşli, az esintili bir hava vardı. Böyle havalarda deniz kıyısına giderler, orada Ayşe resim yaparken, uzanıp onu seyrederdi. Esinti olmadı mı, birkaç saatlik öğle uykusundan sonra yüzmeğe giderlerdi. İnsan, günlerin biteviye geçişinden yakınmadıkça mutlu sayılırdı. Ayşe,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şu kız beni düşündürüyor, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hangi kız?</span></p>

  <p class="sgc-5 sgc-5">—Semra.<br /></p>

  <p class="sgc-5 sgc-5">— Eeee?<br /></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bize bir şey soracakmış gibi değil miydi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne bileyim ben. Onları oldukları yerde bıraksana! Günde bir buçuk saatimizi yanlarında harcadığımız yetmiyormuş gibi bir de kafamızda mı gezdireceğiz? Resim yapacaksın değil mi?</span></p>

  <p class="sgc-5 sgc-5">— Evet.<br /></p>

  <p class="sgc-5 sgc-5">Filiz yeşiline boyalı evlerinin önünde durdular. Artık ev, "onların" eviydi. Altı gecedir Ayşe, uyku zamanı pansiyona gitmiyordu. Cebinden anahtarı çıkardı. İçerde onun bu eve ilk girdiği günü hatırladı. Fırtına gecesinin sabahıydı. Uyanınca, çoğu sabahlar gibi, gözlerini yeniden kapayıp bir zaman serçelerin cıvıltılı gürültüsünü dinlemişti. Kuşların gerçekten serçe olup olmadıklarını bilmiyor, bir şişe portakal suyu içtikten, sigarasını yakıp yatağına uzandıktan sonra artık serçeleri duymamıştı. Gözlerini perdesi inik karşı pencereye dikmiş, sanki ona buraya gelmesini söylemiş gibi bekliyordu. Gece ayrılırlarken onu kolundan tutup bu eve getirmemişti. Sonra ona, yapmak istemediği -değil, çekindiği- bir şeyi zorla yaptırdığı kuşkusundan kurtulamazdı. Ayşe'nin, elleri gözlerinin iki yanına dayalı, pencereden içeri baktığını görünce şaşırmıştı. Önce karşı perdenin açılacağını sanıyordu. "— Daha kalkmadın mı? demişti. Hadi, aç kapıyı." Odaya girer girmez onu yatağa oturtup karşı pencereyi göstermişti. "— Seninkisi o mu?" "— Hayır. Mühendisle karısının odası o. Ben aşağı katta kalıyorum. Neden sordun?" Karşılığını beklemeden kalkmış, arkası ona dönük, odanın ortasında durmuştu. Kendi yaptığı resme bakıyordu.&nbsp;<span style="text-indent: 1em;">Birden dönüp, gözleri buğulu, ona, yatağa koşmuştu. "— Canım, inatçı sevgilim benim. Seviyorum seni, seviyorum." Önünde yatan kadının ona bitmeyecekmiş gibi gelen düğmelerini çözerken söylemek isteyip de söyleyemediği sözü, ancak kulağı kasıntısız onun bacaklarını okşarken söyleyebilmişti. Ayşe'nin yere atılmış giysisinin üstünde dans eden bol etekli zenci kızlarını görüyordu.</span></p>

  <p class="sgc-5 sgc-5"><span class="sgc-1 sgc-1">İşte bugün de sırtında aynı giysi vardı. Yaman şeylerdi bu zenci kızları. Küçük, tahta çantaya boyaları yerleştiren Ayşe'ye yaklaştı. Yanında durup yüzünü kendine çevirdi. Belinden tuttu. Ayşe, elleri onun omuzlarında, güldü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu gidişle resim kim bilir ne zaman bitecek, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Canım, pis kadınım ben!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yağlı mı dudaklarım?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yağlı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Dur, yıkayayım. Belki öpmek istemezsin...</span></p>

  <p class="sgc-5 sgc-5"><span class="sgc-1 sgc-1">Öptü. Eller ensesinde gezindiler. Neden o da ötekiler gibi&nbsp;</span><span style="text-indent: 1em;">gözlerini kısıyordu? Elleri belinden aşağılara inerken Ayşe başını çekti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ah, unuttuk, dedi. Resim yapmağa gidecektik.</span></p>

  <p class="sgc-5 sgc-5"><span class="sgc-1 sgc-1">Ayrıldılar. Masanın üstünde duran bir örnek hasır şapkalarını giydiler. Ayşe'ye bakmıyordu. Onun etini böyle sık sık istediği için kendinden utandığı oluyordu. Gitti sehpayı aldı; kolunun altına kıstırıp yürüdü. Ayşe, elinde tahta çantasıyle çıkınca, kapıyı çekti. Sokakta onun çıplak kolunu tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Senin bir yerine sürtünmeden duramamam canını sıkmıyor mu? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır, hoşuma gidiyor. Kendimi... Neydi şu "öyle güzeldi ki" dediğin kızın adı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Güler.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tamam. Kendimi Güler'den daha güzel, daha çekici sanıyorum. Böbürleniyorum. Onu da beni öptüğün gibi mi öperdin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yoo, onu ısırırdım. (Güldüler. Başıyla karşıdan gelen bir yaşlı kadını gösterdi.) Şu kadının dokuz çocuk doğurduğuna, dördünün erkek beşinin kız olduğuna, erkeklerden ikisinin öğretmen, ikisinin mühendis olduğuna bahse girer misin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neyine?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sokak ortasında bir öpücüğüne. Bildiysem ben seni öperim; bilemediysem sen beni.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olmaz. (Yaşlı kadın yanlarından geçti.) Giremem.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Döverler bizi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Doğru. Evlerinden fırlarlar, üstümüze çullanırlar, döverler bizi. Ne yapsak onlardan korkacağız. Korkmadık mı kötü! Ama seninle olmamız öyle iyi ki, öyle!..</span></p>

  <p class="sgc-5 sgc-5"><span class="sgc-1 sgc-1">Avcundaki kolu sıktı. Deniz kıyısına varıncaya değin konuşmadılar. İki yanı adam boyu, kuru-yeşil yosunlu kayalarla çevrili bu dar, kuytu kumsalda Ayşe "Kıyısında İki İnsanın Seviştiği Deniz" resmine çalışırdı. Burayı, o gece birlikte devrildikleri kumsal sanıyorlardı. Koltuğundaki sehpayı indirip her zamanki yerine kurdu. Cebinden iki sigara çıkarıp ikisini birden yaktı. Birini, boyaları tahta kutunun gölgesine dizen Ayşe'nin dudaklarına kıstırdı. Gitti kayaların dibine uzandı. Öğleyin ka</span>yaların gölgesi olmazdı. Artık yanında kitap getirmiyordu. İlk günler Ayşe resim yaparken o da okumayı denemişti. Olmuyordu. Bol ışıktan gözleri sulanıyor, sayfaları acayip renkler kaplıyordu. Hasır şapkayı düzeltip yüzünü gölgeye aldı. Böyle yatarken kafasından başıboş düşünceler geçerdi. Geçen gün uyumuştu bile. Şaşılacak şeydi, o burada uyusun!&nbsp;<span style="text-indent: 1em;">Ayşe, onu uyandırınca nasıl gülmüştü! Bu gülüşe o da katılmıştı ya, içinde kıskanmaya benzer bir duygu vardı. Belki onu uğraşacağı bir şeyi olduğu, resim yaptığı için kıskanıyordu. Gene de rahattı.</span></p>

  <p class="sgc-5 sgc-5"><span class="sgc-1 sgc-1">Gözlerini kapayıp, ıslık sesini bekledi. Ayşe'nin çalışmaya başladığını bu ıslık sesinden anlardı. "Arada. Kesik kesik. Bu da onun tiki. Karşılaştığı güçlükleri onunla hafifletiyor. Bütün insanların bir tiki var. Güler'in yoktu. Yok muydu? Saçlarını geriye silkişi? Tamam. İki haftadır kulağım kaşınmıyor. Yoksa farkında olmadan mı kaşıyorum? Sık sık bacaklarını okşayıp öpmem korkmadığıma kendimi inandırmak için mi? Korkmuyorum." Gözlerini açtı. Ayşe, arkası ona dönük, denize bakıyordu. Denizin üstü kırış kırıştı. Esen yel eteklerini sallıyordu. Gidip dizden aşağısı görünen bu bacakları öpebilirdi. Korkmuyordu. "Şimdi ben ona yokum. Olsun. Uykudaki yokluk gibi bu, geçici. Uyanınca ona daha çok varım. Bugün kimse gelmese. Ressamlara açık havayı öğütleyen ben, geçen gün o iki çocuğu kovdum. Yaptığına değil, ona bakıyorlardı. Neden başlamıyor? Öyle rahatım ki, demişti, bu resmi bitiremeyeceğim.&nbsp;</span><span class="sgc-1 sgc-1" style="text-indent: 1em;">Bitirmesin, daha iyi. Bir sanatçının en güzel eseri hiç bitmeyecek olanı değil mi? Bütün bakanların 'işte kıyısında iki insanın seviştiği bir deniz' diyebileceği resim hiç yapılabilir mi? İçlerinden en anlayışlıları bile, 'Bu deniz,' derler, 'yeşilimsi maviyle açık mavi boz renkle iyi uyuşmuş.&nbsp;</span><span class="sgc-1 sgc-1" style="text-indent: 1em;">Kumlara bir coşkunluk duygusu katılmak istenmiş.' O kadar. Resim biterse onu ancak ikimiz anlayacağız. Parlayıp sönen şimşek ışığındaki kıyının resmini yapmasını isteyeceğim ondan. Burda olmaz. İlerde, kışın atölyede. Ezgiler dinleyeceğiz. Sonra yaz gelecek, sonra kış. Hep ikimiz. Şimdi ben ona yokum. Fırçayı atıp gelse! Beni öp dese. Eteğinde oynaşan&nbsp;</span><span style="text-indent: 1em;">zenci kızlarıyla birlikte çağırıyorum seni. Hadi gel, hadi!" Sigarasından uzun bir nefes çekip attı. Küçücük dalgaların kumlardaki şıpırtısını duyuyordu. Ayşe gelmedi.&nbsp;</span><span style="text-indent: 1em;">"Sevişen iki insanda bile bir anda aynı duygular olmuyor. Önemli bu, unutmamalı. İki kişilik toplumlarda önemli sorunlar! Bir deneme başlığı olabilir. Biri çıkıp yazsa... Ben? Yapamam; yaşamak varken. Ben ya ararım ya da yaşarım. Aynı anda ortak duygular ancak iki etin birbirine dokunmasıyle başlıyor. Gidip bacaklarını okşasaydım onu kendi duyarlığıma katabilirdim. Acaba? Güler'i öperken düşündüklerim neydi? Gene de ortak bir yanımız vardı. Özet: Duyarlık akımı ancak insan etinin değinmesiyle olabilir. Hava tanımlamasında başka bir değişiklik: Hava iletken değildir. Tam anlaşma mı istiyorsunuz? Öyleyse, haydi bakalım insanlar, aranızda hava boşluğu bırakmayın! Ya gözler, bakışlar? Eluard, 'Gözler konuşmaya başladığı zaman her şey susar,' demiyor mu? Öff! Sıkıntılı konular! Bırak düşünmeyi, bu sıcak kumların tadını kaçırma."&nbsp;</span></p>

  <p class="sgc-5 sgc-5"><span style="text-indent: 1em;">Elleriyle kumları eşti. Sıcaktı. Sıcaktı. Ayakkaplarını çıkardı. Tırnakları gene uzamıştı. Ellerine baktı. Düşünmeye alışık beynine söz geçiremiyordu. Sağ eldeki tırnakların uzamasiyle insan yalnızlığının münasebetine dair uzun bir düşünceye daldı. Çok sonra, Ayşe,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olmuyor, olmuyor! diye bağırınca sıçrayıp kalktı.</span></p>

  <p class="sgc-5 sgc-5"><span class="sgc-1 sgc-1">Neydi olmayan? "Ha, resim." Yaklaştı. Tuvalde basbayağı bir deniz vardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olmuyor. Yapamıyorum!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Zorlama kendini, dedi. Ne zaman olursa olsun. Biliyorsun, acelemiz yok bizim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yapamıyacam. Hiç yapamıyacam onu!</span></p>

  <p class="sgc-5 sgc-5"><span class="sgc-1 sgc-1">Elini tutup okşadı. "Yüzündeki bu umutsuzluğu görmek istemiyorum.&nbsp;</span><span style="text-indent: 1em;">Elini sıkalım. Duygu devresini tamamlayalım."</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Unutma, acelemiz yok bizim, dedi. Hele o geceyi bir özle; görürsün bak, nasıl olacak. (Elini bıraktı.) Ne de acı acı bağırdın ya! Ödüm koptu. Tam içim geçiyordu. (Güldüler.) Gidelim mi?</span></p>

  <p class="sgc-5 sgc-5"><span class="sgc-1 sgc-1">Ayakkaplarını, şapkasını giydi. Ayşe, eğildiği yerden doğrulup elindeki tahta çantayı salladı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bunları denize atabilirim, dedi.</span></p>

  <p class="sgc-5 sgc-5"><span class="sgc-1 sgc-1">Birden içinde büyük bir sevinç duydu. Onun bu sözü yarın da söyleyip söylemeyeceğinden bile kuşkulanmıyordu.</span></p>

  <p class="sgc-5 sgc-5"><span class="sgc-1 sgc-1">O gece, karanlık odada yan yana uzanırlarken Ayşe,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu akşam yemekte onlarla tartışmadın, dedi. Oysa şu hoşgörü lafı sürüp giderken senin de karışacağını sanmıştım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Değmez. İkisi de kof adamlar. Görmüyor musun, gösteriş tartışmasından beri ben bir şey söyledim mi susuyorlar. Çekiniyorlar benden. Senin öğüdüne uyup içimden gülüyorum. Bu iki adam dünyada hoşgörü diye bir şey olmadığını bilmiyorlar. İnsan kendininkine uygun olmayanı bağışlamaz. Biz, hoşgörüsü olmadığını bile bile, başkalarında kendininkinden ayrıyı bağışlamağa çalışana hoşgörülü diyoruz.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bize karşı iyiler ya!</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmiyorlar da ondan. Ölçülerine uyacağımızı sanıyorlar. Bilseler kovarlar bizi. (Saçlarını okşadı.) Uykun gelmedi mi?</span></p>

  <p class="sgc-5 sgc-5"><span class="sgc-1 sgc-1">Ayşe doğruldu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Geldi, dedi.</span></p>

  <p class="sgc-5 sgc-5"><span class="sgc-1 sgc-1">Kalktılar. Aynı odada uyumuyorlardı. İki kişilik toplumda sevgiyi dipdiri tutacak çareyi bulduklarını sanıyordu. Evlenen iki kişinin gitgide sevgilerini yitirmelerinin baş sebebini aynı yatakta uyumalarında görürdü. Uykuda başına buyruk yaşayan insan bedeninin kendini koyvermişliği; horlaması, yellenmesi, hepsinden çok o biteviye uyku soluması, kişinin bu bedende aramaktan hoşlanacağı gizlerin değerini düşürürdü. Gerçek sebep bu muydu acaba? Yoksa içinde gizli bir ikiyüzlülükle, kim olursa olsun, bir başkasının kendini uyurken seyretmesini mi istemiyordu? Yaşadığınca hiç kimseyle bir yatakta uyumamıştı.</span></p>

  <p class="sgc-5 sgc-5"><span class="sgc-1 sgc-1">Ayşe'nin odasına birlikte girdiler. Işığı yakıp onu yatağına yatıncaya dek bekledi. Yatınca,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şimdi kış olsun istiyorum, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Soğuk olsaydı seni örtüp bastırmak bahanesiyle yanına gelir, bir daha öperdim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gel!</span></p>

  <p class="sgc-5 sgc-5"><span class="sgc-1 sgc-1">Uzun uzun öpüştüler. Sonra, onu omuzlarından itti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hadi, git artık, dedi. Kış da olacak değil mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Elbet olacak. İyi geceler.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sana da.</span></p>

  <p class="sgc-5 sgc-5"><span class="sgc-1 sgc-1">Işığı söndürüp çıktı. Önce bir sigara yaktı; yatağına uzandı. Artık yanında o vazo yoktu. Onun yerinde, alçacık bir sehpa üstünde, kalaysız bakırdan bir küllük duruyordu. Mutfakta buzdolapları bile vardı.&nbsp;</span><span style="text-indent: 1em;">Sigarasından düşen sıcak külün yanağında yaktığı yeri oğuşturdu. "Bütün sıkıntım tez geçen bu sıcak kül yanığı, diye düşündü. Bu kadar rahatlık beni korkutuyor. Hiç olmazsa birkaç gün sürecek bir hastalığa tutulsam!"</span></p>

  <p class="sgc-5 sgc-5"><span class="sgc-1 sgc-1">4</span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 7</span></p>

  <p class="sgc-5 sgc-5"><span class="sgc-1 sgc-1">Pansiyonun bütün işi üç kuru kadının elinden çıkıyor. Bizlerden çok yedikleri halde böyle zayıf oluşlarına şaşıyorum. Üşütücü nükteler yapma hastalığına tutkun lise müdürü, ikide bir '— Taşlarına dökülen buğdayı gene buğday olarak çıkaran üç yel değirmeni' der. Gülerler. Bir keresinde mühendis, '— Neden su değirmeni değil de yel değirmeni?' diye sordu.&nbsp;</span><span style="text-indent: 1em;">Öteki, çevresine bakınıp, yavaş sesle, '— Efendim, su kıyısında bu kadar kuru fidan bulunur mu?' dedi. İşte göklere çıkarılan erkek zekâsının ürünlerinden biri! Geçelim. Bu üç kadının -Naciye abla, aşçı, hizmetçiarasında bütün ayrıntılarına dek düzenli, bozulmaz bir işbölümü var.&nbsp;</span><span style="text-indent: 1em;">Sabahları çarşıdan alışverişi Naciye abla ile aşçı yapıyorlar. Ortalık temizliği, makina ile çamaşır yıkamak hizmetçinin işi; ütü Naciye ablanın. Yemekleri aşçı dağıtıyor. Gözleri yaşarmadığından soğan doğramak hizmetçide. Buna karşılık mutfak temizliğini aşçı yapıyor. Bulaşığı ikisi ortaklaşa yıkıyorlar. İşbölümünün aksayan yanı bu. Ara sıra mutfakta ağız dalaşları oluyor. İnsanlardaki birlikte iş yapmak güçlüğünü düşünüyorum.&nbsp;</span><span class="sgc-1 sgc-1" style="text-indent: 1em;">Bu üç kadının hayatlarını merak ediyorum. Dört aylık misafirleri gittikten sonra ne yaparlar? Yılın geriye kalan sekiz ayını bu ıssız evde nasıl&nbsp;</span><span style="text-indent: 1em;">geçirirler? Neler konuşurlar? Anılarını yalanlarla süslerler mi? Naciye abla ile aşçı kocalarından bahsederken hiç evlenmemiş hizmetçi onları nasıl dinler; neler sorar acaba?"</span></p>

  <p class="sgc-5 sgc-5"><span style="text-indent: 1em;">..........</span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 8</span></p>

  <p class="sgc-5 sgc-5"><span class="sgc-1 sgc-1">Bu gece ışığı yakıp bacaklarıma baktım. Pek mi güzeldiler? Ne var onlarda? Bunu bana ondan başka kim açıklayabilir? Neden soramıyorum? Öperken gözlerini görebilsem! Yalnız saçlarını görüyorum."</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 10</span></p>

  <p class="sgc-5 sgc-5"><span class="sgc-1 sgc-1">Akşam yemeğine yalnız gittim. O gelmedi. Karnı ağrıyormuş. Naciye abla sordu. Anlattım. Soğan suyu ile karabiberli bir ilâç salık verdi. Yemekte Semra ile aramız boştu. îsteksiz yiyordu. Tam bana bir şey söyleyeceğini düşünürken müdürün sesini duydum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ayşe hanım, diyordu, sizin şu mirasyedinin yaman fikirleri var doğrusu.</span></p>

  <p class="sgc-5 sgc-5"><span class="sgc-1 sgc-1">Öfkeden gözlerimde bir yangın başladı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Siz sandığımdan da kurnazmışsınız, dedim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Efendim?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kurnazmışsınız diyorum. Üstelik anlayışlı! Mirasyedi deyimini onun yüzüne karşı değil, arkasından söyleyecek kadar anlayışlı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yüzüne söyleyemeyeceğimi mi sanıyorsunuz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sanmıyorum; biliyorum. Sonra bu güzel yemekleri eksik dişlerle çiğnemek zorunda kalacağınızı siz de bilirsiniz, dedim.</span></p>

  <p class="sgc-5 sgc-5"><span class="sgc-1 sgc-1">Masayı saran sessizlikte küçük kızlardan biri, '— Anne su içicem,' diyince çatal bıçak tıkırtıları, konuşmalar yeniden başladı. Mühendis kaytarmayı huy edinmiş bir işçiyi bugün işten nasıl kovduğunu uzun uzun anlattı. Tabağıma bakıyordum. Sinirlendim diye kendime kızıyordum. Değer miydi? Bir de ona içinden gülmeyi ben öğütlemistim. Yemek bitince, '— İyi geceler' deyip çıktım. Bahçede arkamdan mühendis bağırdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ayşe, dur biraz!</span></p>

  <p class="sgc-5 sgc-5"><span class="sgc-1 sgc-1">Durdum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bunun sonu ne olacak? dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neyin sonu?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sizin birlikte yaşamanızın.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sonu yok, dedim, sürüp gidecek.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çocuğun olabilir, dedi. Seninle evlenmez o; kimseyle evlenmez.&nbsp;</span><span style="text-indent: 1em;">Normal bir insan değil. Korkmuyor musun ondan?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır, seviyorum. Normal insanlardan korkarım ben.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ya! Durumu babana yazmak zorundayım.</span></p>

  <p class="sgc-5 sgc-5"><span class="sgc-1 sgc-1">Bunu sıkıla sıkıla söyledi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Boşuna zahmet. Ben yazdım bile, dedim.</span></p>

  <p class="sgc-5 sgc-5"><span class="sgc-1 sgc-1">Onlara bir kötülük mü ettik? Neden istediğimiz gibi yaşamamıza karışıyorlar? Babama kim bilir neler yazacak! Çocuğun olabilir, dedi. Bu ay üç gün gecikti. Gebelik tedirginliklerin öncüsü olabilir. Evlenmek! Can sıkıcı dairelerden birinde, tanımadığımız bir adamın bizi birleştirmek görevine boyun eğmek. Bu onun sözü. Yemekte olanları ona anlatmadım."</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 11&nbsp;</span></p>

  <p class="sgc-5 sgc-5"><span class="sgc-1 sgc-1">Karısının bakışlarından anladığıma göre müdür gece ondan papara yemiş olacak. Babayiğitliğini göstermesine terbiyesi engel oluyormuş gibi, iki yemekte de yalancı kahraman tavırları takındı. Sofrada gergin bir hava vardı. Naciye abla iğne üstünde oturuyor gibiydi.&nbsp;</span><span style="text-indent: 1em;">Müdürdeki gizli korkuyu göremiyor. Açık korku kişiye adam öldürtür, gizlisi uslu uslu oturtur. Büyükler pek konuşmuyorlardı. Çocukların sesini dinledik durduk. Çevresindeki gerginlikten C.'nin haberi bile yoktu. Belki vardı. Sormam için anlatmam gerek."</span></p>

  <p class="sgc-5 sgc-5">..........<span style="text-indent: 1em;"><br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 13</span></p>

  <p class="sgc-5 sgc-5"><span class="sgc-1 sgc-1">Gebe değilim. İçimdeki bu delice sevinçten utanıyorum."</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 14</span></p>

  <p class="sgc-5 sgc-5"><span class="sgc-1 sgc-1">Sonunda pansiyondaki sofradan kovulduk. Bu sabah çalınan kapıyı açmaya odalarımızdan ikimiz de pijamayla çıktık. Naciye abla, sapsarı, kendini salondaki koltuklardan birine attı; su istedi. Koşup getirdim. Eli titriyordu. Kesik kesik anlattı. Yemeklerini bizimle birlikte yemek istemiyorlarmış. Biz olduk mu rahatları kaçıyormuş. Hem onların çocukları varmış.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nasıl üzüldüm bilseniz, dedi. Çok savundum sizi. iki insan, dedim, olur mu? 'Neden olmasın, dediler, kendi evlerinde yesinler.' Sizi anlamıyorlar; çekemiyorlar! Sonunda 'Ya onlar, ya biz' dediler.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Öyleyse biz, dedi C... Bırak gitsinler. Sana onların verdiği kirayı veririm. Daha çoğunu bile! Orada seninle birlikte yeriz.</span></p>

  <p class="sgc-5 sgc-5"><span class="sgc-1 sgc-1">Naciye ablanın gözleri dolu doluydu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yapamam, dedi. İkiniz birbirinize yetiyorsunuz. Yemeklerden sonra gideceksiniz. Üç yıldır alıştım onlara. Yaz gelsin diye beklerim. Çocuklar var, seviyorum. Gürültüleri kesildi mi üzülürüm. Yapamam. Her gün yemeklerinizi buraya gönderecem.</span></p>

  <p class="sgc-5 sgc-5"><span class="sgc-1 sgc-1">Kadın gidince C. gelip bana sarıldı. Gözlerindeki sevinç beni şaşırtıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kabul et, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neyi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Onların bizden akıllı olduğunu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kaç gündür yemeği buraya getirtmeyi biz düşünememiştik.&nbsp;</span><span style="text-indent: 1em;">Kurtulduk onlardan artık.</span></p>

  <p class="sgc-5 sgc-5"><span class="sgc-1 sgc-1">Başkalarından ayrıldı mı neden böyle seviniyor?</span></p>

  <p class="sgc-5 sgc-5"><span class="sgc-1 sgc-1">Plajı kalabalık görünce, '— Pazarcılar,' dedi. Bir sandal tuttu. Açıklarda yüzdük. Sandalda kurulanırken bacaklarıma eğildi. Saçları yaşlı. Ona 'Yasaklı' olduğumu hatırlattım."</span></p>

  <p class="sgc-5 sgc-5"><span class="sgc-1 sgc-1">5</span></p>

  <p class="sgc-5 sgc-5"><span class="sgc-1 sgc-1">Fon müziği başlayınca, ışıklar yanın</span><span class="sgc-1 sgc-1" style="text-indent: 1em;">caya dek açmamak kararıyla gözlerini kapadı. Son gördüğü, sarhoş babasından dayak yiyen çocuğun perdeyi kaplayan, gözyaşlarıyla ıslak yüzüydü. Kimden olduğunu bilemediği müzik belki de salt bu kötü film için bestelenmiş bir parçaydı. Omzu koluna dayalı yanında oturan Ayşe'ye, bu gece bir yazlık sinemaya gitmelerini istediği, onu oynadıkça gıcırdayan bu kambur iskemlede, sinir bozucu bir film seyretmek zorunda bıraktığı için kızıyordu, içindeki sıkıntı daha bu arsa bozuntusu yere girer girmez, iskemlelerin arasındaki geçitte duran çocuk arabalarını görünce başlamıştı. Adama, iki kişilik toplumda başlıca amacın bunu üç kişilik yapmak çabası olduğunu düşündürüyorlardı. Arabaları arkalarında bırakıp, boş sıralardan birindeki bu iki iskemleye oturmuşlar, şişeleri tıkırdatarak yanlarından geçen&nbsp;</span><span style="text-indent: 1em;">çocuktan iki gazoz alıp içmişlerdi. Geğirince portakal kokusuyle karışık yeşil biber kokusu duymuştu. Ayşe, "— Neden soğutmazlar bunları!" diyordu.</span></p>

  <p class="sgc-5 sgc-5"><span class="sgc-1 sgc-1">Patlayan bir tabanca sesiyle birlik fon müziği durdu. Perdeyi saran sessizlikte nerdeyse gözlerini açacaktı. Yönetmenin gene ne haltlar karıştırdığını merak ediyordu. Açmadı. Işıklar yanıncaya dek, demişti. Bu kararı ancak Ayşe'nin omzunda bir kıpırtıyla ona söyleyeceği bir söz bozabilirdi. Gözlerini açmanın dayanılmaz isteğiyle bu sözü bekledi. Ona değen kendi kolunda en ufak bir yer değişikliğinin bile olmamasına çalışıyordu. Önemli olan bunun öteden gelmesiydi. Kolunu oynatsa ona beklediği sözü söyletebilirdi. "Omuzlarımız eski büyülerini mi yitirdiler? Yoksa bu filmi mi seyderiyor? Yüzünü bir görsem!" Perdede bir kadın bağırdı: 'Ne yaptın oğlum? Babanı öldürdün!' Kollarındaki kaslar korkunç bir gerilmeyle şiştiler. Birden Ayşe ona sokuldu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Üşüdüm, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben de.</span></p>

  <p class="sgc-5 sgc-5"><span class="sgc-1 sgc-1">Gözlerini açtı. Üşüdüğünü ancak o zaman duydu. Kollarının şişkinliği inerken yakınındaki kadının bildik yüzüne bakıyordu. Bu onun kadınıydı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gidelim istersen. Sıkıcı bir film bu.</span></p>

  <p class="sgc-5 sgc-5"><span class="sgc-1 sgc-1">Sokakta elele yürüyorlardı. Onun elini avcunda götürmenin eski yürek çarpıntısı nerdeydi? Deminki sinemanın perdesi ardındaki evlerde yaşayanların sinema gürültüsüne, Naciye ablanın çocuk şamatasına alıştıkları gibi yoksa iki insan da birbirlerine alışıyor muydu? Gitgide, yakınlıkları yalnız kolkola yürümelerinde, aynı yatakta yatmalarında kalmış karı-kocalara mı benzeyeceklerdi? Dayanamazdı buna. Bir kurtuluş yolu olmalıydı. Avcundaki eli sıktı. Ayşe,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Söyle, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Seni seviyorum.</span></p>

  <p class="sgc-5 sgc-5"><span class="sgc-1 sgc-1">Bu sözü ilk söylediği kadın oydu.</span></p>

  <p class="sgc-5 sgc-5"><span class="sgc-1 sgc-1">Odasına girdikleri zaman her seferki gibi ışığı yakmadılar. Onun düğmelerini çözen parmaklarında ilk günün o telâşlı acemiliği yoktu. İşlerine alışmıştılar. Çıplak kollarından sıyırdığı giysiyi iskemlenin üstüne koydu. Açık pencereden gelen ay ışığının loşluğunda, yatakta yatan kadına baktı. Gitti yanına uzandı. Yüzünü saçlarına dayadı. Bu koku hoşuna gidiyordu. Elini onun dizlerinden bükük bacaklarının ılık, gergin derisin</span>de gezdirdi. "Bu koku şeye benziyor; bir... " Arkasını getiremedi. Başını kaldırdı. Dudaklarını onun yarı açık ağzına yaklaştırırken Ayşe doğruldu. Yataktan inmek istiyordu. Bırakmadı.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne var, nereye?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Perdeyi kapayacaktım.</span></p>

  <p class="sgc-5 sgc-5"><span class="sgc-1 sgc-1">Güler'i hatırladı. "— Pencere," demişti. "Açık!" Kafasındaki uğultu dağıldı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden? Perde her zaman açık değil miydi? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Pencerede Semra'nın yüzünü görür gibi oldum. Sanki bizi seyrediyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kimse yok orda; görüyorsun.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet, ama kafama takıldı bir kere; bırakamıyorum kendimi. Dur, kapayıp geleyim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gereksiz. Baksa bile bir şey göremeyecek.</span></p>

  <p class="sgc-5 sgc-5"><span class="sgc-1 sgc-1">İçinde kızgınlığa benzer bir duygu vardı. Önemli olan pencereden bakıp bakmadıkları değil, onun dudaklarına yaklaştığı zaman bunu düşünebilmesiydi. Yoksa kişi, dışardakilerden hiç mi kurtulamayacaktı? Elinin hâlâ onun bacağında durduğunu fark etti. Tam sırasıydı. Yüreği hızla çarparken kulağındaki eski kaşıntıyı bekledi. Gelmiyordu.&nbsp;</span><span style="text-indent: 1em;">Hizmetçinin eteklerini sıyırıp kalın, beyaz bacaklarını gösterirken, "— Korkma gel! Yemezler seni," deyişini düşündü. Çekine çekine elinin altındaki ılık bacağı aşağı yukarı okşadı. Kaşınmıyordu işte! Birden, Ayşe'yi titreten bir telâşla ona sarılıp öptü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ötekiler yok! dedi. Unut hepsini. İkimiziz. Biz varız.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet, evet!</span></p>

  <p class="sgc-5 sgc-5"><span class="sgc-1 sgc-1">İstediği bu titrek sesle söylenen, "— Evet, evet!" değildi. O gece, "—&nbsp;</span><span style="text-indent: 1em;">Ezgiyi duyuyor musun?" diye sorduğu zaman söylediği o rahat, inandırıcı "evet"ti. Başını onun kucağına koyup uzandı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Atölyeni özledim, dedi. Bir gün oraya gidelim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gidelim.</span></p>

  <p class="sgc-5 sgc-5"><span class="sgc-1 sgc-1">Saçlarında gezinen el artık sakindi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Eskiden orada gene böyle kucağında yatardım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben... (Öksürdü.) Sana bir şey sormak istiyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sor.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden hep bacaklarımı öpüp okşuyorsun?</span></p>

  <p class="sgc-5 sgc-5"><span class="sgc-1 sgc-1">Babasının yüzünü görür gibi oldu. "— Zehra, şu bacakların yok mu?" Bıyıklarını buruyordu. Filmdeki kadının o korkunç sesi kulaklarında yeniden çınladı: "Babanı öldürdün." Doğruldu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çünkü senin bacaklarından korkmuyorum, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Anlamadım.</span></p>

  <p class="sgc-5 sgc-5"><span class="sgc-1 sgc-1">Onları ilk günlerin rahat havasına belki de her şeyi anlatmak götürecekti. Ayşe elini omzuna dayadı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden susuyorsun? diye sordu. Benim her şeyimi biliyorsun. Ya ben senin? Hiç! Öğrenmek istiyorum. Seni nasıl sevdiğimi görmüyor musun?</span></p>

  <p class="sgc-5 sgc-5"><span class="sgc-1 sgc-1">İçinde başlayan gevşemeyle birlik çocukluk, ilk gençlik anılarının karma karışık saldırışına uğradı. Hangisinden başlayacağını bilemiyordu. "Babamdan?"</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Önce babamı anlatmam gerek, dedi. Kadın bacaklarının bende uyandırdığı korkuyu ancak o zaman anlarsın. Bende gördüğün her şey babamla başlar. Pek küçükken yanaklarımı öpmeye yaklaşan adamın kara bıyıklarından gene o korkuyla karışık iğrenmeyi duyar mıydım, yoksa bunu sonradan mı düşündüm, bilmiyorum. Bu seyrek yaklaşmaları "içilmiş şarap kokulu öpüşler" olarak hatırladığıma göre, onlara bende yarattıklarını sandığım duyguyu ilerde eklemiş olacağım. O yaşta, içilmiş şarap kokusunu elbette bilemezdim. Ben onu daha çok,&nbsp;</span>"çocuğu yatır" sözüyle hatırlıyorum. Gündüzleri evde olmazdı. Komisyonculuk yaptığını söylerlerdi. Yemeği evde yediği akşamlar sofradaki o sıkıcı sessizlik! Yasağı unutup konuşmağa başladığım zamanlar, kaşları inik, bana bakardı. Büzülürdüm.&nbsp;<span class="sgc-1 sgc-1" style="text-indent: 1em;">Akşamları yemeğe gelip gelmeyeceği belli olmazdı. Saat yediye dek beklerdik. Vakit yaklaştı mı yüreğimde bir çarpıntı başlardı. Tam gelmeyeceğini düşündüğüm sıra kapıdan girişleri! Nasıl kararırdı içim! Kimi nerdeyse geleceğini umarken Zehra Teyzenin, "— Saat on biri geçmiş. Kim bilir nerelerde sürtü</span><span style="text-indent: 1em;">yor!" dediği geceler pek seyrekti. Beni yatırır, öperdi. Hemen her gece babam eve girer girmez beni, teyzemle oynadığınız oyunlardan, masalların mutluluğundan ayırırdı. "— Çocuğu yatır!" derdi. Büyük sevinçlerden büyük kederlere birden geçişi öğreniyordum. Çünkü onun kucağındayken babamın varlığını unutmuş olurdum. Yatakta, beni ondan ayırmasındaki haksızlığı düşünürdüm.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kim bu kadın?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Teyzem. Annemin kardeşi. Annemi bilmiyorum. Ben bir yaşındayken ölmüş. Belki de teyzem, onun güzel, mavi gözlerinden bahsettiği için, bu gözleri gördüğümü sanıyorum. Mavi gözlerden hep hoşlandım. Belki sana anlattığım o kıza üç ay dayanabilmem mavi gözlü oluşundandı. Bilmiyorum. Beni Zehra teyzem büyüttü. Onu kıskanç, bencil bir sevgiyle severdim. Olaylar onunla yalnızlığımızı bozup bozmadıklarına göre ya iyi ya da kötüydüler. Eve gelen komşu kadınlara kızardım. Oysa onlarla konuşurken çoğu beni dizine yatırırdı. Babamın gündüzleri evde kaldığı pazarların, bayram günlerinin azabı! Okula başladığım yıla değin, sokağa pek seyrek çıkardım. Çocukluğumun içinde geçtiği Alemdar'daki bu ev iki katlıydı. Tahtadandı. Babam ölünce sattım. Okulda bize öğrettiklerinden başka şeyler de öğreniyordum. Bilgiç, küçük erkekler vardı. Artık evde neden sık sık hizmetçi değiştiğini anlıyordum. Ah, bu kadınlardaki sıvışkan, arka sallayışlı dişilik! Babamın bıyık buruşları! Kaçamak çimdikler; mutfakta, sırtları kambur sarılmalar? Babamda korkunç bir kadın düşkünlüğü vardı. Onun gibi olmama kararını, bu iğrençlikleri gördükçe vermiş olacağım. Salt onun rahatını kaçırmak için üstlerine giderdim. Tokatlardı beni. Nasıl istiyordum bu dayakları bilsen! Onlar beni "babayı sevmeme" azabından kurtarıyordu. Onun hizmetçilerle düşüp kalktığını teyzem de bilirdi. Yakınmazdı. Sonraları onun bu eve nasıl dayandığına şaşmışımdır. Benim yüzümden mi, yoksa her gece babamın erkekliğinden payını aldığı için mi? Okuldan suratımda çürükler, tırnak&nbsp;</span>yaralarıyle döndüğüm günler babam, "— Görürsünüz, adam olmayacak bu çocuk," derdi. Konuşmazdım. Sevinirdim. Babam adamsa ben olmayacaktım. "Büyüyünce bıyık bırakmayacam" derdim kendi kendime. Ertesi gün daha çok dövüşürdüm. Ötekiler benden yıldılar. Öğretmenler babama yazarlardı. İyi ki okumamı istemiyordu. Yoksa ona inat okumazdım. "— Okuyup da ne olacak? İşadamı olmalı," derdi. Teyzem ona çıkışırken, ben işadamı olmamaya karar verirdim. Bazı kere teyzem bana büyüyünce ne olacağımı sorardı. "—Bilmiyorum," derdim. "Komisyoncu olmayacam ben." Gülerdi. Başını sallar, "— Sen," derdi, "bu kötü adamın yüzünden azap çekeceksin." O zamanlar onun, kötü dediği bu adamın metresi olduğunu bilmezdim. Sevilende bizimle ortak duygular vardır sanırız. Onun da babamdan iğrendiği kanısındaydım. Durumu benden iyi gizlemişlerdi doğrusu. Çok geç farkına vardım. İlkokulu bitirdiğim yaz, bir gün odada dergi okurken kapı çalındı. Açılıp kapanınca babamın sesini duydum. "— Hizmetçi nerde?" Teyzem, "— Dışan çıktı," dedi. "— Ya çocuk?" "— Ortalıkta yok. O da çıkmış olacak." Sonra bir sessizlik... Eğilip aralık kapıdan baktım. Babam bir koluyle teyzemin etekliğini kaldırıp sarmış, öteki eliyle çıplak bacaklarını okşuyordu. "—Zehra, şu bacakların yok mu?" dedi. Çevrem kararır gibi oldu. Fırladım. Üstlerine atıldığımda bacaklar hâlâ çıplaktılar. "— Bırak onu, bırak!' diye bağırdım... Elini ısırdım. "Uyy anam!" dedi. Dişlerim acıdı. Birden sol kulağıma yapıştı. Pis, yakıcı bir acı duydum. Teyzem, "Ah, ne yaptin?" diyordu. "Kulağı yırtıldı! Alçak, kulağını yırttın onun! Kulağı yırtıldı." Ağlıyordu. Sonra düştüm. Kafamdaki ses durmadan, "Kulağı yırtıldı," diyordu. Kulağı yırtıldı, kulağı yırtıldı, kulağı yırtıldı...</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yeter! dedi Ayşe. (Yan karanlıkta, C'nin taştanmış gibi duran yüzüne bakıyordu. İçini bir korku kapladı.) Anlatma istersen.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">On gün sonra başımdan sargıyı çıkardılar. Yara yeri günlerce kaşındı.&nbsp;</span><span class="sgc-1 sgc-1" style="text-indent: 1em;">Kimi geceler düşümde babamı korkunç ölümlerle birkaç kere öldürürdüm. Kulağım için değil, Zehra teyzeme saldırdı diye. Bütün suçu ona yüklüyordum. Yanımdayken yüzümden kan çekilir; konuşmazdım. Korkuyordum ondan. Ya teyzem? Onu hep sevdim. Sonraları babamla isteye isteye yattığını düşündüğümde bile bağışladım onu. Gözümde daha büyüdü. Öteki onun önünde hizmetçilere saldırır; teyzem sanki görmezdi. Güzün beni yatılı okula verdiler. Bir ay sonra teyzem öldü. Artık yalnızdım. Arkadaşlarla anlaşamıyordum. İnsanların kaçınılmaz&nbsp;</span><span class="sgc-1 sgc-1" style="text-indent: 1em;">ikiyüzlülüğünü görüyordum. Bir gazozluk dostlar! Herkes tren yolculuğundaki süreksiz tanışıklıkla yetinir gibiydi. Çok para lafları! Hoşlanmıyordum. Belki her zaman çok param olduğu içindi. Galiba babam, sevgisizlik borcunu bana parayla ödüyordu. Yılda bir iki kere beni görmeye gelirdi. Neler anlatırdı? Ben hep "gide</span><span style="text-indent: 1em;">yim artık" diyeceği ânı beklerdim. "— Gideyim artık." Elini uzatırdı. Bu el!.. Öperdim. Çabuk kurtulmak için diye düşünürdüm. Yoksa korkudan mı?&nbsp;</span><span style="text-indent: 1em;">İşte ben buyum! Çocukluğumda ona benzememek kolaydı. "— Bıyık bırakmıyacam" "Komisyoncu olmıyacam" demek. Çıplak bacaklı kadın düşleri başladığı zamanki umutsuzluğum! Hiç kimse erkek yaratılmanın azabını benim kadar çekmemiştir. İçimdeki batıcı kadın isteğinden kurtulmak için boyuna okurdum. Olmuyordu. Kendi kendimle oynardım.&nbsp;</span><span style="text-indent: 1em;">On yedi yaşında geneleve gittim. Feyyazla. Bu Feyyaz benden büyüktü. Kadınları anlatırdı. Çoğu yalandı ama, onu dinlemek hoşuma gidiyordu. Odadan çıkınca bomboştum; kötüydüm. Bir daha gitmedim. O yaz evde gene hizmetçiler değişiyordu. Birini hatırlıyorum. Bendeki somurtkanlığın arkasında gizli kadın düşkününü fark etmiş olacaktı. Eteklerini sıyırıp dolgun, beyaz bacaklarını gösterir, "— Korkma, gel! Yemezler seni," derdi. Kaçardım. Babamın gelmediği geceler, koca evde onunla yalnız olduğumu bilmenin tedirginliği! Böyle geceler, çıkıp bir otelde yatmadığıma göre bu tedirginliği istiyordum demek. Yatağa uzanır, merdivenlerdeki çıtırtıyı beklerdim. Başım uğuldardı. Kapıda durup, "— Gireyim mi?" diye sorardı. Tanıyamadığım bir sesle, "— Hayır!" derdim. Bedenim yanardı. "— Kapıyı sürgülemediğini biliyorum," derdi.&nbsp;</span><span class="sgc-1 sgc-1" style="text-indent: 1em;">"İstiyorsun. Hadi, gel deyiver," Uzayan sessizlik! Kadın sesinin yumuşak çağrısı. Nice sonra, "— Bacaklarımı düşün," derdi. Düşünürdüm. Babamın sesini duyardım: "— Zehra, şu bacakların yok mu?" "defol!" diye bağırırdım. "— Çatla!" derdi. "Gidicem. Sen çağırmadan girmiycem; çatla sen." Bir kere daha kurtulduğumu düşünürken ağlamak isterdim. Bir gece&nbsp;</span><span style="text-indent: 1em;">merdivenlerdeki çıtırtı biter bitmez, konuşmadan girdi. Üstüme atılışındaki çabukluk! Onun bilen, hoyrat dişiliği! Terleyen insan etinin şıkırtısı! Bıyıklar. Bıyıklar! Bacaklarına dokunmadım. İnan bana, dokunmadım! Ayrılınca, "— Babandan yamansın sen," dedi. O zaman vurdum. Oda karanlıktı. Işık olsaydı onunla yatmayacağımı biliyorsun değil mi? Bacaklarını görseydim bunlar olmazdı. İnanıyor musun? Bacaklarına dokunmadım; inan dokunmadım!</span></p>

  <p class="sgc-5 sgc-5"><span class="sgc-1 sgc-1" style="text-indent: 1em;">—</span><span style="text-indent: 1em;">&nbsp;</span><span class="sgc-1 sgc-1" style="text-indent: 1em;">İnanıyorum. Canım benim, anlatma artık! (Yüzüne baktıkça ona sarılmaktan çekiniyordu. İçini böyle çırılçıplak açan birinin, artık bunları gören insanı sevemeyeceğini sanıyordu.&nbsp;</span><span style="text-indent: 1em;">"Beni bırakırsa, bunları anlattığı için bırakacak," diye düşündü. C., onun sesini duymamış gibi konuşuyordu.)</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ertesi yıl kolejde boksa başladım. Ötekilerin benden yılgınlığı hoşuma gidiyordu. Kaskatı bir adam yapıyorlardı beni. Spor hocası, "—</span>Sen gerçekmiş gibi dövüşüyorsun," derdi- Bütün bunları yalnız yorulmak için yaptığımı anlamazlardı. Son sınıftayken babam öldü. Evde yüzünü açıp gösterdiler. İçimi saran kurtuluş rahatlığını hatırlıyorum. Okula döndüğüm gün bahçede bir şeye gülmüş olacağım ki yanımda duran Feyyaz, "— Yuf ulan! Dün babası öldü, bugün gülüyor," dedi. Saldırdım. Elimden güç aldılar. Yüzü kanlıydı. Okuldan kovacaklardı beni. İngilizce öğretmeni onlara babamın yeni öldüğünü hatırlattı. İnsanlardaki saçmalığı görüyor musun? Kovulmaktan, beni babamın ölümü kurtarıyordu! Koleji bitirdiğim yıl can sıkıntısından Edebiyat Fakültesine yazıldım. Dört ay dayanabildim. Sonra askere gittim. Beni tercüman yaptılar. Patlıyordum. Birkaç kere kıtaya göndermelerini istedim. Olmadı. Hiç yoktan, tercümanlığını yaptığım Amerikalıyı dövdüm. Neden vurduğumu sordular. "— Parmaklarını kütletiyordu," dedim. O zaman Kağızman'a sürüldüm. Orada altı ay İzmirliyle aynı evde kaldık. Adı Ahmet'ti ama ona İzmirli derdim. Kaymakamlıkta bilmem ne memuruydu. Hep İzmir'e naklini isterdi. Kısa boyluydu, çevikti. Rakı içmeye onunla alıştım. "— Bu gece içelim mi?" derdi. "— İçelim." Onun odasına otururduk. İçtikçe çenesi açılır, acayip şeyler anlatırdı. İnsanları yalan söyledikleri zaman dinlemeyi severim. Olmak istedikleri, olamadıkları "kişi"yi anlatırlar, izmirlinin sevilmemiş, hor görülmüş bir adam olduğunu sanıyorum. İçerken anlattıklarında o, herkesi kırana koyan biriydi. Attığı yumruğu gösterirken masa sallanırdı. "— Yavaş," derdim, "şişeyi&nbsp;devireceksin." Hoşuma giden iğrenç bir hüneri vardı. İstediği yere tükürebilirdi. "— Duvardaki aynayı görüyor musun? Bak şimdi." Nişan alıyormuş gibi az bekler, tükürürdü. Aynadaki tükürük aşağı sarkarken,&nbsp;<span class="sgc-1 sgc-1" style="text-indent: 1em;">"— Bir gün kaymakamın gözüne tükürecem," derdi. "Bağırırken gözlerini nasıl açıyor görsen! Haaak, tü! Şak! Tam gözünün karasına. Bir gün tükürecem." Ben Kağızman'dan ayrıldığımda daha tükürememişti. Kimi gece odama girip cebimdeki ufak paralan çalıyordu. Masada&nbsp;</span><span style="text-indent: 1em;">dili dolaşarak sustuğu zamanlar, bana nasıl baktığını görür, "Şimdi benden para çaldığını söyleyecek" diye düşünürdüm. Oysa hep, "— Kötü yaşıyoruz, kötü!" derdi. 'Bana rakı ver C.!' Vermezdim. "— Rakı bitti" derdim. Söverdi. "— Orospu çocuğu! Parlak oğlanlardan adam mı çıkar? Rakı istiyorum ben." "— Bitti, kalmadı" derdim. Başını masaya dayar ağlardı. "— Kötü yaşıyoruz, kötü!" Güleceğim gelirdi. Kalkar, onu yatırırdım. Ben, kadınlardan sözedildiği geceler çok içerdim. İzmirli kasabadaki bir evi anlatırdı. Belki de, "Beni şu sakız çiğneyen kadının evine götür," dememek için içiyordum. İçtikçe genzimdeki anason kokusu kaybolurdu. Bir ara sigara dumanıyla dolu oda daralır; dört demirinde topuz yerine dökme pirinçten, adını bilmediğim bir hayvan başı takılı karyolanın üstüne örtülmüş is rengi yorgan beni sarıp boğacakmış gibi kıpırdamağa başlardı. O zaman bana, bu basık odada, sesi uzaktan gelen ufacık adamın karşısında oturan ben değilmişim, bir başkasıymış gibi gelirdi. Kalkar, sokağa çıkardım. Soğuk, eğri büğrü, insansız sokaklar! Sürü sahiplerinin, bakkalların, kasapların, memurların uyuduğu evler! Aralarında ben! Yapayalnız, iğreti.</span></p>

  <p class="sgc-5 sgc-5"><span class="sgc-1 sgc-1">Birden beline sarılan kolla titredi. Ayşe, başını kucağına koymuş,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yeter, diyordu. Korkuyorum. Anlatma.</span></p>

  <p class="sgc-5 sgc-5"><span class="sgc-1 sgc-1">Yatağın yanındaki sehpadan paketi alıp bir sigara yaktı. 'Korkuyorum/ demişti. Sormadı. "Keşke hiç anlatmasaydım." Oysa daha anlatacağı ne çok şey vardı! Terhisten sonra Fransa'ya, İngiltere'ye gidişi, bu yirmi günlük sıkıntı! Üç yıldır sürüp giden aramalar. Laura'nın kısa kıllı&nbsp;</span>bacakları... Güler'i bile tam anlatmamıştı. Bacaklarını öpemediğini söylememişti ona. Derin localı sinemanın önünde bekleyen şaşı kadın vardı. Bütün ülkelerde yaşayan insanların birbirine benzeyişleri vardı. Elinde tatsızlaşan sigarayı küllüğe bastırdı.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Londralı kasapla İstanbullu kasap dünyaya aynı gözlerle bakarlar, dedi.</span></p>

  <p class="sgc-5 sgc-5"><span class="sgc-1 sgc-1">Kucağına yayılmış saçları okşadı.</span></p>

  <p class="sgc-5 sgc-5"><span class="sgc-1 sgc-1">6</span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Ağustos. 28</span></p>

  <p class="sgc-5 sgc-5"><span class="sgc-1 sgc-1">Dün gece düşümde Londralı kasapla İstanbullu kasabı gördüm. îkiz kardeş gibiydiler. Konuşuyorlardı. Sonra, ne oldu, satır satıra giriştiler. Kendi bağırmamla uyandım. Kapı açıldı. Saçları dağınık, bana geliyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne var, ne oldu ? dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kasaplar! dedim. Ah, sarıl bana,sarıl! Bırakma beni!</span></p>

  <p class="sgc-5 sgc-5"><span class="sgc-1 sgc-1">Sarıldık. Her yanım az az acıyordu. Korkmuyorum artık, seviyorum."</span></p>

  <p class="sgc-5 sgc-5"><span class="sgc-1 sgc-1">..........</span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Eylül. 1</span></p>

  <p class="sgc-5 sgc-5"><span class="sgc-1 sgc-1">Plajda uzanmış konuşuyorduk. Ona en sevdiği ressamı sordum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Van Gogh, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kulağını kesebilmiş; sol kulağını. Bunu yapan ilk adam o.</span></p>

  <p class="sgc-5 sgc-5"><span class="sgc-1 sgc-1">Sustu. Az sonra değişik bir sesle,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ama o bile eksik adamdı. Tımarhanedeyken yaptığı kendi portresinde insanlara yüzünün kulaksız yönünü gösteremedi. Tam adam yok!</span></p>

  <p class="sgc-5 sgc-5"><span class="sgc-1 sgc-1">Bu sözlerin o gece anlattıklarıyle bir ilgisi yok mu? İki gündür sık sık dalıyor."</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Eylül. 3</span></p>

  <p class="sgc-5 sgc-5"><span class="sgc-1 sgc-1">Babamın, annemin mektupları. Hep aynı terane. Onlara yazdığımı bilmiyor. Kimsem yokmuş gibi yaşıyoruz. Ya da unutmuş gibi. Oysa var onlar, biliyorum. Yakında dönecekler. O zaman ne olacak? Annem beni görmeden durabilir mi? C.'ye onların varlığını hatırlatmam gerek. Neden çekiniyorum?"</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Eylül. 6</span></p>

  <p class="sgc-5 sgc-5"><span class="sgc-1 sgc-1">Bu yaz hiçbir ressam benim kadar mavi boya harcamamıştır."</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Eylül. 8</span></p>

  <p class="sgc-5 sgc-5"><span class="sgc-1 sgc-1">Kıyıda, belki hiç bitiremeyeceğim resme çalışıyordum. Arkamda uzanan C. bir şey söyledi. Döndüm.</span></p>

  <p class="sgc-5 sgc-5"><span class="sgc-1 sgc-1">— Anlamadım, dedim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kuyara ile Adako, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne o? Bir ilkçağ trajedisinin adı mı?</span></p>

  <p class="sgc-5 sgc-5"><span class="sgc-1 sgc-1">Paleti bırakıp gittim yanına oturdum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bütün çağların trajedisi bu, Ku-ya-ra; 'Kumda yatma rahatlığı.' A-da-ko: 'Ağaç dalı kompleksi.' Şimdi kumda yattığım için kuyara diyorum. Daha da genişletilebilir. Kuyara, alışılmış tatların sürüp girmesindeki rahatlıktır. Düşünmeden uyuyuvermek. Biteviye geçen günlerin kolaylığı. Ya adako? Ağaç dalındaki, gövdeden ayrılma eğilimini fark ettin mi bilmem? Hep öteye öteye uzar. Gövdenin toprağa kök salmış rahatlığından bir kaçıştır bu. Özgürlüğe susamışlıktır. Buna ben 'ağaç da</span>lı kompleksi' diyorum. Genç hastalığıdır. Çoğunlukla Kuyara dişidir. Adako erkek. Pek seyrek cins değiştirdikleri de olur. Ağaç dalı kompleksine tutulmuş kişi tedirgindir. İnsanların ağaç dallarını budayıp gövdeye yaklaştırdıkları gibi, yakınları onun içindeki bu Adako 'yu da budarlar. Onu gövdeden ayırmamak için ellerinden geleni yaparlar. Kimi insana ne yapılsa yararı olmaz. Asi daldır o. Ayrılır. Balta işlemez ona.</p>

  <p class="sgc-5 sgc-5"><span class="sgc-1 sgc-1">Sustu. İki sigara yakıp birini bana verdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çalışmıyor musun? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Çalışıcam.</span></p>

  <p class="sgc-5 sgc-5"><span class="sgc-1 sgc-1">Paleti, fırçayı elime alıp denize baktım. Gözlerim yanıyordu. Bir gün beni bırakacak. İlk seferki gibi habersiz, birden kaybolacak. Arkamda kumsala yatmış, kim bilir neler düşünüyordu. Bütün suç onun aylak oluşunda, bari resim yapsa."</span></p>

  <p class="sgc-5 sgc-5"><span class="sgc-1 sgc-1">..........<br /></span></p>

  <p class="sgc-5 sgc-4" style="text-align: justify;"><span class="sgc-1 sgc-1">"Eylül. 12</span></p>

  <p class="sgc-5 sgc-5"><span class="sgc-1 sgc-1">Beş gündür onun beni bırakıp gitmesini beklemekle eskiden bana gelmesini beklemenin üzgünlükleri arasında hiçbir ayrılık yok. Uzadıkça dayanılmaz oluyor. Bu akşam yemeğe gelmedi. 'Gitti,' diyordum, buymuş işte. 'Yarın çantamı alır, ben de giderim.' Ferahladım. Elime bir kitap alıp&nbsp;</span><span style="text-indent: 1em;">salonda oturdum. Çoğu geceler burada birlikte okurduk. Bir ara kalkar dolaptan buğulu üzümler getirirdim. Belki bu gece dolapta üzüm bile yoktu. Geç vakit geldi. Sapsarıydı. Kitabı bırakıp ona yaklaştım. İki elini uzatıp beni durdurdu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yaklaşma, dedi. Ağzım anason kokuyordur. Sarhoşum ben!</span></p>

  <p class="sgc-5 sgc-5"><span class="sgc-1 sgc-1">Gitti odasına kapandı. Rakı içerek kurtulmak istediği neydi? Yoksa baştan beri ikimiz de sevişmece oyunu mu oynuyorduk? Gerçek olan içimdeki bu boşluk mu? Değil! Bir şey var, ama eksile eksile var."</span></p>

  <p class="sgc-5 sgc-5"><span class="sgc-1 sgc-1">7</span></p>

  <p class="sgc-5 sgc-5"><span class="sgc-1 sgc-1">Yüzünü kuruladığı havluyu çiviye astı. Saat ona geliyordu. Bu sabah yataktan kesin bir kararla kalkmıştı. Onunla açıkça konuşacaktı. Bu böyle sürüp gidemezdi. Kafasında, Ayşe'nin dün gece söylediği bir söz dönüp duruyordu: "— Bugün babamdan mektup aldım. On gün sonra dönüyorlarmış." Onlardan bu ilk sözedişiydi. Birkaç gündür ikisi de, ilk günlerin huzuruna dönebilmek için sanki omuzlarına bir sihirli değnek dokunuşu bekler gibiydiler. Olmuyordu. Artık dünyada ne sihirbaz vardı, ne de sihirli değneği kestikleri ağaç. En iyisi açıkça konuşmaktı.</span></p>

  <p class="sgc-5 sgc-5"><span class="sgc-1 sgc-1">Ayşe'nin odasına doğru yürürken masanın alaca örtüsü üstünde duran kâğıdı gördü. Alıp okudu: 'Öğle yemeğine burdayım.' Nereye gitmişti acaba? Daha iki saat beklemesi gerekti. Kâğıdı buruşturup attı. "Okusam? Geçen gün elinde gördüğüm Faulkner. Neydi adı?" Odanın kapısını açtı. Onun saçlarında tanıdığı bu belli belirsiz kokudan bugün ayrılacaktı. Masadaki kitapların yanında kara kaplı bir defter duruyordu. Yapraklarını karıştırınca şaşırdı. Günlüğü olduğunu bilmiyordu. Güldü. Yalnız liseli kızlarla büyük yazarların günlük tuttuklarını sanırdı. Kendi adının geçtiği bir yerden okumağa başladı. Semra'dan bahsediliyordu. "Bak sen! Demek ben onunla dopdolu otururken o, Semra'yı kolluyormuş. Pencerede onun yüzünü neden gördüğünü şimdi anlıyorum. Demek o zamana dönüş de yararsız. İşte hep bu. Değişen yok." Temmuz 23'ün yanına yalnız iki kelime yazılmıştı: 'Onu seviyorum.' Buna da inanmadı. "Yalan! Beni sevseydin o günün 23 temmuz olduğunu bilmezdin." Beş on yaprak atladı. Bütün suçu onun aylaklığına yüklediği yere gelince güldü. "Yoksa bu sabah bana iş aramaya mı gitti?" Bir yaprak daha çevirip yazıların bittiği son sayfadaki üç satırı okudu: "Anamın, babamın varlığına dayanamıyor. Neden her şeyi benden bekliyor? Kendi ölü babasından bile kurtulamazken!.." Başına sopayla vurulmuş gibi tutunacak bir şey&nbsp;</span>aradı. Bunu dün gece yazmış olacaktı. "Ölü babasından bile kurtulamazken." İçini böylesine karartan yoksa bu sözün gerçekliği miydi? İki buçuk aydır kulağını kaşımadığı -"Hiç mi kaşımadım?"- onun bacaklarını öpebildiği halde bunu nereden çıkarıyordu? Hatırladı. Ona anlatmıştı. Elindeki defteri aldığı yere koyup hızla yürüdü. Dış kapıyı açtı; çıktı.</p>

  <p class="sgc-5 sgc-5"><span class="sgc-1 sgc-1">Deniz kıyısındaki gazinoda, masalardan birinin önüne oturur oturmaz bunun geçen günkü masa olduğunu tanıdı. Karşısındaki camın bir köşesinde gene o at nalı biçimindeki çatlak vardı. Anahtar deliğine de benziyordu; acayip, geniş bir anahtar deliğine. Böyle bir delikten, insan isterse bir odanın içini tekmil görebilirdi. Camın ardı bozumsu bir denizdi. Gökte bulutlar vardı; su katılmış rakı renginde... "Nerde kaldı bu garson!"</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Affedersiniz beyim. Servis daha başlamadı. Az bekleyeceksiniz.</span></p>

  <p class="sgc-5 sgc-5"><span class="sgc-1 sgc-1">Bu cam ardı denizinin önünde oturup bekleyemezdi. İçmek istiyordu. Cebinden bir kâğıt para çıkarıp garsona uzattı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Rakı istiyorum, dedi. Şimdi! Cacık, pilaki falan; bir şeyler uyduruver.</span></p>

  <p class="sgc-5 sgc-5"><span class="sgc-1 sgc-1">Adam, tepesindeki yuvarlak dazlaklığı gösterinceye dek eğildiğine göre verdiği büyükçe bir para olacaktı. Bu yuvarlağa tükürmekten kendini güç tuttu. "İşte her deliğe uyan anahtar. Para verip rahatlarmışım!.. Bu mu rahatlık? Çalınmış parayla köle alır gibi... Neden, '— Şu adamın rakı içmesi gerek,' demiyorlar? 'Evinde içseydin.' '— Ya burda içmek istiyorsam?" '— Bekleyeceksin.' Ya bekleyemezsem?' Söyle! Başka yolu var mı? Ben..." Garson elindekileri masaya bırakıp çekildi. "... parayı alana veririm." Bardağı doldururken, önemli olan artık içkiyi nasıl getirttiği değil, onu bir an önce içmekti. Yüzünü buruşturdu. Bu anason kokusunu sevmezdi. Ondan, eskiden birkaç kere bulduğu o kurtulmuşluk duygusunu umuyordu.</span></p>

  <p class="sgc-5 sgc-5"><span class="sgc-1 sgc-1">Bir saat sonra gazino dolmağa, gülüşmeler artmağa başladığı zaman bir ufak şişeyle bir cacık daha istedi. İçtikçe sanki sıkıntısı sulanıp büyüyor gibiydi. Kurtuluş yoktu. Sağına soluna baktıkça, gözüne kestirdiği birine, kafasında sıkıntılı, pis bir hayat yaşatıyordu. Önce adama bir iş uydurdu. Ona yaşattığı hayat ne kadar kötüyse o kadar seviniyordu. Seçtiği kurbanlar hep en çok gülenlerdi. Ne vardı gülecek? Onunla birlik bu, içil</span>miş şarapla anason kokan dünyada yaşamıyorlar mıydı? Kulakları hafiften uğulduyordu. Önündeki şişe bitince içinin bulanacağını bile bile içiyordu. Ayakkapları gittikçe ufalıyormuş gibi ayaklarında bir karıncalanma vardı. Sık sık parmaklarını oynatıyordu.</p>

  <p class="sgc-5 sgc-5"><span class="sgc-1 sgc-1">Bir sigara yaktı. Geçen gelişinde yalnız "at nalı gibi" diye düşündüğü camdaki çatlaklığı bugün neden anahtar deliğine benzetmişti? Hiç anahtar deliğinden bir odanın içine bakmış mıydı? "Bir gece, o yaz. Uyandığında, sanki evde somya gıcırtısından başka ses yoktu. Kalktım. Yalınayak, usul usul... Teyzemin kapısında durdum. Ses yoktu. Hayır, vardı. Yaşayan bedenimin sesi. Eğilip anahtar deliğinden baktım. Gece lambasının ışığında bir iskemlenin yarısı görünüyordu. Üstüne küçük, beyaz bir giysi atılmış. Bir tek... Neden delik daha geniş değildi? Giysi bir erkek donu muydu?.." Yere düşen bir çatal sesiyle silkindi. Sigarasını ağzına götürürken sağındaki masada oturan adamı gördü. Bu adam karşısındaki arkadaşının anlattığını dinlemiyor, boyuna ona bakıyordu. Gözlerini çevirmedi. Yaşlıcaydı. Burnu sivriydi. Özene bezene taranmış açık renk saçları vardı. Kafası başladı: "İçerken bile saçları karışmıyor. Eskiden güzelmiş, belli. Parlak oğlanlardan adam mı çıkar. İşi?&nbsp;</span><span style="text-indent: 1em;">Öğretmendir. Şimdi her sabah tıraş olur. Öğrencilerine..." Adam gülümsedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sizi birine benzetiyorum galiba, dedi.</span></p>

  <p class="sgc-5 sgc-5"><span class="sgc-1 sgc-1">Gözleri koyu maviydi. Sigarasını attı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Babamı tanır mıydınız? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmem ki... Adı neydi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Unuttum, dedi.</span></p>

  <p class="sgc-5 sgc-5"><span class="sgc-1 sgc-1">Kalktı. Konuşan, gülüşen insanların oturduğu masaların arasından geçip garsona para verdi. Çıkmadan son gördüğü garsonun tepesindeki dazlaktı. Bu kere içinden oraya tükürmek isteği gelmedi.</span></p>

  <p class="sgc-5 sgc-5"><span class="sgc-1 sgc-1">Kapalı havada, denizi arkasında bırakıp yürüdü. İçerdeki öğretmene babasının adını unuttuğunu söylemişti. Yalandı. Onu unutamayacağını biliyordu. Belki adamın onu birine benzetmesi de bir tanışma bahanesiydi. Lafı biraz uzatsa onu masalarına çağıracaklar. "Beyefendi"li "Bendeniz"li bir meyhane&nbsp;</span>yarenliğine başlayacaklardı. "— Bendeniz ekmek kadayıfını kaymaksız severim. Zevk meselesi. Dostlar şaşarlar..." İnsanlar böyleydiler. İçeni, içmeyeni tren yolculuğundaki süreksiz tanışıklıkla yetinirdi; ya da meyhane masasındaki. Konuşmadan zıkkımlanamazlardı. Kağızman dönüşü, trende karşısına oturan adamı hatırladı. Boyuna konuşuyordu.&nbsp;<span style="text-indent: 1em;">"— Restoranlar çok ucuz beyefendi. Bir şişe bira dahil 475 kuruş! Bakın, defterime yazdım. Yirmi beş kuruş bahşişle beş lira. Günlük masrafımı kaydederim. İyi oluyor; insan biliyor. Meselâ geçen yılın 2 Martı'nda ne harcamışım, bilirim. Bir kuruşluk suyu bile yazarım." Anlatıp dururken yukardaki raftan kafasına bir tahta valiz düşmüştü. "Neyse, bayılır artık" diye düşünürken, herif başını kaşımış, "— Üzülmeyin, alışıktır. Çocukluğunda üstünden manda arabası geçti de gene bir şey olmadı," demişti. "O zamanlar kibarmışım ben. Ne herifi susturmuş ne de kendim basıp gitmiştim. Ankara'ya dek sürmüştü. Sonra bir başkası yok muydu?" İnsanlar her yerde böyleydiler. Kısasından isterlerdi. Hep aynı çamurdandılar; sevgiymiş, dostlukmuş; laftı. Gelip geçenlere bakmıyordu. Solundaki evlerden birinde bir kadın türkü söylüyordu: "Elinden su içmeğe, yar yar yar aman." Belki Ayşe şu anda evde onun gelmesini bekliyordu. Gitmeyecekti; şimdi konuşamazdı. Günün ikinci kesin kararını verdi: Onunla akşama doğru konuşacaktı.</span></p>

  <p class="sgc-5 sgc-5"><span class="sgc-1 sgc-1">Yürüdükçe iki yanındaki evler seyreliyordu. Çok sonra tozlu bir kır yolunun kıyısındaki hendeğe atlayıp işerken bacaklarının yorgunluğunu duydu. Bu yorgunluğu eskiden de aramıştı. Geldiği yoldan şehre dönerken midesi ekşiyordu.</span></p>

  <p class="sgc-5 sgc-5"><span class="sgc-1 sgc-1">"Ne vardı gidip o meyhanede içecek! En iyisi böyle yürümek değil mi?&nbsp;</span><span class="sgc-1 sgc-1" style="text-indent: 1em;">Bu yaz yürümeyi unuttum ben. Çok oturdum; hayır çok yattım. Terden, yorgunluktan korktum. Rahattım. Rahatına düşkünlerden, eli paketlilerden bir ayrılığım yoktu. Ona 'ötekiler yok; ikimiz varız' diye bağırdığımda bile ötekiler gibiydim. Neden gülüyorsun? Bir ay akşamları eve üzüm taşımadım mı? Üzümü hep aynı manavdan almadım mı? O gün&nbsp;</span><span style="text-indent: 1em;">bu kalın kaşlı manav bana kocaman kesekâğıdını uzatıp, '— Razakı seversiniz siz. Bitecek gibiydi de ayırdım deyince sevinmedim mi?&nbsp;</span><span class="sgc-1 sgc-1" style="text-indent: 1em;">Adama parasını verirken kendimi dükkânın ay</span><span style="text-indent: 1em;">nasında, kucağımda kesekâğıdıyle görünce utandım. Sanki aynadaki ben değildim. Gece, razakı üzümü yiyebileceği için sevinen biriydi bu. Bir daha üzüm almadım. Belki de aramızdaki değişiklik o gece başladı. Yoksa perdeyi kapamak istediği gece mi? Belki daha önce. Ona T. Capote'nin o küçük hikâyesini verdiğim gün. Okurken nasıl mutluydum! Bu büyük zevki ona ben tattırıyorum diye... '— Nasıldı hikâye?' '— Güzel! Üzümleri getireyim mi? Soğudular mı acaba?' İçimde bir şeyler yıkıldı. İşte buydu." Bir sigara yaktı. Midesi ekşiyordu. Geğirdi. Gökte hep o gazino camından gördüğü, su katılmış rakı rengi bulutlar vardı.</span></p>

  <p class="sgc-5 sgc-5"><span class="sgc-1 sgc-1">İki yanında evler yeniden başladığı zaman, en kötüsü sokaktaki kadınları görmesiydi. Sanki bakmadan görüyordu onları. Hızlı yürüyordu. Plajın önünden geçince daha da hızlandı. O daracık kumsala çabuk varmak istiyordu. Orada, denizin karşısında durdu. Yorgundu. Çevresine baktı. Çoğu öğle sonları şuraya uzanır, onu seyrederdi. Bazı günler eteklerinde zenci kızları uçuşurdu. Ayşe, arkası dönük, "Kıyısında iki insanın seviştiği deniz" resmine çalışırdı. Bu saçmalık önce hangisinin aklına gelmişti? Dünyada öyle deniz yoktu. Olsa olsa kıyısında iki insanın çiftleştiği deniz vardı. İşte şu durgun, bozumsu deniz! Bacaklarını ilk burada öpmüştü. Nerdeydi o sağanak sonu kokusu? Onları öpmenin yürek çarpıntısını nasıl olmuştu da yitirmişti? Yoksa bütün bunlar isteğine ulaşmış, kanmış erkek etinin tedirginliği miydi? "Bu değil, değil, değil!" (Sus, bağırma! Sonra böyle olduğuna inanırız. İnsanlar haksızken daha çok bağırırlar.)</span></p>

  <p class="sgc-5 sgc-5"><span class="sgc-1 sgc-1">Düğmelerini kopartacak bir ivecenlikle soyundu. Mayosu yoktu. Hiçbir şeyi değiştiremezdi bu. Donuyla girecekti. Denizin içine yürüdü. Soğuk su çizgisinin bedenindeki yavaştan yükselişini duyuyordu: Ayaklarından baldırlarına, dizlerine, bacaklarına... Sonra donu ıslandı. Bu bir erkek donuydu. Gözlerini kapayıp atladı. Acaba babası da yüzer miydi? Kurtuluş yoktu. "Neden yokmuş! Deniz dibinin suskunluğunda balık dişleriyle ısırılmak... Okulda balık gözlü bir çocuk vardı. Neden insan gözlü balıklar olmasın? Öyle yorgunum ki!.." Bütün gücüyle dönüp kendini dimdik bıraktı. "Deniz dibi insan leşini&nbsp;</span>kabul etmez." Ona çok uzun gelen bir inişin sonunda ayakları kaygan çakıllara bastığı zaman başı suyun üstünde kaldı. Bu bedensiz kafanın tuhaf bir görünüşü olmalıydı. Şu an onun içinden, boğulsaydı giysilerini kimin bulacağı geçiyordu. Uzakta, büyük şehrin kupkuru minarelerini gördü. Kıyıdan, yaşayanların belli belirsiz sesleri geliyordu. Saçlarından süzülmüş bir damla su dudaklarına inince yalandı. Tuzluydu. "Bu tat?" Hatırladı. Zehra teyzesinin çarşıdan getirdiği yeşil erikleri tuza banarak yerlerdi. "— Yeme artık, dişlerin uyuşacak!" Bakışlarında hep o sevgi ışıması olurdu. Birden denizin içindeki kıllarında bir ürperme duydu. Aldana aldana bir gün onu bulacaktı. Kaygan çakıllarda yürüdü. Önce omuzları göründü; sonra göğsü, kolları, beli, donu, bacakları, dizleri, baldırları, ayakları. Islak ıslak giyindi. Artık gidip Ayşe'yle konuşabilirdi.</p>

  <p class="sgc-5 sgc-5">Eve yaklaştıkça, pantolonunu üstüne çekiverdiği ıslak donun sarkışı, yapışkanlığı artar gibiydi. Deniz kıyısında giyinirken onu neden çıkarıp atmamıştı? İnsan bir şey yapmağa hep geç kalırdı. İçeri girip kapıyı kapadı. Başında hafiften bir ağrı vardı.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ayşe! dedi.</span></p>

  <p class="sgc-5 sgc-5"><span class="sgc-1 sgc-1">Ses yoktu. Gözleriyle çevresini araştırdı. Masanın üstünde bir kâğıt duruyordu. Yaklaştı. Kıyısı, içi çiçek dolu vazonun altına kıstırılmıştı. Alıp okudu: "Bir haftadır beni bırakıp gideceğin günü bekliyorum. Bu bekleyiş üzgünlüğünü bilsen! Dayanamayacağım, ben gidiyorum. Belki daha iyisine ulaşmak elimizde değil. Bilmiyorum. Hoşça kal" İşte her şey o yokken olup bitmişti; aralarında sıkıcı bir konuşma olmadan. Birden inanılmaz bir ferahlık duydu. Elindeki kâğıdı attı. "Neden günlüğünü okuduğum için bana kızdığını yazmamış?" Acayip bir sesle güldü. Şimdi yapacağı bir şey yok muydu? "Ha, şu don..." Odasına girip donunu değiştirdi. Karyolanın yanındaki sigara sehpasını oturma odasına götürdü. Salondaki vazonun içinden çiçekleri attı; suyu döktü. Getirdi, yatağının yanına koydu. Bir sigara yakıp uzandı. Yorgundu. Sol eliyle alnını oğuştururken o günün üçüncü kesin kararını verdi: Yarın bavulunu alıp şehre gidecekti.</span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"></p>

  <p class="sgc-5 sgc-5"></p>

  <h1 class="sgc-1 sgc-8" id="sigil_toc_id_3" style="text-align: center;">GÜZ</h1>

  <div>
    <br />
  </div>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1"><br /></span></p>

  <p class="sgc-5 sgc-5"><span class="sgc-1 sgc-1">1</span></p>

  <p class="sgc-5 sgc-5"><span class="sgc-1 sgc-1">Sultanahmet durağından, Nişantaşı'nda inmek niyetiyle Maçka tramvayına binmiş bir adam, dışarıya baktığı camdan ne sevdiği kadını, ne de bir tanıdığını gördüğü halde yan yolda neden iner? Bazen insanı bir yangın kulesi de çağırır. Hele bu adam, öğle yemeğini yediği kalabalık lokantadan çıkıp nereye gideceğini bilmeden yürürken derin localı sinemanın kapısında bekleyen şaşı kadını görür görmez dönmüş,&nbsp;</span><span style="text-indent: 1em;">Alemdar'a dek yürümüş, çocukluğunda içinde yaşadığı iki katlı eski evin önünden geçip, kafası o günlerin kimi açık, kimi belirsiz, karışık anılarıyla dolu, tramvaya binmiş biriyse, yalnızsa, aylaksa onun nerede ineceği bilinmez. Ucunda Galata kulesinin göründüğü sokağa bir an önce erişmenin ivecenliğiyle inerken çarptığı genç kıza düşünmeden, "— Pardon!" der de yüzüne bakmaz. (Bu kız B. idi. İki gündür hasta yatan Güler'i yoklamış, Şişhane'de tramvaya biniyordu. Koluna çarpan adamı eskiden bir yerde gördüğünü sandı.)</span></p>

  <p class="sgc-5 sgc-5"><span class="sgc-1 sgc-1">Adam sokağa doğru yürüdü. Bu şehirde onun sayısız anıları vardı. Karşı apartmanlardan birinde oturan, mutluluğu 'üç oda bir mutfak'ta arayan Güler'i hatırladı. "İşte kahve! O gün ayakları ıslanacak diye üzülmüştüm. Kahvecinin bir eli altı parmaklıydı. Güler şimdi derstedir. Can sıkıcı derslerin birinde." Sokağa saptı. Ne vardı bu sokakta? Onunla ilk defa burada konuşabilmek için tam üç gün beklemişti. "Sonra? Hiç! Kulağını bile öpmüştüm." Onun bir insan kulağını öpebilmesi yabana atılacak bir şey değildi. Kafasının derinliklerinde bir ışık parlar gibi oldu; söndü. Umutlandı. Hatırlamak istediği belki de kulakla ilgili bir olaydı. Tekrarladı: "Kulağını bile öpmüştüm. Kulağını." Olmuyordu. Aklında ne varsa ko</span>vup, yalınkafa bir daha zorladı. Yararsızdı. Kulağını kaşıdı. Sanki yangın kulesi dilini yutmuştu. Karşıdan, önündeki çocuk arabasını iterek bir kadın geliyordu. Artık kadınlar çocuklarını kucakta taşımıyorlardı. "Kucak!" Birden büyük bir ferahlıkla her şeyi hatırladı: Tramvaydan indiklerinde teyzesi onu kucağına almıştı. Tanıdık bir doktora gidiyorlardı. Oysa hasta falan değildi. Teyzesinin göğsü yumuşaktı, rahattı. Gözlerini sallanıp duran şu acayip kuleden ayıramıyordu. Bir ara, "— Dermanım kesildi; in kucağımdan da biraz yürü!" demişti. Boynuna sarılmış, inmemişti. Kucağı rahattı. Burnunda onun kokusu vardı.</p>

  <p class="sgc-5 sgc-5"><span class="sgc-1 sgc-1">Bir sigara yakıp durdu. İşte sokak ondan gizlediğini sonunda açıklamıştı. Demek döne dolaşa hep Zehra teyzesine varacaktı. Bugün gene, sinemanın önünde o şaşı kadını görünce Alemdar'a dek yürümemiş miydi? Aradığı, belki etini satan o şaşı kadındı. Neden gidip onunla tanışmıyordu sanki? Kafasındaki bu düşünceden korkmuş gibi, çaresiz iki yanına bakındı. Solundaki dükkânın kapısında duran bakkal,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bir şey mi arıyorsunuz beyim? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet! Eski bir koku, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Buralarda bulamazsınız. Caddedeki eczaneye sorun bir kere.</span></p>

  <p class="sgc-5 sgc-5"><span class="sgc-1 sgc-1">Geri dönüp yürüdü. Eczaneler onun bulmak istediği kokuyu değil, azap çekenlere DERMAN satarlardı. Onu nerede arayacağını biliyordu.</span></p>

  <p class="sgc-5 sgc-5"><span class="sgc-1 sgc-1">Caddeye çıkınca bir tramvaya atladı. Galatasaray'da inip sinemanın önüne vardığında şaşı kadın yoktu. Bir müşterisiyle içerde, derin localardan birinde olacaktı. Holün duvarına yaslanıp bekledi. Üst üste iki sigara içti. Karşısındaki afişte büyük ağızlı, büyük dişli bir kadın eteklerini uçurmuş, bacaklarını gösteriyordu. Artık kadın bacaklarından korkmuyordu. Oysa yalnız Ayşe'ninkilere dokunabileceğini sanırdı. İki insan ayrıldıkları zaman birbirlerinde bir şeyler bırakıyorlardı. Bunu geçen hafta Sacide'nin odasında öğrenmişti. Onunla plak aradığı bir mağazada tanışmışlardı. Yirmi gün önce yazlıktan döndüğünde odasına pikaplı bir radyo kurdurmuştu. Eskiden nasıl kitap, resim ararsa şimdi de plak arıyordu. Sacide o mağazada&nbsp;</span>çalışıyordu. Duldu. Annesi, üvey babası, biri kendi babasından üç küçük kardeşiyle Tarlabaşı'nda bir evin ikinci katında otururdu. O gece tiyatro dönüşü bu eve giderlerken Sacide, "— Uyanırlarsa yandım, diyordu. Hem alttakiler de var." Yanındaki kadını kendi evine götürmemesi belki de onun tedirgin, korkulu istekliğinden kalleşçe bir tat duyduğu içindi. Bir elinde ayakkapları, öteki Sacide'nin gergin katılaşmış avcunda, her basamağına iki ayaklarıyla da basarak -içinde bir sabırsızlık, onu kendi evine götürmediği için pişmanlık, ayakkaplarmı atıp "Heyy, uyanın ulan!" diye bağırıvermek isteği usul usul çıktıkları karanlık, tahta merdivenlerin sonunda girdiği bayat hava, "Karakedi" kokan, perdeleri inik odanın pembe ışığında, yerde, halının üstünde dizleri acıya acıya onun bacaklarını okşamış, beklediği o korkunç uğultuyu duymamıştı. İki gün sonra dudak boyalı, parfümlü, evlenme laflı sıkıntılar başlayınca bir daha o mağazaya uğramadı.</p>

  <p class="sgc-5 sgc-5"><span class="sgc-1 sgc-1">Birden büyük dişli kadın, Sacide, gişeden bilet alan birkaç kişi kafasından silindiler. Beklediği kadın salon kapısından çıkmış dışarıya doğru yürürken, onu görünce duraksadı; çevresine bakındı; yaklaştı.&nbsp;</span><span style="text-indent: 1em;">Şimdi yalnız bir yıldır her rastlayışında ona Zehra teyzesini taşıyan bu kadını görüyordu. Sırtında yıpranmış, kahverengi bir giysi vardı. Kolunda büyücek bir çanta sallanıyordu. Yanında durup, sanki duvardaki afişe bakıyormuş gibi yüzünü ona çevirmeden, dudaklarının bir tek kıpırtısıyle, insana az sonra, "— Ben konuşmadım" diye inkâr edeceğini düşündüren yavaş, kısık bir sesle,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Girelim mi? dedi.</span></p>

  <p class="sgc-5 sgc-5"><span class="sgc-1 sgc-1">Kendini zorlayıp bu basbayağı, kişiliksiz burnu, bu kıvırcıklığının yapmalığı belli kumral saçları teyzesininkilere benzetmek istedi. Saçların kapamadığı kulağın ucunda yeşil taşlı, irice bir küpe vardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden bana bakmıyorsun? diye sordu.</span></p>

  <p class="sgc-5 sgc-5"><span class="sgc-1 sgc-1">Kadının ona çevirdiği şaşımsı gözlerdeki o büyük yağmalardan arda kalmış nemli pırıltıyı görür görmez, onların yüzüne yakından bakmasının dayanılmaz isteğiyle yüreği çarptı. Bu gözler Zehra teyzesinin gözleriydi. Kadın,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Girelim mi? diye yeniden sordu.</span></p>

  <p class="sgc-5 sgc-5"><span class="sgc-1 sgc-1">Onu içeriye çağırıyordu, derin localardan birine. Dudaklarının solgun, morumsu kırmızılığında yer yer ince çatlaklar vardı. Feyyaz, "— Onlar dudaklarını öptürmezler," derdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burada olmaz. Benim evime gelir misin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Eve gidersem sana pahalıya oturur.</span></p>

  <p class="sgc-5 sgc-5"><span class="sgc-1 sgc-1">Sol şakağında, gözüne yakın çabuk geçen bir ağrı duydu. Genelevde, butları oturmaktan kızarmış kadın, "— Parayı aşağıda madama verirsin," demişti. Ona teyzesinin gözleriyle bakan bu kadının, etinin değişik ücretinden sözedişi belki bulundukları yerde sayısız erkekle yaptığı pazarlıkların alışkanlığındandı. Onu buradan götürecekti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gel, dedi. Para lafı etme. Sana istediğinden çok veririm.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evin uzakta mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır.</span></p>

  <p class="sgc-5 sgc-5"><span class="sgc-1 sgc-1">Çıktıkları caddenin kalabalığından sıyrılıp karşı sokaktaki taksilerden birine girdiler. Yolda kadın hep yanındaki camdan dışarıya bakıyordu. "Şimdilik ona göre binlerce müşteriden biriyim. İlerde 'Sana pahalıya oturur' dediği için utanmayacak mı?" Hiç konuşmadılar. Apartmanın önünde inince şoförün parasını verdi. Yan yana basamakları çıkarlarken kadın, sesinde bir şaşırmışlıkla sordu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burada mı oturuyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">Kapıyı açtı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yalnız mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Demek evli değilsin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Değilim.</span></p>

  <p class="sgc-5 sgc-5"><span class="sgc-1 sgc-1">Onu oturma odasına doğru götürüyordu. İçerde çevresine bakınan kadının şaşkınlığı artmış gibiydi. Çantasını masadaki kitapların yanına bırakıp ona döndü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İnanacağım gelmiyor, dedi. Senin buraya beni getirmen!&nbsp;</span><span style="text-indent: 1em;">Hangi kadını istesen gelirdi.</span></p>

  <p class="sgc-5 sgc-5"><span class="sgc-1 sgc-1">Pürüzlü, yorgun bir sesle konuşuyordu. Gözlerindeki o bildik pırıltı olmasa sesindeki yorgunluğun nerden geldiğini düşünebilirdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Seni istedim ben, dedi.</span></p>

  <p class="sgc-5 sgc-5"><span class="sgc-1 sgc-1">Gidip ona sarılsa, başını göğsüne dayasa, eskiden teyzesinin kucağındayken duyduğu kokuyu gene koklayacağını sanıyordu. Onda bu koku varsa, kurumuş terle kir kokusu ardına gizlense bile onu duyacaktı. Burnu keskindi onun. Kadının, ellerini göğsüne kaldırıp düğmelerini çözmeğe başladığını görünce şaşırdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne yapıyorsun? diye bağırdı.</span></p>

  <p class="sgc-5 sgc-5"><span class="sgc-1 sgc-1">Yaklaştı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne mi yapıyorum? Soyunmayacak mıyım?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Acele etme, dedi.</span></p>

  <p class="sgc-5 sgc-5"><span class="sgc-1 sgc-1">Kendiliğinden sedirin köşesine oturup onu kucağına çağırmasını beklemek yararsızdı. Her şeyi onun düzenlemesi gerekiyordu. Kolunu tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şuraya otur, dedi.</span></p>

  <p class="sgc-5 sgc-5"><span class="sgc-1 sgc-1">Sedire oturttu. Başını onun kucağına koyup uzandı. Eski evde, teyzesinin kucağına da hep böyle yatardı. Kulağının değdiği karından&nbsp;</span>yavaş, süreksiz bir gurultu duydu. Aldırmadı. Teyzesinin de karnı guruldar mıydı? Bilmiyordu. Gözlerini yumdu. Burun kanatlarını gerip birkaç kere kokladı. Belki eski kokuları yeniden duymak olanaksızdı. Ayşe'nin saçlarındaki kokuyu, olmadığını bile bile ona benzetmemiş miydi? Belki onu hiç beklemediği anda duyacaktı.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Saçlarımı okşasana, dedi.</span></p>

  <p class="sgc-5 sgc-5"><span class="sgc-1 sgc-1">Başı kucağındayken teyzesi kaşıya, çeke saçlarını okşardı. Böylesi değildi. Dalgın bir elin yavaştan gezintisiydi bu. Kimi geceler komşu kadınlar olurdu. Bunlardan birinin bile yüzünü hatırlamayışı tuhaftı. Gözlerini açtıkça hep teyzesinin kıpırdayan dudaklarını görürdü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hiç konuşmuyorsun, dedi. Bir şeyler anlatsana.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne anlatayım istiyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne bileyim, çocukluğunu falan...</span></p>

  <p class="sgc-5 sgc-5"><span class="sgc-1 sgc-1">Saçlarında gezinen el durdu. Başının altındaki bacak kıpırdadı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tuhaf adamsın sen. Benim gibi bir kadına çocukluğunu soruyorsun. Başka erkekler nasıl baştan çıktığımı merak ederler. İstersen beni nasıl baştan çıkardıklarını anlatayım sana.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İstemem. Seni hep o sinemanın önünde görüyorum.&nbsp;</span><span style="text-indent: 1em;">Kovmuyorlar mı? Orda ne yaptığını bilmiyorlar mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmez olurlar mı hiç! Kazandığım paradan ordakilere de pay veriyorum. Gene de kovacaklar beni yakında, biliyorum. Yaşamak güç.</span></p>

  <p class="sgc-5 sgc-5"><span class="sgc-1 sgc-1">Gözlerini açtı. Kadın uzaklara bakıyordu. Yaşamanın güç olduğu bir dünyadan uzağa, çocuklukta tadılmış bir huzura kaçmak gerekti; hiç olmazsa bir güncük, yanında ona o tadılmış huzuru hatırlatan bu kadın varken. Sorduğu için pişmandı. Duymak istediği başka türlü laflardı; örneğin bir yemek tarifi. Çocukluğunda sık sık yemek tarifleri dinlerdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bana, 'Reçel kıvamına gelince indirirsin' desene.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Anlamadım. Neydi?</span></p>

  <p class="sgc-5 sgc-5"><span class="sgc-1 sgc-1">Tekrarladı. Kadının dudakları oynadı. Pürüzlü, yorgun bir ses:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Reçel kıvamına gelince indirirsin, dedi.</span></p>

  <p class="sgc-5 sgc-5"><span class="sgc-1 sgc-1">Oyunun tamamlanması için yapılacak artık tek bir şey vardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Eğil! dedi. Eğil de burnumun ucunu öp.</span></p>

  <p class="sgc-5 sgc-5"><span class="sgc-1 sgc-1">Kadın eğildi. Yüzüne yaklaşırken daha da şaşılaşan gözlerinin nemli pırıltısı ardında gizli bir sıkıntı fark etti. Kadın burnunu öpüp doğruldu. "Yanımda canı sıkılıyor." Birden utandı. Onun da sıkılabilecek, güç yaşayan bir insan olduğunu unutmuş, bir deney aracı gibi kullanmıştı. "Parayla kiralanmış!" Acayip bir laboratuvarda başarısız bir deney yapmıştı. Olmuyordu. Huzurunu yaşadığı günde bulamayan insana kurtuluş yoktu. Kadın,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yoksa başka çeşit bir şey mi istiyorsun benden? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nasıl?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Başka çeşit canım, anlarsın işte! Başka yandan... Bazıları ister. Sıkılma açık söyle.</span></p>

  <p class="sgc-5 sgc-5"><span class="sgc-1 sgc-1">Doğrulurken sol şakağında, gözüne yakın gene o ağrıyı duydu. İşte 'yaşanan gün' buydu. Kadın, onun sapıklığından kuşkulanıyordu. Kızmadı. Her gün o derin localarda kim bilir kimlerle karşılaşıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır, dedi. Hiçbir şey istemiyorum. Artık gidebilirsin.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gideyim mi dedin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Paramı almadan surdan şuraya kıpırdamam ben!</span></p>

  <p class="sgc-5 sgc-5"><span class="sgc-1 sgc-1">Bu ses hakkını isteyen insanın şirretleşmiş, katı sesiydi. Gözleri donuktu, kupkuruydu. Cebinden bir ellilik çıkarıp ona verdi. Paraya uzanan elin yer yer boyaları dökülmüş uzun tırnakları vardı. Kadın, masanın üstünden çantasını alıp gitti kapıyı açtı. Aralığında durup ona baktı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sen...</span></p>

  <p class="sgc-5 sgc-5"><span class="sgc-1 sgc-1">Arkasını getirmeden çıktı. Ne söyleyecekti acaba? Sonra dış kapı kapandı. Artık şaşı kadın yoktu. Bir sigara yakıp radyonun düğmesini çevirdi.</span></p>

  <p class="sgc-5 sgc-5"><span class="sgc-1 sgc-1">2</span></p>

  <p class="sgc-5 sgc-5"><span class="sgc-1 sgc-1">Canının yemek istemediği günler oluyordu. Böyle günler, şehrin lokantalarını dolaşır, bir çeşit yemek arardı. Çoğu zaman bunun ya mevsimi geçmiş, ya gelecek bir yemek oluşu tuhaftı. Yorgun, umutsuz girdiği bir lokantada onu bulunca oturur; önüne koydukları tabaktan bir iki lokma alır; sanki aradığı o değilmiş, ondan daha başka bir tat bekliyormuş gibi bezgin tabağı iter, şarap isterdi. Çok içiyordu. Bazı geceler bardağını doldururken şişeyi elinden bırakıp kalkar, şaşıran&nbsp;</span>garsona borcunu öder, gideceği bir yere geç kalmış gibi sokağa çıkardı. Yürüyen, oturan kalabalığın arasında 'o'nu arardı.</p>

  <p class="sgc-5 sgc-5"><span class="sgc-1 sgc-1">İştahsızlığı hep sol şakağının ağrıdığı günlere rastlıyordu. Bu ağrı artık çabuk geçmiyordu. Saatlerce sürdüğü olurdu. Bir gün dayanamayıp aspirin almak için girdiği küçük bir eczanedeki tezgâhtar kız, şakağının ağrıdığını öğrenince, "— Masaj iyi gelir," demişti. "İsterseniz yapayım." İçinde çoktandır unuttuğu insanca bir gevşeme, onu ürküteceği korkusuyle gözlerine bile bakmadan -beyaz önlüğündeki bir kırık düğmeyi görüyordu- başını serin parmakların rahatlaştıran oğuşturmasına bırakmış, nice sonra kızın sesini duymuştu: "— Çok düşünmekten ağrır burası. Kafa yorucu bir işiniz olmalı. Ne iş yaparsınız?" "— İş yapmam ben; aylakım." "— Yaaa!.." Şakaklarındaki eller çekilivermişlerdi; sanki bir aylak başı bir insan başı değilmiş gibi. Kapıdan çıkarken dönmüş, "— Çalınmış para yerim ben" demişti. Kızın büyük gözleri vardı.</span></p>

  <p class="sgc-5 sgc-5"><span class="sgc-1 sgc-1">3</span></p>

  <p class="sgc-5 sgc-5"><span class="sgc-1 sgc-1">Dükkânın pudra lekeli aynasında, elindeki derginin yapraklarını karıştıran adamı görüyordu. Konuşmaya katılmadan tıraş sırasını bekleyen bu adamın, ötekilerin anlattıklarını dinlediğini biliyordu. "Yoksa o da benim gibi kadını suçlu bulamıyor mu?" Berberle kalfasının saygılı saygılı 'Seyfi bey' dedikleri, öbür koltukta tıraş olan adam,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Desene herif boynuzlunun biri, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Boynuzlu sayılmaz. Çünkü durumu bilmiyor. Kadın oynaşını, o işteyken içeri alıyor. Öğle sonları. Saatlerce kalıyorlar. Kocası geldiğinde öteki gitmiş oluyor.</span></p>

  <p class="sgc-5 sgc-5"><span class="sgc-1 sgc-1">Berber, çenesine dokununca başını koltuğun arkalığına dayayıp tavana baktı. Sakallarını sabunlayan berberin yüzünü görmek istemiyordu. Kızıyordu ona. ikiyüzlülük; dalkavukluktu. "— Sokağın namusu var, değil mi Seyfi bey?" demişti. Koltuğa oturdu oturalı berber, kalfası, bir de Seyfi bey hep karşı apartmandaki, kocasını aldatan kadından söz ediyorlardı.&nbsp;</span><span style="text-indent: 1em;">Anladığına göre durum dünyada birçok benzeri olan çifte yaşayışlardan biriydi. Bu kadını onun da suçlandırması için sebepler vardı. Ama yapamıyordu. "En önemlisi kocasına söylememesi. 'Artık sevmiyorum seni. Bir başkası var, ayrılalım' dememesi. Gene de suçlu bulamıyordu onu. Bu işi bir tek erkekle yaptığı için mi? Kocası bıyıklı diye mi? Yoksa bu sokak namusundan, ahlâk düşüşünden söz edenlerle aynı kanıda olmamak için mi?" Tavandaki mavi abajurlu lambada bir sinek geziniyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kocası pek yaşlı da değil. İki üç haftada bir bizde tıraş olur. İyi bir adam. İşinde gücünde, konuşkan.</span></p>

  <p class="sgc-5 sgc-5"><span class="sgc-1 sgc-1">Gözlerini kapadı. "Onun iyi adam olduğuna inanmıyorum. Onlar kalıplarının içinde rahat. Onlardan değilim ben." Bir türlü burnunun yakınından ayrılmayan eldeki ağır esans kokusunu duymamak için ağzından soluyordu. Ustura üst dudağında gezinirken canı yandı. Orası hep acırdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Adama haber vermeli. İnsaniyet borcu bu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Doğru söylediniz ama, Seyfi bey, ya inanmazsa, "iftira ediyorsun" derse, namus davası açarsa?</span></p>

  <p class="sgc-5 sgc-5"><span class="sgc-1 sgc-1">Gözlerini açtı. "İnsaniyet borcu ha!" Sıra bekleyen adamla aynada göz göze geldiler. Adam dergiye eğildi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">En iyisi ona göstermek. Bir gün adam öğle yemeğinden çıkınca dükkâna çağıracam. "Kardeşim, diyecem, sen şu ikinci katta oturuyorsun, değil mi? Bak, perdeler açık şimdi. Az sonra apartmana birisi girecek. (Boynundan havluyu aldı.) Senin oturduğun kata varınca karın perdeleri örtecek. (Önündeki lavaboda yüzünü yıkamaya başladı.) Beklersen, adam sokağa çıkar çıkmaz perdelerin yeniden açıldığını, karının onun arkasından baktığını göreceksin. İstersen perdeler kapandıktan sonra git, karını onunla suçüstü yakala." (Yüzünü kuruladı.) Saçlarınızı ıslatayım mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır.</span></p>

  <p class="sgc-5 sgc-5"><span class="sgc-1 sgc-1">Berber saçlarını tarayıp kolonya şişesine uzandı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İstemem, dedi.</span></p>

  <p class="sgc-5 sgc-5"><span class="sgc-1 sgc-1">Kalktı. Buradan çabuk çıkmak istiyordu. Parayı masanın üstüne bırakıp yürüdü. Gidip berberin neler yapacağını kadına söyleyecekti. Sokakta bir duvara dayanıp karşı apartmana baktı. İkinci katın perdeleri açıktı. "Şimdi kadın içerde, kocasıyladır. Hava nerdeyse kararacak. Belki dükkândaki konuşma herifin işten dönüp evine girdiğini gördüklerinde başlamıştır.&nbsp;</span><span class="sgc-1 sgc-1" style="text-indent: 1em;">Bugün söyleyemeyeceğim, ona. Yarın?" Sokağın yerini bellemek için çevresine bakındı. Önünden insanlar geçiyordu. Birden içini bir bezginlik kapladı. Söyleyecekti de ne olacaktı? Kadında da, erkekte de bir tedirginlik başlayacak, belki daha seyrek, başka yerlerde buluşacaklardı. Belki de korkarlar ayrılırlardı. Gerçekten sevişiyorlarsa işi oluruna bırakmaktı. Yakalanıncaya dek yaşarlardı ya! Caddeye doğru yürürken bir sigara yaktı. Yarın bu sokağa uğramayacaktı. Sırtında bir kaşıntı duydu. Ense tıraşı oldu mu yıkanmadan rahatlayamazdı. Namuslu berber, dedikodunun dalgınlığıyle, boynuna sardığı peşkiri iyi sıkıştırmamış olacaktı. Dünya berberlerle, Seyfi beylerle doluydu. "Ya sıra bekleyen adam? Hiç konuşmadı. Yoksa kadının sevgilisi miydi? Oysa yaman adammış doğrusu." Kuşkuluydu. İnsanların kimliği ilk bakışta anlaşılmıyordu. Gözlerinde böyle bir hassa olsun isterdi. O zaman aradığını aldanmadan, ne çabuk bulacaktı! Kim bilir onu kaç kere görmüştü de tanıyamamıştı. Onları anla</span><span style="text-indent: 1em;">mak için, doğruluklarından kuşkulanarak konuşmalarını dinlemek, davranışlarını görmek gerekti. Kişi, öyleyken bile aklanıyordu. Acaba insanların kimliğinde yanılmayan birisi var mıydı? Güler'le buluştukları pastanedeki garsonu hatırladı. Konuşmazdı. Çıkarlarken dolgun bahşişler bırakmış, ona bir "Güle güle" dedirtememişti. Her gelişinde içtiği portakal suyunu bir kere bile kendiliğinden getirmemişti. Garson onu biliyordu. "Yalnız beni mi? Güler'i de. Aramızdaki değişikliği fark edişi? O gün dörde katlı gazeteyi getirmemişti. Nasıl oluyor da biliyor? Bir püf noktası mı var bu işin? Gidip o garsonla konuşacağım. Ya gömleğimin yakasındaki kıllar? Sonra..." Yanından geçen tramvayın arkasından koşup atladı. İçerisi kalabalıktı. Girip çıkanların sürtünmesine aldırmıyordu. Garsonu düşünüyordu. Pastanede, Güler'le buluştukları masaya oturacaktı. Ondan gene portakal suyu isteyecek -"Belki o getirir"- işi bitinceye dek bekleyecekti. Garson onun neden geldiğini anlardı. İşini bitirince gelir masanın yanında durur, omuzuna dokunup. "Çıkalım," derdi. "Burada&nbsp;konuşamayız." Arka sokaklardaki basık meyhanelerden birinde konuşacaklardı.</span></p>

  <p class="sgc-5 sgc-5"><span class="sgc-1 sgc-1">Parmakkapı'da indi. Pastaneye girdiğinde o masa boştu. Eski yerine oturdu. Burası aylardır hiç değişmemişti. Duvar diplerinde aynı yeşil koltuklar vardı. Garsonun bu kere kendiliğinden getireceğini umduğu bir bardak portakal suyunu hayatında belki ilk defa kızmadan içecekti.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne emredersiniz efendim?</span></p>

  <p class="sgc-5 sgc-5"><span class="sgc-1 sgc-1">Başını kaldırıp baktı. Birden sol şakağında, gözüne yakın o ağrı başladı. Karşısında kara papyonlu, yakışıklı bir garson, yüzünde yapma bir gülüşle ona bakıyordu. Yerinden kalkıp yürüdü. Demek sonunda patronun aklı başına gelmiş, ötekini atıp bu gerçek garsonu tutmuştu. Kapıdan çıkarken Sadık'la burun buruna geldiler.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Vay! dedi Sadık. Sen sağ mısın be? İnsan bir gün uğrar yahu? Nereye böyle? Dön de biraz oturalım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burda olmaz. Gel! (Kolunu tutup onu kaldırıma çekti.) Başka yere gidelim.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neden burda oturmuyoruz?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İçerde o yok. Kovmuşlar.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kimi kovmuşlar?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Eskiden burda adamın ne bokun soyu olduğunu anlayan bir garson vardı. Şimdi yok. Kovmuşlar.</span></p>

  <p class="sgc-5 sgc-5"><span class="sgc-1 sgc-1">Sadık güldü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hep o eski kaçıksın, dedi. Seni döven terziler ne oldu? Daha arıyor musun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Onları Mirgün'de buldum. Ama bıyıksızdılar.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sonra?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kötü. Bırak şimdi onları. Gidip bir yerde içelim mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sinemaya gidecektim ben. Güzel bir film varmış.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yarın gece görürsün. Gel hadi. Hem biraz konuşuruz.</span></p>

  <p class="sgc-5 sgc-5"><span class="sgc-1 sgc-1">Girdikleri meyhanede şarap beklerlerken içinde bir sabırsızlık vardı. Denemişti: İki üç bardak içince sol şakağmdaki ağrıyı pek duymuyordu. Sadık,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Seni zayıflamışsın gibi gördüm, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Öyledir. İştahım yok bu sıra.</span></p>

  <p class="sgc-5 sgc-5"><span class="sgc-1 sgc-1">Garson şişeyi, mezeleri bırakıp çekilince bardakları doldurdu. Neden çoğu geceler içtiğini söylemekten utanıyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sende ne var ne yok? diye sordu.</span></p>

  <p class="sgc-5 sgc-5"><span class="sgc-1 sgc-1">Uzun zaman, arada içerek, onun anlattıklarını dinledi. Atölyedeki, evdeki güçlüklerden söz ediyordu. Bulunmayan boyalarla, geçim sıkıntılarıyla bir türlü ilgilenemiyordu. Sami'yi merak ediyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İşte böyle. Neden bu kadar hızlı içiyorsun?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Şuramda bir ağrı var. Bir aydır yokluyor. Şarap içtikçe artacağına eksiliyor. Rahatlıyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Doktora göstermedin mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Göster bir kere.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olur. Sami'den ne haber? Biliyorsun, iş var o çocukta.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Var.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İnsanlara bakmasını biliyor. Büyük ressam olacak o.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">Yüzünde bir gölgelenme görür gibi oldu. "Yoksa kıskanıyor mu?" Sadık bardağına uzandı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sami son günlerde üzgün, dedi. Ablasına sinir buhranları geliyormuş.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evlensin, kurtulur.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Üniversitede okuyor.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İyi ya, bıraksın okumayı falan, evlensin. Kızlarda sinir buhranları başladı mı evlendirmeli. Evli kadında başlarsa boşandırman. Birebirdir.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hani sen genellemelerden iğrenirsin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Genelleme değil ki bu. 'Daraltma' bile denebilir.</span></p>

  <p class="sgc-5 sgc-5"><span class="sgc-1 sgc-1">Garsonu çağırıp bir şişe şarap daha istedi. Kalabalık meyhanede herkes bağıra bağıra konuşuyordu. Bardakları doldururken bir adam güldü.&nbsp;</span><span style="text-indent: 1em;">Yakınlarında birisi, '— İyi etmiş. Bal tutan parmağını yalar!' dedi. Arkasını işitemedi. Sadık sigara paketini ona uzatıp,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ya sen? diye sordu. Görmeyeli neler yapıyorsun?</span></p>

  <p class="sgc-5 sgc-5"><span class="sgc-1 sgc-1">Artık utanmıyordu. Söyleyebilirdi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben çoğu geceler içiyorum, dedi. Şakağımdaki ağrıyı duymamak için, iştah açmak için falan diyorum ama değil, biliyorum. Bir çeşit umutsuzluktan kurtulmak için içiyorum. Belki kendi kendimden. İki çeşit içen vardır. Biri, benim gibi, kurtuluşu içkiden beklemenin utancıyla içer. Bir de şu çevrendekilere bak. Bunlar neden içiyorlar? Toplum içinde yaşamanın baskısını, yükünü hafifletmek için. Çekinmeden bağırmak, yüksek sesle gülmek için. Dışarda bağırmak, kahkaha atmak yasaktır.&nbsp;</span><span style="text-indent: 1em;">Sokakta hiç gülmemek için burda gülerler. Böylesi az içer. Ya ben? İçiyorum da kurtulabiliyor muyum? Belki yalnız baş ağrısından...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ya içmediğin zamanlar?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">O zaman ararım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hep arayacaksın sen. Ya resim, ya kitap...</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tutamak sorunu. İnsanın bir tutamağı olmalı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Anlamadım.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tutamak sorunu dedim. Dünyada hepimiz sallantılı, korkuluksuz bir köprüde yürür gibiyiz. Tutunacak bir şey olmadı mı insan yuvarlanır. Tramvaylardaki tutamaklar gibi. Uzanır tutunurlar. Kimi zenginliğine tutunur; kimi müdürlüğüne; kimi işine, sanatına. Çocuklarına tutunanlar vardır. Herkes kendi tutamağının en iyi, en yüksek olduğuna inanır. Gülünçlüğünü fark etmez. Kağızman köylerinden birinde bir çift öküzüne tutunan bir adam&nbsp;</span>tanıdım. Öküzleri besiliydi, pırıl pırıldı. Herkesin, "— Veli ağanın öküzleri gibi öküz, yoktur," demesini isterdi. Daha gülünçleri de vardır. Ben, toplumdaki değerlerin ikiyüzlülüğünü, sahteliğini, gülünçlüğünü göreli beri, gülünç olmayan tek tutamağı arıyorum: Gerçek sevgiyi! Bir kadın. Birbirimize yeteceğimizi, benimle birlik düşünen, duyan, seven bir kadın!</p>

  <p class="sgc-5 sgc-5">Sadık, başını sol eline dayamış önüne bakıyordu. Bu elin iki parmağı arasındaki sigaranın külü uzamış, az bükülmüş, nerdeyse altında duran yarı dolu şarap bardağına düşecekti.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sigaranın külünü silk, dedi.</span></p>

  <p class="sgc-5 sgc-5"><span class="sgc-1 sgc-1">Daha elini oynatırken kül, bardağın yanına düştü. Sadık eğildi; üfledi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Senin aradığın kadın dünyada yok, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Var! O olmasaydı ben olmazdım. Bu şehirde yaşıyor. Bir gün bulacam onu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bulamazsın. Öyle kadın olmaz.</span></p>

  <p class="sgc-5 sgc-5"><span class="sgc-1 sgc-1">Sigarasını attı. Bir şey söyleyecekken vazgeçti. Onu bu kadının varlığına inandıramazdı. Dayak yediği iki terziyi araması gerektiğini bile anlamamıştı. "Öyleyse neden kızıyorsun?" Sadık,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İnsan bulabileceğini aramalı, dedi. Etli canlı bir kadın, bir kitap, bir resim! Ha, sergiyi gezdin mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. Çoktan beri resim almıyorum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Demek Kemal'in son resmini görmedin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne? Kemal Fransa'dan döndü mü?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Haberin yok muydu? Bir buçuk ay oluyor. Sergideki peysajı müthiş. Görsen yeniden resim almaya başlardın.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Başına geçsin resmi! Sen bana ondan söz et. Nerede kalıyor? Eski atölyesinde mi?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Değil. Ona yakın bir yerde.</span></p>

  <p class="sgc-5 sgc-5"><span class="sgc-1 sgc-1">Meyhanenin aşırı sıcaklığını sanki yeni fark ediyordu. Ensesini kaşıdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Garson, hesabı getir! dedi.</span></p>

  <p class="sgc-5 sgc-5"><span class="sgc-1 sgc-1">Sadık,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne var? Ne oluyor? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Gidip Kemal'i göreceğiz.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu vakit nerede buluruz onu? Atölyesinde yoktur.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olsun. Bir uğrarız.</span></p>

  <p class="sgc-5 sgc-5"><span class="sgc-1 sgc-1">Kalktılar. Dışarısı soğuktu. Pasajdan geçip, İngiliz elçiliğinin yanından aşağı yürüdüler. Az sonra Sadık,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Vay canına! dedi. Pencereleri ışıklı. İşte şurası.</span></p>

  <p class="sgc-5 sgc-5"><span class="sgc-1 sgc-1">Bir kibrit çakıp kapıdaki dört düğmeyi aydınlattı. Parmağını en üsttekine bastı. Yukarı katta açılan pencereden bir baş sarktı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kim o?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Benim. Sadık! Yanımda seni görmek isteyen biri var. İn de kapıyı aç.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Olmaz. Sarhoşsunuzdur.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yeşilaycı mısın be? Hadi uzatma, in aşağı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Yanındaki kim?</span></p>

  <p class="sgc-5 sgc-5"><span class="sgc-1 sgc-1">Sadığı dürtüp susturdu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Benim! dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Dur bakayım; yoksa sen misin C?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tamam.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Sen daha ölmemiş miydin?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Hayır. Bilirsin, yarın ölecem ben.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İyi, iyi. Anahtarı atıyorum.</span></p>

  <p class="sgc-5 sgc-5"><span class="sgc-1 sgc-1">Geçenler onlara bakıyorlardı. Sadık bağırdı:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tembel herif, kendin insene! Anahtar kırılır.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kırılmaz. Mendile sardım.</span></p>

  <p class="sgc-5 sgc-5"><span class="sgc-1 sgc-1">Mendil yanlarma düştü. Kapıyı Sadık açtı. Karanlık merdivenlerden kibrit çaka çaka çıktılar. Yukarda, atölyenin kapısından gelen ışıkta, Kemal'i iki yıldır değişmiş, yaşlanmış gibi gördü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Oh, oh! Sağ salim çıkabildiniz ha! diyordu.</span></p>

  <p class="sgc-5 sgc-5"><span class="sgc-1 sgc-1">Sarılıp öpüştüler. Çevresinde yazdan beri unuttuğu o yağlıboya, beziryağı kokusu vardı. Birden, buraya geldiği için bir pişmanlık duydu. Kemal,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neyse, şarap içmişsiniz, dedi. İşte yirminci yüzyılın ikinci yarısında bile tesadüfler oluyor. Gecenin bu erken saatin de benim burada bulunmam gibi. Gidip ben de içecektim ama vazgeçtim. Erken yatayım dedim. Yarın sabah sevgilimin karşısına ağrısız bir kafa, passız bir ağızla çıkmak istedim. Hadi, zarar yok, babamdan önce siz işitin: Yakında evleniyorum.</span></p>

  <p class="sgc-5 sgc-5"><span class="sgc-1 sgc-1">Sadık,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Beter ol, dedi. Dilerim çocukların da olsun. Yaptığın yeni bir şey var mı?</span></p>

  <p class="sgc-5 sgc-5"><span class="sgc-1 sgc-1">Kemal duvardaki bir resmi gösterirken gülüyordu. Öteki yanlarından ayrılınca ona döndü.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Otur, dedi. Bir buçuk aydır niye uğramadın bana?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Döndüğünü bilmiyordum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Neler yapıyorsun? Anlat.</span></p>

  <p class="sgc-5 sgc-5"><span class="sgc-1 sgc-1">Masanın önündeki iskemlelere oturdular. İçinde gittikçe artan bir sıkıntıyla ona hâlâ içtiğini, hâlâ aylak olduğunu, hâlâ canı sıkıldığını, hâlâ aradığını yeniden anlattı. Kemal,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Demek daha bulamadın? diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Öyle.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben buldum.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Fransa'da mı?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Değil. Burda.</span></p>

  <p class="sgc-5 sgc-5"><span class="sgc-1 sgc-1">Sanki onun şakacı görünüşü ardında gizli ciddiliği sezmemiş gibi,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Demek evleneceğin doğru, diye sordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evet.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Kim bu kadın? Tanıyor muyum ben?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bilmem. O da ressam...</span></p>

  <p class="sgc-5 sgc-5"><span class="sgc-1 sgc-1">Sadık yanlarına gelmiş,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Boyalarla aran nasıl? diyordu. Kolay bulabiliyor musun?</span></p>

  <p class="sgc-5 sgc-5"><span class="sgc-1 sgc-1">İkisi boyalardan söz ederken kalktı, duvardaki resmin önüne gitti. Öbür ucu görünmeyen bir köprü resmine benziyordu. Neye benzerse benzesin, umurunda değildi. Salt onların konuşmasından uzaklaşmak için gelip burda durmuştu. Dağınık atölye Kemal'in eski atölyesi gibiydi ama, sahibi değişmişti. Eskiden yanında olmaktan sıkılmadığı tek adamı, bundan böyle ne yapsa 'evlenebilecek bir insan' diye düşünmekten kendini alamayacaktı. Artık "— Paranı bilmem nerene sok" diyemezdi. Belki yakında ona, resimlerinden birini satın almadığı için kırılacaktı. "— O da ressam" demişti. "Acaba? Neden olmasın?" Ensesini kaşıdı. Onların konuşmalarını duyuyordu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Evlenince onunla karşı karşıya geçer, boyuna birbirinizin resmini yaparsınız.</span></p>

  <p class="sgc-5 sgc-5"><span class="sgc-1 sgc-1">Güldüler. Kemal,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bu olanaksız. Çünkü sevgilim insan resmi yapmıyor, dedi.</span></p>

  <p class="sgc-5 sgc-5"><span class="sgc-1 sgc-1">Sol eliyle şakağını oğuşturdu. Soluk filiz yeşili bir duvarda yan yana asılı, para vermeden edindiği o iki resmi hatırladı. Bir kadın, "— Bu çıplağı gerçek bir sanatçının yaptığı belli," demişti. Onları o duvara kendisi asmıştı. Ummadığı bir haksızlığa uğramış gibi içi kapkaraydı. Dönüp baktı. İkisi de neşeyle konuşuyorlardı. Rahattılar. Boyaları, resimleri vardı.&nbsp;</span><span style="text-indent: 1em;">"Onlardan değilim ben." Onu sanki unutmuştular. "Prusya mavisi, Kobalt mavisi" diyorlardı. "— Veronez yeşilinin sakıncası şu ki..." diyorlardı. Birden gene bir yere geç kalmış gibi yürüdü. Kapıyı açtı. Kemal,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Nereye gidiyorsun? diye bağırdı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Başım ağrıyor, dedi. Eyvallah!</span></p>

  <p class="sgc-5 sgc-5"><span class="sgc-1 sgc-1">Kapıyı kapayıp merdivenlere doğru yürüdü.</span></p>

  <p class="sgc-5 sgc-5"><span class="sgc-1 sgc-1">(İçerde Sadık, Kemal'in kolundan tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bırak gitsin, dedi.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne oldu? Neden gitti?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Tanımıyor musun onu? Hep eskisi gibi. Aklına esti mi basar gider.&nbsp;</span><span style="text-indent: 1em;">Sekiz aydır görünmüyordu. Bu akşam bir pastaneden çıkarken karşılaştık. Gidip biraz içtik. 'Korkuluksuz köprüden geçer gibiyiz,' diyor. Bütün değerlerini yitirmiş, dayanacak bir şey arıyor. Yakında büsbütün kaçırırsa şaşmam. İşte böyle. Paris'teyken hiç Leger ile konuştun mu?)</span></p>

  <p class="sgc-5 sgc-5"><span class="sgc-1 sgc-1">Dış kapıyı çarpıp çıktığı sokak tenhaydı. Şehirdekilerin çoğu şimdi ya yataklarında ya da yataklarına yakındılar. Caddeye doğru yürüyordu. Karşıdan gelen bir kadın onun uzağından dolaştı. Arkasından gitmedi. Biliyordu. Yanından hızla geçen taksiye baktı. İçinde oturan kadınla erkek sanki iki mankendiler. "Neden? Neden böylesiniz?" Olanla yetinerek, aramadan, düşünmeden yaşanılsın diye yaratılmış bir dünyada yalnızdı. Sırtı kaşınıyordu. Eve gidip yıkanacak.</span></p>

  <p class="sgc-5 sgc-5"><span class="sgc-1 sgc-1">4</span></p>

  <p class="sgc-5 sgc-5"><span class="sgc-1 sgc-1">Bir ara karıncaları düşündü. Yağmur dinince saklandıkları yerlerden çıkıp, tatlıcının tek parça, büyük camından gördüğü caddeleri dolduranlar, bir çalışma, didinme mutluluğu içinde yürür gibiydiler. Yarım saat önce girdiği bu tatlıcı&nbsp;</span>dükkânından önündeki küçük alanda değneğini sallayan trafik polisini görünce, çok eskiden gene burada oturduğu bir günü hatırlamış; bir bardak portakal suyu içmiş; sağındaki karyağdı paltolu adamın baklava yediğini bilmekten gelen iç bulantısıyla -başkalarının iştahla yiyebilmeleri alçakça bir haksızlıktı- yağmur dinince çıkıp bir sinemaya gitmek kararını vermişti. Oysa şimdi karıncaları düşünüyordu. Sinemaya gitse, biliyordu, başının ağrısı artacak, içinde hep o bir yere geç kaldığı duygusu olacaktı.&nbsp;<span class="sgc-1 sgc-1" style="text-indent: 1em;">O yer belki de burasıydı. "Neden olmasın? Onu bu şehrin bir yerinde görmeyecek miyim? İşlerine çabuk varmak telâşındaki şu karınca sürüsünün araşma karışmaktan şaşırmış, neden bu camın önünden&nbsp;</span><span style="text-indent: 1em;">geçmesin?" Kulakları caddenin gürültüsüyle doluydu. İnsanların, taşıtların geliş gidişini yönelten trafik polisini, elindeki değnekle, bestecisi bilinmeyen bu kötü, sıkıcı senfoniyi çaldıran zevksiz bir orkestra şefine benzetti. Camın önünden geçecek ilk kadının arkasından gitmek niyetiyle hazırlandı. Elindeki izmariti attı; cebinden bir tek lira çıkarıp masaya koydu. Bir erkeğin kolunda Köprü'den yana geçen kadını görünce, kararını 'sağa, Tophane yönüne geçecek ilk kadının' diye düzeltti. O yana ilk geçen kadın yusyuvarlak, buruşuk bir kocakarıydı. Yumruklarını sıktı. Artık bu kadarı da fazlaydı. Yoksa yalnız onunla uğraşmaktan, başını ağrıtmaktan hoşlanın alaycı, korkunç, gizli bir varlığın oyuncağı mıydı?&nbsp;</span><span class="sgc-1 sgc-1" style="text-indent: 1em;">Kesin olarak bilemediği bir şeylere kızıyordu. İçinden sövdü. "Vız gelirsiniz bana. Alay edin bakalım. Hepinize inat, bigün bulacam onu." Camın önünden geçen bir kız yürürken başını çevirip ona değil, dükkânın içine doğru baktı. Bu gergin yüzü, bu ürkek mavi gözleri eskiden bir yerde görmüştü. Birden başının ağrısı kesildi. İçinde acayip bir sevinç, delice bir telâşla kalktı. Aradığı oydu. Başının ağrısını böyle kesiveren, portakal suyuyle birlik içtiği aspirin değil, onun yüzünü görmesiydi. Kapıdan hızla çıkıp açık mavi yağmurluğu görünce yavaşladı. Yirmi adım kadar önünde, arkasına bakmadan yürüyordu. Girip kolunu tutsa, '— Merhaba,' dese, belki başka bir söz bile söylemeden anlaşacaklardı. Belki yalnız, '— Sus, biliyorum,' diyecekti. Onun kolunu burada, karıncaların arasında&nbsp;</span><span style="text-indent: 1em;">değil, ilerde, tenha bir sokakta tutacaktı. Bilmediği o sokağa çabuk varmak istiyordu. Mavi yağmurluklu kızın koşmağa başladığını görünce şaşırdı. Duraktaki otobüse atlar atlamaz o da koştu, ama yetişemedi.&nbsp;</span><span style="text-indent: 1em;">Otobüs kalkmış gidiyordu. Koşarken,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Heyy, dursana! diye bağırdı.</span></p>

  <p class="sgc-5 sgc-5"><span class="sgc-1 sgc-1">Geçenler ona bakıyorlardı. Bir adama çarptı; sonra birine daha... Gittikçe uzaklaşan otobüse yetişemeyeceğine inanamıyordu. Bunun bir yolu olmalıydı. Otobüs ilerde, başka taşıtların arasında kayboldu. İnsanların&nbsp;</span>hızlı yaşadıkları bir çağda olduğunu neden unutmuştu? Soluk soluğa durdu. Ötekiler ona bakıyorlardı. Önünden geçen taksiye el salladı.</p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Taksi!</span></p>

  <p class="sgc-5 sgc-5"><span class="sgc-1 sgc-1">İçi doluydu, durmadı. Otobüse yetişebilmek için bunlardan birini durdurması gerekti. Yolun ortasına çıkıp karşıdan hızla gelen taksiye iki kolunu da kaldırdı. Araba yavaşlayıp yanından geçmek niyetiyle sağa kırınca önüne koştu. Bir kadın bağırdı. Taksi durdu. Kapıyı açıp dışarı çıkan şoföre yaklaşırken arkada oturan adamın sıkıntılı, kızgın gözlerini gördü. Belki işine giden bir komisyoncuydu. Şoför,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">İtoğlu, dedi. Canına mı susadın?</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Beni otobü...</span></p>

  <p class="sgc-5 sgc-5"><span class="sgc-1 sgc-1">Göğsüne inen yumrukla sendeledi. Önce şaşırdı, sonra içinde kabaran bir öfkeyle şoförün suratına vurdu. Adam elleriyle yüzünü kapayıp ıslak taşlara kıvrıldı. Parmakları kanlıydı. Çevresini yavaş yavaş otomobil kornalı, tramvay canlı, insan sesli bir gürültüdür kapladı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burnu kırılmış, diyorlardı.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Bayılmış.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Burnu kırılmış!</span></p>

  <p class="sgc-5 sgc-5"><span class="sgc-1 sgc-1">Birisi kolunu tuttu.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne var, ne oldu? diye sordu.</span></p>

  <p class="sgc-5 sgc-5"><span class="sgc-1 sgc-1">Baktı, bir polisti. Taksideki adam,</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ben gördüm, dedi. Kabahat onda. Arabanın önüne geçip durdurdu. Üstelik şoföre vurdu.</span></p>

  <p class="sgc-5 sgc-5"><span class="sgc-1 sgc-1">Çevresindeki herkes ona düşmanca bakıyordu. Kuşatılmıştı. Artık otobüse yetişmesi olanaksızdı. Birden sol şakağındaki ağrı yeniden başladı. Yıllardır aradığını bulur bulmaz yitirmesine sebep olan bu saçma, alaycı düzene boyun eğmiş gibi kendini koyverdi. Şimdi ona istediklerini yapabilirlerdi. Yanındaki polis kolunu sarsıp, ummadığı yumuşak bir sesle sordu:</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Ne oldu? Anlat.</span></p>

  <p class="sgc-5 sgc-5"><span class="sgc-1 sgc-1">—</span>&nbsp;<span class="sgc-1 sgc-1">Otobüse yetişecektim...</span></p>

  <p class="sgc-5 sgc-5"><span class="sgc-1 sgc-1">Sustu. Konuşmak gereksizdi. Bundan sonra kimseye ondan söz etmeyecekti. Biliyordu; anlamazlardı.</span></p>
</body>
</html>
