<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>kaybeden</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal2">DINLEYEN</p>

    <p class="normal">Ben de standart.</p>

    <p class="normal2">KAAN</p>

    <p class="normal">Allah standarttan ayırmasın. Evet bu gece napıyosunuz?</p>

    <p class="normal"> </p>

    <p class="normal2">25 İÇ. KIZ YURDU - GECE</p>

    <p class="normal">Kızlar kıkırdayarak dinliyorlar.</p>

    <p class="normal2">DINLEYEN (V.O.)</p>

    <p class="normal">Birazdan çıkıp bara gidecem.</p>

    <p class="normal"><span class="idebold">KAAN (V.O.)</span></p>

    <p class="normal">Hangi bara?</p>

    <p class="normal2">DINLEYEN (V.O.)</p>

    <p class="normal">Bilmem.</p>

    <p class="normal"><span class="idebold">KAAN (V.O.)</span></p>

    <p class="normal">Sonra ne yapacaksınız?</p>

    <p class="normal2">DINLEYEN (V.O.)</p>

    <p class="normal">Eve dönecem. Yarın çalışıyorum.</p>

    <p class="normal"><span class="idebold">METE (V.O.)</span></p>

    <p class="normal">Hepimiz çalışıyoruz.</p>

    <p class="normal"> </p>

    <p class="normal2">26 İÇ. RADYO STÜDYO - GECE</p>

    <p class="normal">KAAN ve METE sanki ciddiye almış gibiler...</p>

    <p class="normal2">KAAN</p>

    <p class="normal">Hepimiz çalışıyoruz, hepimiz yatacağız. Bakın ben bunu anlamıyorum niye ayrı yatıyoruz? Niye?</p>

    <p class="normal2">METE</p>

    <p class="normal">Madem hepimiz yatıcaz niye ayrı yatıyoruz?</p>

    <p class="normal2">KAAN</p>

    <p class="normal">(tonu yükselir)</p>

    <p class="normal">Niye ayrı yatıyoruz? Ya bu akşam niye birlikte yatmayalım ya? Bu akşam benimle yatar mısınız sayın dinleyen ya?</p>

    <p class="normal">Sessizlik.</p>

    <p class="normal2">DINLEYEN (V.O.)</p>

    <p class="normal">Tabi ki.</p>

    <p class="normal">Yurttaki kızların hepsi gülmeye başlar.</p>

    <p class="normal"> </p>

    <p class="normal2">27 DIŞ. FATİH’TE BİR EV - GECE</p>

    <p class="normal">Başı örtülü kız camının önünde programı dinlerken sinirlenir ve programı kapatır. Bir süre öylece durur ama dayanamaz ve radyoyu tekrar açar.</p>

    <p class="normal"><span class="idebold">KAAN (V.O.)</span></p>

    <p class="normal">E hadi o zaman.</p>

    <p class="normal2">DINLEYEN (V.O.)</p>

    <p class="normal">Olur dedim ya.</p>

    <p class="normal"><span class="idebold">KAAN (V.O.)</span></p>

    <p class="normal">Lütfen ya...</p>

    <p class="normal2">DINLEYEN (V.O.)</p>

    <p class="normal">Tamam dedim işte.</p>

    <p class="normal"> </p>

    <p class="normal2">28 İÇ. DEVRİM ATÖLYE - GECE</p>

    <p class="normal">DEVRİM sohbetten keyif alır. Yanına gelen sevgilisi de dinlemeye başlar ve DEVRİM’e yaklaşır. DEVRİM gülümser ve çalışmaya devam eder.</p>

    <p class="normal"><span class="idebold">KAAN (V.O.)</span></p>

    <p class="normal">Bir de bende şöyle oluyor yani mesela ben akşam sizinle yatacağımı biliyorum ya şimdi, mesela ben-</p>

    <p class="normal"><span class="idebold">METE (V.O.)</span></p>

    <p class="normal">Baya bir sakinlik oluyor ya-</p>

    <p class="normal"><span class="idebold">KAAN (V.O.)</span></p>

    <p class="normal">Sakinlik olmuyor ya Mete. Şey oluyor baya taş gibi oluyor yani.</p>

    <p class="normal"> </p>

    <p class="normal2">29 İÇ. RADYO STÜDYO - GECE</p>

    <p class="normal2">METE</p>

    <p class="normal">Bir atasözü var tahmin ediyorum Sibirya kökenli. Akşam ne yapacağımı bildikten sonra yani-</p>

    <p class="normal">Kadını hatta unutmuşlar.</p>

    <p class="normal2">DINLEYEN (V.O.)</p>

    <p class="normal">Alo. Alo.</p>

    <p class="normal2">KAAN</p>

    <p class="normal">İşte problem orda.Akşam ne yapacağımı bilmesem şimdi mesela bu akşam yatacağız sizinle sayın dinleyen. Ben şey oluyorum Mete ya.</p>

    <p class="normal2">DINLEYEN (V.O.)</p>

    <p class="normal">Alo. Alo. Alo.</p>

    <p class="normal">Stüdyoda METE’nin ve ASISTANIN önündeki telefonun ışıkları yanıp sönmeye başlar. METE telefonu açar.</p>

    <p class="normal2">KAAN</p>

    <p class="normal">Merhaba Sayın dinleyen sizinle yatmış mıydık?</p>

    <p class="normal">Daha genç bir kadın sesi.</p>

    <p class="normal2">DINLEYEN 2 (V.O.)</p>

    <p class="normal">Anlamadım.</p>

    <p class="normal2">KAAN</p>

    <p class="normal">Teknik olarak kadın mısınız sayın dinleyen?</p>

    <p class="normal2">DINLEYEN 2 (V.O.)</p>

    <p class="normal">Evet, biyolojik olarak da tabi.</p>

    <p class="normal2">METE</p>

    <p class="normal">İlk açılışınız ne zaman yapıldı?</p>

    <p class="normal2">DINLEYEN 2 (V.O.)</p>

    <p class="normal">Ne açılışı?</p>

    <p class="normal2">KAAN</p>

    <p class="normal">Açılış. Açılış. İlk pompa. La pompa. Il pompino. Lö pompiyer.</p>

    <p class="normal2">DINLEYEN 2 (V.O.)</p>

    <p class="normal">Daha yapılmadı?</p>

    <p class="normal2">KAAN</p>

    <p class="normal">O zaman sizinle bir kaç sene sonra</p>

    <p class="normal">konuşalım.</p>

    <p class="normal2">DINLEYEN 2 (V.O.)</p>

    <p class="normal">Neden?</p>

    <p class="normal2">KAAN</p>

    <p class="normal">Çünkü bu akşam 20. Yüzyılın en popüler pozisyonlarını oylayacağız. Aramak isteyenler için numaramız 212-249 50 76. Kent FM Kaybedenler Kulübü Burası.</p>

    <p class="normal">Telefonların düğmeleri yanmaya başlar.</p>

    <p class="normal"> </p>

    <p class="normal2">30 İÇ. METE ANNE EV - GÜNDÜZ</p>

    <p class="normal">Bir kahvaltı sofrası. İngiliz kurabiyelerden omlete kadar yok yok. Görüntü genişlediğinde METE ve karşısında oturan 50’li yaşlardaki, alımlı ve zarif ANNE’sini görürüz.</p>

    <p class="normal2">METE</p>

    <p class="normal">Amma çok şey yapmışsın anne.</p>

    <p class="normal2">METE ANNE</p>

    <p class="normal">N’apim ne zamandır gelmiyorsun.</p>

    <p class="normal2">METE</p>

    <p class="normal">Yoğunum o yüzden.</p>

    <p class="normal2">METE ANNE</p>

    <p class="normal">Çocukluğundan beri yoğunsun zaten. Börek de var ona göre.</p>

    <p class="normal2">METE</p>

    <p class="normal">Sabahları çok fazla yemiyorum.</p>

    <p class="normal2">METE ANNE</p>

    <p class="normal">Yersin yersin.</p>

    <p class="normal">ANNE METE’ye çay koyar. Ev mütevazı, eski bir İstanbul evi. Sade ama şık mobilyalar ve büyük bir kitaplığın olduğu salonda kahvaltı ediyorlar.</p>

    <p class="normal2">METE ANNE</p>

    <p class="normal">Verdiğim kitapları okudun mu?</p>

    <p class="normal2">METE</p>

    <p class="normal">Okudum. Sen benimkileri okudun mu?</p>

    <p class="normal2">METE ANNE</p>

    <p class="normal">Okudum tabi. Hemen okudum. En çok hangisini beğendin?</p>

    <p class="normal2">METE</p>

    <p class="normal">Ölüler.</p>

    <p class="normal">ANNE kitaptan bir alıntı yapar.</p>

    <p class="normal2">METE ANNE</p>

    <p class="normal">“Neden bu kelimeler bana hep sıkıcı ve soğuk geliyor. Acaba senin ismin olabilecek kadar zarif bir kelime olmadığı için mi?”</p>

    <p class="normal2">METE</p>

    <p class="normal">Sen hangisini beğendin?</p>

    <p class="normal2">METE ANNE</p>

    <p class="normal">Esirgeyen Gökyüzü.</p>

    <p class="normal">METE de annesi gibi alıntı yapar.</p>

    <p class="normal2">METE</p>

    <p class="normal">“İnsanın ruhu vücudunun en bitkin parçası... Ne zaman öleceğimizi bilmediğimiz için hayat sanki sonu olmayan bir yolmuş gibi gelir bize...”</p>

    <p class="normal">ANNE masadaki İngiliz kurabiyelerini METE’ye uzatır.</p>

    <p class="normal2">METE ANNE</p>

    <p class="normal">Barda işler nasıl?</p>

    <p class="normal2">METE</p>

    <p class="normal">Fena değil.</p>

    <p class="normal2">METE ANNE</p>

    <p class="normal">Program nasıl?</p>

    <p class="normal2">METE</p>

    <p class="normal">O da idare eder.</p>

    <p class="normal2">METE ANNE</p>

    <p class="normal">Para alıyor musunuz radyodan?</p>

    <p class="normal2">METE</p>

    <p class="normal">Hayır.</p>

    <p class="normal2">METE ANNE</p>

    <p class="normal">N’apcaksın?</p>

    <p class="normal2">METE</p>

    <p class="normal">Var aklımda bir şeyler.</p>

    <p class="normal2">METE ANNE</p>

    <p class="normal">Takviye ister misin biraz?</p>

    <p class="normal2">METE</p>

    <p class="normal">Gerek yok anne. Merak etme.</p>

    <p class="normal">ANNE kurabiyeleri işaret eder.</p>

    <p class="normal2">METE ANNE</p>

    <p class="normal">Fındıklı yaptım bu sefer.</p>

    <p class="normal2">METE</p>

    <p class="normal">Sağol.</p>

    <p class="normal">ANNE biraz daha çay koyar METE’ye.</p>

    <p class="normal2">METE ANNE</p>

    <p class="normal">Geçen akşam dinledim biraz.</p>

    <p class="normal2">METE</p>

    <p class="normal">Programı mı? Neden böyle bir şey yaptın kendine?</p>

    <p class="normal2">METE ANNE</p>

    <p class="normal">Bilmem. Hoşuma gitti. Kızlar alınmıyor mu siz öyle konuşunca?</p>

    <p class="normal2">METE</p>

    <p class="normal">Bilmem.</p>

    <p class="normal"> </p>

    <p class="normal2">31 İÇ. ASLI OFİS - GÜNDÜZ</p>

    <p class="normal">Şık, kurumsal bir ofis. Duvarda KENT FM logosu var. ASLI (30-35) şık, güzel ve paralı olduğu belli olan bir yönetici. Masasında çalışırken asistanı BUKET girer ve ASLI’nın önüne bir dosya bırakır.</p>

    <p class="normal2">BUKET</p>

    <p class="normal">Kraft grubu reklam teklifi Aslı Hanım.</p>

    <p class="normal2">ASLI</p>

    <p class="normal">Sağol.</p>

    <p class="normal2">BUKET</p>

    <p class="normal">Bu haftanın yayın akışı.</p>

    <p class="normal">ASLI dosyayı inceler.</p>

    <p class="normal2">BUKET</p>

    <p class="normal">Dün gece Kaybedenler Kulübü’nü dinlediniz mi?</p>

    <p class="normal2">ASLI</p>

    <p class="normal">Hayır... Neden?</p>

    <p class="normal2">BUKET</p>

    <p class="normal">Şikayet telefonları gelmiş.</p>

    <p class="normal2">ASLI</p>

    <p class="normal">O 8-10 manyak her programı şikayet ediyor.</p>

    <p class="normal2">BUKET</p>

    <p class="normal">(çekinerek)</p>

    <p class="normal">Bu sefer biraz daha fazla şikayet gelmiş. 385 tane.</p>

    <p class="normal">ASLI şaşırır. Dikkatini BUKET’e verir.</p>

    <p class="normal2">ASLI</p>

    <p class="normal">Kaç dedin?</p>

    <p class="normal2">BUKET</p>

    <p class="normal">385. Hatlar kilitlenmiş.</p>

    <p class="normal2">ASLI</p>

    <p class="normal">N’olmuş?</p>

    <p class="normal2">BUKET</p>

    <p class="normal">Yayında bir bayan dinleyene yatma teklif etmişler. Sonra da 20. Yüzyılın en popüler seks pozisyonlarını oylamışlar.</p>

    <p class="normal">BUKET şikayet kağıdını uzatır. ASLI kağıttaki yorumlara bakar: “Terbiyesizler.” “Utanmazlar.” “Kendilerini ne sanıyorlar?” “Vurun.” “Yayından kaldırın.” yazıyor.</p>

    <p class="normal">ASLI düşünür.</p>

    <p class="normal2">ASLI</p>

    <p class="normal">Tamam ben hallederim.</p>

    <p class="normal">BUKET dosyalarını toparlar. Tam odadan çıkarken...</p>

    <p class="normal2">ASLI</p>

    <p class="normal">Hangi pozisyon birinci olmuş?</p>

    <p class="normal"> </p>

    <p class="normal2">32 İÇ. METE BAR - GECE</p>

    <p class="normal">KAAN, METE, ŞENOL, SELİN, DEVRİM ve METE’nin kız arkadaşı HANDE yemek yiyorlar. Aile yemeği gibi bir ortam var. Herkesin elinde aynı kitaptan var ve hepsi farklı bir yerini inceliyorlar. Kimi arka kapağı, kimi ön kapağı, kimi de içindeki bir bölümü.</p>

    <p class="normal2">DEVRİM</p>

    <p class="normal">Kapak yine yıkılmış.</p>

    <p class="normal2">SELİN</p>

    <p class="normal">Evet. Mükemmel. Erol Egemen’in bu olayına hastayım.</p>

    <p class="normal">Sadelik.</p>

    <p class="normal2">KAAN</p>

    <p class="normal">Di mi? Müthiş.</p>

    <p class="normal2">HANDE</p>

    <p class="normal">Kim bu Erol Egemen?</p>

    <p class="normal">KAAN HANDE’ye bakış atar. METE kıza tersçe bir bakar. Yemeklerine devam ederler.</p>

    <p class="normal2">ŞENOL</p>

    <p class="normal">Lütfü’ye uğradım gelirken Mete.</p>

    <p class="normal">Enteresan bir iki Osmanlıca belge vardı elinde.</p>

    <p class="normal2">METE</p>

    <p class="normal">Bir şey dedi mi?</p>

    <p class="normal2">ŞENOL</p>

    <p class="normal">Mete bir uğrayıp baksın dedi.</p>

    <p class="normal2">METE</p>

    <p class="normal">Hmm. O zaman sağlam bir şeyler var demektir.</p>

    <p class="normal">SELİN iştahla makarnasını yer.</p>

    <p class="normal2">SELİN</p>

    <p class="normal">Altı üstü makarna be. Ne kadar lezzetli yahu?</p>

    <p class="normal2">DEVRİM</p>

    <p class="normal">Sosunda mantar mı var bunun?</p>

    <p class="normal">KAAN bir anda durur. Makarnaya bakar.</p>

    <p class="normal2">KAAN</p>

    <p class="normal">Nasıl ya?</p>

    <p class="normal2">HANDE</p>

    <p class="normal">N’oldu?</p>

    <p class="normal2">METE</p>

    <p class="normal">Kaan’ın alerjisi var.</p>

    <p class="normal2">SELİN</p>

    <p class="normal">Mantara? Hiç duymamıştım böylesini?</p>

    <p class="normal2">DEVRİM</p>

    <p class="normal">Erkek adamın bazı şeylere alerjisi olur.</p>

    <p class="normal2">SELİN</p>

    <p class="normal">Aman! Her boku oraya bağlayın.</p>

    <p class="normal2">KAAN</p>

    <p class="normal">Ayrıca altı üstü makarna ne demek ya? Makarna yapmak ustalık ister. Bak mesela buna hiç yağ eklenmemiş. Kendi suyunu tamamen süzmemiş usta. Bu yüzden yağa ihtiyacı yok. Sosu da yüzdürmemiş. Her şey dozunda. Tam vaktinde servis edilmiş. Mükemmel.</p>

    <p class="normal">METE karabiberi alıp neredeyse tamamen domatesten oluşan salatanın üzerine boca edecekken durur.</p>

    <p class="normal2">METE</p>

    <p class="normal">Domatese karabiber atıyorum itirazı olan?</p>

    <p class="normal">Kimse ses çıkarmaz.</p>

    <p class="normal2">KAAN</p>

    <p class="normal">En azından burdaki herkes son Brautigan’ı okumuş demek. Güzel.</p>

    <p class="normal">Kimse aldırmaz. Devam ederler. Bara giren gruplar, yerlerine otururken masayı dikkatle süzerler. KAAN uzaktaki bir masada kız arkadaşlarıyla oturan güzel ve zarif bir kızla kısa bir süre bakışır. Bu kız daha sonra da göreceğimiz ZEYNEP.</p>

    <p class="normal2">METE</p>

    <p class="normal">Üç saat sonra rakı içmeye başlayacağım.</p>

    <p class="normal2">KAAN</p>

    <p class="normal">O kadar sürer mi?</p>

    <p class="normal2">METE</p>

    <p class="normal">Ne?</p>

    <p class="normal2">KAAN</p>

    <p class="normal">Başlaman?</p>

    <p class="normal2">METE</p>

    <p class="normal">Sürer. Zaman alıyor.</p>

    <p class="normal2">KAAN</p>

    <p class="normal">O gün barda içiyoruz ben içmem biliyorsun.</p>

    <p class="normal2">METE</p>

    <p class="normal">Biliyorum. Yok canım hiç görmedim içtiğini.</p>

    <p class="normal2">KAAN</p>

    <p class="normal">Sevmiyorum lanet olası şeyi. Neyse, ne anlatacağımı unuttum.</p>

    <p class="normal">SELİN, bu diyalog esnasında onları izler. DEVRİM bıyık altından güler. HANDE bir şov izler gibi eğlenir.</p>

    <p class="normal2">SELİN</p>

    <p class="normal">Başlıyacam radyo muhabbeti ağzınıza?</p>

    <p class="normal2">HANDE</p>

    <p class="normal">Bence çok hoş ya! Değil mi? Standart yani.</p>

    <p class="normal2">METE</p>

    <p class="normal">Adın neydi senin?</p>

    <p class="normal">Bu kez hepsi birden kendilerini tutmaya çalışır ama gülerler. HANDE çok bozulur. Masadan hızla kalkar. Ağlamaklı.</p>

    <p class="normal2">HANDE</p>

    <p class="normal">Göt!</p>

    <p class="normal2">DEVRİM</p>

    <p class="normal">Kadıköy’ün taşları kaygandır. Düşmeyesin.</p>

    <p class="normal">HANDE sinirlenerek uzaklaşır.</p>

    <p class="normal2">SELİN</p>

    <p class="normal">Çok adisiniz.</p>

    <p class="normal2">METE</p>

    <p class="normal">Hatırlamıyorum kızım n’apiyim?</p>

    <p class="normal2">SELİN</p>

    <p class="normal">Bu kadar kadını ben de hatırlamam.</p>

    <p class="normal2">ŞENOL</p>

    <p class="normal">Selin sana noluyo, siktiğimin yerinde ya?</p>

    <p class="normal2">SELİN</p>

    <p class="normal">Merak ediyorum sadece. Neden bir kadın yetmiyor?</p>

    <p class="normal2">KAAN</p>

    <p class="normal">Yetmek meselesi değil ki bu? Öyle bir kriter yok. Mesela bazıları tek bir kadınla 60 yıl geçirebiliyor, bazıları geçiremiyor.</p>

    <p class="normal2">SELİN</p>

    <p class="normal">Sürekli bir stok durumunuz var oğlum. 4, 5 tane değil ki bu? Neden bu kadar çok olmak zorunda?</p>

    <p class="normal2">KAAN</p>

    <p class="normal">Olabiliyor da ondan. Her şeyin derin bir açıklaması yok.</p>

    <p class="normal2">DEVRİM</p>

    <p class="normal">Ne demiş Orhan Veli?</p>

    <p class="normal2">KAAN</p>

    <p class="normal">Ne demiş?</p>

    <p class="normal2">DEVRİM</p>

    <p class="normal">Ne bileyim? bununla da ilgili bir şey demiştir kesin.</p>

    <p class="normal">METE, ŞENOL ve KAAN gülerler. SELİN de tutamaz kendini ve gülmeye başlar. Zaman geçer.</p>

    <p class="normal">DAHA SONRA. AKŞAM OLMUŞ.</p>

    <p class="normal">SELİN ve ŞENOL gitmişler. Barın başka bir köşesinde KAAN, METE ve DEVRİM masada içki içerler. METE’nin önünde bira var. Yan masadaki üç kadın onları kesiyor. O masaya bakarak konuşurlar.</p>

    <p class="normal2">METE</p>

    <p class="normal">Çok yalnızım ya!</p>

    <p class="normal2">KAAN</p>

    <p class="normal">Sen ne diyosun. Ben ölüyorum sandım ya geçen gün yalnızlıktan.</p>

    <p class="normal">Kızlar, gülerek KAANların masasına hareketlenirler.</p>

    <p class="normal"> </p>

    <p class="normal2">33 İÇ. KAAN EV - SALON - GECE</p>

    <p class="normal">Yakın plan mayonez kasesi ve yanında duran iğrenç bir pizza. Bir kaşık kasenin içine dalar ve sanki bir duvarı boyayacakmış kadar alarak pizzanın üstüne bolca yayar. Bir iki sürüşten sonra pizza mayonezin altında kaybolur.</p>

    <p class="normal">MURAT pizzayı ağzına götürerek televizyondaki hayvan belgeselini izlemeye devam eder.</p>

    <p class="normal">KAAN barda bakıştığı kadınla salona girer. İkisi de sarhoşlar.</p>

    <p class="normal">MURAT yine tepkisiz bir biçimde başını sallar.</p>

    <p class="normal2">MURAT</p>

    <p class="normal">N’aber?</p>

    <p class="normal">KAAN MURAT’ın yanına gelince pizzayı görür, iğrenir ve MURAT’a bakar.</p>

    <p class="normal2">KAAN</p>

    <p class="normal">Biraz pizza koysaydın mayonezine?</p>

    <p class="normal2">MURAT</p>

    <p class="normal">Pizzanın tadı o kadar iğrenç ki anca öyle yiyebiliyorum.</p>

    <p class="normal2">KAAN</p>

    <p class="normal">Halıya dökme sakın.</p>

    <p class="normal2">MURAT</p>

    <p class="normal">Merak etme.</p>

    <p class="normal2">KAAN</p>

    <p class="normal">Çeviri nasıl gidiyor?</p>

    <p class="normal2">MURAT</p>

    <p class="normal">İyi iyi. Epey ilerledim.</p>

    <p class="normal"> </p>

    <p class="normal2">FLASHBACK.</p>

    <p class="normal">MURAT belgesel izler. Uyur. Bir tastan yemek yer. Çay içer. Uyur.</p>

    <p class="normal">FLASHBACK SON.</p>

    <p class="normal">KAAN mutfağa gider, kız MURAT’la yalnız kalır.</p>

    <p class="normal2">MURAT</p>

    <p class="normal">Kimsin sen?</p>

    <p class="normal2">ŞEBNEM</p>

    <p class="normal">Şebnem.</p>

    <p class="normal">MURAT kıza bakmadan ona biraz pizza uzatır.</p>

    <p class="normal2">MURAT</p>

    <p class="normal">Yer misin?</p>

    <p class="normal2">ŞEBNEM</p>

    <p class="normal">(iğrenerek)</p>

    <p class="normal">Hayır. Sağol.</p>

    <p class="normal2">MURAT</p>

    <p class="normal">Nasıl gidiyor?</p>

    <p class="normal2">ŞEBNEM</p>

    <p class="normal">Standart.</p>

    <p class="normal2">MURAT</p>

    <p class="normal">Allah standarttan ayırmasın.</p>

    <p class="normal">KAAN elinde iki birayla gelir. Birini sehpaya koyar. ŞEBNEM biraya uzanır, bir yudum alır ve ayağa kalkar. KAAN odadan çıkarken ŞEBNEM da onu takip eder.</p>

    <p class="normal">MURAT televizyonun sesini açar.</p>

    <p class="normal">MURAT’ın yanındaki telefon çalar. Gözlerini televizyondan ayırmadan telefona uzanır. Belli belirsiz bir kadın sesi duyuyoruz.</p>

    <p class="normal2">MURAT</p>

    <p class="normal">Alo... Ben Murat.. Bu gece gelme bence... Kaan toplantıda... Uzun sürer.</p>

    <p class="normal"> </p>

    <p class="normal2">34 İÇ. KAAN EV - YATAK ODASİ - GECE</p>

    <p class="normal">KAAN sendeleyerek odaya girer. Yatağının üstüne oturur. Elinde bira şişesi var. Bedeni orada ama kafası başka yerde. Pencereden dışarı bakar.</p>

    <p class="normal">ŞEBNEM yanına oturur ve KAAN’ı dudağından öper ve gömleğinin düğmelerini açar. KAAN’ın bakışları sabit bir biçimde pencereye dikilmiş durumda. Kadına karşı tepkisiz.</p>

    <p class="normal">KADIN KAAN’ın dudağını, boynunu, göğsünü öper. Yavaşça aşağı iner ve kadrajdan çıkar.</p>

    <p class="normal">Kamera KAAN’a yaklaşır. Yalnız ve mutsuz bir adam gibi duruyor. Elindeki bira şişesine bakar ve ona kadına gösterdiğinden daha fazla ilgi gösterir.</p>

    <p class="normal2">KAAN</p>

    <p class="normal">(ağır ağır)</p>

    <p class="normal">Şişe güzel bir zenci kadını andırıyor, ne dersin?</p>

    <p class="normal">ŞEBNEM cevap vermez. Onu görmüyoruz.</p>

    <p class="normal">KAAN’ın yüzü ekranı doldurmaya başlar. Birayı yüzüne doğru yaklaştırır. Kendi kendine konuşur.</p>

    <p class="normal2">KAAN</p>

    <p class="normal">Ve sıvı zamansız öldürülmüş bir ejderin kanı gibi. Köpürüp hızla yükseliyor.</p>

    <p class="normal">KAAN’ın gözlerini çok yakından görürüz. Uzağa bakıyorlar.</p>

    <p class="normal2">KAAN</p>

    <p class="normal">Ve yakıcı. Yalnızlık kadar!</p>

    <p class="normal">Yakın plan biranın köpüğü....</p>

    <p class="normal"> </p>

    <p class="normal2">35 DIŞ. YOL - GÜNDÜZ</p>

    <p class="normal">Bir motor tekeri. Bir motor hızla kadraja girer ve çıkar.</p>

    <p class="normal">KAAN motorla tek başına şehirler arası bir yolda gidiyor.</p>

    <p class="normal">Yolda durmuş. Fotoğraf çekiyor. Çektiğini görürüz: mezar taşları. KAAN mezar taşları arasında yürür, bazılarının fotoğraflarını çeker. Bazılarına sadece bakar.</p>

    <p class="normal">Müzik girer. Türkçe bir rock şarkısı duyuyoruz.</p>

    <p class="normal">KAAN tekrar yolda...METE’nin sesini duyarız.</p>

    <p class="normal">METE’nin okuduğu şiiri KAAN yolda küçük bir deftere yazıyor.</p>

    <p class="normal"><span class="idebold">METE (V.O.)</span></p>

    <p class="normal">Yol zamanın bir fonksiyonu değildir. Hız yolun zamana bölünmüş halidir. Ivme ve sürtünme katsayısı bizi ilgilendirmez. Yolda olmak bir hıza sahip olmayı gerektirir, aksi durum yolda durmaktır. Durmak sıkıcıdır.</p>

    <p class="normal"> </p>

    <p class="normal2">36 İÇ. METE EV - GÜNDÜZ</p>

    <p class="normal">METE kalkar. Kahve koyar. Yüzünü yıkar. Büyük bir plak dolabının önünde durup plaklarına bakar. Birini açar. Pikaba koyar.</p>

    <p class="normal">Müzik dinlerken, pul koleksiyonunu düzenler. Bir cerrah titizliğiyle yerleştiriyor pulları. Masada beş-altı tane kalın pul defteri var. Masanın hemen yanındaki bir sehpada METE’nin içkisi duruyor.</p>

    <p class="normal">Şiirin sözleri bu sahnenin üzerine de düşer. Ama bu sefer KAAN’ın sesiyle duyarız.</p>

    <p class="normal"><span class="idebold">KAAN (V.O.)</span></p>

    <p class="normal">Yolda durmak yolda olmak anlamına gelmez, yolda durmak yolda durmak anlamına gelir. Yolun bittiği yerde durulmaz. Ya önce durulur ya durulmaz. Bazen yolun kenarından renksiz duru sular akar.</p>

    <p class="normal"> </p>

    <p class="normal2">37 İÇ. RADYO STÜDYO - GECE</p>

    <p class="normal">METE ve KAAN şiiri aslında radyoda karşılıklı okuyorlar.</p>

    <p class="normal2">KAAN</p>

    <p class="normal">O sularda balık da vardır. Yolun yardığı tepelerin biri yeşil toprak diğeri bej olabilir. Su aktığı yerin rengine bürünmez. Ama sana öyle gelebilir. Ayrıca yol bitmez.</p>

    <p class="normal2">METE</p>

    <p class="normal">O, Labirentin duvarıdır.</p>

    <p class="normal"> </p>

    <p class="normal2">38 İÇ. KUŞBEYİN EV - GECE</p>

    <p class="normal">KUŞBEYİN radyoyu dinler. Etkilenmiş bir hali var.</p>

    <p class="normal2">KAAN</p>

    <p class="normal">Evet. Yol asla bitmez.</p>

    <p class="normal">(es verir)</p>

    <p class="normal">Kaybedenler Kulübü burası. Numaramız 212-.....</p>

    <p class="normal">KUŞBEYİN telefona uzanır ve numarayı çevirir.</p>

    <p class="normal"> </p>

    <p class="normal2">39 İÇ. RADYO STÜDYO - GECE</p>

    <p class="normal">Telefon çalar.</p>

    <p class="normal2">METE</p>

    <p class="normal">İyi geceler sayın dinleyen.</p>

    <p class="normal2">KUŞBEYİN</p>

    <p class="normal">İyi Geceler Bayım.</p>

    <p class="normal2">KAAN</p>

    <p class="normal">Adınız.</p>

    <p class="normal2">KUŞBEYİN</p>

    <p class="normal">Kuşbeyin diyelim.</p>

    <p class="normal2">METE</p>

    <p class="normal">Buyrun.</p>

    <p class="normal2">KUŞBEYİN</p>

    <p class="normal">Kendinden ne kadar uzaksan aslında kendine o kadar yakınsın. Yer yüzünde sana en uzak nokta aslında sırtındır. Bazen büyük farklılıklar insanları birbirlerine daha da yakınlaştırır.</p>

    <p class="normal">KAAN gülümser. Sanki ruh ikizini bulmuş gibi...</p>

    <p class="normal2">KAAN</p>

    <p class="normal">Bir kürenin üstünde başlayan tüm yolculuklar aslında yalnızca başlangıç noktasına yaklaşmaya yarar.</p>

    <p class="normal"> </p>

    <p class="normal2">40 İÇ. KIZ YURDU - GECE</p>

    <p class="normal">Kızlar yine radyonun başında.</p>

    <p class="normal2">KİZ 1</p>

    <p class="normal">Ne diyorlar ya?</p>

    <p class="normal2">KİZ 2</p>

    <p class="normal">Bilmem. Ama derin şeyler. Çok hoşuma gidiyor.</p>

    <p class="normal"> </p>

    <p class="normal2">41 İÇ. BRİT EV - GECE</p>

    <p class="normal">BRİT konuşulanlardan etkilenir ve walkmanini alarak evden çıkar.</p>

    <p class="normal"> </p>

    <p class="normal2">42 DIŞ. KADIKÖY SOKAK - GECE</p>

    <p class="normal">BRİT walkmaninde programı dinleyerek üzgün bir biçimde yürür ve bir telefon kulübesine girer.</p>

    <p class="normal">Jeton atar ve numarayı çevirir.</p>

    <p class="normal"> </p>

    <p class="normal2">43 İÇ. RADYO STÜDYO - GECE</p>

    <p class="normal">BRİT-KUŞBEYİN-STÜDYO-DİNLEYENLER arasında kurgu:</p>

    <p class="normal">Stüdyoda telefon çalar.</p>

    <p class="normal2">METE</p>

    <p class="normal">Buyrun sayın dinleyen.</p>

    <p class="normal2">BRİT (V.O.)</p>

    <p class="normal">Alo.</p>

    <p class="normal2">KAAN</p>

    <p class="normal">Adınız?</p>

    <p class="normal">BRİT biraz tereddüt eder. KUŞBEYİN de dinler.</p>

    <p class="normal2">BRİT</p>

    <p class="normal">Brit.</p>

    <p class="normal2">METE</p>

    <p class="normal">Nerden arıyorsunuz sayın dinleyen?</p>

    <p class="normal2">BRİT</p>

    <p class="normal">Kadıköy. (bekler) Çok yalnızım.</p>

    <p class="normal2">KAAN</p>

    <p class="normal">Yalnızlık adamı kanca yapar be Brit.</p>

    <p class="normal2">BRİT</p>

    <p class="normal">Yalnızım. Allah Belamı versin. Yalnızlıktan kusacam vallahi.</p>

    <p class="normal2">METE</p>

    <p class="normal">Ben de Brit ben de...</p>

    <p class="normal2">BRİT</p>

    <p class="normal">Yine sabah olacak, yine yeni bir gün başlayacak, yine ölecem.</p>

    <p class="normal2">KAAN</p>

    <p class="normal">Bedsin yani.</p>

    <p class="normal2">BRİT</p>

    <p class="normal">Evet. Hayat çok boktan.</p>

    <p class="normal2">KAAN</p>

    <p class="normal">O zaman sana Kadıköy bedlik amirliği verelim. Bizi aralarda ara rapor ver. Ne dersin?</p>

    <p class="normal2">BRİT</p>

    <p class="normal">Tamamdır.</p>

    <p class="normal">KUŞBEYİN gülümser. Sanki ufak çaplı terapi yapılıyor.</p>

    <p class="normal2">KAAN</p>

    <p class="normal">Ya bir Auummm çekelim de şu gerginliği atalım bi ya...</p>

    <p class="normal2">BRİT</p>

    <p class="normal">Auumm mu?</p>

    <p class="normal2">KAAN</p>

    <p class="normal">Yoga gibi ya. Auumm. Auumm. Acıbadem Unlu Mamülleri.</p>

    <p class="normal2">METE</p>

    <p class="normal">Hadi hep beraber Auum çekiyoruz.</p>

    <p class="normal">Mırıldanarak Budist rahipler gibi “AUUUMMMM” derler.</p>

    <p class="normal2">METE</p>

    <p class="normal">AUUUUMMMMMMMM.</p>

    <p class="normal2">KAAN</p>

    <p class="normal">AUUUUMMMMMMMM.</p>

    <p class="normal">AUUMMMlar git gide uzayıp güçlenirler. KAAN-METE-BRİT-KUŞBEYİN’in AUUMMMlarına...</p>

    <p class="normal">Yurttaki kızlar....</p>

    <p class="normal">Fatih’teki kız....</p>

    <p class="normal2">DEVRİM....</p>

    <p class="normal">Ve başka dinleyenler de eklenir...Sanki büyük bir kalabalık toplu bir ayindeymiş gibi hep beraber “AUUMMMMM” melodisini mırıldanırlar.</p>

    <p class="normal">Evinde radyonun yanından geçen ASLI programdan gelen sese şaşırır. Anlam veremez.</p>

    <p class="normal">İSTANBUL genel üzerine de düşer melodi... Sanki şehir de AUUUMM çekiyor....</p>

    <p class="normal2">BRİT</p>

    <p class="normal">AUUUUMMMMMMMMMM.</p>

    <p class="normal">Kulübenin önünden geçen insanlar BRİT sanki çıldırmış gibi ona bakarlar.</p>

    <p class="normal2">KAAN</p>

    <p class="normal">AUUUMMMMMMMMMMMMMMMMMMM.</p>

    <p class="normal2">METE</p>

    <p class="normal">AUUUUUUUUUMMMMMMMMMMMMM.</p>

    <p class="normal">BRİT artık herşeyiyle bağırıyor. Sanki bir kurt gibi uluyarak, abartarak AUUMM çeker.</p>

    <p class="normal2">BRİT</p>

    <p class="normal">AAAAAAAAAAUUUUUUUUUUUUUUUUMMMMMMMM.</p>

    <p class="normal">Radyodakiler, dinleyenler, herkes gülmekten yıkılır.</p>

    <p class="normal">BRİT gülümser. Sanki eylem, onu rahatlatmış, onun için terapi gibi bir şey olmuş.</p>

    <p class="normal2">METE</p>

    <p class="normal">Senin için Brit. Özletme Kendini.</p>

    <p class="normal">METE potları açar. Ferdi Özbeğen’den “Dilek Taşı” çalmaya başlar.</p>

    <p class="normal"> </p>

    <p class="normal2">44 İÇ/DIŞ DİNLEYENLER MONTAJ - GECE</p>

    <p class="normal">“Dilek Taşı” çalarken parçayı dinleyen değişik tipleri görürüz:</p>

    <p class="normal">Yatağının üstüne uzanmış radyosunu dinleyen genç adam...</p>

    <p class="normal">BRİT sokakta yürüyor. Yüzündeki mutsuzluk ifadesi gitmiş..</p>

    <p class="normal">Kızlar yurdundaki öğrenciler şarkıya eşlik ederler...</p>

    <p class="normal">Radyoda içkilerini yudumlayan KAAN ve METE.</p>

    <p class="normal">Müzik yükselirken....</p>

    <p class="normal">Parçayı dinleyen Çakal Yılmaz ve diğer taksiciler...</p>

    <p class="normal">BRİT eve girer ve şarkıya eşlik eder biçimde evdeki boş şarap şişelerini duvara atarak kırar.</p>

    <p class="normal">Fatih’teki kız camdan bakıyor. Odaya birisinin geldiğini hissedince uyur gibi yapar.</p>

    <p class="normal">DEVRİM’in atölyesinde sevgilisi onu öpmeye başlar...</p>

    <p class="normal">Daha önce gördüğümüz binalarda yanan ışıklar artmış, sanki daha fazla kişi programı dinliyor.</p>

    <p class="normal">BRİT rahatlamış, içini boşaltmış. Hafifçe gülümser.</p>

    <p class="normal"> </p>

    <p class="normal2">45 İÇ. ASLI OFİS - GÜNDÜZ</p>

    <p class="normal">ASLI ofisinde çalışırken METE gelir.</p>

    <p class="normal2">ASLI</p>

    <p class="normal">Birde değil miydi randevumuz?</p>

    <p class="normal2">METE</p>

    <p class="normal">Anca uyandım. Kusura bakma.</p>

    <p class="normal2">ASLI</p>

    <p class="normal">Kaan nerde?</p>

    <p class="normal2">METE</p>

    <p class="normal">Yayınevinde. İşi vardı, çıkamadı.</p>

    <p class="normal">METE ASLI’nın karşısına oturur. Çok rahat; radyo sahibinin önünde oturuyormuş gibi bir havası yok.</p>

    <p class="normal2">ASLI</p>

    <p class="normal">İşler nasıl? Bir isteğiniz, şikayetiniz var mı?</p>

    <p class="normal2">METE</p>

    <p class="normal">Yok.</p>

    <p class="normal2">ASLI</p>

    <p class="normal">Program biraz canlandı galiba.</p>

    <p class="normal2">METE</p>

    <p class="normal">Bilmem. Öyle mi?</p>

    <p class="normal2">ASLI</p>

    <p class="normal">Fena değil. Biraz daha uğraşsak daha da iyi olur. Reklam bile alabiliriz. Size para bile ödemeye başlarız.</p>

    <p class="normal2">METE</p>

    <p class="normal">Ama....</p>

    <p class="normal2">ASLI</p>

    <p class="normal">Dozunu biraz hafifletin... Son haftada 600 şikayet geldi... İkinci uyarıyı aldık.</p>

    <p class="normal">Kapattıracaksınız radyoyu.</p>

    <p class="normal2">METE</p>

    <p class="normal">Biz ne konuşacağımızı, programın nereye gideceğini planlamıyoruz ki... Serbest çağrışım gibi bir şey.</p>

    <p class="normal2">ASLI</p>

    <p class="normal">Yayında geğirip küfretmeniz, arayan her kadına yatma teklif etmeniz şart mı?</p>

    <p class="normal2">METE</p>

    <p class="normal">Bilmem. Şart değil mi?</p>

    <p class="normal">ASLI elindeki notları alır.</p>

    <p class="normal2">ASLI</p>

    <p class="normal">Geçen akşam 40 dakika pırasa tarifi anlatmışsınız, 45 dakikada erken boşalma. Yok mu başka bir şey?</p>

    <p class="normal2">METE</p>

    <p class="normal">Bilmem var mı? O akşam öyle denk gelmiş n’apalım? Bundan başka şekilde program yapamayız biz. Tarzımız bu.</p>

    <p class="normal2">ASLI</p>

    <p class="normal">Onu anladık. Ama Türkiye burası. Kapattıracaksınız radyoyu.</p>

    <p class="normal">METE sessiz kalır. ASLI düşünür.</p>

    <p class="normal2">ASLI</p>

    <p class="normal">Kaanla konuş. İyi bir şey yakaladınız. Kaçırmayın derim. Ben desteğe hazırım. İsterseniz.</p>

    <p class="normal">METE tepki vermeden ASLI’ya bakar.</p>

    <p class="normal"> </p>

    <p class="normal2">46 DIŞ. İSTANBUL MANZARALARI - GÜNDÜZ/GECE</p>

    <p class="normal">Time lapse ile şehir gündüzden geceye dönüşür. Kentin temposu yavaşlar, dinginleşir. Hızlı bir müzik başlar.</p>

    <p class="normal"> </p>

    <p class="normal2">47 İÇ. RADYO STÜDYO - GECE</p>

    <p class="normal">MONTAJ: Hızlı bir rock’n roll parçası eşliğindeki tempolu sekansta değişik programlardan farklı skeçler izleriz.</p>

    <p class="normal2">KAAN</p>

    <p class="normal">Geçenlerde Cuma’ya gittim.</p>

    <p class="normal2">METE</p>

    <p class="normal">Ne zaman?</p>

    <p class="normal2">KAAN</p>

    <p class="normal">Salı. Ben Salıları gidiyorum. Daha sakin oluyor.</p>

    <p class="normal">Başka bir gün.</p>

    <p class="normal2">METE</p>

    <p class="normal">Benim boxerlarım eskidi.</p>

    <p class="normal2">KADIN SES 2 (V.O.)</p>

    <p class="normal">Ben sana bir boxer alayım. Olmazsa benimkini veriim.</p>

    <p class="normal2">KAAN</p>

    <p class="normal">Sayın dinleyenler Seattle için iftar vakti.</p>

    <p class="normal2">METE</p>

    <p class="normal">Haydari mi, süzme yoğurt mu?</p>

    <p class="normal2">DİNLEYEN (V.O.)</p>

    <p class="normal">Sadece yoğurt.</p>

    <p class="normal2">KAAN</p>

    <p class="normal">Patlıcandan hoşlanıyor musunuz?</p>

    <p class="normal2">DİNLEYEN (V.O.)</p>

    <p class="normal">Bayılırım.</p>

    <p class="normal2">KAAN</p>

    <p class="normal">Mastürbasyon yapıyor musunuz?</p>

    <p class="normal2">DİNLEYEN (V.O.)</p>

    <p class="normal">Hayır.</p>

    <p class="normal2">METE</p>

    <p class="normal">Hiç mi?</p>

    <p class="normal2">DİNLEYEN (V.O.)</p>

    <p class="normal">Hayır. Patlıcanla ne ilgisi var?</p>

    <p class="normal2">METE</p>

    <p class="normal">Patlıcanla bir ilgisi yok.</p>

    <p class="normal">Telefonda yanan ışıklar artar. Header telefonları cevaplar, stüdyoya aktarır.</p>

    <p class="normal2">KAAN</p>

    <p class="normal">İyi akşamlar sayın dinleyen sizinle yatmış mıydık?</p>

    <p class="normal2">ERKEK SESİ (V.O.)</p>

    <p class="normal">Siz nasıl bir program yaptığınızı düşünüyorsunuz?</p>

    <p class="normal2">KAAN</p>

    <p class="normal">Biz prensip olarak düşünmüyoruz.</p>

    <p class="normal">Başka bir gün. Tempo hızlanır. Bardağa viski konulur; bira içilir. Hızlı bir tempoda....</p>

    <p class="normal2">KADIN SES 4</p>

    <p class="normal">Ben dün geceyi hatırlamıyorum.</p>

    <p class="normal2">METE</p>

    <p class="normal">Ben 1980 sonrasını hatırlamıyorum.</p>

    <p class="normal2">KAAN</p>

    <p class="normal">New York için iftar vakti.</p>

    <p class="normal2">METE</p>

    <p class="normal">Vaktimizi çarçur ediyoruz burada. Hadi gel Olimposa gidelim.</p>

    <p class="normal2">KADIN SES 4</p>

    <p class="normal">Olur.</p>

    <p class="normal2">KAAN</p>

    <p class="normal">Canım benim. Yalarım.</p>

    <p class="normal2">KADIN SES 4</p>

    <p class="normal">Bilmukabele. Ben de..</p>

    <p class="normal2">METE</p>

    <p class="normal">Bana kalırsa hayat yanlış zamanda yanlış yerde olmaktan oluşur.</p>

    <p class="normal2">KAAN</p>

    <p class="normal">N’aptın hayatta; 500 milyon dolarlık satış mı yoksa Süveyş Kanalını 2 defa geçtin mi?</p>

    <p class="normal2">KADIN SES (V.O.)</p>

    <p class="normal">Ben Cem Akkaş’ın kitabını istiyorum.</p>

    <p class="normal2">KAAN</p>

    <p class="normal">Şüphesiz</p>

    <p class="normal2">KADIN SES (V.O.)</p>

    <p class="normal">Olur mu?</p>

    <p class="normal2">KAAN</p>

    <p class="normal">Şüphesiz.</p>

    <p class="normal2">KADIN SES (V.O.)</p>

    <p class="normal">Gelip alabilir miyim?</p>

    <p class="normal2">METE</p>

    <p class="normal">Şüphesiz.</p>

    <p class="normal">Başka bir gün. Kamera stüdyo içinde dönmeye başlar.</p>

    <p class="normal2">METE</p>

    <p class="normal">Anılar anlatıldığında yitmez mi?</p>

    <p class="normal2">KAAN</p>

    <p class="normal">Anılar anlatıldığında acıtır..</p>

    <p class="normal2">METE</p>

    <p class="normal">Gelip bu akşam kitabı benden alın.</p>

    <p class="normal2">KADIN SES (V.O.)</p>

    <p class="normal">Olur.</p>

    <p class="normal2">KAAN</p>

    <p class="normal">Balık mı tercih edersin, kırmızı et mi? Ona göre şarabın rengini belirleyecem.</p>

    <p class="normal2">KADIN SES (V.O.)</p>

    <p class="normal">Kırmızı Et.</p>

    <p class="normal2">KADIN SES 2 (V.O.)</p>

    <p class="normal">Neden her konuştuğunuzun ucu sekse dokunuyor?</p>

    <p class="normal2">METE</p>

    <p class="normal">Hayatta ucu sekse dayanmayan bir şey var mı? Varsa da biz bilmiyoruz.</p>

    <p class="normal2">KAAN</p>

    <p class="normal">Haftaya kına gecesi yapıyoruz.</p>

    <p class="normal2">ERKEK SESİ 3</p>

    <p class="normal">Sizin programınıza da size de çok sinir oluyorum aslında.</p>

    <p class="normal2">KAAN</p>

    <p class="normal">Evet.</p>

    <p class="normal2">ERKEK SESİ 3</p>

    <p class="normal">Ama yine de aradım.</p>

    <p class="normal">Tempo daha da hızlanır. Başka bir gün.</p>

    <p class="normal">Telefon çalar.</p>

    <p class="normal2">ERKEK SESİ 4</p>

    <p class="normal">Abi her zaman ki gibi çalmamak üzere bir şarkı isteyebilir miyim?</p>

    <p class="normal2">METE</p>

    <p class="normal">Tabi ki.</p>

    <p class="normal2">ERKEK SESİ 4</p>

    <p class="normal">Pearl Jam’dan Immortality.</p>

    <p class="normal2">METE</p>

    <p class="normal">Memuniyetle Pearl Jam’dan İmmortality çalmıyoruz.</p>

    <p class="normal2">KAAN</p>

    <p class="normal">Kına gecesini açıyoruz?</p>

    <p class="normal2">METE</p>

    <p class="normal">Fasulyeye yarım kilo şeker koyan herkesi kınıyoruz.</p>

    <p class="normal2">KAAN</p>

    <p class="normal">Orhan Gencebay’ı sevmeyenleri kınıyoruz.</p>

    <p class="normal2">ERKEK SESİ 4</p>

    <p class="normal">Siz rockçı değil misiniz? Neden Türkçe çalıyorsunuz.</p>

    <p class="normal2">METE</p>

    <p class="normal">Sana ne?</p>

    <p class="normal2">KAAN</p>

    <p class="normal">Gidiyor muyuz Olimpos’a?</p>

    <p class="normal">Müzik biter. Montaj da sonlanır.</p>

    <p class="normal"> </p>

    <p class="normal2">48 DIŞ. OLİMPOS SAHİL - GÜNDÜZ</p>

    <p class="normal">KAAN ve METE sahilde bir bankın üstünde oturmuş bira içip denize bakıyorlar. Huzurlular.</p>

    <p class="normal">İkisinin olduğu görüntüye iki güzel kadın girer ve yanlarına otururlar. Kızların ilgileri abartılı. KAAN ve METE çok ilgilenmeden denizi izlemeye devam ederler.</p>

    <p class="normal">KIZLAR ikisini de bankın üstünden kaldırıp odaya götürürler.</p>

    <p class="normal"> </p>

    <p class="normal2">49 İÇ. OLİMPOS PANSİYON - GÜNDÜZ</p>

    <p class="normal">Bir siyah-beyaz çizgi roman kareleri gibi genel planda tek kare görseller arka arkaya gelir. Sanki film değil de fotoğraf olarak çekilmiş.</p>

    <p class="normal">Odanın içinde iki ayrı yatakta iki yarı çıplak çift yatıyor.</p>

    <p class="normal">Çiftlerden biri uyanır ve sevişmeye başlar.</p>

    <p class="normal">İki çift de uyur...</p>

    <p class="normal">Diğer çift uyanır ve sevişir...</p>

    <p class="normal">İki çift de uyur...</p>

    <p class="normal">İki çift aynı anda uyanır ve sevişirler...</p>

    <p class="normal">Herkes uyur...</p>

    <p class="normal"> </p>

    <p class="normal2">50 DIŞ. OLİMPOS SAHİL - GÜNDÜZ</p>

    <p class="normal">KAAN ve METE kadınları odada bırakmışlar. Bankta oturup denizi seyrediyorlar. İkisinin de yanında kitapları ve içkileri var.</p>

    <p class="normal2">METE</p>

    <p class="normal">Dönelim mi?</p>

    <p class="normal2">KAAN</p>

    <p class="normal">Akşama çıkarız yola.</p>

    <p class="normal"> </p>

    <p class="normal2">51 İÇ. 6.45 YAYINEVİ - GÜNDÜZ</p>

    <p class="normal">KAAN ve EROL EGEMEN masada oturmuş bir kitap üzerinde çalışıyorlar. EROL’un sesini duyuyoruz ama yüzünü hiç görmüyoruz. Sürekli ya amorsta kalıyor ya da bir lamba ya da bir nesne yüzünü gizliyor. Masanın üstünde bir prova kapak baskısı ve çeviri notları var. EROL onlara uzandığında parmağında çok şık ve farklı bir yüzük olduğunu görürüz.</p>

    <p class="normal2">KAAN</p>

    <p class="normal">Çok iyi olmuş Erol.</p>

    <p class="normal2">EROL</p>

    <p class="normal">Sağol.</p>

    <p class="normal2">KAAN</p>

    <p class="normal">Barkodu biraz sağa kaydırsak olur mu?</p>

    <p class="normal2">EROL</p>

    <p class="normal">Olur, olur hemen yaparım.</p>

    <p class="normal2">KAAN</p>

    <p class="normal">Arka kapak yazısının puntosunu biraz küçültüp 6.45 okuru diye başlayan kısmı bir tık büyük bırakalım.</p>

    <p class="normal2">EROL</p>

    <p class="normal">Tamamdır.</p>

    <p class="normal">KAAN rahatlar, iş modundan çıkar biraz. EROL çantasından bir barbunya reçeli kavonozu çıkarır ve masaya koyar. KAAN bakar ve gülümser.</p>

    <p class="normal2">KAAN</p>

    <p class="normal">Sağol. Funda’ya yemek için çok teşekkür et.</p>

    <p class="normal2">EROL</p>

    <p class="normal">Davet bekleme oğlum, istediğiniz zaman gelin.</p>

    <p class="normal2">KAAN</p>

    <p class="normal">Sen de bara gel arada.</p>

    <p class="normal2">EROL</p>

    <p class="normal">Ajans yoğun...Program nasıl?</p>

    <p class="normal2">KAAN</p>

    <p class="normal">Takılıyoruz...</p>

    <p class="normal">EROL tasarım üzerinde yaptığı değişikliği göstermek için KAAN’a kağıdı uzatır.</p>

    <p class="normal">KAAN kağıda bakar ve gözleri tasarımın altına takılır:</p>

    <p class="normal">Yakın planda: “Tasarım: Erol Egemen.” KAAN gülümser.</p>

    <p class="normal"> </p>

    <p class="normal2">52 İÇ. RADYO STÜDYO - GECE</p>

    <p class="normal">Programın ortasındalar. KAAN bağırarak:</p>

    <p class="normal2">KAAN</p>

    <p class="normal">Kim bu Erol Egemen ya?</p>

    <p class="normal2">METE</p>

    <p class="normal">Hakkaten kim ulan bu Erol Egemen?</p>

    <p class="normal2">KAAN</p>

    <p class="normal">Sen ne diyosun Dilemma? Kim bu Erol Egemen?</p>

    <p class="normal">DİLEMMA telefonla bağlanmış.</p>

    <p class="normal2">DİLEMMA (V.O.)</p>

    <p class="normal">(telefonda)</p>

    <p class="normal">Kim hakkaten?</p>

    <p class="normal2">KAAN</p>

    <p class="normal">(sanki sinirlenmiş gibi)</p>

    <p class="normal">Birisi buna açıklık getirmeyecek mi ya? Barbunyayı reçel olarak yiyen bu Erol Egemen kim?</p>

    <p class="normal2">METE</p>

    <p class="normal">Harbiden öyle bu. Yani barbunyanın üzerine pudra şekeri serpilmiş gibiydi ya.</p>

    <p class="normal2">KAAN</p>

    <p class="normal">Kürt barbunyası gibi bişey yani.</p>

    <p class="normal2">METE</p>

    <p class="normal">Haa neredeyse.</p>

    <p class="normal2">KAAN</p>

    <p class="normal">Kimdir bu Erol Egemen ya?</p>

    <p class="normal2">DİLEMMA (V.O.)</p>

    <p class="normal">Ne kim?</p>

    <p class="normal2">METE</p>

    <p class="normal">Kimse çıksın ya bu ortaya.</p>

    <p class="normal2">DİLEMMA (V.O.)</p>

    <p class="normal">Öyle birisi mi var?</p>

    <p class="normal"> </p>

    <p class="normal2">53 İÇ/DIŞ DİNLEYENLER MONTAJ - GECE</p>

    <p class="normal">Fatih’teki kız...</p>

    <p class="normal">DEVRİM...</p>

    <p class="normal">KAAN’ın salonunda MURAT. MURAT şaşırır.</p>

    <p class="normal">ASLI...</p>

    <p class="normal">Taksiciler... hepsi programı dinliyor ve Erol Egemen’in kim olduğunu çözmeye çalışıyorlar.</p>

    <p class="normal">METEler sanki iyice çaresizleşmiş gibi:</p>

    <p class="normal"><span class="idebold">METE (V.O.)</span></p>

    <p class="normal">Kim Allah aşkına bu Erol Egemen?</p>

    <p class="normal2">DİLEMMA (V.O.)</p>

    <p class="normal">Çıksın ortaya, göstersin kendini?</p>

    <p class="normal"><span class="idebold">KAAN (V.O.)</span></p>

    <p class="normal">Kim bu Erol Egemen?</p>

    <p class="normal"><span class="idebold">METE (V.O.)</span></p>

    <p class="normal">Sibel Egemen’le alakası var mı?</p>

    <p class="normal"><span class="idebold">KAAN (V.O.)</span></p>

    <p class="normal">Benim desin çıksın görelim kimdir nedir ya?</p>

    <p class="normal">KIZ YURDUNDAKİ öğrenciler birbirlerine bakarlar.</p>

    <p class="normal2">KİZ 1</p>

    <p class="normal">Kim Erol Egemen sen biliyo musun?</p>

    <p class="normal2">KİZ 2</p>

    <p class="normal">Yo sen?</p>

    <p class="normal">Programdakiler sanki iyice sinirlenmiş gibiler:</p>

    <p class="normal2">KAAN(V.O.)</p>

    <p class="normal">Delikanlıysa çıksın ayrıca abi görelim ya?</p>

    <p class="normal"><span class="idebold">METE (V.O.)</span></p>

    <p class="normal">Sanmıyorum.</p>

    <p class="normal"><span class="idebold">KAAN (V.O.)</span></p>

    <p class="normal">Delikanlı olduğunu mu sanmıyorsun?</p>

    <p class="normal"><span class="idebold">METE (V.O.)</span></p>

    <p class="normal">Sanmıyorum tabi ya.</p>

    <p class="normal">TAKSİCİLER de kendi aralarında girer sohbete.</p>

    <p class="normal2">TAKSİCİ</p>

    <p class="normal">Oyacaklar bu Erol Egemen’i.</p>

    <p class="normal2">TAKSİCİ 2</p>

    <p class="normal">Delikanlı olsaydı da oydurmasaydı.</p>

    <p class="normal"> </p>

    <p class="normal2">54 İÇ. RADYO STÜDYO - GECE</p>

    <p class="normal2">KAAN</p>

    <p class="normal">Geçen gün arkadaşlarla poğaça yiyoruz. Ben peynirli poğaça istedim kıymalı çıktı. Bi ısırdım o soğan tadı geldi. O leş soğan tadı geldi.</p>

    <p class="normal">(aniden bağırarak)</p>

    <p class="normal">Kim dedim ya bu Erol Egemen. Kim?</p>

    <p class="normal2">METE</p>

    <p class="normal">Kim sahiden. Kim ulan bu lavuk.</p>

    <p class="normal2">DİLEMMA (V.O.)</p>

    <p class="normal">Geçen gün karelerden birine İstanbul manzarası çiziyodum. Orda da aklıma geldi acaba Erol Egemen şu evde mi oturuyo diye baktım ama bulamadım.</p>

    <p class="normal2">METE</p>

    <p class="normal">Neyse Dilemma söyleyeceğin başka bişey yoksa kapatmak zorundayım çünkü hatta-</p>

    <p class="normal2">DİLEMMA (V.O.)</p>

    <p class="normal">Erol Egemen mi var?</p>

    <p class="normal2">METE</p>

    <p class="normal">Hayır. Başka bir dinleyen var.</p>

    <p class="normal2">DİLEMMA (V.O.)</p>

    <p class="normal">Peki.</p>

    <p class="normal2">KAAN</p>

    <p class="normal">Özletme kendini.</p>

    <p class="normal">METE potları açar ve hızlı ve canlı bir Rock’n Roll parçası çalmaya başlar.</p>

    <p class="normal"> </p>

    <p class="normal2">55 İÇ. BAR - GECE</p>

    <p class="normal">KAAN barda tek başına oturuyor ve bira içiyor. Ortam kalabalık ama çok itiş kakış değil.</p>

    <p class="normal">Barın öteki ucunda ama KAAN’ı görebilen bir noktada çok güzel ve alımlı, 25-30 yaşlarında tek başına bir kadın oturuyor. Bu KAAN’ın barda daha önceden gördüğü ZEYNEP.</p>

    <p class="normal">ZEYNEP birasını içerken yanına bir adam oturur ve sarkmaya başlar. KAAN kızı fark ettiği andan itibaren ona bakar ve olayı izler. ZEYNEP adamı tersler ve adamın yanından kalkarak KAAN’ın yakınındaki bir tabureye oturur. KAAN’a bakar. KAAN bakışına karşılık verir. Bir süre daha bakışırlar. Birbirlerinden etkilendikleri belli ama konuşmazlar.</p>

    <p class="normal">KAAN yavaşça çerez tabağını ZEYNEP’in önüne doğru iter. ZEYNEP çerez tabağına sonra da KAAN’a bakar. Elindeki biradan KAAN’ın boş bardağına koyar.</p>

    <p class="normal">Gülümserler.</p>

    <p class="normal">İKİ SAAT SONRA.</p>

    <p class="normal">Önlerinde boş şişeler ve kadehler var. ZEYNEP hemen KAAN’ın yanındaki sandalyeye oturmuş. Daha samimiler ve keyifliler.</p>

    <p class="normal"> </p>

    <p class="normal2">56 İÇ. RADYO STÜDYO - GECE</p>

    <p class="normal">METE radyoda tek başına. Saate bakar: 22:25. KAAN’ın sandalyesi boş. Yayına girer.</p>

    <p class="normal"> </p>

    <p class="normal2">57 DIŞ. BARLAR SOKAĞI - GECE</p>

    <p class="normal">Barın önü. KAAN bir taksi çevirmiş, ZEYNEP’i bindiriyor.</p>

    <p class="normal2">KAAN</p>

    <p class="normal">Bir daha ne zaman görüşecez?</p>

    <p class="normal2">ZEYNEP</p>

    <p class="normal">Üç gün sonra Beşiktaş iskelesine gelirsen görüşürüz.</p>

    <p class="normal2">KAAN</p>

    <p class="normal">(şaka yaparak)</p>

    <p class="normal">Adın neydi senin?</p>

    <p class="normal2">ZEYNEP</p>

    <p class="normal">Hatırlayamadım. Altı diyelim.</p>

    <p class="normal">ZEYNEP aniden uzanıp KAAN’ı dudaklarından öper ve taksiye biner. KAAN etkilenir. Taksinin arkasından bakar.</p>

    <p class="normal"> </p>

    <p class="normal2">58 İÇ. KAAN EV - SALON - GECE</p>

    <p class="normal">MURAT yine berjerde oturuyor. KAAN gelir ve yandaki kanepeye oturur.</p>

    <p class="normal2">KAAN</p>

    <p class="normal">N’apıyosun?</p>

    <p class="normal2">MURAT</p>

    <p class="normal">Zihnimi dinlendiriyorum. Ara verdim.</p>

    <p class="normal2">KAAN</p>

    <p class="normal">Ne zaman?</p>

    <p class="normal2">MURAT</p>

    <p class="normal">Bilmem... Az evvel. Çok olmadı.</p>

    <p class="normal2">KAAN</p>

    <p class="normal">Oğlum, duman bir kadınla tanıştım. Yıkılıyodu. Dağıttı beni.</p>

    <p class="normal2">MURAT</p>

    <p class="normal">Adı ne?</p>

    <p class="normal">KAAN bozulur.</p>

    <p class="normal2">KAAN</p>

    <p class="normal">Bilmem.</p>

    <p class="normal2">MURAT</p>

    <p class="normal">Eee nerde?</p>

    <p class="normal2">KAAN</p>

    <p class="normal">(keyifli)</p>

    <p class="normal">Üç gün sonra 6’da Beşiktaş iskelesinde buluşacaz.</p>

    <p class="normal2">MURAT</p>

    <p class="normal">İyi.</p>

    <p class="normal">(Kaan’a bakmadan)</p>

    <p class="normal">Beşiktaş’taki Beşiktaş iskelesinde mi? Kadıköy’deki Beşiktaş iskelesinde mi?</p>

    <p class="normal">KAAN yakın plan. Uçak düşme ve patlama sesleri duyarız. KAMERA KAAN’a yaklaşır.</p>

    <p class="normal">KAAN HAYAL EDER:</p>

    <p class="normal">KAAN Kadıköy iskelesinde bekler. ZEYNEP Beşiktaş’ta bekler ve saatine bakar. KAAN da saatine bakar. ZEYNEP sıkılır ve gider.</p>

    <p class="normal">Tekrar KAAN’a döneriz. KAAN sıkılır, terler.</p>

    <p class="normal2">KAAN</p>

    <p class="normal">(zorlanarak)</p>

    <p class="normal">Bilmem.</p>

    <p class="normal"> </p>

    <p class="normal2">59 İÇ. RADYO STÜDYO/TELEFON KULÜBESİ / KAAN EV - GECE</p>

    <p class="normal2">BRİT (V.O.)</p>

    <p class="normal">Alo.</p>

    <p class="normal2">KAAN</p>

    <p class="normal">Brit ya bir şey soracam. Biri Beşiktaş iskelesi dediğinde Kadıköy’deki Beşiktaş iskelesi mi anlarsın, Beşiktaş’taki Beşiktaş iskelesi mi anlarsın?</p>

    <p class="normal">METE şaşırır.</p>

    <p class="normal2">BRİT (V.O.)</p>

    <p class="normal">Benim iskeleyle işim olmaz.</p>

    <p class="normal">Erol Egemen’e sor.</p>

    <p class="normal2">KAAN</p>

    <p class="normal">Tamam da. Hangisi?</p>

    <p class="normal">BRİT kulübedeki telefonda.</p>

    <p class="normal2">BRİT (V.O.)</p>

    <p class="normal">Ben Kadıköy anlarım.</p>

    <p class="normal2">RADYODA:</p>

    <p class="normal2">METE</p>

    <p class="normal">Ben de.</p>

    <p class="normal2">DİNLEYEN (KADIN) (V.O.)</p>

    <p class="normal">Ben Beşiktaş’taki anlarım.</p>

    <p class="normal">Telefon çalar. Yayında MURAT’ın</p>

    <p class="normal">sesi duyulur.</p>

    <p class="normal2">MURAT (V.O.)</p>

    <p class="normal">Alo. Alo.</p>

    <p class="normal2">METE</p>

    <p class="normal">Buyrun sayın dinleyen.</p>

    <p class="normal2">MURAT (V.O.)</p>

    <p class="normal">(yorgun, bezgin)</p>

    <p class="normal">Televizyonda çok güzel bir Robert De niro filmi var.</p>

    <p class="normal2">KAAN</p>

    <p class="normal">Sağolun sayın dinleyen.</p>

    <p class="normal2">MURAT (V.O.)</p>

    <p class="normal">Bi de burada Mete’yi bekleyen Ceyda</p>

    <p class="normal">diye bir kız var.</p>

    <p class="normal2">METE</p>

    <p class="normal">Geç geleceğim. Beklemesin isterse.</p>

    <p class="normal">MURAT telefonu kapatır.</p>

    <p class="normal"> </p>

    <p class="normal2">60 İÇ. KAAN EV - SALON - GECE</p>

    <p class="normal">KAAN’ın salonunda MURAT yine berjerde. Yanındaki kanepede çok güzel bir kız oturuyor. MURAT kıza dönmeden:</p>

    <p class="normal2">MURAT</p>

    <p class="normal">Geç gelecekmiş.</p>

    <p class="normal">CEYDA gülümser ve radyoyu açarak beklemeye devam eder.</p>

    <p class="normal"> </p>

    <p class="normal2">61 İÇ. RADYO STÜDYO - GECE</p>

    <p class="normal2">METE</p>

    <p class="normal">Geç geleceğim demişken. Geçen gün erken geldim.</p>

    <p class="normal2">KAAN</p>

    <p class="normal">Nasıl?</p>

    <p class="normal2">METE</p>

    <p class="normal">Anlatiim.</p>

    <p class="normal">METE hazırlanır ve son derece yumuşak ve erotik bir tonda hikayesini anlatmaya başlar.</p>

    <p class="normal2">METE</p>

    <p class="normal">Her zamankinden farksız bir sabahtı... İnanılmaz bir rüzgar vardı dışarıda...İnce de bir yağmur başlamıştı. Hafif bir kahvaltı için oturmuş, kendime kahve koymuş, kibrit kutusu büyüklüğündeki beyaz peynirden yiyordum. Kahve ister misin dedim? İstedi.</p>

    <p class="normal"> </p>

    <p class="normal2">62 İÇ. KAAN EV - SALON - GECE</p>

    <p class="normal">CEYDA kahve alarak kanepeye oturur. MURAT’a bakış atar.</p>

    <p class="normal"><span class="idebold">METE (V.O.)</span></p>

    <p class="normal">Kahvesini aldı yanımdaki sandalyeye oturdu. Yağmuru ve bir türlü gelemeyen baharı dinliyordu.</p>

    <p class="normal"> </p>

    <p class="normal2">63 İÇ. RADYO STÜDYO - GECE</p>

    <p class="normal2">METE</p>

    <p class="normal">Önümde duran çilek reçeline uzandım. Kaşıkla az bir şey aldım... Yağmur camları dövmeye devam etti. Kaşığı ağzıma götürürken boynuma reçel damladı.</p>

    <p class="normal"> </p>

    <p class="normal2">64 İÇ/DIŞ. DİNLEYENLER MONTAJ. GECE</p>

    <p class="normal">Yurttaki kızların hepsi kendilerinden geçmiş bir biçimde dinliyorlar.</p>

    <p class="normal"><span class="idebold">METE (V.O.)</span></p>

    <p class="normal">Ben kaşıkla almak için hamle yaptım. Elimi tuttu, kenara itti. Gözlerimin içine baktı... Zamanı bekletti...Yağmur damlaları havada asılı kaldılar.</p>

    <p class="normal">BRİT de dinliyor. Etkilenmiş.</p>

    <p class="normal">FATİH’teki kız utanarak dinliyor.</p>

    <p class="normal"><span class="idebold">METE (V.O.)</span></p>

    <p class="normal">İşaret parmağının ucuyla reçeli boynumdaki çukurdan sıyırdı... Dudağıma götürdü. Yavaşça reçeli dudaklarıma yaydı.</p>

    <p class="normal">MURAT’ın yanındaki CEYDA’da</p>

    <p class="normal">tahrik belirtileri var.</p>

    <p class="normal">DEVRİM heykele ara verir, içkisini yudumlar.</p>

    <p class="normal">TAKSİCİLER dinlerken yanlarına gelen ve konuşan birine “sus ulan. Sus” diye bağırırlar.</p>

    <p class="normal"><span class="idebold">METE (V.O.)</span></p>

    <p class="normal">Kalanı yavaşça kendi dudaklarına sürdü... Diliyle dudaklarını ıslattı, reçeli tattı... Yağmur hızlandı... Rüzgara karıştı... Gözlerime baktı. Bana doğru uzandı. Başını bana doğru eğdi. Dudaklarını benimkilere değdirdi hafifçe.</p>

    <p class="normal">ALPAY odasında dinlerken annesi kapıdan radyoyu duyar ve içeri girer.</p>

    <p class="normal2">ALPAY ANNE</p>

    <p class="normal">Ne dinliyorsun sen? Utanmaz.</p>

    <p class="normal">ALPAY panik halinde toparlanır.</p>

    <p class="normal"> </p>

    <p class="normal2">65 İÇ. KAAN EV - SALON - GECE</p>

    <p class="normal"><span class="idebold">METE (V.O.)</span></p>

    <p class="normal">Dudağımdaki reçeli tattı. Ben de onun dudaklarını tattım. Dudaklarını geri çekmeden önce dilinin ucuyla son kez dokundu dilime. Dudaklarımı yaladı.</p>

    <p class="normal">CEYDA iyice tahrik olmuş durumda. MURAT’a bakmaya başlar. MURAT pek oralı değil. Televizyona bakıyor.</p>

    <p class="normal">Ekrandaki belgeselde bir leopar avına doğru yaklaşır.</p>

    <p class="normal"><span class="idebold">METE (V.O.)</span></p>

    <p class="normal">Ayağa kalktı. Beyaz gömleğinin eteği içinde kalan kısmını çıkardı. Düğmelerini açmadan gömleğini göğsüne kadar sıyırdı.</p>

    <p class="normal">CEYDA MURAT’a yaklaşmaya başlar. Bir temas olur. MURAT CEYDA’ya bakar, umursamaz.</p>

    <p class="normal">Geyik başını kaldırıp leopara doğru bakar.</p>

    <p class="normal">METE’nin hikayesi giderek yükselir.</p>

    <p class="normal"><span class="idebold">METE (V.O.)</span></p>

    <p class="normal">Sütyen giymemişti. Beni kendine doğru döndürdü. Yavaşça tişörtümü sıyırdı. Kucağıma oturdu. Tenini yavaşça, usulca tenime değdirdi. Göğüs uçları göğsüme değdi. Eteğini sıyırdı. Sonra....</p>

    <p class="normal">CEYDA, artık net bir hareketle ayağa kalkar ve MURAT’a doğru yürür. MURAT tedirgin olur. CEYDA MURAT’ın üstüne atlar ve onu deli gibi öpmeye başlar. Leopar avına doğru atağa kalkar.</p>

    <p class="normal">CEYDA ve MURAT sevişmeye başlarken leopar da avını parçalara ayırır.</p>

    <p class="normal">İSTANBUL görseli üzerinde leopar kükremesini duyarız.</p>

    <p class="normal"> </p>

    <p class="normal2">66 İÇ. RADYO STÜDYO - GECE</p>

    <p class="normal">METE’nin erotik hikayesi bitmiş. Toparlıyorlar.</p>

    <p class="normal2">KAAN</p>

    <p class="normal">Sonra?</p>

    <p class="normal2">METE</p>

    <p class="normal">Noldu dedi?</p>

    <p class="normal2">KAAN</p>

    <p class="normal">Noldu?</p>

    <p class="normal2">METE</p>

    <p class="normal">Erken boşaldım.</p>

    <p class="normal"> </p>

    <p class="normal2">67 İÇ/DIŞ. DINLEYENLER MONTAJ. GECE</p>

    <p class="normal">MURAT ve CEYDA üstleri başları dağılmış biçimde sigara yakarlar...</p>

    <p class="normal">BRİT...DEVRİM....TAKSİCİLER...hepsi sigaralarını üfler.</p>

    <p class="normal">Sanki topluca rahatlamışlar.</p>

    <p class="normal"> </p>

    <p class="normal2">68 İÇ. ASLI OFIS - GÜNDÜZ</p>

    <p class="normal">ASLI pek memnun değil. Bağırıyor.</p>

    <p class="normal2">ASLI</p>

    <p class="normal">Kafayı mı yediniz siz?</p>

    <p class="normal">KAAN ve METE rahatlar.</p>

    <p class="normal2">KAAN</p>

    <p class="normal">N’oldu ya?</p>

    <p class="normal2">ASLI</p>

    <p class="normal">N’olacak? Nerdeyse bütün İstanbul’la telefon seksi yaptınız. Hadi radyoyu kapattırmanızdan vazgeçtim. Hapse attıracaksınız hepimizi.</p>

    <p class="normal">İkisi de tepkisiz.</p>

    <p class="normal2">METE</p>

    <p class="normal">Abartmayalım.</p>

    <p class="normal2">ASLI</p>

    <p class="normal">Söyledim bi daha söyleyeyim. Burası TÜRKIYE. Bu “Amerikan rock’n roll, ben hiç bir şeyi takmam” tavrını yedirirler adama.</p>

    <p class="normal2">KAAN</p>

    <p class="normal">Bırakalım istersen?</p>

    <p class="normal">ASLI çaresizce geri adım atar.</p>

    <p class="normal2">ASLI</p>

    <p class="normal">Ben onu demiyorum. Biraz daha yumuşatın sohbetleri. Programın da sizin de önünüz açık. Kaçırmayın bu fırsatı.</p>

    <p class="normal2">METE</p>

    <p class="normal">Fırsat kaçırıp kaçırmama derdi değil ki bu.</p>

    <p class="normal">Tepki yok.</p>

    <p class="normal2">ASLI</p>

    <p class="normal">Gelin şu işi profesyonelleştirelim. Program başına size telif verelim, siz de rahat edin, ben de...</p>

    <p class="normal2">KAAN</p>

    <p class="normal">Gerek yok. Biz iyiyiz böyle.</p>

    <p class="normal2">ASLI</p>

    <p class="normal">Anlamadınız herhalde. Size program için para ödeyeceğim diyorum.</p>

    <p class="normal2">KAAN</p>

    <p class="normal">Benim keyfim yerinde.</p>

    <p class="normal2">ASLI</p>

    <p class="normal">Öyle ya da böyle mutlaka bir şey</p>

    <p class="normal">alacaksınız.</p>

    <p class="normal">METE ve KAAN aralarında içki, yemek maliyetini konuşurlar. Sonra ASLI’ya dönerler.</p>

    <p class="normal2">METE</p>

    <p class="normal">İçki, yemek ve ulaşım masraflarımızı ödeyin yeter.</p>

    <p class="normal2">KAAN</p>

    <p class="normal">Zaten viski, bira maliyeti yeter.</p>

    <p class="normal2">ASLI</p>

    <p class="normal">(pes eder)</p>

    <p class="normal">Tamam.</p>

    <p class="normal"> </p>

    <p class="normal2">69 İÇ. RADYO BİNA ÖNÜ - GÜNDÜZ</p>

    <p class="normal">KAAN ve METE radyo binasından çıkıp yürürler.</p>

    <p class="normal2">KAAN</p>

    <p class="normal">Kuşbeyin kaçta bekliyor?</p>

    <p class="normal2">METE</p>

    <p class="normal">Sekizde.</p>

    <p class="normal">Bir kız lisesinin önünden geçerken kızlar onlara tezahürat yaparlar. Selamlaşırlar.</p>

    <p class="normal2">METE</p>

    <p class="normal">Sence para istemeyerek</p>

    <p class="normal">salaklık mı yapıyoruz?</p>

    <p class="normal2">KAAN</p>

    <p class="normal">Yaptığımız şeye sen değer biçebilir misin?</p>

    <p class="normal">METE cevap vermez. Ama başını sallar.</p>

    <p class="normal2">KAAN</p>

    <p class="normal">Programı kaybetme korkumuz yok o yüzden bu kadar keyif alıyoruz. Az bir paraya tutsakları olmayalım.</p>

    <p class="normal2">METE</p>

    <p class="normal">Doğru.</p>

    <p class="normal2">KAAN</p>

    <p class="normal">Kadıköy’deki Beşiktaş iskelesi olduğundan eminsin değil mi?</p>

    <p class="normal">METE şaşkınlık içinde KAAN’a döner.</p>

    <p class="normal"> </p>

    <p class="normal2">70 İÇ. KUŞBEYİN EV - GECE</p>

    <p class="normal">Duvarda titreyen ceylân gölgesinden sahne açılır. İçerisi tamamen mum ışığıyla aydınlatılmış. KAAN-METE-KUŞBEYIN bir yer sofrasının etrafında oturuyorlar. Sofranın üstünde yarısı boş bir sürü yemek kabı var. Başörtülü BIR KADIN, tepsisinde üç bardakla gelir. Fincanları KUŞBEYIN, KAAN ve METE’nin önüne bırakır. Siniyi kaldırır.</p>

    <p class="normal2">KUŞBEYİN</p>

    <p class="normal">Nane çayı. Hazım için.</p>

    <p class="normal2">KAAN</p>

    <p class="normal">Eyvallah Kuşbeyin. İhtiyaç vardı valla.</p>

    <p class="normal2">METE</p>

    <p class="normal">Niye bu kadar zahmet ettin. İnfilâk ettik.</p>

    <p class="normal2">KUŞBEYİN</p>

    <p class="normal">Öyle lâf mı olur? Kusurumuza bakmayın.</p>

    <p class="normal">Elden geldiğince işte.</p>

    <p class="normal2">KAAN</p>

    <p class="normal">Hayır alıştıracaksın, 200 kilo olacağım.</p>

    <p class="normal2">KUŞBEYİN</p>

    <p class="normal">Her zaman gelin yeter ki. Sağ olun,</p>

    <p class="normal">davetime icabet ettiğiniz için.</p>

    <p class="normal2">METE</p>

    <p class="normal">Çok güzeldi Kuşbeyin. Ziyade olsun.</p>

    <p class="normal">Sessizlik. Ancak rahatsız edici değil. Huzurlu. Çaylarından birkaç yudum içerler. Duvarda bir ney duruyor. Onun hemen üstünde Neyzen Tevfik’in ney üflerken bir fotoğrafı, yanında da Jan Garbarek’in saksafon çalarken bir fotoğrafı yan yana duruyor. KAAN ve METE fotoğraflara bakarlar. Kuşbeyin farkeder.</p>

    <p class="normal2">KUŞBEYİN</p>

    <p class="normal">Dünyanın iki farklı noktasında aynı nefesi üfleyebiliyorlar.</p>

    <p class="normal2">METE</p>

    <p class="normal">Doğru vallahi.</p>

    <p class="normal2">KUŞBEYİN</p>

    <p class="normal">Sturgeon’un yeni bastığınız kitabını aldım.</p>

    <p class="normal2">KAAN</p>

    <p class="normal">İnsandan Öte’yi.</p>

    <p class="normal2">KUŞBEYİN</p>

    <p class="normal">Müthiş bir metin. Gerçekten.</p>

    <p class="normal2">KAAN</p>

    <p class="normal">Öyle ama satmıyor. Onu da depoya gömeceğiz.</p>

    <p class="normal2">METE</p>

    <p class="normal">Zaten Kaan’dan başkası da basmazdı o kitabı.</p>

    <p class="normal2">KUŞBEYİN</p>

    <p class="normal">Eh, o halde bu bizim şansımız diyelim. Çünkü aksi takdirde ben de okuyamayacaktım.</p>

    <p class="normal2">KAAN</p>

    <p class="normal">İki şey hiç değişmiyor. Kitapları hazırlarken ki heyecanım. Ve sonrasındaki hayal kırıklığım.</p>

    <p class="normal">Gülümserler.</p>

    <p class="normal2">KUŞBEYİN</p>

    <p class="normal">Süleymaniye Camii’nin bir bakıcısı vardır. Yıllardır orada o. Ben ilk ne zaman gördüm hatırlamıyorum.</p>

    <p class="normal">Vanlı’dır. Babası, o küçükken bir iş için İstanbul’a gelmiş. Dönerken hatıra olarak bir şey götüreyim demiş ve Eminönü’nden bir Süleymaniye Camii fotoğrafı almış.</p>

    <p class="normal">Bu bakıcı o zaman çok genç daha. Küçük. Babası, fotoğrafı Van’da evinin duvarına asmış. Çocuk, her gün saatlerce bu resme bakmış. Babasının getirdiği bu fotoğraftan o kadar etkilenmiş ki, tek hayali bu camiyi görmek olmuş artık. 20’li yaşlara geldiğinde kalkıp İstanbul’a gelmiş ve doğruca</p>

    <p class="normal">Süleymaniye Camii’ne gitmiş.</p>

    <p class="normal">SÜLEYMANIYE’yi görürüz. Büyüleyici.</p>

    <p class="normal2">KUŞBEYİN</p>

    <p class="normal">Oturmuş bahçesinde. İçeri girmiş, namaz kılmış. Bir türlü ayrılamamış oradan. Yerdeki yaprakları temizlemeye, çiçeklere bakmaya</p>

    <p class="normal">başlamış kendi kendine. Hiçbir şey talep etmemiş. Süleymaniye’de banklarda uyuyup, her gün böylece camiye bakmaya başlamış. Cami’nin imamı bir süre onu izledikten sonra, işe almaya karar vermiş ve caminin bakıcısı yapmış.</p>

    <p class="normal">KAAN ve METE dikkatle dinlerler. KUŞBEYİN çayından bir yudum alıp devam eder.</p>

    <p class="normal">Caminin altındaki camlardan birini yakından görürüz.</p>

    <p class="normal2">KUŞBEYİN (CONT’D)</p>

    <p class="normal">Süleymaniye Camii’nin içinde üst katlarda bakıcı için yapılmış gizli bir oda vardır. O odanın yerini imam ve bakıcı dışında kimse bilmez. Ona o odayı vermişler. Rivayete göre, o oda İstanbul’un en güzel manzarasına sahipmiş. Ve o eşsiz manzaraya bakmaya nail olmak, büyük bir tutkuyla mümkün olmuştur.</p>

    <p class="normal">Tekrar gülümserler. KAAN ve METE dikkatle KUŞBEYİN’e bakarlar. O da sakin, gülümseyen yüzüyle onlara bakar.</p>

    <p class="normal2">KAAN</p>

    <p class="normal">Kuşbeyin. Biz fazla geç kalmayalım.</p>

    <p class="normal">Yolumuz uzun. Kadıköy’e geçeceğiz.</p>

    <p class="normal">Ceylânın duvardaki gölgesini yine görürüz. KUŞBEYİN gülümser.</p>

    <p class="normal2">KUŞBEYİN</p>

    <p class="normal">Geçersiniz. Aceleye gerek yok. Bu arada Kaan, adı geçmişken, bence o iskele, Kadıköy’deki Beşiktaş iskelesi. Öyle olmalı, değil mi?</p>

    <p class="normal">Gülerler. Karşıdaki Kadıköy</p>

    <p class="normal">ışıklarını görürüz.</p>

    <p class="normal"> </p>

    <p class="normal2">71 DIŞ. KADIKÖY RIHTIMI - GÜNDÜZ</p>

    <p class="normal">KAAN Kadıköy iskelesine doğru yürür. Kalabalık içinde bakınıyor birini arıyor. Göremez. İskeleye doğru yürür. İskeleye geldiğinde dağılan kalabalık arasında ZEYNEP’i görür. ZEYNEP ona doğru yürür. KAAN gülümser. ZEYNEP karşılık verir.</p>

    <p class="normal"> </p>

    <p class="normal2">72 DIŞ. KADIKÖY LOKANTA - GECE</p>

    <p class="normal">KAAN ve ZEYNEP, orta halli bir Kadıköy mekanında (bistro tarzı bir yer) yemek yiyorlar. Karşılıklı bir ilgi var masada.</p>

    <p class="normal2">KAAN</p>

    <p class="normal">Doğru iskeleye geleceğimi nerden biliyordun?</p>

    <p class="normal2">ZEYNEP</p>

    <p class="normal">Bilmem. Bir şekilde geleceğini tahmin ettim herhalde.</p>

    <p class="normal2">KAAN</p>

    <p class="normal">Bu kadar emindin yani?</p>

    <p class="normal2">ZEYNEP</p>

    <p class="normal">Senin emin olmanı istedim. Gerçekten beni bir daha görmek isterse bir yolunu bulur gelir dedim.</p>

    <p class="normal2">KAAN</p>

    <p class="normal">Bir tür test yani?</p>

    <p class="normal2">ZEYNEP</p>

    <p class="normal">Kesinlikle.</p>

    <p class="normal2">KAAN</p>

    <p class="normal">Ne yapıyorsun? Genel anlamda yani?</p>

    <p class="normal2">ZEYNEP</p>

    <p class="normal">Ne iş yaptığımı falan sormaya çalışıyorsun sanırım. Mimarım ben. Berk and Smith diye uluslararası bir mimarlık</p>

    <p class="normal">şirketinde çalışıyorum.</p>

    <p class="normal2">KAAN</p>

    <p class="normal">Güzel. Mimariyle ilgiliyim.</p>

    <p class="normal2">ZEYNEP</p>

    <p class="normal">Öyle mi? Ne zamandır?</p>

    <p class="normal2">KAAN</p>

    <p class="normal">Dört gündür.</p>

    <p class="normal">ZEYNEP güler. İçkisinden içer. Küçük bir sessizlik olur.</p>

    <p class="normal2">ZEYNEP</p>

    <p class="normal">Peki… sen ne yapıyorsun?</p>

    <p class="normal2">KAAN</p>

    <p class="normal">Benim bir yayınevim var.</p>

    <p class="normal2">ZEYNEP</p>

    <p class="normal">Ne güzel! Hangisi?</p>

    <p class="normal2">KAAN</p>

    <p class="normal">Altıkırkbeş Yayın.</p>

    <p class="normal2">ZEYNEP</p>

    <p class="normal">Sahi mi? Birkaç kitabım var</p>

    <p class="normal">Altıkırkbeş Yayınları’ndan.</p>

    <p class="normal2">KAAN</p>

    <p class="normal">Hangileri? Merak ettim.</p>

    <p class="normal2">ZEYNEP</p>

    <p class="normal">Enis Batur, “Sütte Ne Çok Kan.” Bir de Oruç Aruoba var. “Ne ki hiç.”</p>

    <p class="normal">Birkaç tane daha olması lazım.</p>

    <p class="normal2">KAAN</p>

    <p class="normal">“Yavaş rüzgarı altına alıp, denize gitti martı.” Çok güzel kitaptır. Nerede oturuyorsun?</p>

    <p class="normal">ZEYNEP, alıntıya bir iki saniye belirsizce dalar. KAAN fark etmez.</p>

    <p class="normal2">ZEYNEP</p>

    <p class="normal">Göztepe’de. Minibüs caddesinde oturuyorum.</p>

    <p class="normal2">KAAN</p>

    <p class="normal">Yalnız mı yaşıyorsun?</p>

    <p class="normal2">ZEYNEP</p>

    <p class="normal">Ablamla oturuyorum. Üniversiteden beri birlikteyiz. İkimiz de burada okuduk.</p>

    <p class="normal2">KAAN</p>

    <p class="normal">Nerelisiniz?</p>

    <p class="normal2">ZEYNEP</p>

    <p class="normal">Edirne.</p>

    <p class="normal2">KAAN</p>

    <p class="normal">Ablan ne yapıyor?</p>

    <p class="normal2">ZEYNEP</p>

    <p class="normal">Eczacı. Başka? Başka soru?...</p>

    <p class="normal">Sen başka neler yapıyorsun?</p>

    <p class="normal">KAAN, biraz yemek ve içkiyle oyalanır. ZEYNEP’e bakar. Gözlerini dikmiş dikkatle KAAN’a bakar.</p>

    <p class="normal2">KAAN</p>

    <p class="normal">Biraz fotoğraf çekiyorum. Vakit buldukça. Bir de ufak bir radyo programım var.</p>

    <p class="normal2">ZEYNEP</p>

    <p class="normal">Ne güzel şeylerle uğraşıyorsun ya! Seninkiyle kıyaslandığında hayatım çok sıkıcı göründü birden.</p>

    <p class="normal2">KAAN</p>

    <p class="normal">Rutine dönüşen her şey sıkıcıdır aslında. Dolayısıyla komşunun çimeni her zaman daha yeşildir. Takma yani.</p>

    <p class="normal2">ZEYNEP</p>

    <p class="normal">Rutine dönüşmeyen hiçbir şey de kalıcı olamaz ki hayatında. Mimarlık benim için rutin sayılabilir ama en büyük hayalim 200 yıl sonra da ayakta kalacak bir bina tasarlamak. Başka şeyler de var yapmak istediğim. Hepsi beni heyecanlandırıyor.</p>

    <p class="normal">Sessizlik. Garson gelir tabakları toplar.</p>

    <p class="normal2">KAAN</p>

    <p class="normal">Kahve?</p>

    <p class="normal2">ZEYNEP</p>

    <p class="normal">Evet. Orta.</p>

    <p class="normal2">KAAN</p>

    <p class="normal">İki orta kahve.</p>

    <p class="normal2">GARSON</p>

    <p class="normal">Hemen.</p>

    <p class="normal">Sessizlik. Gülümseyerek bakışmalar.</p>

    <p class="normal2">ZEYNEP</p>

    <p class="normal">Böyle çok çıktığın oluyor mu?</p>

    <p class="normal2">KAAN</p>

    <p class="normal">Hiç.</p>

    <p class="normal">ZEYNEP, gülerek bakar KAAN’a. KAAN ona bakarak bir sigara yakar. Garson kahve servisini yapar. Kahvelerini içerler.</p>

    <p class="normal"> </p>

    <p class="normal2">73 DIŞ. LOKANTA OTOPARK - GECE</p>

    <p class="normal">KAAN’ın motoruna doğru yürürler. Motor başka bir aracın önünü kapatmış. Adam KAAN’a seslenir. KAAN motora oturur ve arabaya yol verir. Motorla ZEYNEP’in yanına gelir. Bakışırlar.</p>

    <p class="normal">ZEYNEP üzerinde uzun bir etek olmasına rağmen motora doğru hareketlenir. KAAN merakla izler. ZEYNEP eteğini sıyırıp motorun arkasına biner.</p>

    <p class="normal2">ZEYNEP</p>

    <p class="normal">Daha erken. Dolaşalım biraz.</p>

    <p class="normal">KAAN gülümser, motoru çalıştırır. ZEYNEP KAAN’ı önce belinin kenarından tutar. Sonra, sanki karar vermiş gibi tam sarılarak KAAN’ın karnında ellerini birleştirir. KAAN hafifçe geriye bakar. Gülümser.</p>

    <p class="normal">Uzaklaşırlar.</p>

    <p class="normal"> </p>

    <p class="normal2">74 İÇ. KAAN EV - SALON - GECE</p>

    <p class="normal">KAAN gülümseyerek salona girer. Başını kaldırınca şaşırır. MURAT ve CEYDA beraber belgesel izliyorlar ve önlerindeki büyük tastan patates salatası yiyorlar.</p>

    <p class="normal">MURAT’ın boynunda ve yanaklarında morluklar ve ruj izleri var.</p>

    <p class="normal">MURAT KAAN’ın keyifli halini görünce:</p>

    <p class="normal2">MURAT</p>

    <p class="normal">Doğru iskeleye gittin herhalde.</p>

    <p class="normal2">KAAN</p>

    <p class="normal">Evet. Dondurma var mı?</p>

    <p class="normal2">MURAT</p>

    <p class="normal">Ayırdım sana. Dolapta.</p>

    <p class="normal">KAAN odadan çıkar, bir süre sonra mutfaktan küfürler gelir. KAAN sinirli bir şekilde salona döner.</p>

    <p class="normal2">KAAN</p>

    <p class="normal">Bu mu lan ayırdığın?</p>

    <p class="normal2">MURAT</p>

    <p class="normal">Yetmedi mi?</p>

    <p class="normal">Kasenin içinde ancak çay kaşığını dolduracak kadar var.</p>

    <p class="normal2">KAAN</p>

    <p class="normal">Bi kerede de sen al da ben yiyeyim.</p>

    <p class="normal">MURAT çok umursamaz ama konuyu değiştirir.</p>

    <p class="normal2">MURAT</p>

    <p class="normal">Kız nasıldı?</p>

    <p class="normal">KAAN’ın siniri hemen geçer.</p>

    <p class="normal2">KAAN</p>

    <p class="normal">İyiydi. Çok iyiydi. Çok farklı. Uzun zamandır onun gibisini tanımadım.</p>

    <p class="normal">KAAN sehpanın üstündeki kitabını alarak kalkar.</p>

    <p class="normal2">KAAN</p>

    <p class="normal">Ben yatıyorum. Sakın halıya dökmeyin.</p>

    <p class="normal">KAAN salondan çıkar. CEYDA o çıktıktan sonra ağzına bir kaşık patates salatası götürür.</p>

    <p class="normal2">CEYDA</p>

    <p class="normal">Seninki aşık olmuş, farkında değil.</p>

    <p class="normal"> </p>

    <p class="normal2">75 DIŞ. İSTANBUL MANZARALARI - GECE</p>

    <p class="normal">Programın sesi İstanbul’un gece görselleri üzerine düşer.</p>

    <p class="normal2">DINLEYEN (KADIN) (V.O.)</p>

    <p class="normal">Galiba en çok düşündüğüm konulardan biri bu. Kaybedecek bir şeyinin kalmaması özgürlük galiba. Ama bunu kim elde edebilir, kim başarabilir onu bilmiyorum.</p>

    <p class="normal"> </p>

    <p class="normal2">76 İÇ. RADYO STÜDYO - GECE</p>

    <p class="normal2">KAAN</p>

    <p class="normal">1917-18 Viyana’dayız. Karl var bizim.</p>

    <p class="normal2">METE</p>

    <p class="normal">Kral mı?</p>

    <p class="normal2">KAAN</p>

    <p class="normal">Karl.</p>

    <p class="normal2">METE</p>

    <p class="normal">Kral diyoruz işte ona.</p>

    <p class="normal2">KAAN</p>

    <p class="normal">Sakallı, Frederick var. Frederick babasının fabrikalarını falan bırakmış, Viyana’ya gelmiş bizimle. Orda teorisyenlik yapıyoruz çatı katında. Hiç unutmuyorum, kahve içiyoruz, ay çöreği yiyoruz. Ne olcak bizim halimiz Karl dedim ya. Yani her sabah ay çöreği, her sabah kahve.</p>

    <p class="normal"> </p>

    <p class="normal2">77 DIŞ. TAKSİ DURAĞI - GECE</p>

    <p class="normal">Taksiciler dinliyorlar ama pek anlamış değiller konuşulanları.</p>

    <p class="normal"><span class="idebold">KAAN (V.O.)</span></p>

    <p class="normal">Karl’a döndüm. Daha neyimiz var kaybedecek dedim ya. Karl inanır mısın ne dedi bana?</p>

    <p class="normal2">TAKSİCİ 1</p>

    <p class="normal">Karl kim abi ya?</p>

    <p class="normal2">TAKSİCİ</p>

    <p class="normal">Alman futbolcu mu?</p>

    <p class="normal2">ÇAKAL YİLMAZ</p>

    <p class="normal">Karl Marx. Açın da bir iki kitap</p>

    <p class="normal">okuyun arada.</p>

    <p class="normal"> </p>

    <p class="normal2">78 İÇ. RADYO STÜDYO - GECE</p>

    <p class="normal2">KAAN</p>

    <p class="normal">“Zincirlerimizden başka kaybedecek birşeyimiz yok Kaan” dedi. Fuck off dedim ya, sen bu yüzyılı mahvedersin bu zihniyetle dedim. Bu yüzyılı alt üst edersin, Rusya’da devrim olur yarın dedim ya. Nitekim öyle oldu.</p>

    <p class="normal2">DİNLEYEN (KADIN) (V.O.)</p>

    <p class="normal">Neyse.</p>

    <p class="normal">Dinleyen kapar. Telefon çalar.</p>

    <p class="normal2">METE</p>

    <p class="normal">İyi geceler sayın dinleyen. Mübarek Christmas bayramınız kutlu olsun.</p>

    <p class="normal2">KAAN</p>

    <p class="normal">Hadi eyvallah. Allah Bismillah.</p>

    <p class="normal">Ufak bir sessizlikten sonra tereddütlü ve çizik bir ses duyulur.</p>

    <p class="normal2">DİNLEYEN</p>

    <p class="normal">Alo.</p>

    <p class="normal2">KAAN</p>

    <p class="normal">Erol Egemen?</p>

    <p class="normal">Sessizlik.</p>

    <p class="normal2">DİNLEYEN</p>

    <p class="normal">Dinliyo musunuz?</p>

    <p class="normal2">KAAN</p>

    <p class="normal">Buyrun sayın dinleyen.</p>

    <p class="normal2">DİNLEYEN</p>

    <p class="normal">Ne konuştuğunuza dikkat edin. Efendi olun.</p>

    <p class="normal2">METE</p>

    <p class="normal">Nasıl sayın dinleyen?</p>

    <p class="normal2">DİNLEYEN</p>

    <p class="normal">İnsanların dinini, adetlerini ağzınıza sakız yapmayın.</p>

    <p class="normal">KAAN ve METE şaşırırlar. Soğuk bir hava eser.</p>

    <p class="normal2">DİNLEYEN</p>

    <p class="normal">Haddinizi bilin yoksa bildireceğiz.</p>

    <p class="normal2">KAAN</p>

    <p class="normal">Nasıl bildireceksiniz?</p>

    <p class="normal2">DİNLEYEN</p>

    <p class="normal">Şüphen mi var?</p>

    <p class="normal2">METE</p>

    <p class="normal">Var tabi.</p>

    <p class="normal2">DİNLEYEN</p>

    <p class="normal">Şüphen olmasın. Bugün radyoya motorsuz gelmişsiniz zaten.</p>

    <p class="normal">Kapatır. Sessizlik. KAAN ve METE konuşmadan birbirlerine bakarlar. Endişelenmişler.</p>

    <p class="normal2">METE</p>

    <p class="normal">Dallama.</p>

    <p class="normal">Kendilerini toparlarlar.</p>

    <p class="normal2">KAAN</p>

    <p class="normal">Bi parti yapalım ya Mete.</p>

    <p class="normal2">METE</p>

    <p class="normal">Fena fikir diil. Yapalım.</p>

    <p class="normal2">KAAN</p>

    <p class="normal">Yalnızlar Partisi yapalım. Kanımız kaynasın. Kuruduk be.</p>

    <p class="normal2">METE</p>

    <p class="normal">Ayın 16’sında yapalım. Trip’te. Üç beş arkadaş gelir. Rahatlarız.</p>

    <p class="normal2">KAAN</p>

    <p class="normal">Tamam be.</p>

    <p class="normal"> </p>

    <p class="normal2">79 DIŞ. RADYO BİNA ÖNÜ - GECE</p>

    <p class="normal">KAAN ve METE radyodan tedirgin çıkarlar. Sokağın iki ucunda bekleyen birileri ve karanlık içinde takılan bazı tipler var.</p>

    <p class="normal">Onlara doğru hareketlenirler.</p>

    <p class="normal">Tedirgin olurlar ve dikkatlice sağa-sola bakarlar.</p>

    <p class="normal">İleriden iki taksi gelip önlerinde durur.</p>

    <p class="normal">Arabaların içini görünce rahatlarlar. Öndeki arabada ÇAKAL YILMAZ arkadaki arabada da radyoyu dinleyen taksicilerden ikisi var. Selam verirler.</p>

    <p class="normal">KAAN ve METE onları görünce rahatlarlar. ÇAKAL YILMAZ’ın aracına binerler.</p>

    <p class="normal2">ÇAKAL YILMAZ</p>

    <p class="normal">Bu aralar sizi ben alıyım.</p>

    <p class="normal"> </p>

    <p class="normal2">80 İÇ. SİNEMA - GECE</p>

    <p class="normal">KAAN ve ZEYNEP sinemada, onları pek açmayan bir film izliyorlar. ZEYNEP KAAN’a kaçamak bir bakış atar. KAAN fark etmez.</p>

    <p class="normal">ZEYNEP yavaşça KAAN’ın elini tutar. Bakışırlar. ZEYNEP KAAN’ın elini bacaklarına götürür. KAAN okşamaya başlar. ZEYNEP’in hoşuna gider, derin soluk alıp vermeye başlar. ZEYNEP KAAN’ı kendine doğru çeker ve tutkulu biçimde öpüşmeye başlarlar.</p>

    <p class="normal"> </p>

    <p class="normal2">81 İÇ. KAAN EV - SALON</p>

    <p class="normal">KAAN ve ZEYNEP paldır küldür, öpüşerek eve girerler. Üzerlerindekileri çıkarmaya başlarlar.</p>

    <p class="normal">MURAT ve CEYDA sigara içip belgesel izliyor. KAANLARIN gelişine tepki vermezler.</p>

    <p class="normal">KAAN öpüşürken nefes nefese bir biçimde herkesi tanıştırır.</p>

    <p class="normal2">KAAN</p>

    <p class="normal">Murat. Ceyda. Zeynep. Zeynep. Murat. Ceyda.</p>

    <p class="normal2">ZEYNEP</p>

    <p class="normal">(gülümseyerek)</p>

    <p class="normal">Merhaba Murat. Ceyda.</p>

    <p class="normal2">MURAT VE CEYDA</p>

    <p class="normal">Selam.</p>

    <p class="normal">Soyunarak içeri, yatak odasına doğru devam ederler.</p>

    <p class="normal"> </p>

    <p class="normal2">82 İÇ. KAAN EV - YATAK ODASI - GECE</p>

    <p class="normal">KAAN’ın yatağının üstüne düşerler. Hırslı sevişmeleri yatağın üzerinde kendini daha sakin, romantik, birbirlerinin gözlerine baktıkları bir sevişmeye bırakır.</p>

    <p class="normal">DAHA SONRA.</p>

    <p class="normal">Zeynep uyuyor. KAAN onu seyreder.</p>

    <p class="normal">DAHA SONRA.</p>

    <p class="normal">KAAN uyuyor. ZEYNEP onu seyreder.</p>

    <p class="normal"> </p>

    <p class="normal2">83 İÇ. KAAN EV - YATAK ODASI - GÜNDÜZ</p>

    <p class="normal">Birbirlerine sarılmış biçimde uyuyorlar. KAAN dönünce ZEYNEP uyanır, yüzünü iyice KAAN’a yaklaştırır. Sanki gözlerini değdirmek ister gibi yakından bakıyor KAAN’a.</p>

    <p class="normal2">KAAN</p>

    <p class="normal">Kahvaltı edelim mi?</p>

    <p class="normal2">ZEYNEP</p>

    <p class="normal">Hadi.</p>

    <p class="normal"> </p>

    <p class="normal2">84 İÇ. KAAN EV - SALON - GÜNDÜZ</p>

    <p class="normal">Ellerinde tabak ve çaydanlıkla salona geçtiklerinde MURAT’ın salonda berjerde uyuduğunu görürler.</p>

    <p class="normal2">ZEYNEP</p>

    <p class="normal">Berjerden kalktığı oluyor mu?</p>

    <p class="normal2">KAAN</p>

    <p class="normal">Ben uzun zamandır görmedim. Murat hadi gel kahvaltı et.</p>

    <p class="normal"> </p>

    <p class="normal2">85 DIŞ. KADIKÖY SOKAK - GÜNDÜZ</p>

    <p class="normal">METE tek başına sokakta dükkanlara bakarak yürüyor. Boş bir dükkanın önünden geçerken kiralık levhasını görür ve durur.</p>

    <p class="normal">Dükkana bakmaya devam eder. Düşünür. Yüzünde hafif bir tebessüm oluşur.</p>

    <p class="normal"> </p>

    <p class="normal2">86 DIŞ. ZEYNEP OFİS ÖNÜ - GÜNDÜZ</p>

    <p class="normal">KAAN motoruyla ZEYNEP’i işine bırakır. ZEYNEP motordan iner ve kaskın içinden KAAN’ı öper.</p>

    <p class="normal2">ZEYNEP</p>

    <p class="normal">Dönünce ararım seni.</p>

    <p class="normal">ZEYNEP diğer kurumsal tiplerin arasından geçerek binaya girer. KAAN ZEYNEP’in arkasından kısa bir süre baktıktan sonra gider.</p>

    <p class="normal"> </p>

    <p class="normal2">87 İÇ. ZEYNEP OFİS. GÜNDÜZ</p>

    <p class="normal">ZEYNEP ofisine doğru yürürken patronuyla karşılaşır. ZEYNEP neşeli, PATRON biraz bozuk gibi.</p>

    <p class="normal2">PATRON</p>

    <p class="normal">Nerdesin Zeynep? Seni bekliyoruz.</p>

    <p class="normal">Amerika ofisi de haber bekliyor.</p>

    <p class="normal2">ZEYNEP</p>

    <p class="normal">Kusura bakmayın Cemal Bey. Aşık oldum. Sabaha kadar uyuyamıyorum.</p>

    <p class="normal">PATRON cevap veremez. ZEYNEP toplantı odasına doğru yürür.</p>

    <p class="normal"> </p>

    <p class="normal2">88 İÇ. METE ANNE EV - GECE</p>

    <p class="normal">Pikapta güzel bir jazz plağı var.</p>

    <p class="normal">METE ve ANNESI masada birbirlerine yakın oturmuş kahve içiyorlar. METE’nin önünde bir de içki kadehi var.</p>

    <p class="normal2">METE ANNE</p>

    <p class="normal">Program bayağı konuşuluyor.</p>

    <p class="normal2">METE</p>

    <p class="normal">Galiba. Anlamıyorum, yaptığımız şey sonuçta popüler kültürlük değil--</p>

    <p class="normal2">METE ANNE</p>

    <p class="normal">(gülerek)</p>

    <p class="normal">Orası kesin.</p>

    <p class="normal2">METE</p>

    <p class="normal">Ee? Ne diyorsun? Bu kadar tutulması saçma di mi?</p>

    <p class="normal2">METE ANNE</p>

    <p class="normal">Bilmem. Geçen akşam dinlerken ben de düşündüm. Kimsenin açık açık konuşmaya cesaret edemediğini konuşuyorsunuz. Bence herkese samimi geliyor anlattıklarınız. Anlamasalar da, saçma gelse de samimiyetiniz yakalıyor herhalde.</p>

    <p class="normal2">METE</p>

    <p class="normal">Olabilir. Ben çözemedim.</p>

    <p class="normal">ANNE, kahvesinden içerken sevgiyle METE’ye bakar. METE de karşılık verir.</p>

    <p class="normal2">METE ANNE</p>

    <p class="normal">O tehdit edenlerden bir şey çıkmadı değil mi?</p>

    <p class="normal">METE geçiştirmeye çalışır.</p>

    <p class="normal2">METE</p>

    <p class="normal">Yok ya. Ne çıkacak? Bir kaç manyak arayıp duruyor arada.</p>

    <p class="normal2">METE ANNE</p>

    <p class="normal">Çok üstlerine gitmeyin. Belli olmaz. Dikkat edin.</p>

    <p class="normal2">METE</p>

    <p class="normal">Merak etme.</p>

    <p class="normal2">METE ANNE</p>

    <p class="normal">Benim işim merak etmek...</p>

    <p class="normal2">METE</p>

    <p class="normal">Bir şey soracam? Sence çok mu boş yaşıyorum?</p>

    <p class="normal2">METE ANNE</p>

    <p class="normal">Sen ne düşünüyorsun?</p>

    <p class="normal2">METE</p>

    <p class="normal">Bilmem. Yooo.</p>

    <p class="normal2">METE ANNE</p>

    <p class="normal">Ben dilediğim gibi yaşadım. Zamanı geldi İngiltere’ye gittim. Zamanı geldi evlendim. Zamanı geldi doğurdum. Hepsini istediğim zaman istediğim şekilde yaptım. Bazen bedel ödedim ama hep istediğimi yaptım.</p>

    <p class="normal2">METE</p>

    <p class="normal">Herkes o bedeli göze alamıyor.</p>

    <p class="normal"> </p>

    <p class="normal2">89 İÇ. 6.45 YAYINEVİ - GECE</p>

    <p class="normal">KAAN ve ŞENOL yayınevinde oyuncak tabancayla oyuncak figürlere ateş edip vuruyorlar. SELIN hiçbir şey demeden onlara bakıyor.</p>

    <p class="normal2">KAAN</p>

    <p class="normal">Cassady çevirisi bitti mi?</p>

    <p class="normal2">ŞENOL</p>

    <p class="normal">Haftaya göndereceğini söyledi.</p>

    <p class="normal2">KAAN</p>

    <p class="normal">Otranto Şatosu?</p>

    <p class="normal2">SELİN</p>

    <p class="normal">Onu basmayalım bence. Satmaz.</p>

    <p class="normal2">KAAN</p>

    <p class="normal">Gotik Edebiyatın ilk eseri. Basmamız lazım.</p>

    <p class="normal">İkisi de oyuncaklara ateş ederler.</p>

    <p class="normal2">SELİN</p>

    <p class="normal">Parti kaçtaydı?</p>

    <p class="normal2">KAAN</p>

    <p class="normal">Sekiz mi neydi?</p>

    <p class="normal2">ŞENOL</p>

    <p class="normal">Sekiz buçuk gibi orada olsak iyi olur.</p>

    <p class="normal2">KAAN</p>

    <p class="normal">Çıkarız birazdan.</p>

    <p class="normal">Ateş eder.</p>

    <p class="normal2">ŞENOL</p>

    <p class="normal">Yenge gelmiyo mu?</p>

    <p class="normal2">KAAN</p>

    <p class="normal">Ailesinin yanına Edirne’ye gitti.</p>

    <p class="normal2">ŞENOL</p>

    <p class="normal">Bizim çocuklar da geliyor. Bayağı kalabalık olur.</p>

    <p class="normal2">KAAN</p>

    <p class="normal">Ne kalabalığı ya?</p>

    <p class="normal"> </p>

    <p class="normal2">90 DIŞ. BARLAR SOKAĞI - GECE</p>

    <p class="normal">METE, KAAN, ŞENOL ve SELİN barlar sokağında ilerlerler. Yürürlerken yol git gide kalabalıklaşır. Bara yaklaştıklarında inanılmaz bir kalabalığın bardan taştığını fark ederler.</p>

    <p class="normal2">ŞENOL</p>

    <p class="normal">Hassiktir.</p>

    <p class="normal">KAANLAR şaşırır. İçeri girerlerken bar kapısının yanına asılmış “Yalnızlar Partisi” posterinin yanından geçerler.</p>

    <p class="normal"> </p>

    <p class="normal2">91 İÇ. BAR - GECE</p>

    <p class="normal">Daha önceden gördüğümüz sakin barın içi tıklım tıklım. Adım atacak yer yok. KAAN ve METE’ye olağanüstü ilgi var. İlgi karşısında şaşkına dönerler. Kalabalığı yararak, selamlaşarak köşedeki bir masaya ulaşıp otururlar. Hayranlar etraflarını sarmış.</p>

    <p class="normal">Bir köşede bazı gençler: “naber?” “standart” “çok yalnızım” “ölüyorum yalnızlıktan” “kim bu Erol Egemen?” gibi sohbet ederler.</p>

    <p class="normal">Yurt öğrencileri de bara girerler.</p>

    <p class="normal">DEVRİM de kız arkadaşıyla gelir ve beraberce içki alırlar.</p>

    <p class="normal">Bir köşede genç bir adam bir kıza yaklaşır.</p>

    <p class="normal2">GENÇ</p>

    <p class="normal">Merhaba. Sizinle yatmış mıydık?</p>

    <p class="normal">Diyerek KAAN ve METE’yi taklit etmeye çalışır. KIZ çocuğu bozarak uzaklaşır.</p>

    <p class="normal">METE DJ kabinine gider. Plakları ve CDLeri ayırır.</p>

    <p class="normal">BRIT bir köşede yalnız dururken bir kız gelir ve onunla konuşmaya başlar. Adını duyunca şaşırır ve gülümser.</p>

    <p class="normal">Başka bir köşede iki kız bir erkekle konuşuyorlar.</p>

    <p class="normal2">KIZ 1</p>

    <p class="normal">Çok hoşuma gidiyor. Herşeyi çekinmeden konuşuyorlar.</p>

    <p class="normal">KAAN masada otururken bir sürü kadın uzaktan ona el sallar.</p>

    <p class="normal">Bir kadın DJ kabinindeki METE’ye yaklaşır.</p>

    <p class="normal2">KADIN</p>

    <p class="normal">Mete, sen misin?</p>

    <p class="normal2">METE</p>

    <p class="normal">Bazen.</p>

    <p class="normal">KADIN gülümseyerek METE’yi süzer.</p>

    <p class="normal">Epey beğenmiş.</p>

    <p class="normal"> </p>

    <p class="normal2">92 İÇ. BAR-TUVALET - GECE</p>

    <p class="normal">KADIN METE’yi duvara yapıştırır ve çılgınca öpüşmeye başlarlar. METE KADIN’ı döndürüp duvara yasladığında duvardaki yazıyı görür: “Erol Egemen was here.”</p>

    <p class="normal">Gülümser.</p>

    <p class="normal2">METE</p>

    <p class="normal">Erol Egemen.</p>

    <p class="normal2">KADIN</p>

    <p class="normal">Kim?</p>

    <p class="normal2">METE</p>

    <p class="normal">Erol Egemen.</p>

    <p class="normal">KADIN anlamaz, METE’yi döndürür ve gömleğini sıyırırken, arzulu bir biçimde...</p>

    <p class="normal2">KADIN</p>

    <p class="normal">Erol Egemen mi?</p>

    <p class="normal">Bir taraftan çılgınca öper, sanki Erol’un adından tahrik oluyor gibi..</p>

    <p class="normal2">KADIN</p>

    <p class="normal">Kim bu Erol Egemen?... Kim Bu Erol Egemen?</p>

    <p class="normal">93 İÇ. BAR-TUVALETİN ÖNÜ - GECE</p>

    <p class="normal">Tuvalet kilitli olduğu için önünde kuyruk oluşmuş. Tuvaletin kapısına içerden bir şey çarpıp duruyor ve yükselerek çıkan bir kadın inlemesi duyuluyor:</p>

    <p class="normal2">KADIN (V.O.)</p>

    <p class="normal">Kim bu Erol Egemen? Aaah. Kim bu Erol Egemen?</p>

    <p class="normal">KAMERA tuvaletten uzaklaşırken sıranın sonundaki biri arkadaşına döner:</p>

    <p class="normal2">GENÇ ADAM</p>

    <p class="normal">Duydun mu Erol Egemen burdaymış?</p>

    <p class="normal2">ARKADAŞI</p>

    <p class="normal">Hayatta gelmez.</p>

    <p class="normal2">GENÇ ADAM</p>

    <p class="normal">Hayır oğlum burdaymış. Tuvalette bir hatun götürüyor.</p>

    <p class="normal">KAMERA tuvaletten iyice uzaklaşır ve kalabalığın içine girer. Bir masada bir kadının karşısında oturan adamın sırtında durur. ADAMIN yüzünü görmeyiz ama birasına uzandığında parmağındaki yüzükten EROL EGEMEN olduğunu anlarız.</p>

    <p class="normal"> </p>

    <p class="normal2">94 İÇ. BAR - GECE</p>

    <p class="normal">Herkes eğleniyor. İngilizce bir rock parçasına dans ederek eşlik ediyor herkes. KAAN DJ kabininde Türkçe bir plak çıkarır. Çalan şarkıyı kapatıp plağı titizlikle pikaba koyar. Neşeli, eski bir parça çalmaya başlar.</p>

    <p class="normal">İkinci dizede elektrikler gider. Bar karanlığa gömülür.</p>

    <p class="normal">Barda bir çakmak yanar. Bir tane daha. Bir tane daha. Bir iki kişi şarkıyı müziksiz söylemeye devam eder. Artık pek çok çakmak yanıyor ve barı aydınlatıyor.</p>

    <p class="normal">Hep bir ağızdan şarkıyı söylemeye devam ederler...</p>

    <p class="normal">Onlar söylerken plaktaki seste yükselerek onlara eşlik eder.</p>

    <p class="normal"> </p>

    <p class="normal2">95 İÇ/DIŞ. MONTAJ - GECE/GÜNDÜZ</p>

    <p class="normal">Müzik devam ederken:</p>

    <p class="normal">FATİH’teki kız evinde şarkıya dans eder....</p>

    <p class="normal">TAKSİCİLER durakta içki içip tokuştururlar...</p>

    <p class="normal">KAANLAR programda dans ederler...</p>

    <p class="normal">KAAN ve ZEYNEP motorla yolda giderler...</p>

    <p class="normal">ASLI programı dinler...</p>

    <p class="normal">ÇAKAL YILMAZ Boğaz’a karşı park ettiği taksisinin paneline kurduğu çilingir sofrasındaki rakısını yudumlar.</p>

    <p class="normal">KAYBEDENLER KULÜBÜ’yle ilgili gazete haberleri gençlerce grafitili duvarlara asılır. Bir başlık: “”edebiyat radyoda tekrar yazılıyor.”</p>

    <p class="normal">KAAN ve ZEYNEP bir sahil meyhanesinde içki içerler...</p>

    <p class="normal">BAZILARI telefon kulübelerine gider ve jeton atarak numara çevirirler.</p>

    <p class="normal">Program telefonlarının ışıkları artar, header durmadan telefonları cevaplar.</p>

    <p class="normal">BRİT evine telefon bağlatır. Evde biraz daha eşya var. Eski boş ve depresif hali yok.</p>

    <p class="normal">Programa gelen fakslar çoğalır...</p>

    <p class="normal">Evde KAAN kanepede kitap okurken ZEYNEP kucağına uzanmış çalışır....</p>

    <p class="normal">ALPAY (20) evinin çatısında devasa bir anten kurmaya çalışır. Annesine sinyali alıp almadığını bağırarak sorar.</p>

    <p class="normal">KAYBEDENLER KULÜBÜ kasetleri etiketlenir, elden ele dolaşır. Bir haritada Türkiye’nin değişik yerlerine gönderildiğini görürüz.</p>

    <p class="normal">Bir sınıfta gençler KAAN ve METE’nin isimlerini sıralarına kazırlar.</p>

    <p class="normal">KAAN, METE ve ZEYNEP gruplarıyla barda sohbet ederler.</p>

    <p class="normal">ALPAY anteni monte ederken antene yıldırım düşer....</p>

    <p class="normal">ASLI elindeki RTÜK ceza bildirimini okur....</p>

    <p class="normal">KAAN ve METE programı sunarlarken ZEYNEP ofisinde dinler....</p>

    <p class="normal">KUŞBEYİN çay içerek programı dinler...</p>

    <p class="normal">Yurtta kızlar gizlice şarap içerler ve şişeyi dolaştırırlar, bazıları Karl Marx’ın “Das Kapital”ını okur.</p>

    <p class="normal">KAAN ve METE bir duvarın önünden geçerler. Duvardaki “6.45”, “Kaybedenler Kulübü” yazılarını fark etmezler.</p>

    <p class="normal">ALPAY kafasından duman çıkarken radyosundan yayını yakalar ve sevinir.</p>

    <p class="normal">DİLEMMA’nın fanzinini görürüz.</p>

    <p class="normal"> </p>

    <p class="normal2">96 İÇ. ASLI OFİS - GÜNDÜZ</p>

    <p class="normal">Fakstan son reytingler çıkar. Listenin en üstünde Kaybedenler Kulübü var. BUKET listeyi alır ve ASLI’nın ofisine gider.</p>

    <p class="normal2">BUKET</p>

    <p class="normal">Aslı Hanım.</p>

    <p class="normal2">ASLI</p>

    <p class="normal">Efendim. Yine mi ceza yediler?</p>

    <p class="normal2">BUKET</p>

    <p class="normal">Kaybedenler Kulübü bir numara çıktı.</p>

    <p class="normal">ASLI başka bir işle ilgileniyor.</p>

    <p class="normal2">ASLI</p>

    <p class="normal">Normal. Kendi saatlerinde son aylarda zaten ikinci oluyorlardı.</p>

    <p class="normal">BUKET ASLI’ya kağıdı uzatır.</p>

    <p class="normal2">BUKET</p>

    <p class="normal">Kendi saatlerinde değil sadece. Gün birincisi çıkmışlar.</p>

    <p class="normal">ASLI şaşırır.</p>

    <p class="normal2">ASLI</p>

    <p class="normal">Yandık.</p>

    <p class="normal"> </p>

    <p class="normal2">97 İÇ. RADYO STÜDYO - GECE</p>

    <p class="normal">KAAN ve METE programı bitiriyorlar. ASLI da stüdyoya bakan camın önüne gelir ve onları izler. KAAN ve METE’nin bu akşam ki tavırları çok faklı. TRT spikeri gibi konuşuyorlar.</p>

    <p class="normal2">KAAN</p>

    <p class="normal">Evet sayın dinleyenler. Kaybedenler Kulübü’nün bu akşam ki bölümünü de tamamlamış bulunuyoruz. Bizi dinlediğiniz için sonsuz teşekkürler. Hepinize sağlıklı, mutluluk ve neşe dolu bir hafta diliyoruz. Esen kalın.</p>

    <p class="normal2">METE</p>

    <p class="normal">İyi geceler değerli dinleyiciler.</p>

    <p class="normal">ASLI şaşırır. ASİSTAN kıza döner.</p>

    <p class="normal2">ASLI</p>

    <p class="normal">Napıyo bunlar?</p>

    <p class="normal2">ASİSTAN</p>

    <p class="normal">Müzik aralarında sahte RTÜK denetim kasedi dolduruyorlar.</p>

    <p class="normal">Stüdyoda. METE kasedi alır yayın tarihini ve RTÜK ibaresini yazar.</p>

    <p class="normal2">METE</p>

    <p class="normal">Tamamdır Usta.</p>

    <p class="normal2">KAAN</p>

    <p class="normal">Okey.</p>

    <p class="normal">(gerçek tonunda yayına girer)</p>

    <p class="normal">Aklıma ne geldi Mete biliyor musun?</p>

    <p class="normal2">METE</p>

    <p class="normal">Ne geldi?</p>

    <p class="normal2">KAAN</p>

    <p class="normal">Sansür. Bence herkes sansürlenmeli. Devlet sadece televizyonları, radyoları, gazeteleri değil, dergileri ve hatta düşünceleri bile sansürlemeli ya... Ne gerek var ya istediğin gibi düşünmeye ve konuşmaya... Manyak mıyız biz?... Hatta otosansür ajanları salsınlar etrafa.</p>

    <p class="normal">ASLI panik olur. KAAN’a susmasını işaret eder.</p>

    <p class="normal">ZEYNEP ofisinde çalışırken dinler.</p>

    <p class="normal2">METE</p>

    <p class="normal">Bence radyo cezaları yetmez. Düşünce cezası da kesmeliler. Kadın mı düşündün? Bin dolar. O kadınla seks mi düşündün iki bin dolar.</p>

    <p class="normal2">KAAN</p>

    <p class="normal">Biz zengin ederiz o zaman RTÜK’ü be...</p>

    <p class="normal">KAAN’ın sözünü duyunca ZEYNEP bozulur.</p>

    <p class="normal">ASLI pes etmiş bir halde. Ama telefonlar ardı ardına çalıyor. METE yayın telefonunu açar. Hatta bir kadın var.</p>

    <p class="normal2">METE</p>

    <p class="normal">Alo.</p>

    <p class="normal2">DİNLEYEN (V.O.)</p>

    <p class="normal">Alo! Merhaba!</p>

    <p class="normal2">KAAN</p>

    <p class="normal">Merhaba sayın dinleyen sizinle</p>

    <p class="normal">yatmış mıydık?</p>

    <p class="normal2">DİNLEYEN (V.O.)</p>

    <p class="normal">Hayır! Ne kadar gereksiz bir soru bu.</p>

    <p class="normal2">KAAN</p>

    <p class="normal">Peki, bana gereksiz olmayan bir soru sorar mısınız sayın dinleyen?</p>

    <p class="normal2">DİNLEYEN (V.O.)</p>

    <p class="normal">Öyle bir soru yok ki.</p>

    <p class="normal2">KAAN</p>

    <p class="normal">Cevabı olmayan herhangi bir şeyin sorusu da olmaz zaten, sayın dinleyen. Sorular sadece cevabı duymak isteğiyle var olurlar. Tek bir soru hariç. Bu soru sizi derin bir suskunluğa ya da ölçüsüz bir neşeye boğarak, buradan anladığım kadarıyla zaten çekilmez olan varlığınızı çevrenizdekiler için iyice katlanılmaz hale sokabilir. Hazırsanız sorayım.</p>

    <p class="normal2">DİNLEYEN (V.O.)</p>

    <p class="normal">Evet?</p>

    <p class="normal2">KAAN</p>

    <p class="normal">Ölümün olduğu yerde daha ciddî ne olabilir?</p>

    <p class="normal">Sessizlik. KAAN telefonu kapar. ASLI da etkilenir.</p>

    <p class="normal">98 İÇ. HAKAN EV - GECE</p>

    <p class="normal">Bir resim tuvali ve çalışma masasının yanında oturan 25-30 yaşlarındaki bir adam telefona uzanır. Numarayı çevirir.</p>

    <p class="normal"> </p>

    <p class="normal2">99 İÇ. RADYO STÜDYO - GECE</p>

    <p class="normal">Müzik arası var. ASISTANIN masasında telefon çalar.</p>

    <p class="normal2">KAAN</p>

    <p class="normal">Oğlum galiba aşık oldum.</p>

    <p class="normal2">METE</p>

    <p class="normal">Ne güzel. Ben hala çok yalnızım ya.</p>

    <p class="normal2">KAAN</p>

    <p class="normal">Dalga geçme. Sahiden, allak bullak oldum.</p>

    <p class="normal">Yayına girerler. ASISTAN telefonu bağlar.</p>

    <p class="normal2">METE</p>

    <p class="normal">İyi geceler sayın dinleyen.</p>

    <p class="normal">HAKAN EV ve RADYO STÜDYO arasında kurgu:</p>

    <p class="normal2">HAKAN</p>

    <p class="normal">Alo. İyi Geceler.</p>

    <p class="normal">Sakin ve yumuşak bir tonu var.</p>

    <p class="normal2">KAAN</p>

    <p class="normal">İyi geceler sayın dinleyen. Buyrun.</p>

    <p class="normal2">HAKAN</p>

    <p class="normal">Adım Hakan. Uzun zamandır aramayı düşünüyodum ama bu gece sizin söylediklerinizi duyunca cesaretlendim.</p>

    <p class="normal2">METE</p>

    <p class="normal">Buyrun sayın dinleyen.</p>

    <p class="normal2">HAKAN</p>

    <p class="normal">Nasıl başlasam? Ressamım ben. Annemle oturuyorum....daha doğrusu oturuyordum... 1 yıl evvel kaybettim annemi. Çok yakındık. Resme o başlatmıştı beni.</p>

    <p class="normal">HAKAN konuşurken zorlanır.</p>

    <p class="normal2">HAKAN</p>

    <p class="normal">Böyle bir üzüntü, böyle bir acı yok. Anlatamam size. Aylarca yiyemedim, uyuyamadım,</p>

    <p class="normal">Çizemedim...</p>

    <p class="normal">Stüdyoda sessizlik olur. ASLI da dikkatli dinliyor.</p>

    <p class="normal2">HAKAN</p>

    <p class="normal">Sonunda dayanamadım. Bitiriyim, kurtulayım bu acıdan dedim. Nasıl olsa kimse farketmez yokluğumu dedim. Hatta güzelce de ayarlamıştım, ne zaman, nasıl yapacağımı.</p>

    <p class="normal">KAAN ve METE birbirlerine bakarlar.</p>

    <p class="normal2">HAKAN</p>

    <p class="normal">Size belki saçma gelecek ama yapmadan bir gece önce sizin programa rastladım. Oturdum sonuna kadar dinledim. Yalnızlıkla öyle güzel dalga geçiyordunuz ki...</p>

    <p class="normal">Programın diğer müdavimleri de ses çıkarmadan dinliyorlar.</p>

    <p class="normal2">HAKAN</p>

    <p class="normal">Sonra ertesi akşamkini de dinleyim ondan sonra yaparım dedim. Farkında olmadan baktım ki devamlı sizin programı bekler oldum. Beklerken de baktım ki ölmeyi unutmuşum.</p>

    <p class="normal">Bazıları ağlıyor.</p>

    <p class="normal2">HAKAN</p>

    <p class="normal">Programları kaydedip gündüzleri</p>

    <p class="normal">de dinliyorum.</p>

    <p class="normal2">METE</p>

    <p class="normal">Her programı değil herhalde?</p>

    <p class="normal">GENEL görüntüde HAKAN’ın arkasındaki dolabın boydan boya Kaybedenler Kulübü kasetleriyle dolu olduğunu görürüz.</p>

    <p class="normal2">HAKAN</p>

    <p class="normal">Eee biraz var. Size teşekkür etmek için aradım aslında.</p>

    <p class="normal2">KAAN</p>

    <p class="normal">Eyvallah sayın dinleyen. Nerden arıyorsunuz?</p>

    <p class="normal2">HAKAN</p>

    <p class="normal">Pendik.</p>

    <p class="normal2">KAAN</p>

    <p class="normal">O zaman size de bir Pendik Bedlik amirliği verelim kabul ederseniz.</p>

    <p class="normal2">HAKAN</p>

    <p class="normal">Çok sevinirim.</p>

    <p class="normal2">METE</p>

    <p class="normal">Tamamdır o zaman. Aralarda raporlarınızı bekliyoruz.</p>

    <p class="normal2">HAKAN</p>

    <p class="normal">Herşey için sağolun.</p>

    <p class="normal2">METE</p>

    <p class="normal">İyi geceler sayın dinleyen.</p>

    <p class="normal">Telefon kapandıktan sonra KAAN’ın yüzünde hüzünlü bir ifade belirir. METE’yle bakışırlar. Hemen toparlarlar.</p>

    <p class="normal2">KAAN</p>

    <p class="normal">Erol Egemen aradı mı ya?</p>

    <p class="normal2">METE</p>

    <p class="normal">Kim ki o arasın?</p>

    <p class="normal2">KAAN</p>

    <p class="normal">Neyse. Köfte yemeye gidelim mi?</p>

    <p class="normal2">METE</p>

    <p class="normal">Hadi gidelim ya.</p>

    <p class="normal2">KAAN</p>

    <p class="normal">Kaybedenler kulübünün bu nüshası da sona erdi sayın dinleyenler...</p>

    <p class="normal">Çıkarlarken ASLI’nın onları</p>

    <p class="normal">beklediğini görürler.</p>

    <p class="normal2">ASLI</p>

    <p class="normal">Ben de gelebilir miyim?</p>

    <p class="normal"> </p>

    <p class="normal2">100 DIŞ. KADIKÖY RIHTIMI/HAKKI USTA BÜFE - GECE</p>

    <p class="normal">KAAN, METE ve ASLI programdan sonra Hakkı Usta’da köfte ekmek yiyorlar.</p>

    <p class="normal2">ASLI</p>

    <p class="normal">Her akşam geliyor musunuz buraya?</p>

    <p class="normal2">METE</p>

    <p class="normal">Haftada bir en az.</p>

    <p class="normal2">KAAN</p>

    <p class="normal">Beğendin mi?</p>

    <p class="normal2">ASLI</p>

    <p class="normal">Çok güzel.</p>

    <p class="normal">ASLI iştahlıca yer.</p>

    <p class="normal2">ASLI</p>

    <p class="normal">Neden arayan o çocukla daha fazla konuşmadınız?</p>

    <p class="normal2">KAAN</p>

    <p class="normal">Konuştuk ya? Daha ne var ki konuşmadığımız?</p>

    <p class="normal2">ASLI</p>

    <p class="normal">Size içini açtı, teşekkür etti. Daha sıcak davranabilirdiniz.</p>

    <p class="normal2">METE</p>

    <p class="normal">O sana göre.</p>

    <p class="normal2">ASLI</p>

    <p class="normal">Anlamıyorum? Neden elinizdekinin değerini hiç bilmiyorsunuz? Neden hiç bir şeyi ciddiye almıyorsunuz?</p>

    <p class="normal2">KAAN</p>

    <p class="normal">Neden sürekli bize bir misyon yüklemeye çalışıyorsun?</p>

    <p class="normal2">METE</p>

    <p class="normal">Biz radyoda konuşan, birbirinin muhabbetinden keyif alan iki adamız. O kadar.</p>

    <p class="normal2">ASLI</p>

    <p class="normal">Bu söylediğine gerçekten inanmadığınızı bal gibi biliyorum.</p>

    <p class="normal2">KAAN</p>

    <p class="normal">Kimseye dinleyin demedik. Kimseye programı sevin demedik. Kimseye bizi ciddiye alın demedik.</p>

    <p class="normal">ASLI</p>

    <p class="normal">Aldılar ama. Şimdi ne yapacaksınız?</p>

    <p class="normal2">METE</p>

    <p class="normal">Köftemizi bitirip eve gideceğiz.</p>

    <p class="normal"> </p>

    <p class="normal2">101 İÇ. 6.45 YAYINEVİ - GÜNDÜZ</p>

    <p class="normal">KAAN masasında çalışır. ŞENOL odaya girer.</p>

    <p class="normal2">ŞENOL</p>

    <p class="normal">Abi bankadan aradılar. Bu ayki kredi ödemesi yatmamış da---</p>

    <p class="normal">KAAN’ın yüzü ekşir.</p>

    <p class="normal2">KAAN</p>

    <p class="normal">Tamam. Hallederim.</p>

    <p class="normal2">ŞENOL</p>

    <p class="normal">Bi de ev sahibi aradı.</p>

    <p class="normal">KAAN arkasına yaslanır. Düşünür. ŞENOL çıkar ve sekreterin yanına gelir.</p>

    <p class="normal">Yayınevine iki genç girer.</p>

    <p class="normal2">GENÇ KİZ</p>

    <p class="normal">Burası 6.45 mi?</p>

    <p class="normal2">ŞENOL</p>

    <p class="normal">Evet.</p>

    <p class="normal2">GENÇ KIZ</p>

    <p class="normal">Mete ya da Kaan burda mı?</p>

    <p class="normal2">ŞENOL</p>

    <p class="normal">Nerden buldunuz burayı?</p>

    <p class="normal2">GENÇ KIZ</p>

    <p class="normal">Arkadaşımız söyledi. Burdalar mı?</p>

    <p class="normal2">ŞENOL</p>

    <p class="normal">N’apcaksınız Kaan’la Mete’yi?</p>

    <p class="normal2">GENÇ ERKEK</p>

    <p class="normal">Kaybedenler Kulübü’ne üye olacaz.</p>

    <p class="normal2">ŞENOL</p>

    <p class="normal">Yok ya.</p>

    <p class="normal2">GENÇ ERKEK</p>

    <p class="normal">Evet.</p>

    <p class="normal2">ŞENOL</p>

    <p class="normal">Kaan’ın işi gücü var. Çalışıyor.</p>

    <p class="normal2">GENÇ KIZ</p>

    <p class="normal">İçerde mi? Nolur ya bir merhaba desek?</p>

    <p class="normal2">GENÇ ERKEK</p>

    <p class="normal">İki dakika görsek n’olur ya? Kulübe</p>

    <p class="normal">üye olmak istiyoruz.</p>

    <p class="normal2">ŞENOL</p>

    <p class="normal">Ne kulübü, ne üyeliği be. Manyak mısınız nesiniz be?</p>

    <p class="normal">Siktirin gidin işinize.</p>

    <p class="normal">GENÇLERI kovar.</p>

    <p class="normal">KAAN kendi odasında tartışmayı duyar. Sıkılır. Telefonu çevirir.</p>

    <p class="normal"> </p>

    <p class="normal2">102 İÇ. ZEYNEP OFİS. GÜNDÜZ</p>

    <p class="normal">ZEYNEP masasında çalışırken telefon çalar.</p>

    <p class="normal2">ZEYNEP</p>

    <p class="normal">Alo.</p>

    <p class="normal2">KAAN</p>

    <p class="normal">N’apıyorsun?</p>

    <p class="normal">ZEYNEP, KAAN’ın sesini duyunca gülümser.</p>

    <p class="normal2">ZEYNEP</p>

    <p class="normal">Çalışıyorum.</p>

    <p class="normal2">KAAN</p>

    <p class="normal">Hadi gel Olimpos’a gidelim.</p>

    <p class="normal2">ZEYNEP</p>

    <p class="normal">Ne zaman?</p>

    <p class="normal2">KAAN</p>

    <p class="normal">Şimdi.</p>

    <p class="normal2">ZEYNEP</p>

    <p class="normal">Şaka yapıyosun herhalde?</p>

    <p class="normal2">KAAN</p>

    <p class="normal">Yapmıyorum. Bir saate alırım seni.</p>

    <p class="normal">ZEYNEP şaşkın.</p>

    <p class="normal2">ZEYNEP</p>

    <p class="normal">Çok isterdim ama çıkamam.</p>

    <p class="normal2">KAAN</p>

    <p class="normal">Çıkamaz mısın? Çıkmaz mısın?</p>

    <p class="normal2">ZEYNEP</p>

    <p class="normal">Çıkamam. Çok işim var. İyi misin sen?</p>

    <p class="normal2">KAAN</p>

    <p class="normal">İyiyim. Gel gidelim kafa dinleyelim, takılalım. Çalış çalış nereye kadar?</p>

    <p class="normal">ZEYNEP düşünür.</p>

    <p class="normal2">KAAN</p>

    <p class="normal">En kötü nolur?</p>

    <p class="normal2">ZEYNEP</p>

    <p class="normal">Kovulurum.</p>

    <p class="normal2">KAAN</p>

    <p class="normal">Başka iş bulursun. Hadi.</p>

    <p class="normal">ZEYNEP ikna olmaz.</p>

    <p class="normal2">ZEYNEP</p>

    <p class="normal">Gidemem. Yetiştirmem gereken projeler var. Ama kahve için çıkarım istersen.</p>

    <p class="normal2">KAAN</p>

    <p class="normal">Boşver. Akşam evde görüşürüz.</p>

    <p class="normal"> </p>

    <p class="normal2">103 İÇ. METE EV - GÜNDÜZ</p>

    <p class="normal">METE kalkmış, plaklarını, kitaplarını ve diğer koleksiyon parçalarını düzenliyor ve envanterlerini çıkarıyor.</p>

    <p class="normal">METE koleksiyonuyla ilgili çalışırken odadan don-atlet bir kız gelir. METE’nin yanında durur ve boynuna sarılır. METE önündekilerle daha fazla ilgilenir. KIZ masadaki eski evraklardan birini alır.</p>

    <p class="normal2">METE</p>

    <p class="normal">Dikkat et. Yırtılmasın.</p>

    <p class="normal2">KİZ</p>

    <p class="normal">Ne bu?</p>

    <p class="normal2">METE</p>

    <p class="normal">Madalya beratı.</p>

    <p class="normal2">KIZ</p>

    <p class="normal">Kahvaltıya gidelim mi?</p>

    <p class="normal">METE kızın belgeyi bırakmadığını görünce belgeyi elinden alır. Kız bozularak odadan çıkar.</p>

    <p class="normal"> </p>

    <p class="normal2">104 İÇ. 6.45 YAYINEVİ DEPO - GÜNDÜZ</p>

    <p class="normal">KAAN depoda SELIN ve ŞENOL’la yürüyor.</p>

    <p class="normal2">SELİN</p>

    <p class="normal">Aradığın özel bir şey var mı?</p>

    <p class="normal2">KAAN</p>

    <p class="normal">Zeynep’e bir set yapacağım.</p>

    <p class="normal">Biraz yürür ve naylonu neredeyse hiç açılmamış bir yığının önünde durur. Kitapların kenarında “Otranto Şatosu” yazıyor.</p>

    <p class="normal2">KAAN</p>

    <p class="normal">Bu hiç kıpırdamadı mı?</p>

    <p class="normal">KAAN bozulur.</p>

    <p class="normal2">ŞENOL</p>

    <p class="normal">Nerdeyse hiç.</p>

    <p class="normal2">KAAN</p>

    <p class="normal">Bunu anlamıyorum. Hadi diğerleri alternatif de özel kitaplar de. Bu neden satmaz anlamıyorum. En azından kütüphanelerin arşiv için birer kopya istemesi gerekirdi. Nasıl bir ülke bu ya?</p>

    <p class="normal">GENEL planda üçünü kitap yığınının</p>

    <p class="normal">arasında görürüz.</p>

    <p class="normal"> </p>

    <p class="normal2">105 İÇ. RADYO STÜDYO - GECE</p>

    <p class="normal2">KAAN</p>

    <p class="normal">Boyunuz kaç? Yani tezgaha</p>

    <p class="normal">yetişebiliyor musunuz?</p>

    <p class="normal2">DINLEYEN (V.O.)</p>

    <p class="normal">1.75</p>

    <p class="normal2">METE</p>

    <p class="normal">1.75 biraz yüksek olur.</p>

    <p class="normal2">KAAN</p>

    <p class="normal">Tezgah için mi?</p>

    <p class="normal2">METE</p>

    <p class="normal">Hıhı.</p>

    <p class="normal2">KAAN</p>

    <p class="normal">Kasaya çıkmak lazım.</p>

    <p class="normal2">METE</p>

    <p class="normal">Ya da iki Brittanica cildinin üstüne.</p>

    <p class="normal2">KAAN</p>

    <p class="normal">En sevdiğiniz pozisyon ne mutfakta?</p>

    <p class="normal2">DINLEYEN (V.O.)</p>

    <p class="normal">Hepsi.</p>

    <p class="normal2">KAAN</p>

    <p class="normal">(şaşırır)</p>

    <p class="normal">Efendim.</p>

    <p class="normal2">DINLEYEN (V.O.)</p>

    <p class="normal">Hepsi.</p>

    <p class="normal2">KAAN</p>

    <p class="normal">Fark etmez mi, hepsi mi?</p>

    <p class="normal2">DINLEYEN (V.O.)</p>

    <p class="normal">Hepsi.</p>

    <p class="normal2">KAAN</p>

    <p class="normal">Bu çok karaktersiz bir yaklaşım.</p>

    <p class="normal"> </p>

    <p class="normal2">106 İÇ. ZEYNEP OFİS. GECE</p>

    <p class="normal">ZEYNEP ofisinde yalnız çalışıyor. Programı dinlerken konuşmalardan rahatsız olur.</p>

    <p class="normal"><span class="idebold">METE (V.O.)</span></p>

    <p class="normal">Peki hiç seks yaparken yumurta</p>

    <p class="normal">pişirdiniz mi?</p>

    <p class="normal2">DINLEYEN (V.O.)</p>

    <p class="normal">Evet.</p>

    <p class="normal"><span class="idebold">KAAN (V.O.)</span></p>

    <p class="normal">Peki hiç lavaboya doğru uzandığınız oldu mu?</p>

    <p class="normal2">DINLEYEN (V.O.)</p>

    <p class="normal">Evet.</p>

    <p class="normal"><span class="idebold">METE (V.O.)</span></p>

    <p class="normal">Ben tahrik oluyorum.</p>

    <p class="normal"><span class="idebold">KAAN (V.O.)</span></p>

    <p class="normal">Ben de.</p>

    <p class="normal2">DINLEYEN (V.O.)</p>

    <p class="normal">Başka ne yapayım mutfağın koordinatlarını mı vereyim?</p>

    <p class="normal"><span class="idebold">KAAN (V.O.)</span></p>

    <p class="normal">Yok vermeyin.</p>

    <p class="normal"> </p>

    <p class="normal2">107 İÇ. RADYO STÜDYO - GECE</p>

    <p class="normal2">KAAN</p>

    <p class="normal">Peki kolay gelsin size. Iyi orgazmlar</p>

    <p class="normal">diliyorum bundan sonraki hayatınızda.</p>

    <p class="normal">METE müzik koyar. Jan Garbarek tarzı bir saksafon solo çalmaya başlar. KAAN ve METE aralarında konuşurlar.</p>

    <p class="normal2">METE</p>

    <p class="normal">Bi yer buldum.</p>

    <p class="normal2">KAAN</p>

    <p class="normal">Nerde?</p>

    <p class="normal2">METE</p>

    <p class="normal">Çarşıda. Çok güzel.</p>

    <p class="normal2">KAAN</p>

    <p class="normal">Sordun mu kirasını?</p>

    <p class="normal2">METE</p>

    <p class="normal">Daha biriktirmem lazım. Bara geliyo musun?</p>

    <p class="normal2">KAAN</p>

    <p class="normal">Eve gidiim. Zeynep gelecek.</p>

    <p class="normal">METE mikrofonları açar yayına girerler.</p>

    <p class="normal">Saksafon solo devam ediyor.</p>

    <p class="normal2">KAAN</p>

    <p class="normal">Istanbul’un eski, masum halini özlüyorum Mete.</p>

    <p class="normal2">METE</p>

    <p class="normal">Ben de.</p>

    <p class="normal2">KAAN</p>

    <p class="normal">Masumiyet özlenmez mi? Çok küçükken okuduğum bir masal vardı, nerde okudum, kim yazmış belki de çok mühim bir adam yazmıştı. Bilmiyorum, hatırlamıyorum. Bir kız çocuğu vardı. Odasında bir de penceresine konan serçeler vardı. Serçelerle konuşabiliyordu o kız çocuğu, onların dilinden anlıyordu, onlara bir şeyler söyleyebiliyordu.</p>

    <p class="normal">KAAN’ın sesi ISTANBUL’un gece görüntülerinin üstüne düşer.</p>

    <p class="normal"> </p>

    <p class="normal2">108 İÇ. KUŞBEYİN EV - GECE</p>

    <p class="normal">KUŞBEYIN programı dinlerken, hikaye onu etkilemeye başlar.</p>

    <p class="normal"><span class="idebold">KAAN (V.O.)</span></p>

    <p class="normal">Tabi ailesi bunun farkında değildi. Çıkarttığı acayip seslerin aslında kuşlarla kurduğu iletişimin gereği olduğunun farkında değildi.</p>

    <p class="normal">KUŞBEYIN duvardaki neyini indirir ve telefonun yanına oturur ve numaraları çevirir.</p>

    <p class="normal"> </p>

    <p class="normal2">109 İÇ. RADYO STÜDYO - GECE</p>

    <p class="normal">Saksafon solo da hikaye de devam ediyor. Çalan telefonu METE açar.</p>

    <p class="normal2">KAAN</p>

    <p class="normal">Sonra bir gün ilk kelimesini söyledi annesinin ve babasının anlayabileceği. Ilk kelimeyi sarfetti ve o gün kuşlarla anlaşabilmeyi, kuşların dilinden anlayabilmeyi yitirdi. Masumiyet de böyle birşey. Bir kere yitirdin mi artık sahip olmadığın bir şey...</p>

    <p class="normal">KAAN hikayesini bitirince METE ile bakışıp onaylaşırlar.</p>

    <p class="normal2">METE</p>

    <p class="normal">Kaybedenler Kulübü gülümsemeksizin sunar: Kuşbeyin.</p>

    <p class="normal">NEY SESI DUYULUR. Duygulu, hüzünlü ve insanı sarsan bir melodi bu.</p>

    <p class="normal">110 İÇ/DIŞ. DİNLEYENLER MONTAJ. GECE</p>

    <p class="normal">Müzik çalanı da dinleyenleri de beklemedikleri manevi bir yolculuğa çıkarır:</p>

    <p class="normal">KUŞBEYİN kendinden geçmiş bir biçimde neyini çalıyor.</p>

    <p class="normal">Stüdyoda KAAN ve METE dikkatlice dinliyorlar. Melodi etkilemiş onları.</p>

    <p class="normal">BRİT evindeki minderde oturmuş, içkisini yudumlayarak dinliyor. Gülümsüyor.</p>

    <p class="normal">FATİH’teki KIZ odasında camdan dışarı bakar. Müzik sanki almış uzaklara götürmüş onu.</p>

    <p class="normal">KUŞBEYİN’in evinde daha önceden gördüğümüz Neyzen Tevfik ve Jan Garbarek fotoğraflarını görürüz.</p>

    <p class="normal">DEVRIM çizdiği ilüstrasyona ara verir. Gözlerini kapayarak dalar gider.</p>

    <p class="normal">YURTTAKİ kız öğrenciler çıt çıkarmadan, dikkatlice dinlerler.</p>

    <p class="normal">ALPAY ve annesi bu sefer beraber dinliyorlar.</p>

    <p class="normal">MÜZİK sanki tüm İSTANBUL’u birleştirir. Kadıköy, Sultanahmet, rockçılar (bir konser), zenginler, köfteciler, taksiciler.</p>

    <p class="normal">KUŞBEYİN üflemesini bitiriyor.</p>

    <p class="normal"> </p>

    <p class="normal2">111 İÇ. RADYO STÜDYO - GECE</p>

    <p class="normal">Son notaları duyarız. KAAN ve METE hala müziğin etkisi altındalar.</p>

    <p class="normal2">KUŞBEYİN (V.O.)</p>

    <p class="normal">İyi geceler bayım.</p>

    <p class="normal">METE kendini toparlar ve mikrofona yaklaşır.</p>

    <p class="normal2">METE</p>

    <p class="normal">Çok değerli bir dostumuzun dediği gibi: “dünyanın iki farklı noktasında aynı nefesi üfleyebiliyorlar”.</p>

    <p class="normal"> </p>

    <p class="normal2">112 İÇ. KAAN EV - SALON</p>

    <p class="normal">ZEYNEP kanepede dondurma yiyip kitap okuyor.</p>

    <p class="normal">KAAN ve MURAT televizyonda “Hititler” belgeselini izliyorlar. Ekranda dönen antik bir vazo var.</p>

    <p class="normal2">KAAN</p>

    <p class="normal">Şu vazo bir daha dönerse bileklerimi kesecem. Kaç defa izledin bunu sen?</p>

    <p class="normal2">MURAT</p>

    <p class="normal">AAAAA....</p>

    <p class="normal">MURAT düşünmeye başlar ve takılır.</p>

    <p class="normal">KAAN bu arada ZEYNEP’in dondurma yediğini ve halıya damlatmak üzere olduğunu fark eder.</p>

    <p class="normal2">KAAN</p>

    <p class="normal">Zeynep. Dikkat et, halıya damlatma.</p>

    <p class="normal2">ZEYNEP</p>

    <p class="normal">Merak etme.</p>

    <p class="normal">MURAT hala düşünüyor.</p>

    <p class="normal2">KAAN</p>

    <p class="normal">Insan bir defa zor katlanır bu belgesele.</p>

    <p class="normal">MURAT kendi kendine sayıyor.</p>

    <p class="normal">KAAN’ın dikkati ZEYNEP’te.</p>

    <p class="normal2">KAAN</p>

    <p class="normal">Zeynep dikkat et.</p>

    <p class="normal2">MURAT</p>

    <p class="normal">3, 4....</p>

    <p class="normal">ZEYNEP yanlışlıkla ufak bir parça damlatır halıya.</p>

    <p class="normal2">KAAN</p>

    <p class="normal">(sinirlenir)</p>

    <p class="normal">Ya söyledim sana dikkat et diye.</p>

    <p class="normal">Özel bir halı o.</p>

    <p class="normal">KAAN’ın son sözü biraz yüksek çıkar. ZEYNEP konuşmadan KAAN’a bakar ve elindeki tüm kaseyi bilerek halıya boşaltır.</p>

    <p class="normal2">ZEYNEP</p>

    <p class="normal">Pardon.</p>

    <p class="normal">KAAN tam sinirlenecekken gülümser.</p>

    <p class="normal">Hoşuna gider.</p>

    <p class="normal2">MURAT</p>

    <p class="normal">Ya sekiz ya 12. Tam hatırlayamadım.</p>

    <p class="normal"> </p>

    <p class="normal2">113 İÇ. KAAN EV - YATAK ODASI - GÜNDÜZ</p>

    <p class="normal">ZEYNEP uyuyor. KAAN hayran gözlerle onu seyrediyor. Yanağını okşarken ZEYNEP uyanır. Gözlerini ovuşturur.</p>

    <p class="normal2">ZEYNEP</p>

    <p class="normal">Saat kaç?</p>

    <p class="normal2">KAAN</p>

    <p class="normal">10.</p>

    <p class="normal2">ZEYNEP</p>

    <p class="normal">10 mu?</p>

    <p class="normal">ZEYNEP yataktan fırlar, hızlıca giyinmeye başlar.</p>

    <p class="normal2">KAAN</p>

    <p class="normal">N’oldu?</p>

    <p class="normal2">ZEYNEP</p>

    <p class="normal">Annemleri karşılamam lazım. Edirne’ye giderken günü birlik uğrayacaklar.</p>

    <p class="normal2">KAAN</p>

    <p class="normal">Ara söyle gecikeceğini.</p>

    <p class="normal2">ZEYNEP</p>

    <p class="normal">Ayıp olur.</p>

    <p class="normal">KAAN da kalkar, giyinmeye başlar.</p>

    <p class="normal2">ZEYNEP</p>

    <p class="normal">N’apıyosun?</p>

    <p class="normal2">KAAN</p>

    <p class="normal">Motorla bırakayım seni. Daha çabuk olur.</p>

    <p class="normal">ZEYNEP panik olmuş gibi.</p>

    <p class="normal2">ZEYNEP</p>

    <p class="normal">Boşver. Ben giderim.</p>

    <p class="normal2">KAAN</p>

    <p class="normal">Bırakırım ben. Harem’de mi karşılayacaksın?</p>

    <p class="normal2">ZEYNEP</p>

    <p class="normal">(sertçe)</p>

    <p class="normal">Ben giderim dedim.</p>

    <p class="normal">KAAN şaşırır.</p>

    <p class="normal2">ZEYNEP</p>

    <p class="normal">Çıkıyorum. Akşam radyoda görüşürüz.</p>

    <p class="normal2">KAAN</p>

    <p class="normal">Radyo mu?</p>

    <p class="normal2">ZEYNEP</p>

    <p class="normal">Arkadaşım gelmek istiyo demiştim ya.</p>

    <p class="normal">KAAN’ı hızlıca öper ve çıkar.</p>

    <p class="normal"> </p>

    <p class="normal2">114 DIŞ. BAR - GÜNDÜZ</p>

    <p class="normal">KAAN ve METE barın arka bahçesinde oturmuş sokağa bakıyorlar. Sokaktan orta YAŞLI BIR ADAM geçer. KAAN ona doğru seslenir.</p>

    <p class="normal2">KAAN</p>

    <p class="normal">Bol şans.</p>

    <p class="normal">ADAM duraklar. Onlara doğru bakar. Adama gülümserler. ADAM ifadesizce başını çevirip yürümeye devam eder.</p>

    <p class="normal">GENÇ BIR KADIN yaklaşır diğer taraftan.</p>

    <p class="normal2">METE</p>

    <p class="normal">Bol şans.</p>

    <p class="normal">KADIN başını kaldırıp bakar. Anlayamaz. Sonra ikisini süzer, gülümser. Devam eder. Üç kişilik bir grup yaklaşır.</p>

    <p class="normal2">KAAN</p>

    <p class="normal">Bol şans.</p>

    <p class="normal2">METE</p>

    <p class="normal">Bol şans.</p>

    <p class="normal">Bakarlar. Hiç tepki vermeden kendi aralarında konuşmaya devam ederek ilerlerler. O anda garson iki bira bırakır masaya.</p>

    <p class="normal2">METE</p>

    <p class="normal">Burak Bol şans.</p>

    <p class="normal">BURAK</p>

    <p class="normal">Bol şans abi.</p>

    <p class="normal">Burak tepki vermeden gider. KAAN güler. Birasından bir yudum alır.</p>

    <p class="normal2">KAAN</p>

    <p class="normal">Aslı, yine bir dergi röportajı yapmamızı istiyor...</p>

    <p class="normal2">METE</p>

    <p class="normal">Ne diyorsun?</p>

    <p class="normal2">KAAN</p>

    <p class="normal">Saçma. Gereksiz.</p>

    <p class="normal2">METE</p>

    <p class="normal">Aslı haliyle cash’e çevirmek istiyor programı. Bize kıl oluyor ama-</p>

    <p class="normal2">KAAN</p>

    <p class="normal">Ben iyice bayılmaya başladım ama. Fazla yük olmaya başladı bu iş.</p>

    <p class="normal2">METE</p>

    <p class="normal">Zeynep napıyor?</p>

    <p class="normal2">KAAN</p>

    <p class="normal">Iyi.</p>

    <p class="normal2">METE</p>

    <p class="normal">Şu Levent’te takıldığım hatun-</p>

    <p class="normal2">KAAN</p>

    <p class="normal">Evet. Hatırlıyorum.</p>

    <p class="normal2">METE</p>

    <p class="normal">O evde bir kız var.</p>

    <p class="normal2">KAAN</p>

    <p class="normal">Ee?</p>

    <p class="normal2">METE</p>

    <p class="normal">Tam senin kalemin.</p>

    <p class="normal2">KAAN</p>

    <p class="normal">Yok sağol. Iyiyim ben.</p>

    <p class="normal">Ne yaptın dükkan işini?</p>

    <p class="normal2">METE</p>

    <p class="normal">Tuttum.</p>

    <p class="normal2">KAAN</p>

    <p class="normal">Güzel.</p>

    <p class="normal"> </p>

    <p class="normal2">115 DIŞ. LOKANTA - GÜNDÜZ</p>

    <p class="normal">ZEYNEP, annesi ve babasıyla bir lokantada oturmuş yemek sonrası çay içiyorlar. Anne ve baba gayet mütevazı, geleneksel görünümlü insanlar.</p>

    <p class="normal2">ZEYNEP ANNE</p>

    <p class="normal">Avukat bir ay sonra tekrar gelin dedi. Allah’tan uzun sürmedi. Ondan korkuyordum ben.</p>

    <p class="normal2">ZEYNEP BABA</p>

    <p class="normal">Evet, evet. Bu kadar hızlı halletmesi çok iyi oldu. Biz de vakitlice gideriz.</p>

    <p class="normal2">ZEYNEP</p>

    <p class="normal">Kalsaydınız baba.</p>

    <p class="normal2">ZEYNEP BABA</p>

    <p class="normal">Yok kızım, dönelim.</p>

    <p class="normal2">ZEYNEP ANNE</p>

    <p class="normal">Duramaz kızım, bilmiyor musun?</p>

    <p class="normal2">ZEYNEP</p>

    <p class="normal">Doğru.</p>

    <p class="normal2">ZEYNEP BABA</p>

    <p class="normal">Sen niye üç haftadır gelmiyorsun kızım?</p>

    <p class="normal2">ZEYNEP</p>

    <p class="normal">Arka arkaya birkaç zor proje geldi Baba. Hafta sonları da çalışıyoruz.</p>

    <p class="normal2">ZEYNEP BABA</p>

    <p class="normal">Iyi iyi. Ne yaptın Amerika’dan</p>

    <p class="normal">gelen teklifi?</p>

    <p class="normal2">ZEYNEP</p>

    <p class="normal">Daha cevap vermedim baba. Düşünüyorum.</p>

    <p class="normal2">ZEYNEP BABA</p>

    <p class="normal">Sen bilirsin kızım ama iyi düşün.</p>

    <p class="normal">Böyle fırsatlar her zaman çıkmaz insanın karşısına.</p>

    <p class="normal2">ZEYNEP</p>

    <p class="normal">Biliyorum. Ay sonuna kadar karar vermem lazım zaten.</p>

    <p class="normal"> </p>

    <p class="normal2">116 DIŞ. ISTANBUL MANZARALARI - GECE</p>

    <p class="normal">İstanbul görüntüleri üzerinde METE’nin sesini duyarız. Gayet ciddi ve dokunaklı konuşur. Duygusal müzik çalıyor.</p>

    <p class="normal"><span class="idebold">METE (V.O.)</span></p>

    <p class="normal">İnanmak istediğim herşeye inandım bugüne kadar Kaan. Sonunda öleceğimi,sonunda kanayacağımı bildiğim halde. İstediğim her şeye inandım. Birşeyleri elde etmeye çok</p>

    <p class="normal">yakın hissettiğimde de kaybettim.</p>

    <p class="normal">Sessizlik. KAAN biraz daha ruhsuz:</p>

    <p class="normal2">KAAN</p>

    <p class="normal">Angutsun yani.</p>

    <p class="normal"> </p>

    <p class="normal2">117 İÇ. RADYO STÜDYO - GECE</p>

    <p class="normal2">METE</p>

    <p class="normal">(gülümseyerek)</p>

    <p class="normal">Evet.</p>

    <p class="normal2">KAAN</p>

    <p class="normal">O zaman bir şiir okuyalım.</p>

    <p class="normal">METE bir piyano parçası koyar.</p>

    <p class="normal2">METE</p>

    <p class="normal">“Angut kuşu şehir pisliği. Angut kuşu toz ve hüzün durur gölgesinde balkıların. Yıka, biricik, damlaları, gözyaşlarının. Haykır, göm, kutsa dalgaları şarkınla.”</p>

    <p class="normal">DINLEYENLER kafaları karışmış bir biçimde şiiri anlamaya çalışırlar.</p>

    <p class="normal2">KAAN</p>

    <p class="normal">(yorum yapar)</p>

    <p class="normal">Vay canına be.</p>

    <p class="normal2">METE</p>

    <p class="normal">“Kuzu budu gözün, dalgalı sular.”</p>

    <p class="normal2">KAAN</p>

    <p class="normal">Vay canına.</p>

    <p class="normal">(Mete’ye eşlik eder)</p>

    <p class="normal">“Yamaçların şaha kalktığı nehir. Uza, derin kuyuda.” da. da. da.</p>

    <p class="normal2">METE</p>

    <p class="normal">Hayda...</p>

    <p class="normal">KAAN’ın sesi yükselir, yorumu güçlenir.</p>

    <p class="normal2">KAAN</p>

    <p class="normal">“Yerden ve gökten gül... Mavişin hisseden gözlerinle baktım tuzağa.” ğa. ğa. ğa.</p>

    <p class="normal2">METE</p>

    <p class="normal">Haydaaa.</p>

    <p class="normal2">KAAN</p>

    <p class="normal">(iyice coşkulu)</p>

    <p class="normal">“Yüreğim, içinde yılkı, sevi güncesi.” si. si. si. “Angut kuşu ah, ahuyu bile tanımadan, yankısı beynimde titremesi, göğsümün, yaralı sularla.” hayda breh.</p>

    <p class="normal">KAAN ve METE ayağa kalkarlar. Kalktıklarında ikisinin de üstünde sadece boxer olduğunu görürüz. Pantolonları atmışlar. Halk oyunu oynayarak ve mikrofona doğru bağırarak okurlar şiiri. İyice coşmuş durumdalar.</p>

    <p class="normal2">METE</p>

    <p class="normal">Hoppa.</p>

    <p class="normal2">KAAN</p>

    <p class="normal">Hop hop hop hop hop.</p>

    <p class="normal">Stüdyonun içinde dönerek oynuyorlar, divanın üstüne çıkarlar. Bağırıyorlar. ASISTAN KIZ hayretler içinde onları izliyor.</p>

    <p class="normal">ZEYNEP ve kız arkadaşı radyoya gelirler ve camın önünde dururlar. KAANlar onları fark etmez.</p>

    <p class="normal2">METE</p>

    <p class="normal">“Istençsiz ölüm.”</p>

    <p class="normal2">KAAN</p>

    <p class="normal">(haykırıyor)</p>

    <p class="normal">“Angut kuşu ah! ahuyu bile tanımadan, yankısı gözünde, göl titremesi.”</p>

    <p class="normal2">METE</p>

    <p class="normal">“Angut kuşu!”</p>

    <p class="normal">MÜZIK yükselir. Iyice coşkulu dans ederler.</p>

    <p class="normal2">KAAN</p>

    <p class="normal">“Göğsümün, kanlı sularla!”</p>

    <p class="normal2">METE</p>

    <p class="normal">“Toz ve hüzün durur gölgelerde...”</p>

    <p class="normal">ZEYNEP şaşkın bir biçimde izler.</p>

    <p class="normal2">KAAN</p>

    <p class="normal">“...Su! aysız gece kum taneleri titrer! barbunu ve dağ zakkumunu can bilip, doğacaktı, gelecek piçi.” haydaa...haydaa.</p>

    <p class="normal">KAAN şiiri nefes nefese bitirir. Ama stüdyonun içinde halay çekmeye devam ederler.</p>

    <p class="normal">METE başka bir müzik girer.</p>

    <p class="normal">Cama doğru dönerler.</p>

    <p class="normal">Üç kadın hayretler içinde onlara bakıyor.</p>

    <p class="normal">Donlu iki adam onlara gülümser.</p>

    <p class="normal"> </p>

    <p class="normal2">118 İÇ. RADYO STÜDYO/15 DAKİKA SONRA - GECE</p>

    <p class="normal">Program bitmiş. KAAN ve METE toparlanıyorlar. METE ZEYNEP’in arkadaşına stüdyoyu tanıtıyor.</p>

    <p class="normal2">ZEYNEP’IN ARKADAŞI</p>

    <p class="normal">Akşamları sizden başka kimse olmuyor mu?</p>

    <p class="normal2">METE</p>

    <p class="normal">Bi de header oluyor o kadar.</p>

    <p class="normal">Yüzün yabancı değil. Tanışmış mıydık?</p>

    <p class="normal">Başka bir köşede KAAN ve ZEYNEP</p>

    <p class="normal">konuşuyorlar. ZEYNEP biraz bozuk.</p>

    <p class="normal2">ZEYNEP</p>

    <p class="normal">Neden programı öyle sunuyorsun?</p>

    <p class="normal2">KAAN</p>

    <p class="normal">Neden sunmiyim?</p>

    <p class="normal2">ZEYNEP</p>

    <p class="normal">Biraz garip değil mi?</p>

    <p class="normal2">KAAN</p>

    <p class="normal">Yemekten sonra kemerim sıkıyor. Pantolonu çıkarınca daha rahat ediyorum.</p>

    <p class="normal2">ZEYNEP</p>

    <p class="normal">Ilginç.</p>

    <p class="normal2">KAAN</p>

    <p class="normal">Abartılacak bir durum yok.</p>

    <p class="normal">Yürüyerek çıkarlar.</p>

    <p class="normal"> </p>

    <p class="normal2">119 İÇ. KAAN EV - YATAK ODASI - GECE</p>

    <p class="normal">ZEYNEP yatakta uyukluyor. KAAN bilgisayarda bir kitap önsözü yazıyor.</p>

    <p class="normal2">ZEYNEP</p>

    <p class="normal">Yatmıyor musun?</p>

    <p class="normal2">KAAN</p>

    <p class="normal">Şu KTN’yi bitirmem gerek.</p>

    <p class="normal2">ZEYNEP</p>

    <p class="normal">Hadi gel sabah bitirirsin.</p>

    <p class="normal">KAAN bilgisayarı kapatır, ZEYNEP’in yanına sokulur. Sarılırlar ve uyurlar. Ama ilişkilerinin başındaki gibi tutkulu bir</p>

    <p class="normal">sarılma değil bu.</p>

    <p class="normal"> </p>

    <p class="normal2">120 İÇ. BAR - GECE</p>

    <p class="normal">Kamera mekanın içinde geziniyor. Barda BRİT, SELİN ve ŞENOL var.</p>

    <p class="normal">Onlara yakın bir masada KAAN ve ZEYNEP oturuyorlar.</p>

    <p class="normal">METE, KAANların masasına yakın bir yerde, evde en son gördüğümüz kızla beraber oturuyor.</p>

    <p class="normal">KAMERA önce BRİTlerin arasında gezer. Hepsi bardaki kızların KAAN ve METE’ye bakışlarını fark ederler.</p>

    <p class="normal2">ŞENOL</p>

    <p class="normal">Program o kadar popüler anasını satiim, biz hala kitap satamıyoruz. Bize de bir faydası olsa.</p>

    <p class="normal2">SELİN</p>

    <p class="normal">Kaan istemiyor ki programı kullanmayı.</p>

    <p class="normal2">BRİT</p>

    <p class="normal">Ben onu bunu bilmem. Hayatımı değiştirdi bu program, beni kurtardı.</p>

    <p class="normal2">SELİN</p>

    <p class="normal">Hiç kimse tahmin etmedi ki buralara geleceğini.</p>

    <p class="normal2">BRİT</p>

    <p class="normal">Bu var ya bu. Bu yaşadıklarımız bir gün bitecek. Arayacaz bu günleri.</p>

    <p class="normal2">SELİN</p>

    <p class="normal">Bilmem. Belki başka şeyler başlar.</p>

    <p class="normal2">BRİT</p>

    <p class="normal">Bizim 68’imiz de bu herhalde.</p>

    <p class="normal">KAAN ve ZEYNEP masada otururlarken ilerdeki masadaki bir KIZ KAAN’a gülümser. KAAN da hafifçe gülümser. ZEYNEP fark eder ama bir şey demez. Sadece KAAN’a bakar.</p>

    <p class="normal2">KAAN</p>

    <p class="normal">Bira ister misin?</p>

    <p class="normal2">ZEYNEP</p>

    <p class="normal">Olur.</p>

    <p class="normal">KAAN içki almak için bara doğru yürür. ZEYNEP onu gözleriyle takip eder. Barda başka bir kadın KAAN’a yaklaşır ve asılır.</p>

    <p class="normal">KAAN kadını uzaklaştırır.</p>

    <p class="normal">KAMERA ZEYNEP’e yaklaşır. Durumdan iyice rahatsız olmuş.</p>

    <p class="normal"> </p>

    <p class="normal2">121 İÇ. METE ANNE EV - GECE</p>

    <p class="normal">METE ve ANNESİ camın önünde oturup, karşılıklı içki içiyorlar.</p>

    <p class="normal">ANNE yerinden kalkar.</p>

    <p class="normal2">METE ANNE</p>

    <p class="normal">Sana bir şey vereceğim.</p>

    <p class="normal">ANNE çok güzel bir deri çantayla döner. Çantayı METE’ye uzatır. METE çantayı açar. Içinde 40-50 tane çok eski plak var.</p>

    <p class="normal2">METE ANNE</p>

    <p class="normal">Bunlar sende yoktur.</p>

    <p class="normal">METE şaşırır. Konuşamaz.</p>

    <p class="normal2">METE</p>

    <p class="normal">Anlamadım.</p>

    <p class="normal2">METE ANNE</p>

    <p class="normal">Çoğu orijinal, birinci baskı.</p>

    <p class="normal2">METE</p>

    <p class="normal">Acayipler. Nerden buldun bunları?</p>

    <p class="normal2">METE ANNE</p>

    <p class="normal">İngiltere’den almıştım.</p>

    <p class="normal">Yıllardır saklıyorum.</p>

    <p class="normal">METE etkilenmiş bir biçimde hepsini inceler.</p>

    <p class="normal2">METE ANNE</p>

    <p class="normal">Dükkanına koyarsın.</p>

    <p class="normal2">METE</p>

    <p class="normal">Dükkan mı?</p>

    <p class="normal2">METE ANNE</p>

    <p class="normal">Öğrenmeyeceğim sanmadın herhalde.</p>

    <p class="normal">ANNE METE’nin saçlarını okşar.</p>

    <p class="normal"> </p>

    <p class="normal2">122 İÇ. RADYO STÜDYO - GECE</p>

    <p class="normal">Eğlenceli bir program yapıyorlar.</p>

    <p class="normal">Her zamanki dinleyici grubu yine dinliyor.</p>

    <p class="normal2">KAAN</p>

    <p class="normal">Sayın dinleyen. Bir soru sormamız gerekiyor size. Kitabı kazanmak için. Superball finalini oynayan Tenessee takımının tam ismi nedir?</p>

    <p class="normal2">DİNLEYEN (KADIN) (V.O.)</p>

    <p class="normal">Ya, bilmiyorum dersem kaybedicem, n’olur sormayın.</p>

    <p class="normal2">METE</p>

    <p class="normal">İyi bir yöntem. Bak bunu sevdim.</p>

    <p class="normal2">DİNLEYEN (KADIN) (V.O.)</p>

    <p class="normal">(yalvarır gibi)</p>

    <p class="normal">Lütfen.</p>

    <p class="normal2">KAAN</p>

    <p class="normal">Olur, olur. Legal bu.</p>

    <p class="normal2">METE</p>

    <p class="normal">O zaman başka bir soru soralım.</p>

    <p class="normal2">DİNLEYEN (KADIN) (V.O.)</p>

    <p class="normal">Sormasın, kaybetmek istemiyorum bunu. Ya da başka bir zaman sorsanız? Bu akşam kitabı verseniz bana.</p>

    <p class="normal2">KAAN</p>

    <p class="normal">(çok doğal bir tavırla)</p>

    <p class="normal">Biz sizinle yattık mı ya? Sesiniz yabancı gelmiyor bana.</p>

    <p class="normal"> </p>

    <p class="normal2">123 İÇ. ZEYNEP OFİS - GECE</p>

    <p class="normal">ZEYNEP ofisinde dinliyor. KAAN kıza takılmaya başlayınca bozulur.</p>

    <p class="normal2">DİNLEYEN (KADIN) (V.O.)</p>

    <p class="normal">Gelmez.</p>

    <p class="normal"><span class="idebold">METE (V.O.)</span></p>

    <p class="normal">Biz bir türlü yatamadık ya.</p>

    <p class="normal"><span class="idebold">KAAN (V.O.)</span></p>

    <p class="normal">Yatmadınız mı sahiden?</p>

    <p class="normal"><span class="idebold">METE (V.O.)</span></p>

    <p class="normal">Konuştuk ama yatamadık.</p>

    <p class="normal"><span class="idebold">KAAN (V.O.)</span></p>

    <p class="normal">İyi ya ikimizden biri yatacak demek ki. Neden büyütüyorsun? Gerginim zaten.</p>

    <p class="normal2">DİNLEYEN (KADIN) (V.O.)</p>

    <p class="normal">Alo. Alo. Nereye gelecem?</p>

    <p class="normal">ZEYNEP bozulur ve ofisten çıkar.</p>

    <p class="normal"> </p>

    <p class="normal2">124 DIŞ. RADYO BİNA ÖNÜ - GECE</p>

    <p class="normal">KAAN ve METE radyodan çıkarlar. Karşı kaldırımda onları bekleyen iki güzel kız var.</p>

    <p class="normal">Bakışırlar. Kızlar onlara doğru yürürler.</p>

    <p class="normal"> </p>

    <p class="normal2">125 İÇ. KAAN EV - YATAK ODASI - GECE</p>

    <p class="normal">KAAN eve geldiğinde ZEYNEP uyuyor. KAAN üstünü çıkarırken ZEYNEP uyanır.</p>

    <p class="normal2">ZEYNEP</p>

    <p class="normal">Nerdeydin?</p>

    <p class="normal2">KAAN</p>

    <p class="normal">Mete’yle Hakkı Usta’ya gittik.</p>

    <p class="normal2">ZEYNEP</p>

    <p class="normal">Çok mu önemliydi Hakkı Usta? Eve geleceğimi biliyordun bu gece.</p>

    <p class="normal2">KAAN</p>

    <p class="normal">Geldim ya işte. N’oluyoruz Zeynep?</p>

    <p class="normal2">ZEYNEP</p>

    <p class="normal">Bir şey yok.</p>

    <p class="normal">ZEYNEP konuyu kapatmaya çalışır ama yapamaz.</p>

    <p class="normal2">ZEYNEP</p>

    <p class="normal">Neden durmadan programda arayan her kıza yazıyorsunuz?</p>

    <p class="normal2">KAAN</p>

    <p class="normal">Saçmalama.</p>

    <p class="normal2">ZEYNEP</p>

    <p class="normal">Ben mi saçmalıyorum. Sürekli, her akşam seks muhabbeti yapan ben miyim?. Yok sizinle yatmış mıydık? Yok bize gelin...Yok yalarım...</p>

    <p class="normal2">KAAN</p>

    <p class="normal">Bu mu sence program? Ondan başka bir şey konuşmuyor muyuz yani?</p>

    <p class="normal2">ZEYNEP</p>

    <p class="normal">Konuşuyor musunuz?</p>

    <p class="normal2">KAAN</p>

    <p class="normal">İyi tamam konuşmuyoruz.</p>

    <p class="normal2">ZEYNEP</p>

    <p class="normal">Ya babamla tanıştırsam seni, sonra adam seni radyoda duysa ne derim ben?</p>

    <p class="normal2">KAAN</p>

    <p class="normal">Tanıştırma o zaman babanla. Niye kasıyorsun?</p>

    <p class="normal2">ZEYNEP</p>

    <p class="normal">Ya. Tanıdığım en akıllı, en bilgili adamsın. Neden bunu harcıyorsun? Neden adam gibi kendini sağlama alacak şeyler yapmıyorsun?</p>

    <p class="normal2">KAAN</p>

    <p class="normal">Hayda. En başta yaptıklarımın hepsi çok heyecanlı gelmişti sana.</p>

    <p class="normal2">ZEYNEP</p>

    <p class="normal">Kitapların satmıyor, radyodan para almayı reddediyorsun, fotoğraf arada bir çekiyorsun. Neden sağlam bir şey yapmıyorsun. 19 yaşında falan değilsin artık.</p>

    <p class="normal2">KAAN</p>

    <p class="normal">Ben buyum. Hiç saklamadım, hiç değişmedim. Memnun değilsen, senin için yeterli değilsem, siktirip gidersin.</p>

    <p class="normal">ZEYNEP cevap veremez.</p>

    <p class="normal">Eşyalarını toparlar ve evden çıkar.</p>

    <p class="normal"> </p>

    <p class="normal2">126 İÇ. 6.45 YAYINEVİ - GÜNDÜZ</p>

    <p class="normal">KAAN dalgın bir şekilde çalışıyor. Kafası işte değil.</p>

    <p class="normal"> </p>

    <p class="normal2">127 İÇ. ZEYNEP OFİS - GÜNDÜZ</p>

    <p class="normal">ZEYNEP de dağınık; onun da morali bozuk. PATRONU ZEYNEP’e yurtdışından gelen bir dosya getirir. Faks ZEYNEP’e hitap edilmiş, bir iş kabul pakedi.</p>

    <p class="normal"> </p>

    <p class="normal2">128 İÇ. KAAN EV - YATAK ODASI/ZEYNEP EV ODA - GECE</p>

    <p class="normal">KAAN da ZEYNEP de kendi yataklarında dönerler ve uyuyamazlar. ZEYNEP telefona uzanır ama çevirmeden geri koyar.</p>

    <p class="normal"> </p>

    <p class="normal2">129 İÇ. 6.45 YAYINEVİ DEPO - GÜNDÜZ</p>

    <p class="normal">KAAN depoda sıra sıra kitaplarının arasında tek başına dolaşıyor. Kitapların arasında kaybolmuş gibi. Yürürken kitaplara bakar, düşünür.</p>

    <p class="normal"> </p>

    <p class="normal2">130 DIŞ. CADDEBOSTAN SAHİL - GÜNDÜZ</p>

    <p class="normal">ZEYNEP sahilde tek başına yürür.</p>

    <p class="normal">KAAN sahilde tek başına duruyor. Uzun sahilde tek, yalnız bir silüet. ZEYNEP uzaktan görüntüye girer ve KAAN’a doğru yürür.</p>

    <p class="normal"> </p>

    <p class="normal2">131 İÇ. RADYO STÜDYO/CADDEBOSTAN SAHİL - GECE</p>

    <p class="normal">Stüdyo normalden daha loş. Ağır bir hava var. KAAN durgun.</p>

    <p class="normal2">METE</p>

    <p class="normal">Sonra?</p>

    <p class="normal2">KAAN</p>

    <p class="normal">Hiç gülümsemedi. Hiç gülümsemeyecek gibiydi.</p>

    <p class="normal">ZEYNEP sahilde KAAN’ın yanına gelir.</p>

    <p class="normal">Bakışırlar.</p>

    <p class="normal">Tekrar stüdyodayız.</p>

    <p class="normal">KAAN sigarasından bir nefes çeker. Devam eder.</p>

    <p class="normal2">KAAN</p>

    <p class="normal">İyi bir gün batımından beklenebilecek her şey vardı gökyüzünde. Tüm sıcak renkler, hafif bir esinti ve parfümünün kokusu.</p>

    <p class="normal"> </p>

    <p class="normal2">132 DIŞ. CADDEBOSTAN SAHİL - GÜNDÜZ</p>

    <p class="normal">ZEYNEP ve KAAN bankta yan yana oturuyorlar.</p>

    <p class="normal"><span class="idebold">KAAN (V.O.)</span></p>

    <p class="normal">O sırada bir örs düşse gökyüzünden dokuz gün dokuz gece sonra varabilirdi yeryüzüne…</p>

    <p class="normal">ZEYNEP ve KAAN konuşmadan oturuyorlar. Bakışırlar. ZEYNEP sakince konuya girer:</p>

    <p class="normal2">ZEYNEP</p>

    <p class="normal">Amerika’dan uzun zamandır beklediğim bir iş teklifi aldım.</p>

    <p class="normal2">KAAN</p>

    <p class="normal">Tebrikler.</p>

    <p class="normal2">ZEYNEP</p>

    <p class="normal">Gidip gitmemek konusunda kararsızım.</p>

    <p class="normal2">KAAN</p>

    <p class="normal">Neden?</p>

    <p class="normal2">ZEYNEP</p>

    <p class="normal">Biraz da sana bağlı.</p>

    <p class="normal">Bakışırlar.</p>

    <p class="normal2">ZEYNEP</p>

    <p class="normal">Gitme dersen gitmem. Deneriz burda.</p>

    <p class="normal">Ama senin demen lazım.</p>

    <p class="normal">KAAN tepkisiz; konuşmadan bakıyor.</p>

    <p class="normal2">ZEYNEP</p>

    <p class="normal">Gitme de. Diyebilir misin? Gitme de.</p>

    <p class="normal">KAAN diyemez. ZEYNEP anlar. ZEYNEP kalkar ve gider. KAAN yalnız başına kalır.</p>

    <p class="normal"> </p>

    <p class="normal2">133 İÇ. RADYO STÜDYO - GECE</p>

    <p class="normal">KAAN aslında kendi ayrılığını anlatıyor şiirle. Üzgün.</p>

    <p class="normal2">KAAN</p>

    <p class="normal">....ve tunçtan bir örs düşse yeryüzünden ancak dokuz gün dokuz gece sonra varabilirdi gözlerine. Uzun, ışıksız ve soğuk bir andı. Gerçekten öyleydi.</p>

    <p class="normal">METE de KAAN’ın ne kadar üzüldüğünü fark eder ama bir şey demez. KAAN bitirdiğinde potları açar ve bir parça girer: “Melancholy Man.”</p>

    <p class="normal"> </p>

    <p class="normal2">134 İÇ/DIŞ. MONTAJ - GÜNDÜZ/GECE</p>

    <p class="normal">KAAN tek başına Kadıköy’de ve Moda’da dolaşır...</p>

    <p class="normal">KAAN 6.45’te masasında çalışır...</p>

    <p class="normal">ZEYNEP çantalarıyla taksiye biner...</p>

    <p class="normal">KAAN mezarlıkta fotoğraf çeker...</p>

    <p class="normal">Barda başka kadınlarla konuşur ama kendini çok veremez...</p>

    <p class="normal">Şehirde zamanın geçtiğini, gündüzün geceye, gecenin gündüze dönüştüğünü; bir ağacın yapraklarının time-lapse ile döküldüğünü görürüz.</p>

    <p class="normal">METE dükkanını açar, KAAN’a içeriyi gezdirir.</p>

    <p class="normal">KAAN tek başına depoda kitapların arasında dolaşır....</p>

    <p class="normal">Barda konuştuğu hatunla yatar... KTNlerini yazar...</p>

    <p class="normal">Radyoda METE’yle beraber gülümsedikleri bir skeç yaparlar...</p>

    <p class="normal">Programla ilgili daha fazla gazete haberi çıkar...</p>

    <p class="normal"> </p>

    <p class="normal2">135 İÇ. KAAN EV - SALON</p>

    <p class="normal">KAAN salona girer ve şaşırır. Berjer boş. MURAT yok. Salonun diğer köşesine baktığında MURAT’ı salon masasını yemek için hazırlarken bulur.</p>

    <p class="normal2">KAAN</p>

    <p class="normal">Hayrola.</p>

    <p class="normal2">MURAT</p>

    <p class="normal">Ceyda ayrıldı benden.</p>

    <p class="normal2">KAAN</p>

    <p class="normal">Beraber miydiniz ki?</p>

    <p class="normal2">MURAT</p>

    <p class="normal">Büyük aşk yaşıyorduk farketmedin mi?</p>

    <p class="normal2">KAAN</p>

    <p class="normal">Kusura bakma.</p>

    <p class="normal2">MURAT</p>

    <p class="normal">Şöyle sap sap, baş başa yemek yiyelim dedim. Dondurma da aldım. Çeviriyi de bitirdim.</p>

    <p class="normal">MURAT’dan beklenmeyecek bir düzende ve şıklıkta bir dosya duruyor masanın üstünde.</p>

    <p class="normal2">KAAN</p>

    <p class="normal">Iyi misin oğlum?</p>

    <p class="normal2">MURAT</p>

    <p class="normal">Dediğin gibi. Gerçekten çok yalnızız.</p>

    <p class="normal"> </p>

    <p class="normal2">136 İÇ. ASLI OFİS - GÜNDÜZ</p>

    <p class="normal2">METE</p>

    <p class="normal">Aslı Hanım, prodüksiyon zayıf galiba. Her toplantıyı burada yapıyoruz.</p>

    <p class="normal2">ASLI</p>

    <p class="normal">Çok açık konuşacağım. Size baskı, duygu sömürüsü yapmak gibi bir niyetim yok....</p>

    <p class="normal">Dinliyorlar.</p>

    <p class="normal2">ASLI</p>

    <p class="normal">Radyonun deli gibi borcu var. Krediler, ekonomik kriz, faizler, maaşlar vs vs.... Bir de tabi sizden dolayı aldığımız 6 tane nur topu gibi kapatma cezası var.</p>

    <p class="normal2">KAAN</p>

    <p class="normal">İyi ki duygu sömürüsü yapmıyosun.</p>

    <p class="normal2">ASLI</p>

    <p class="normal">Şu anda bu radyonun en çok para getirecek programı, istesek de istemesek de Kaybedenler Kulübü. Reklam vermek ve sponsorluk için arayan bir sürü şirket var.</p>

    <p class="normal2">KAAN</p>

    <p class="normal">Biz reklam ya da sponsor alma demiyoruz ki.</p>

    <p class="normal2">ASLI</p>

    <p class="normal">Onu biliyorum. Sponsor alırsam, o sponsora yayında yapacaklarınızdan korkuyorum.</p>

    <p class="normal2">METE</p>

    <p class="normal">Naparız ki?</p>

    <p class="normal2">ASLI</p>

    <p class="normal">Geçen hafta araba reklamlarından sonra, motorsiklet varken arabaya binen salaktır dediniz ya. Adamlar hemen reklamı çektiler.</p>

    <p class="normal">KAAN ve METE gülümserler.</p>

    <p class="normal2">ASLI</p>

    <p class="normal">Bakın. Böyle giderse ya radyoyu kapatacağım ya da satacağım. Düşünün.</p>

    <p class="normal">KAAN ve METE stüdyonun önünden geçerken stüdyoya bakarlar.</p>

    <p class="normal"> </p>

    <p class="normal2">137 DIŞ. OLİMPOS - GÜNDÜZ</p>

    <p class="normal">KAAN daha önceden gördüğümüz bankta oturuyor. METE yanına gelir ve ona bira uzatır. Bir süre konuşmadan otururlar.</p>

    <p class="normal2">METE</p>

    <p class="normal">İyi misin?</p>

    <p class="normal2">KAAN</p>

    <p class="normal">Artık daha iyiyim.</p>

    <p class="normal2">METE</p>

    <p class="normal">Zeynep’ten haber aldın mı?</p>

    <p class="normal2">KAAN</p>

    <p class="normal">Bi kere konuştuk. Amerika’ya yerleşmiş.</p>

    <p class="normal2">METE</p>

    <p class="normal">Boşver be usta.</p>

    <p class="normal2">KAAN</p>

    <p class="normal">Rock’n roll hayatı, o bu derken ne kadar aşık olduğumu, hatunu ne kadar önemsediğimi fark etmemişim.</p>

    <p class="normal">(düşünür)</p>

    <p class="normal">Ama olmazdı zaten.</p>

    <p class="normal2">METE</p>

    <p class="normal">Kadınların özelliği ne biliyor musun? Seni sen yapan özelliklere aşık olup, sonra o özellikleri senden almaya kalkıyorlar.</p>

    <p class="normal">KAAN gülümser.</p>

    <p class="normal2">KAAN</p>

    <p class="normal">Dükkan nasıl?</p>

    <p class="normal2">METE</p>

    <p class="normal">İyi.</p>

    <p class="normal2">KAAN</p>

    <p class="normal">Ben de yayınevine yüklenecem artık. Bir sürü basmak istediğim kitap var. Bence değişiklik zamanı.</p>

    <p class="normal2">METE</p>

    <p class="normal">Aslı’ya ne diyecez?</p>

    <p class="normal2">KAAN</p>

    <p class="normal">Düşünürüz bir şey.</p>

    <p class="normal"> </p>

    <p class="normal2">138 İÇ. KAAN EV - SALON</p>

    <p class="normal">KAAN hazırlanmış çıkıyor. MURAT çay alıp berjere oturur.</p>

    <p class="normal2">KAAN</p>

    <p class="normal">Ben çıkıyorum birazdan. Bu akşam programı dinle.</p>

    <p class="normal">KAPI çalar. KAAN kapıyı açar. CEYDA salona girer. MURAT gülümser. CEYDA ona doğru yürür.</p>

    <p class="normal"> </p>

    <p class="normal2">139 İÇ/DIŞ. DİNLEYENLER MONTAJ. GECE</p>

    <p class="normal">Genel İstanbul görüntüleri eşliğinde programı duymaya başlarız.</p>

    <p class="normal">KUŞBEYİN, BRİT, FATİH’teki KIZ, DEVRİM, YURTTAKİ ÖĞRENCİLER, ALPAY, MURAT ve CEYDA ve ASLI hepsi programı dinliyor.</p>

    <p class="normal"><span class="idebold">KAAN (V.O.)</span></p>

    <p class="normal">Hak mı bu ya? Adalet mi bu ya? Bir adalet mesajı ver ya.</p>

    <p class="normal"><span class="idebold">METE (V.O.)</span></p>

    <p class="normal">Ne adaleti ya? Adalet var mı ya? Adalet olsa, bugün ne diyorlar, halimiz nice olurdu be Kaan.</p>

    <p class="normal"><span class="idebold">KAAN (V.O.)</span></p>

    <p class="normal">Ver mesajı ya. Sevgi, kardeşlik olsun içinde. Öyle bir mesaj ver ki-</p>

    <p class="normal"><span class="idebold">METE (V.O.)</span></p>

    <p class="normal">Adaletli sevelim ya. Ya bizi seveni sevelim diyorum, bizi isteyeni biz de isteyelim diyorum. Istemesek de istiyormuş gibi yapalım. En azından o gece sesimizi çıkartmayalım diyorum ya.</p>

    <p class="normal"> </p>

    <p class="normal2">140 İÇ. RADYO STÜDYO - GECE</p>

    <p class="normal2">KAAN</p>

    <p class="normal">Bayağı şey diyorsun, pompasına katlanalım diyorsun.</p>

    <p class="normal2">METE</p>

    <p class="normal">Katlanalım ya diyorum. Belki severiz, zamanla belki severiz diyorum ya.</p>

    <p class="normal2">KAAN</p>

    <p class="normal">(ağlar gibi yapar)</p>

    <p class="normal">Güzel söylüyorsun. Güzel söylüyorsun bak gözlerim yaşardı.</p>

    <p class="normal2">METE</p>

    <p class="normal">Adalet istiyorum ya.</p>

    <p class="normal2">KAAN</p>

    <p class="normal">Bak gözlerim yaşardı ya durduk yerde bak, bak. Bak.</p>

    <p class="normal2">METE</p>

    <p class="normal">Adalet istiyorum ya. Bir sevgi ve adalet mesajı da sen ver Kaan’cım ya.</p>

    <p class="normal2">KAAN</p>

    <p class="normal">Ben tüm insanlık için, tüm halklar için, tüm hayvanlar için, kurtlar için, kuşlar için, kuzular için, menekşeler için, dağ çiçekleri için....</p>

    <p class="normal">Ayağa kalkar ve bağırarak konuşur. Sanki parti meclisinde nutuk atıyor.</p>

    <p class="normal2">KAAN</p>

    <p class="normal">...kardelenler için, herşey için, BU DÜNYAYI YARATAN, BU DÜNYADA VAR OLAN HERŞEY IÇIN, AMA HERŞEY IÇIN, ADALET VE SEVGI ISTIYORUM! TEŞEKKÜRLER TÜRKIYE!</p>

    <p class="normal">Nefes nefese. KAAN ve METE bakışırlar. Bu sefer kapanışı METE yapar.</p>

    <p class="normal2">METE</p>

    <p class="normal">Kaybedenler kulübünün bu sayısını her zaman olduğu gibi değerli Kent dinleyenleri, Montana çetesi’ne, şehrin kötü çocuklarına, tıp dünyasında büyük bir çalkantı yaratan, son günlerin en gündemdeki konusu Erol Egemen sendromuna, bu şehrin tüm kötü ruhlarına, hayatı ve kadınları halen daha öğrenmekte olduğumuz Kadıköy sokaklarına adadık hem de hiç tereddüt etmeden.</p>

    <p class="normal2">KAAN</p>

    <p class="normal">Önümüzdeki Salı gecesi ve ondan sonraki diğer gecelerde de burada olmayacağız. Kaybedenler Kulübünün bu ve tüm nüshaları sona erdi.</p>

    <p class="normal">DİNLEYENLERİN hepsi şokta.</p>

    <p class="normal2">METE</p>

    <p class="normal">Hepinize iyi geceler diliyoruz değerli Kent dinleyenleri tabi eğer böyle birşey mümkünse. Hoşçakalın. Kaybedenler Kulübü bitti.</p>

    <p class="normal">METE ve KAAN son sözlerini söylerken hafifçe kameraya bakarlar. Görüntü donar.</p>

    <p class="normal">DİNLEYENLERİN hepsi donmuş vaziyette. Kimse kıpırdamıyor.</p>

    <p class="normal">KAAN ve METE çantalarını alırlar; ışıkları kapatıp stüdyodan çıkarlar.</p>

    <p class="normal">BOŞ STÜDYO. Telefonlar ardı ardına çalıyor.</p>
  </div>
</body>
</html>
