<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/SM.css" rel="stylesheet" type="text/css" />
</head>

<body>
  <h2 title="BÖLÜM-057"><img alt="" src="../Images/main-83.jpg" /></h2>

  <p><b><i>“Küçük çocuğu ellerimde tutuyorum, boğazında bir bıçak ve biliyorum ki hayatta olanların hepsi benim bıçağın kaymasına izin vermemi diliyor. Kanını ellerimin üstünden yerlere dökmemi ve bununla bizler için alacak daha fazla nefes elde etmemi.</i> ”</b></p>

  <div>
    <b><br /></b>
  </div>

  <p><b>— Shashanan, 1173 tarihli, ölümden 23 saniye önce. Örnek: On altı yaşında <i>koyugözlü</i> bir genç. Örnek özellikle dikkate değer.</b></p>

  <div>
    <br />
  </div>

  <p>Harita sırtı kasılarak, “Ve bütün dünya parçalanmıştı!” diye bağırdı. Gözleri kocamandı ve yanaklarında kırmızı tükürük benekleri vardı. “Kayalar adımlarıyla titredi ve taşlar göğe doğru uzandı. Öldük! Öldük!”</p>

  <p>Son bir kere daha kasıldı ve gözlerindeki ışık soldu. Kaladin ameliyat bıçağı olarak kullanmakta olduğu hançer parmaklarından kayarak yumuşak bir sesle taşlara düşerken geriye kaykıldı, ellerindeki kızıl kan kaygandı. Cana yakın adam sol göğsündeki ok yarası gökyüzüne bakarken bir platonun taşlarının üstünde ölü yatıyordu; Alethkar’a benziyor olduğunu iddia ettiği doğum lekesi yarılmıştı.</p>

  <p><i>Onları da götürüyor,</i> diye düşündü Kaladin. <i>Birer birer. Onları açıyor, kanlarını boşaltıyor. Kan taşımaya yarayan torbalardan başka bir şey değiliz. Sonra da kanı taşların üstüne bir yücefırtınanın selleri gibi dökerek ölüyoruz.</i></p>

  <p><i>Geride sadece ben kalana kadar. Ben her zaman geride kalıyorum.</i></p>

  <p>Bir katman deri, bir katman yağ, bir katman kas, bir katman kemik. İşte insan buydu.</p>

  <p>Savaş uçurumun karşı tarafında tüm şiddetiyle sürüyordu. Köprücülere verdikleri önem göz önüne alındığında, savaş başka bir krallıkta oluyor olsa da olurdu. Öl öl öl, sonra da ayakaltından çekil.</p>

  <p>Köprü Dört’ün üyeleri Kaladin’in etrafında bir daire halinde, ciddiyetle ayakta duruyorlardı. “En sonunda dediği şey neydi?” diye sordu Skar. “Kayalar titredi mi?“</p>

  <p>“Bir şey değil,” dedi kalın kollu Yake. “Sadece ölüm sayıklaması. Arada bir insanlara olur.”</p>

  <p>“Görünüşe göre son zamanlarda daha sık oluyor,” dedi Teft. Elini bir ok yarasının etrafına aceleyle sardığı bandajın üstünden koluna bastırmıştı. Bir süre köprü filan taşıyamayacaktı. Harita’nın ve Arik’in ölümü onları artık sadece yirmi altı üyeyle bırakmıştı. Bu sayı bir köprü taşımak için zar zor yeterliydi. Gittikçe artan ağırlık gayet fark edilirdi ve diğer köprü ekiplerine ayak uydurmakta zorluk yaşıyorlardı. Birkaç kayıp daha verirlerse ciddi bir sorunla karşı karşıya kalırlardı.</p>

  <p><i>Daha hızlı olmalıydım</i>, diye düşündü Kaladin yerde yatmış, güneşin altında iç organları kurumakta olan Harita’ya bakarak. Ok başı akciğerini delmiş ve omurgasına takılmıştı. Lirin olsa onu kurtarabilir miydi? Eğer Kaladin babasının arzusu doğrultusunda Kharbranth’ta eğitim almış olsaydı bunun gibi ölümlere engel olabilmek için yeteri kadar şey öğrenmiş, yeteri kadar bilgilenmiş olabilir miydi?</p>

  <p><i>Bu bazen olur</i>, <i>evlat...</i></p>

  <p>Kaladin hatıralar onu kaplarken titreyen kanlı ellerini yüzüne kaldırarak başını kavradı. Genç bir kız, çatlamış bir kafa, kırık bir bacak, kızgın bir baba.</p>

  <p>Çaresizlik, nefret, kayıp, hüsran, dehşet. Hangi adam bu şekilde yaşayabilirdi? Bir hekim olmak, bazılarını kurtarmak için yetersiz olacağını bilerek yaşamak? Başka adamlar başarısız olduğu zaman, bir tahıl tarlasına solucanlar dadanırdı. Bir hekim başarısız olduğu zaman ise birisi ölürdü.</p>

  <p><i>Ne zaman umursayacağını öğrenmek zorundasın...</i></p>

  <p>Sanki seçebilirmiş gibi. Kaladin bir feneri söndürür gibi gözlerini kapayarak ağırlığın altında eğildi. <i>Onu kurtarmam gerekirdi. Onu kurtarmam gerekirdi. Onu kurtarmam gerekirdi.</i></p>

  <p>Harita, Dunny, Amark, Goshel, Dallet, Nalma. Tien.</p>

  <p>“Kaladin.” Syl’in sesi. “Güçlü ol.”</p>

  <p>“Eğer güçlü olsaydım, yaşarlardı,” diye tısladı.</p>

  <p>“Diğer köprücülerin hâlâ sana ihtiyacı var. Onlara söz verdin Kaladin. Yemin ettin.”</p>

  <p>Kaladin başını kaldırdı. Köprücüler kaygılı ve endişeli görünüyordu. Burada sadece sekiz tane vardı; Kaladin diğerlerini öbür ekiplerden düşmüş köprücüleri aramaları için göndermişti. İlk başta üç tane bulmuşlardı, Skar’ın ilgilenebileceği ufak yaralar. Ona hiç haberci gelmemişti. Ya köprü ekiplerinin başka yaralısı yoktu ya da o yaralılar için yapılabilecek herhangi bir şey yoktu.</p>

  <p>Belki de her ihtimale karşı gidip bakması gerekirdi. Ama hissizdi, ölmekte olan, kurtaramayacağı başka bir adamla yüzleşemezdi. Tökezleyerek ayağa kalktı ve yürüyerek cesetten uzaklaştı. Uçurumun yanına geldi ve kendini Tukks’un ona öğrettiği o eski duruşa geçmeye zorladı.</p>

  <p>Ayaklar açık, eller arkadan bilekleri kavramış. Sırt dik, gözler ileride. Tanıdıklık ona güç verdi.</p>

  <p><i>Sen</i> <i>haksızdın baba,</i> diye düşündü. <i>Ölümlerle başa çıkmayı öğreneceğimi söylemiştin. Ama işte hâlâ buradayım. Yıllar sonra. Aynı sorun.</i></p>

  <p>Köprücüler etrafına dizildi. Lopen bir su tulumuyla yaklaştı. Kaladin tereddüt etti, sonra da tulumu kabul ederek yüzünü ve ellerini yıkadı. Ilık su derisine çarptı ve sonra da buharlaşırken hoş bir serinlik verdi. Kısa Herdazlı adama başını eğerek teşekkür ederken derin bir nefes verdi.</p>

  <p>Lupen bir kaşını kaldırdı, sonra da beline bağlanmış olan keseye işaret etti. Bir okla köprüye takmış oldukları en yeni keseyi de kurtarmıştı. Bunu dördüncü yapışlarıydı ve her seferinde de bir terslik yaşanmadan küreleri almışlardı.</p>

  <p>“Hiç sorun çıktı mı?” diye sordu Kaladin.</p>

  <p>“Hayır, gancho,” dedi Lopen geniş bir şekilde gülümseyerek. “Bir Boynuzyiyenliye çelme takmak kadar kolay.”</p>

  <p>“Bunu duydum,” dedi Kaya kısa bir mesafe ileride, tören rahat duruşunda olduğu yerden aksi bir şekilde.</p>

  <p>“Peki ya ip?” diye sordu Kaladin.</p>

  <p>“Bütün kangalı hemen kenardan aşağı attım, ” dedi Lopen. “Ama ucuna herhangi bir şey bağlamadım. Tıpkı senin dediğin gibi.”</p>

  <p>“İyi,” dedi Kaladin. Bir köprüden aşağı sallandırılmış bir ip fazlasıyla göze batardı. Eğer Hashal ya da Gaz Kaladin’in planlamakta olduğu şeyin kokusunu alırlarsa...</p>

  <p><i>Ve Gaz nerede ki?</i> diye düşündü Kaladin. <i>Neden köprü turuna gelmedi?</i></p>

  <p>Lopen sanki sorumluluktan kurtulmak istiyormuş gibi küre kesesini Kaladin’e verdi. Kaladin bunu alarak pantolonunun cebine soktu.</p>

  <p>Lopen geri çekildi ve Kaladin de tekrar tören rahat duruşuna geçti. Uçurumun diğer tarafındaki plato uzun ve inceydi, yanlarında dik yamaçlar vardı. Tıpkı son birkaç savaşta olduğu gibi, Dalinar Kholin Sadeas’ın kuvvetlerine yardım ediyordu. Her zaman geç geliyordu. Belki de chulların çektiği yavaş köprülerini bahane ediyordu. Son derece elverişli bir durumdu onun için. Adamları sık sık okçu ateşi olmadan karşıya geçme lüksünü yaşıyordu.</p>

  <p>Bu köprücüler için bir anlam ifade ettiğinden değil ama Sadeas ve Dalinar bu şekilde çok daha fazla savaş kazanıyordu.</p>

  <p>Uçurumun diğer tarafında pek çok insan ölüyordu ama Kaladin onlar için hiçbir şey hissetmiyordu. Onları iyileştirmek için bir dürtü, onlara yardım etmek için bir arzu yoktu içinde. Kaladin bunun için kendisini “onlar” ve “biz” terimleriyle düşünmek üzere eğiten Hav’a teşekkür edebilirdi. Bir açıdan, Kaladin babasının bahsettiği şeyi <i>öğrenmişti.</i> Yanlış bir bakış açısıyla ama bu da bir şeydi. “Biz” olanı koru, “onlar” olanı yok et. Bir asker bu şekilde düşünmek zorundaydı. Bu yüzden de Kaladin Parshendilerden nefret ediyordu. Onlar düşmandı. Eğer zihnini bu şekilde ikiye ayırmayı öğrenememiş olsaydı, savaş onu yok ederdi.</p>

  <p>Belki de etmişti bile.</p>

  <p>Savaşı izlerken zihnini dağıtmak için özel olarak bir şeye odaklandı. Parshendiler ölülerine <i>nasıl</i> davranıyorlardı? Hareketleri düzensiz gibi görünüyordu. Parshendi askerleri düştükten sonra ölülerini nadiren rahatsız ediyordu, ölülerin vücutlarından kaçınmak için dolambaçlı saldırı yolları seçiyorlardı. Ve Alethiler Parshendi ölülerinin üstünden geçtiği zaman ise, korkunç çatışma noktaları oluşturuyorlardı.</p>

  <p>Alethiler bunu fark ediyor muydu? Büyük olasılıkla hayır. Ama Kaladin Parshendilerin ölülerine saygı gösterdiğini, hatta ölenlerin cesetlerini korumak için hayatta olanları tehlikeye atacak kadar saygı gösterdiğini görebiliyordu. Bunu kullanacaktı. Bir şekilde.</p>

  <p>Alethiler en sonunda savaşı kazandı. Uzun şüre geçmeden, Kaladin ve takımı plato boyunca tepesine bağlanmış üç yaralıyla köprülerini taşıyarak gayret içinde geri dönüyordu. Sadece bu üçünü bulmuşlardı ve Kaladin’in bir parçası, başka bir parçasının bundan dolayı memnun olduğunu fark ettiğinde kendini berbat hissetti. Zaten diğer köprü ekiplerinden yaklaşık on beş adamı kurtarmıştı ve bu onların kaynaklarını, keselerden gelen parayla bile zor karşılıyordu. Kışlaları yaralılarla dolmuştu.</p>

  <p>Köprü Dört bir uçuruma ulaştı ve Kaladin yükünü indirmek için harekete geçti. Süreç artık onun için mekanik hale gelmişti. Köprüyü indir, hızla yaralıları çöz, köprüyü uçurumdan karşıya it. Kaladin üç yaralıyı kontrol etti. Bu şekilde kurtardığı her adam, her ne kadar bunu haftalardır yapıyor olsa da, Kaladin’in yaptıklarından dolayı şaşırmış gibi görünüyordu. Hepsinin iyi durumda olduğundan emin olduktan sonra, askerler karşıya geçerken tören rahatında durmak üzere köprüye döndü.</p>

  <p>Köprü Dört etrafına dizildi. Karşıya geçen askerlerden gittikçe daha fazla kaş çatış geliyordu, hem <i>koyugözlü</i> hem de <i>açık gözlülerden.</i> Geçmekte olan bir asker köprücülere fazla olgunlaşmış bir kazık sarmaşığı meyvesi fırlatırken Moash sessizce, “Bunu neden yapıyorlar?” diye sordu. Moash iplikli, kırmızı sıvıyı yüzünden sildi, sonra da içini çekerek duruşuna geri döndü. Kaladin onlardan kendisine katılmalarını hiç istememişti ama her seferinde yapıyorlardı.</p>

  <p>“Ben Amaram’ın ordusunda savaşırken, Harap Ovalar’daki askerlere katılmayı hayal ederdim,” dedi Kaladin. “Herkes Alethkar’da bırakılmış olan askerlerin süprüntü olduğunu biliyordu. Biz kralımızı öldürmüş olanlardan intikam almak için yapılan şanlı savaşa katılmak için uzaklara giden gerçek askerleri hayal ediyorduk. O askerler arkadaşlarına adil davranacaktı. Disiplinleri sıkı olacaktı. Her biri uzman bir mızrakçı olacaktı ve savaş meydanında saflarını bozmayacaktı.”</p>

  <p>Yan tarafında Teft sessizce güldü.</p>

  <p>Kaladin Moash’a doğru döndü. “Neden bize bu şekilde davranıyorlar Moash? Çünkü olduklarından daha iyi olmaları gerektiğinin farkındalar. Çünkü köprücülerde disiplin olduğunu görüyor ve bundan utanç duyuyorlar. Kendilerini daha iyileştireceklerine, kolay olan yolu seçip bizimle alay ediyorlar.”</p>

  <p>“Dalinar Kholin’in askerleri öyle davranmıyor,” dedi Skar hemen Kaladin’in arkasından. “Onun adamları düz hatlar halinde yürüyor. Onların kampında düzen var. Eğer görev başındalarsa, ceketlerini iliklenmemiş bırakmıyor ya da tembel tembel durmuyorlar.”</p>

  <p><i>Dalinar, fırtına götüresi Kholin’in adını duymaktan hiç kurtulamayacak mıyım?</i> diye düşündü Kaladin.</p>

  <p>Adamlar Amaram hakkında da bu şekilde konuşmuşlardı. Ütülü bir üniforma ve bir dürüstlük şanı ile etrafını sardığın zaman, kararmış bir kalbi gizlemek ne kadar kolaydı.</p>

  <p>Birkaç saat, sonra, terli ve tükenmiş bir köprücü grubu kereste deposuna çıkan yokuştan yukarı yürüyordu. Köprülerini yerine bıraktılar. Saat geç oluyordu; eğer akşam güveci için malzemeleri alacaklarsa Kaladin’in yiyecekleri hemen satın alması gerekliydi. Köprü Dört’ün üyeleri sıraya girerken ellerini havlusuna sildi.</p>

  <p>“Akşam etkinlikleri için serbestsiniz,” dedi. “Yarın erkenden uçurum hizmetimiz var. Sabah köprü antrenmanı, ikindinin ilerleyen saatlerine kaydırılmak zorunda kalacak.”</p>

  <p>Köprücüler başlarını salladılar ve Moash bir elini kaldırdı.Tüm köprücüler hep birlikte kollarını kaldırdı ve bilekleri bir araya gelecek şekilde çapraz konuma getirdiler, elleri yumruk halindeydi. Çaba harcanmış olan bir şey gibi görünüyordu. Bundan sonra, hızla dağıldılar.</p>

  <p>Kaladin havlusunu kemerine takarken bir kaşını kaldırdı. Teft geride kalmıştı, gülümsüyordu.</p>

  <p>“Bu neydi?” diye sordu Kaladin.</p>

  <p>“Adamlar bir selam istiyordu,” dedi left “Sıradan ordu selamını kullanamayız, mızrakçılar zaten bizim kendimizi fazla kibirli gördüğümüzü düşünürken olmaz. O yüzden de onlara benim eski manga selamımı öğrettim.”</p>

  <p>“Ne zaman?”</p>

  <p>“Bu sabah, Sen Hashal’dan bizim programımızı alırken.”</p>

  <p>Kaladin gülümsedi. Bunu hâlâ yapabiliyor olması garipti. Yakınlarda, bugünün turundaki diğer on dokuz köprü ekibi de birer birer köprülerini bıraktılar. Köprü Dört de o dağınık sakallar ve perişan yüz ifadeleriyle bir zamanlar onlar gibi mi görünmüştü? Hiçbiri diğerleriyle konuşmuyordu. Birkaç tanesi geçerlerken Kaladin’e bir göz attılar ama onun kendilerine bakmakta olduğunu fark ettikleri anda başlarını öne eğiyorlardı. Köprü Dört’e bir zamanlar yaptıkları gibi aşağılamayla bakmayı bırakmışlardı. İlginç bir şekilde, artık Kaladin’in ekibine de kamptaki diğer herkese yaptıkları şekilde davranıyormuş gibi görünüyorlardı: kendilerinden üstün olan insanlar. Onun dikkatinden kaçınmak için acele ediyorlardı.</p>

  <p><i>Zavallı ham aptallar</i>, diye düşündü Kaladin. Acaba Hashal’ı birkaç tanesini Köprü Dört’e almasına izin vermesi için ikna edebilir miydi? Fazladan adamları kullanabilirdi; o omuzları, çökük şekilleri görmek onun kalbini kırıyordu.</p>

  <p>“O bakışı biliyorum, evlat,” dedi Teft. “Neden her zaman herkese yardım etmek zorundasın?”</p>

  <p>“Hah,” dedi Kaladin. “Ben daha Köprü Dört’ü bile koruyamıyorum. Gel, hadi şu koluna bir bakalım.”</p>

  <p>“O kadar da kötü değil.”</p>

  <p>Kaladin yine de kolunu kavradı ve kanla kaplanmış bandajı açtı. Kesik uzun ama yüzeyseldi.</p>

  <p>“Bunun üstüne antiseptik lâzım,” dedi Kaladin yara boyunca sürünen birkaç çürüksprenini fark ederek. “Büyük ihtimalle dikmem de gerekir.”</p>

  <p>“O kadar da kötü değil!”</p>

  <p>“Olsun,” dedi Kaladin kereste deposunun kenarları boyunca dizili duran yağmur fıçılarından birine doğru giderken onu takip etmesi için Teft’e elini sallayarak. Yara büyük olasılıkla yarın uçurum hizmeti sırasında Teft’in diğerlerine mızrakçı saldırı ve savunmaları göstermesine engel teşkil etmeyecek kadar yüzeyseldi ama bu durum yarayı iltihaplanması ya da kabuk bağlaması için kendi haline bırakmak için bir mazeret değildi.</p>

  <p>Yağmur fıçısında Kaladin yarayı yıkadı, sonra da kışlanın yanındaki gölgede dikilmekte olan Lopen’e tıbbi malzemelerini getirmesi için seslendi. Herdazlı adanı yine o selamı verdi; gerçi bunu tek kolla yapmıştı ve torbayı getirmek için aylak aylak uzaklaştı.</p>

  <p>“Ee, evlat,” dedi Teft. “Nasıl hissediyorsun? Son zamanlarda garip bir şeyler hissettin mi?”</p>

  <p>Kaladin kaşlarını çatarak başını yaradan kaldırdı. “Fırtına kapsın seni, Teft! Bu iki gün içinde bunu bana beşinci soruşun. Ne demeye çalışıyorsun?”</p>

  <p>“Hiçbir şey, hiçbir şeyi”</p>

  <p>“Bir şeyler <i>var,</i>” dedi Kaladin. “Neyin peşindesin, Teft? Ben...”</p>

  <p>“Gancho,” dedi Lopen tıbbi malzeme torbasını omzunda taşıyarak yürüyüp gelirken. “İşte burada.”</p>

  <p>Kaladin ona göz attı, sonra da gönülsüz bir şekilde torbayı aldı. Çekerek iplerini açtı. “Bizim şimdi...”</p>

  <p>Teft’ten hızlı bir hareket geldi. Sanki atılan bir yumruk gibi.</p>

  <p>Kaladin refleks olarak harekete geçerek hızlı bir nefes çekti ve bir elini yumruk yapıp, diğerini de saldırıyı engellemek için geride tutup kollarını yukarı kaldırarak savunma duruşuna geçti.</p>

  <p>Kaladin’in içinde bir şeyler patladı. Çekilen derin bir nefes gibi doğrudan kanına zerk edilen yanan bir sıvı gibiydi. Güçlü bir dalga vücudu boyunca kabardı. Enerji, güç, farkındalık. Vücudun tehlikeye karşı olan normal tepkisi gibiydi ancak yüz kat daha şiddetliydi.</p>

  <p>Kaladin gözü bulandıran bir hızla hareket ederek Teft’in yumruğunu yakaladı. Teft dondu. “Ne yapıyorsun?” diye hesap sordu Kaladin.</p>

  <p>Teft gülümsüyordu. Geri çekilerek elini kurtardı. “Kelek,” dedi başını sallayarak. “Amma sıkı kavrayışın varmış.”</p>

  <p>“Neden bana vurmaya çalıştın?”</p>

  <p>“Bir şeyi görmek istemiştim,” dedi Teft. “Lopen’in sana verdiği o küre kesesini taşıyorsun, değil mi? Tabii son zamanlarda topladıklarımızın içinde olduğu kendi keseni de. Hiç taşımadığın kadar çok Fırtınaışığı, en azından yakın zamanlarda.”</p>

  <p>“Bunun ne ilgisi var?” diye sordu Kaladin. Damarlarının içerisindeki o yanma, içindeki o ısı neydi?</p>

  <p>“Gancho,” dedi Lopen, sesi huşu içindeydi. “Parlıyorsun.”</p>

  <p>Kaladin kaşlarını çattı. <i>Ne diyor bu...</i></p>

  <p>Sonra o da fark etti. Çok hafifti ama oradaydı, derisinden kıvrımlar halinde yükselen, pırıldayan duman tutamları vardı. Soğuk bir kış gecesinde bir kap sıcak sudan çıkan buharlar gibi.</p>

  <p>Kaladin titreyerek tıbbi malzeme torbasını su fıçısının geniş ağzına koydu. Bir an derisinin üstünde bir soğukluk hissetti. O da neydi? Şok içinde, diğer elini de kaldırarak ondan yükselmekte olan tutamlara baktı.</p>

  <p>“Bana ne yaptın?” diye hesap sordu başını kaldırıp Teft’e bakarak.</p>

  <p>Yaşlı köprücü hâlâ gülümsüyordu.</p>

  <p>“Cevap ver bana!” dedi Kaladin öne çıkarak Teft’in gömleğinin yakasını kavrarken. <i>Fırtınababa, ne kadar da güçlü hissediyorum</i>!</p>

  <p>“Ben bir şey yapmadım evlat,” dedi Teft. “Sen şimdi bir süredir bunu yapıyorsun. Hasta olduğun sırada seni Fırtınaışığından beslenirken yakaladım.”</p>

  <p>Fırtınaışığı. Kaladin hızla Teft’i bırakıp cebini karıştırarak küre kesesini aradı. Çekip çıkardı ve ağzını açtı.</p>

  <p>İçi karanlıktı. Mücevherlerin beşi de tükenmişti. Kaladin’in derisinden yükselen beyaz ışık kesenin içini hafifçe aydınlatıyordu.</p>

  <p>“Vay be,” dedi Lopen yan taraftan. Kaladin hızla döndüğünde Herdazlı adamın eğilmiş ve tıbbi malzeme torbasına bakıyor olduğunu gördü. Bu neden o kadar önemliydi?</p>

  <p>Sonra Kaladin de gördü. Torbayı fıçının ağzına koyduğunu düşünmüştü ama acelesinden sadece fıçının yan tarafına bastırmıştı. Şimdi ise torba tahtaya yapışmıştı. Orada oturmuş, sanki görünmez bir kancadaymış gibi asılı duruyordu. Hafifçe ışık saçıyordu, tıpkı Kaladin gibi. Kaladin izlerken ışık soldu ve torba da kurtularak yere düştü.</p>

  <p>Kaladin bir elini alnına kaldırarak şaşkın Lopen’den sonra meraklı Teft’e baktı. Sonra da telaş içinde kereste deposunu kolaçan etti. Başka hiç kimse onlara doğru bakmıyordu; güneş ışığında buharlar uzaktan görünmek için fazlasıyla belirsizdi.</p>

  <p><i>Fırtınababa... Ne?.. Nasıl?..</i></p>

  <p>Yukarıdaki tanıdık bir şekil gözüne takıldı. Syl uçuşan bir yaprak gibi bir o yana, bir bu yana sakin bir şekilde savruluyordu, belli belirsizdi.</p>

  <p><i>O</i> <i>yaptı</i>! diye düşündü Kaladin. <i>Ne yaptı bana?</i></p>

  <p>Tökezleyerek Lopen ve Teft’ten uzaklaştı ve Syl’e doğru koştu. Adımları aşırı bir hızla onu ileri doğru fırlattı. “Syl!” diye kükredi onun altında durarak.</p>

  <p>Syl yapraktan havanın üstünde ayakta duran genç bir kadına dönüşerek onun önünde asılı durmak için aşağı doğru uçtu. “Evet?”</p>

  <p>Kaladin etrafa göz attı. “Benimle gel,” dedi aceleyle kışlaların arasındaki ara sokaklardan birine doğru giderek. Sırtını bir duvara dayayarak gölgede, ayakta durdu, derin derin nefes alıp veriyordu. Burada onu kimse göremezdi.</p>

  <p>Syl önündeki havada ışıldadı, elleri arkasında, ona yakından bakıyordu. “Parlıyorsun.”</p>

  <p>“Bana ne yaptın?”</p>

  <p>Syl başını bir yana yatırdı, sonra da omzunu silkti.</p>

  <p>“Syl...” dedi Kaladin tehditkârca, gerçi bir sprene ne gibi bir zarar verebileceğinden emin değildi.</p>

  <p>“Bilmiyorum, Kaladin,” dedi dürüstçe, oturup bacaklarını görünmez bir platformun yanından aşağı sarkıttı. “Bir zamanlar... Bir zamanlar çok iyi bildiğim şeyleri sadece hafifçe hatırlayabiliyorum. Bu dünya, insanlarla etkileşmek...”</p>

  <p>“Ama bir şey yaptın.”</p>

  <p><i>“Biz</i> bir şey yaptık. Ben yapmadım. Sen yapmadın. Ama bir arada...” Tekrar omzunu silkti.</p>

  <p>“Bu söylediklerin pek de ipucu vermedi.”</p>

  <p>Syl yüzünü buruşturdu, “Biliyorum. Üzgünüm.”</p>

  <p>Kaladin bir elini kaldırdı. Gölgede, ondan yayılan ışık daha da belirgindi. Eğer birileri yakından geçecek olursa... “Bundan nasıl kurtulacağım?”</p>

  <p>“Neden bundan kurtulmak istiyorsun?”</p>

  <p>“Ee, çünkü... Ben... İşte.”</p>

  <p>Syl cevap vermedi.</p>

  <p>Kaladin’in aklına bir şey geldi. Belki de çok uzun bir zaman önce sormuş olması gereken bir şey. “Sen bir rüzgârspreni değilsin, değil mi?”</p>

  <p>Syl duraksadı, sonra da başını salladı. “Hayır.”</p>

  <p>“Nesin o zaman?”</p>

  <p>“Bilmem. Ben bir şeyleri bağlıyorum,”</p>

  <p>Bağlamak. Eşek şakası yaptığı zamanlarda Syl eşyaların birbirine yapışmasına neden olurdu. Ayakkabılar yere yapışıyor ve insanların yere düşmesine neden oluyordu. İnsanlar kancalarda asılı duran ceketlerine uzanıyor ama onları kurtaramıyorlardı. Kaladin eğilerek yerden bir taş aldı. Avucu kadar büyüktü ve yüeefırtına rüzgârlarıyla yağmurları tarafından aşındırılarak pürüzsüzleşmişti. Bunu kışlanın duvarına bastırdı ve Işık’ın taşın içine girmesini arzu etti.</p>

  <p>Bir üşüme hissetti. Taş da pırıldayan buharlar çıkarmaya başladı. Kaladin elini çektiği zaman taş binanın duvarına tutunarak olduğu yerde durdu.</p>

  <p>Kaladin iyice yaklaşarak gözlerini kıstı. Taşın duvarla birleştiği yerin etrafında toplanmış olan koyu mavi ve mürekkep lekesi şeklindeki minik sprenleri zar zor görebildiğini düşündü.</p>

  <p>“Bağsprenleri,” dedi Syl yürüyerek başının yanına gelirken, hâlâ havada aytakta duruyordu.</p>

  <p>“Taşı yerinde tutuyorlar.”</p>

  <p>“Belki. Ya da belki senin taşı oraya tuttururken yaptığın şeyin çekiciliğine kapılmışlardır.”</p>

  <p>“İşler o şekilde olmuyor. Değil mi?”</p>

  <p>“Çürüksprenleri mi hastalık yapıyor, yoksa hastalık mı onları çekiyor?” dedi Syl tembel tembel.</p>

  <p>“Herkes onların hastalığa neden olduğunu bilir.”</p>

  <p>“Peki ya rüzgârsprenlerî mi rüzgârı yaratıyor? Yağmursprenleri mi yağmura neden oluyor? Alevsprenleri mi yangın çıkarıyor?”</p>

  <p>Kaladin tereddüt etti. Hayır, öyle değildi. Öyle miydi? “Bu anlamsız. Bu ışıktan nasıl kurtulacağımı bulmam gerekiyor, ışığı incelemem değil.”</p>

  <p>“Ya, <i>neden?</i>” diye tekrar sordu Syl. “Neden bundan kurtulmak zorundasın Kaladin? Hikâyeleri duydun. Duvarlarda yürüyen adamlar, fırtınaları kendilerine bağlayan adamlar. Rüzgârkoşucular. Neden bunun gibi bir şeyden kurtulmak isteyesin?”</p>

  <p>Kaladin bunu açıklamakta zorlanıyordu, iyileşmesi, köprünün önünde koştuğu hâlde hiç vurulmuyor olması... Evet, garip bir şeylerin olduğunu fark etmişti. Bu neden onu bu kadar korkutuyordu? Hearthstoue’da babasına hekim olarak her zaman yapıldığı gibi başkalarından farklı algılanmaktan mı korkuyordu? Yoksa daha önemli bir şey miydi?</p>

  <p>“Parlayanlar’ın yaptığı şeyi yapıyorum,” dedi.</p>

  <p>“Ben de öyle dedim ya.”</p>

  <p>“Kötü şansım mı olduğunu, yoksa Eski Büyü gibi bir şeylere mi bulaşmış olduğumu merak ediyordum. Belki de bu onu açıklıyordur! Yaradan, Kayıp Parlayanlar’ı insanlığa ihanet ettikleri için lanetledi. Ya ben de yaptığım şey yüzünden lanetlenmişsem?”</p>

  <p>“Kaladin,” dedi Syl. “Sen lanetli <i>değilsin.</i>”</p>

  <p>“Daha az önce ne olduğunu bilmediğini söyledin.” Ara sokakta ileri geri yürüdü. Yan tarafta taş en sonunda duvardan kurtuldu ve takırtıyla yere düştü. “Tamamen emin bir şekilde, benim yapmakta olduğum şeyin üstüme kötü şans çekmiş olmadığını söyleyebilir misin? Bunu tam olarak reddedebilecek kadarını biliyor musun, Syl?”</p>

  <p>Syl hiçbir şey söylemeden kollarını bağlamış, havada ayakta duruyordu.</p>

  <p>“Bu... Şey,” dedi Kaladin taşa doğru işaret ederek. “Bu doğal değil. Parlayanlar insanoğluna ihanet etti, Güçleri onları terk etti ve onlar lanetlendi. Herkes efsaneleri biliyor.” Başını eğip az, öncekinden daha az da olsa, hâlâ parlamakta olan ellerine baktı. “Her ne yaptıysak, bana her ne olduysa, bir şekilde kendi üstüme de aynı laneti çektim. Bu yüzden onlara yardım etmeye çalıştığım zaman etrafımdaki herkes ölüyor.“</p>

  <p>“Ve benim de lanetin bir parçası olduğumu mu düşünüyorsun?” diye sordu Syl.</p>

  <p>“Ben... Ee, sen bunun bir parçası olduğunu söyledin ve...”</p>

  <p>Syl ileri çıkarak ona parmağını doğrulttu; havada asılı duran minik, öfkeli bir kadındı. “O zaman bütün bunlara benim neden olduğumu mu düşünüyorsun? Senin başarısızlıklarına? Ölümlere?”</p>

  <p>Kaladin cevap vermedi. Neredeyse anında en kötü cevabın sessizlik olabileceğini anladı. Duyguları şaşırtıcı derecede insanî olan Syl yaralı bir ifadeyle havada döndü ve bir ışık kurdelesine dönüşerek fırlayıp uzaklaştı.</p>

  <p>Aşırı tepki veriyorum, dedi kendi kendine. Sadece çok fazla rahatsız olmuştu. Eli başında duvara sırtını yasladı. Daha düşüncelerini toplayacak vakit bulamadan, gölgeler ara sokağın girişini kararttı. Teft ve Lopen.</p>

  <p>“Kayalarla konuşanlar adına!” dedi Lopen. “Gerçekten de gölgede parlıyorsun, gancho. ”</p>

  <p>Teft Lopen’ın omzunu kavradı. “Kimseye bir şey söylemeyecek, evlat. Ben bunu kesinlike sağlayacağım.”</p>

  <p>“Evet., gancho,” dedi Lopen. “Yemin ederim hiçbir şey söylemeyeceğim. Bir Herdazlıya güvenebilirsin.”</p>

  <p>Kaladin ikiliye baktı, şaşkınlık içindeydi. İterek onları geçip koşarak ara sokaktan çıktı ve kereste deposunu geçti; izleyen gözlerden kaçıyordu.</p>

  <p style="text-align: center;">♦</p>

  <p style="text-align: center;">♦♦</p>

  <p>Gecenin yaklaştığı zamana kadar, ışık çoktan Kaladin’in vücudundan tütmeyi bırakmıştı. Sönen bir ateş gibi solmuştu ve kaybolması için sadece birkaç dakika yeterli olmuştu.</p>

  <p>Kaladin Harap Ovalar’ın kıyısında, savaş kampları ile Ovalar’ın kendisi arasındaki o geçiş bölgesinde güneye doğru yürüyordu. Sadeas’ın kereste deposunun yakınındaki toplanma alanı gibi olan bazı yerlerde hafif bir yokuş vardı. Diğer noktalarda ise yüksekliği sekiz ayak civarında olan sırtlar vardı. Şu anda bunlardan birinin yanından geçiyordu, kayalar sağında, açık Ovalar ise solundaydı.</p>

  <p>Kayalardaki kovuklarda bulunan taşlar çentikliydi. Buradaki bazı gölgeli kesimler hâlâ günler önceki yücefırtınadan kalmış su havuzcuklarını sallıyordu. Yaratıklar hâlâ taşların etrafında seğirtiyordu ama serin akşam havası kısa süre sonra onları saklanmaya itecekti. Küçük, suyla dolu deliklerle lekelenmiş olan bir yerin yanından geçti; çok bacaklı, minik pençeleri olan, uzun, gövdeleri kabukla kaplı krem ciltler köşelerde besleniyor ve su içiyordu. Minik bir dokunaç dışarı fırlayıp bir tanesini kaparak aniden deliğin içine çekti, Büyük olasılıkla bir kapan.</p>

  <p>Yanındaki sırtın kenarında otlar yetişiyordu ve çimenler deliklerinden kafalarını uzatmıştı. Yeşilin arasında çiçekler gibi belirmiş parmakyosunu öbekleri vardı. Parlak pembe ve mor parmakyosunu sarmaşıklarının kendileri de rüzgârda ona el sallayan dokunaçlara benziyordu. O geçerken, çekingen çimenler içeri kaçıyordu ama parmakyosunu daha cesurdu. Onların öbekleri sadece yakınlarındaki kayalara dokunursa kabuklarına çekilirdi.</p>

  <p>Yukarısındaki sırtın tepesinde birkaç gözcü Harap Ovalar’ı izleyerek nöbet tutuyordu. Bu sırtın altındaki bölge özellikle herhangi bir yüceprense ait değildi ve gözcüler de Kaladin’i umursamıyorlardı. Sadece eğer savaş kamplarını kuzey ya da güney uçlarından terk etmeye kalkarsa durdurulurdu.</p>

  <p>Hiçbir köprücü arkasından gelmemişti. Teft’in onlara ne söylediğinden emin değildi. Belki de Kaladin’in Harita’nın ölümünün ardından çok üzgün olduğunu söylemişti.</p>

  <p>Yalnız olmak ona garip geliyordu. Amaram tarafından ihanete uğrayarak bir köle yapıldığından beri başkalarının yanında olmuştu. Birlikte plan kurmuş olduğu köleler. Birlikte çalışmış olduğu köprücüler. Gözlerini onun üstünde tutmak için askerler, dayak atmak için köle tüccarları, ona güvenmek için dostları olmuştu. Yalnız olduğu son zaman, ölmesi için yücefırtınaya karşı bağlanmış olduğu o geceydi.</p>

  <p><i>Hayır,</i> diye düşündü. <i>Ben o gece yalnız değildim. Syl de oradaydı.</i> Başını eğerek sol tarafında yer alan, yerdeki küçük çatlakların yanından geçti. O çatlaklar büyüyerek doğuya doğru gittikçe eninde sonunda uçurumlara dönüşüyordu.</p>

  <p>Ona ne oluyordu? Hayal görmüş değildi. Teft ve Lopen de görmüştü. Hatta Teft bunu bekliyormuş gibiydi.</p>

  <p>Kaladin’in o yücefırtına sırasında ölmüş olması <i>gerekirdi.</i> Ama yine de, kısa bir süre sonra ayakta ve sağlıklıydı. Kaburgalarının hassas olması gerekirdi ama haftalardır ağrımamışlardı. Kürelerinin ve onun yakınındaki diğer köprücülerin kürelerinin, düzenli olarak Fırtınaışığı tükeniyordu.</p>

  <p>Onu değiştiren yücefırtına mı olmuştu? Ama hayır, ölmesi için asılmadan önce de tükenmiş küreler buluyordu. Ve Syl... Neredeyse olanlar için sorumlu olduğunu itiraf etmişti. Bu uzun bir zamandır süregelmekteydi.</p>

  <p>Bir kayalık çıkıntının yanında durdu ve yaslanıp dinlenerek çimenlerin saklanmasına neden oldu. Doğuya doğru, Harap Ovalar’a baktı. Evi. Mezarı. Bu Ovalar’ın üstündeki hayat onu mahvediyordu. Köprücüler ona hayranlık duyuyor, onun liderleri, kurtarıcıları olduğunu düşünüyorlardı. Ama tıpkı burada, Ovalar’ın kenarındaki taşların çatlakları gibi, onun içinde de çatlaklar vardı.</p>

  <p>O çatlaklar gitgide büyüyordu. Uzun bir mesafeyi koşan, hiç enerjisi kalmamış bir adam gibi kendi kendine sözler verip duruyordu. Azıcık daha ilerle. Sadece o bir sonraki tepeye de tırman. Ondan sonra vazgeçebilirsin. Minik kırıklar, taştaki çatlaklar.</p>

  <p><i>Benim buraya gelmiş olmam doğru,</i> diye düşündü. <i>Bizler birbirimize aitiz, siz ve ben. Ben de sizin gibiyim.</i> Ovalar’ı en başında kıran şey ne olmuştu? Bir tür muazzam ağırlık mı?</p>

  <p>Uzaklarda bir melodi çalmaya başladı; Ovalar’ın üstünden taşınıyordu. Kaladin duyduğu sesle sıçradı. O kadar beklenmedik, o kadar yersizdi ki yumuşaklığına rağmen ürkütücüydü.</p>

  <p>Ses Ovalar’dan geliyordu. Tereddütle ama karşı koyamayarak, ileri doğru yürüdü.</p>

  <p>Doğuya doğru, rüzgârların süpürdüğü düz kayalara. O yürüdükçe sesler yüksekli ama hâlâ rahatsız edici, anlaşılması zordu. Bir flüt ama onun duyduğu çoğu flütten daha alçak perdeli.</p>

  <p>Kaladin ilerledikçe duman kokusu aldı. Orada yanan bir ışık vardı. Minik bir kamp ateşi.</p>

  <p>Kaladin yürüyerek yarımadalardan bir tanesinin kenarına geldi; çatlaklar büyüyerek bir uçuruma dönüşüp karanlığın içine düşene kadar genişliyorlardı. Kaladin yarımadanın tam ucunda, üç tarafı uçurumlarla çevrili olan iri bir kayanın üstünde oturmakta olan bir adam buldu. Bir <i>açıkgözün</i> siyah üniformasını giyiyordu. Önünde yanan küçük bir kayafilizi kabuğu ateşi vardı. Adamın saçı kısa ve siyah, yüzü köşeliydi. Beline ince, siyah kınlı bir kılıç takmıştı.</p>

  <p>Adamın gözleri soluk bir maviydi. Kaladin asla flüt çalan <i>açıkgöz</i> bir adam duymamıştı. Onlar müziği dişil bir uğraş olarak görmüyor muydu? <i>Açıkgözlü</i> erkekler şarkı söylerdi ama ardent olmadıkları sürece müzik aleti çalmazlardı.</p>

  <p>Bu adam aşırı derecede yetenekliydi. Çaldığı garip melodi yabancı, neredeyse gerçekdışıydı; sanki başka bir yer ve zamandan gelmiş gibiydi. Müzik uçurumlar boyunca yankılanarak geri dönüyor, kulağa neredeyse adam kendi kendisiyle düet yapıyormuş gibi geliyordu.</p>

  <p>Kaladin o anda yapmak istediği en son şeyin bir berrakbeyle, özellikle de siyah giyinecek ve flütüyle pratik yapmak için Harap Ovalar’a çıkacak kadar ilginç olan bir tanesiyle uğraşmak olduğunun farkına vararak kısa bir mesafe ileride durdu. Kaladin gitmek için döndü.</p>

  <p>Müzik kesildi. Kaladin durakladı.</p>

  <p>“Her zaman onu nasıl çalacağımı unutacağımdan endişe duyuyorum,” dedi yumuşak bir ses arkasından. “Biliyorum, ne kadar uzun zaman pratik yapmış olduğum da düşünüldüğünde bu aptalca. Ama bu günlerde ona nadiren hak ettiği ilgiyi gösteriyorum.”</p>

  <p>Kaladin yabancıya doğru döndü. Flütü neredeyse siyah olan koyu bir tahtadan oyulmuştu. Alet bir <i>açıkgöze</i> ait olmak için fazlasıyla sıradan görünüyordu ama yine de adam flütü saygılı bir şekilde tutuyordu.</p>

  <p>“Burada ne yapıyorsun?” diye sordu Kaladin.</p>

  <p>“Oturuyorum. Arada bir de çalıyorum.”</p>

  <p>“Demek istiyorum ki, neden buradasın?”</p>

  <p>“Neden mi buradayım?” dedi adam flütünü indirerek arkasına yaslanıp rahatlarken. “Neden herhangi birimiz buradayız? Bu bir ilk karşılaşma için nispeten derin bir soru, genç köprücü. Ben genelde ilahiyattan önce tanışmaları tercih ederim. Öğle yemeği de, eğer mümkünse. Belki güzel bir şekerleme de. Aslında, pratik olarak ilahiyattan önce her şey gelmeli. Ama özellikle de tanışmalar.”</p>

  <p>“Pekâlâ”, dedi Kaladin. “Ve sen de... ?”</p>

  <p>“Oturuyorum. Arada bir de çalıyorum... Köprücülerin vaktini.”</p>

  <p>Kaladin kızdı ve gitmek için döndü tekrar. Bırak aptal <i>açıkgöz</i> ne isterse onu yapsın ya da söylesin. Kaladin’in üstünde düşünmesi gereken önemli kararlar vardı.</p>

  <p>“Eh, hadi git o zaman,” dedi <i>açıkgöz</i> arkasından. “Gittiğin için memnunum. Senin fazla yakında olmam istemem. Fırtınaışığıma epey bağlıyım.”</p>

  <p>Kaladin donakaldı. Sonra hızla döndü. “Ne?”</p>

  <p>“Kürelerim,” dedi garip adam tamamen dolu bir zümrüt broam gibi görünen bir şeyi kaldırarak. “Herkes köprücülerin hırsız ya da en azından dilenci olduğunu bilir.”</p>

  <p>Elbette. Kürelerden bahsediyordu. Kaladin’in... Derdinden haberi yoktu. Değil mi? Adamın gözleri sanki ortada çok müthiş bir nükte varmış gibi parlıyordu.</p>

  <p>“Hırsız olarak adlandırıldığın için gücenme,” dedi adam bir parmağını kaldırarak. Kaladin kaşlarını çattı. Küre nereye gitmişti? Küreyi o elinde tutuyordu. “Bunu bir iltifat olarak söylemiştim.”</p>

  <p>“Bir iltifat mı? Birisine hırsız demek mi?”</p>

  <p>“Elbette. Ben de bir hırsızım.”</p>

  <p>“Öyle mi? Ne çalıyorsun?”</p>

  <p>“Gurur,” dedi adam öne doğru eğilerek. “Ve arada bir de can sıkıntısı, eğer kendimi övecek olursam. Ben Kral’ın Aklı’yım. Ya da yakın zamanlara kadar öyleydim. Sanırım kısa süre sonra bu unvanı kaybedeceğim.”</p>

  <p>“Kralın neyi?”</p>

  <p>“Aklı. Akıllı olmak benim işimdi.”</p>

  <p>“Kafa karıştırıcı şeyler söylemek akıllı olmakla aynı şey değil.”</p>

  <p>“Ah,” dedi adam gözleri ışıldayarak. “Şimdiden son zamanlarda çevremde olanların çoğundan daha bilge olduğunu kanıtlıyorsun. Nedir o zaman akıllı olmak?”</p>

  <p>“Akıllıca şeyler söylemek.”</p>

  <p>“Ve akıllıca olan nedir?”</p>

  <p>“Ben...” Neden böyle bir konuşmanın içindeydi? “Sanırım doğru zamanda doğru şeyleri söyleme ve yapma becerisidir.”</p>

  <p>Kral’ın Aklı başını bir yana yatırdı, sonra da gülümsedi. En sonunda bir elini Kaladin’e uzattı. “Ve senin adın nedir, benim düşünceli köprücüm?”</p>

  <p>Kaladin tereddütle kendi elini uzattı. “Kaladin. Peki ya seninki?”</p>

  <p>“Benim çok var.” Adam Kaladin’in elini sıktı. “Hayata bir düşünce, bir kavram, bir sayfanın üstündeki kelimeler olarak başladım. Bu da çaldığım başka bir şeydi. Kendim. Başka bir seferinde, bir kayanın adıyla anılmıştım.”</p>

  <p>“Hoş bir kayaydı, umarım.”</p>

  <p>“Güzel bir kayaydı,” dedi adam. “Ve ben taşıdığım için de tamamen değersiz hale geldi.”</p>

  <p>“Ee, insanlar sana şimdi ne diyor?”</p>

  <p>“Birçok şey ve sadece bir kısmı kibarca. Neredeyse hepsi doğru, maalesef. Ancak sen, bana Hoid diyebilirsin.”</p>

  <p>“Adın mı?”</p>

  <p>“Hayır. Sevmiş olmam gereken birinin adı. Bir kez daha, bu benim çalmış olduğum bir şey. Biz hırsızların yaptığı bir şeydir bu.” Doğuya doğru hızla kararmakta olan Ovalar’a göz attı. Hoid’in kayasının yanında yanan küçük ateş, pırıldayan kızıl kömürlerinden solgun bir ışık saçıyordu.</p>

  <p>“Eh, seninle tanışmak hoştu,” dedi Kaladin. “Ama gitmem gerek...”</p>

  <p>“Ben sana bir şey vermeden önce değil.” Hoid flütünü kaldırdı. “Bekle lütfen.” Kaladin içini çekti. İçinde bu garip adamın, istediği şeyi yapmadan önce Kaladin’in gitmesine izin vermeyecek olduğuna dair bir his vardı.</p>

  <p>“Bu bir İzsürücü flütü,” dedi Hoid koyu tahtalarını inceleyerek. “Bir hikâye anlattığı sırada hikayeci tarafından çalınması için yapılmıştır.”</p>

  <p>“Hikayeciye <i>eşlik etmesi</i> için demek istiyorsun. O konuşurken başka birisi tarafından çalınması için.”</p>

  <p>“Aslında, söylediğim şeyi demek istedim.”</p>

  <p>“Bir adam nasıl flüt çalarken hikâye anlatır?”</p>

  <p>Hoid bir kaşını kaldırdı, sonra da flütü dudaklarına yaklaştırdı, Kaladin’in görmüş olduğu flütlerden farklı bir şekilde çalıyordu; önünde aşağı doğru tutmak yerine, Hoid bunu yan tarafa doğru tutuyor ve üflüyordu. Birkaç notayı test etti. Kaladin’in önceden duymuş olduğu aynı melankolik tona sahiplerdi.</p>

  <p>“Bu hikâye,” dedi Hoid, “Derethil ve <i>Wandersail</i> hakkında.”</p>

  <p>Çalmaya başladı. Notalar daha önce çaldıklarından daha hızlı, daha keskindi. Birinci olmak için yarışan çocuklar gibi koşarak flütten fırlarken, neredeyse birbirlerinin üstüne devrilirmiş gibi çıkıyorlardı, Güzel ve canlıydılar, dokuma bir halı gibi incelikli olan nota dizileri yükselip alçalıyordu.</p>

  <p>Kaladin kendini yerinde mıhlanmış buldu. Melodi güçlüydü, neredeyse <i>talepkârdı.</i> Sanki her nota Kaladin’in üstüne fırlatılarak onun kaçmasını önlemek için etine saplanan bir kancaydı.</p>

  <p>Hoid beklenmedik bir şekilde durdu ama notaları uçurumda yankılanmaya devam ediyor, o konuşurken geri geliyorlardı. “Derethil bazı memleketlerde iyi bilinir ama burada Doğu’da ondan bahsedildiğini daha az duydum. O gölgegünler sırasında, hatırlanmayan çağlarda bir kraldı. Güçlü bir adam. Binlerce kişinin komutanı, on binlerce kişinin lideri. Uzun boylu, heybetliydi; açık tenle ve daha <i>açıkgözlerle</i> kutsanmıştı. Kıskanılacak bir adamdı.”</p>

  <p>Tam fondaki notalar solarken Hoid tekrar çalmaya başlayarak ritmi yakaladı. Tam da yankılanan notalar neredeyse duyulmaz hale geldiği anda devam etmeye başlamıştı, sanki müzikte hiç kesinti olmamış gibi. Notalar eşlikçileri ile birlikte sarayında yürüyen bir kralı işaret eder gibi daha da akıcı bale geldi, Hoid gözleri kapalı çalmaya devam ederken ateşe doğru eğildi. Flütün üstünden üflediği hava dumana karışarak çalkalandı.</p>

  <p>Müzik yumuşak bir hale geldi. Duman fırıl fırıl döndü ve Kaladin dumanın desenleri arasında sivri çeneli ve elmacık kemikleri yüksek bir adamın yüzünü seçebildiğini fark etti. Gerçekten de orada değildi elbette. Sadece hayal gücü. Ama akla takılan şarkı ve dönen duman hayal gücünü körüklüyormuş gibiydi.</p>

  <p>“Derethil, Elçilerin ve Parlayanlar’ın zamanında Yokelçilerle savaştı,” dedi Hoid gözleri halâ kapalı, flüt hemen dudaklarının altındaydı ve uçurumdan yankılanan şarkı sözlerine eşlik ediyordu. “En sonunda barış olduğu zaman, Derethil mutlu olmadığını gördü. Gözleri her zaman batıya, büyük açık denize doğru dönermiş gibiydi. İnsanoğlunun gördüğü en iyi gemiyi yaptırdı, daha önce hiç kimsenin yapmaya cesaret edemediği şeyi yapmak için planlanan görkemli bir araç. Bir yücefırtına sırasında denizlere açılacaktı.”</p>

  <p>Yankılar gitgide azaldı ve Hoid sanki görünmez bir ortakla birlikte karşılıklı çalıyorlarmış gibi tekrar başladı. Duman havaya yükseldi ve Hoid’in nefesiyle fır döndü. Ve Kaladin bir tersanede duran, oka benzeyen bir gövdeye tutturulmuş, yelkeni bir bina kadar büyük, devasa bir gemiyi neredeyse görebildiğini düşündü. Melodi sanki çekiçlerin vuruşları ve testerelerin kesişlerini taklit ediyormuş gibi kızlı ve kesikli hale geldi.</p>

  <p>“Derethil’in amacı Yokelçilerin kökenini, ortaya çıktıkları yeri aramaktı,” dedi Hoid duraklayarak. “Pek çok kişi ona aptal dedi ancak o kendisine engel olamıyordu. Aracın adını <i>Wandersail</i> koydu ve en cesur denizcilerden bir mürettebat topladı. Sonra, bir yücefırtınanın yaklaşmakta olduğu bir günde, bu gemi denize açıldı. Yelkenini fırtına rüzgârlarına doğru açılmış kollar gibi kocaman açarak okyanusa doğru gitti...”</p>

  <p>Bir an sonra flüt Hoid’in dudaklarındaydı ve bir kayafilizi kabuğu parçasını tekmeleyerek ateşi karıştırdı. Havaya alev kıvılcımları yükseldi ve Hoid başını sallayarak aşağı indirerek flütün deliklerini ateşe doğru çevirirken dumanlar dönerek pufladı. Şarkı vahşi ve hırçın bir hale geldi, notalar beklenmedik bir şekilde alçalıyor ve hızlı dalgalanmalarla titriyordu. Ritimler dalgalanarak tiz notalara dönüşüyor ve uçarı bir şekilde feryat ediyorlardı.</p>

  <p>Ve görüntü Kaladin’in aklında canlandı. Devasa gemi bir yücefırtınanın korkunç gücünün karşısında bir anda minicik kalmıştı. Savrularak sonsuz denize doğru sürüklendi. Bu Derethil ne bulmayı ummuş ya da beklemişti ki? Karada bir yücefırtına yeteri kadar korkunçtu. Ama denizin üstüne?</p>

  <p>Sesler aşağıdaki duvarlardan yankılandı. Kaladin kendini kayalara çökerek, girdap gibi dönen dumanı ve yükselen alevleri izlerken buldu. Minik gemiyi öfkeli yücefırtınaya yakalanmış ve içinde esir düşmüş olarak görüyordu.</p>

  <p>Sonunda, Hoid’in müziği yavaşladı ve şiddetli yankılar soldu ve çok daha hafif bir melodiye dönüştü. Sahildeki dalgaların sesi gibi.</p>

  <p><i>“Wandersail</i> karaya oturdu ve neredeyse yok oluyordu ama Derethil ve denizcilerinin çoğu sağ kurtulmuştu. Kendilerini okyanusun tükendiği yer olduğu söylenen devasa bir girdap tarafından çevrelenmiş, küçük adalardan oluşmuş bir halkada bulmuşlardı. Derethil ve adamları tek bir renkte cübbeler giyen ve saçlarında Roshar üstünde yetişen hiçbir şeye benzemeyen kabuklar olan, uzun ve kıvrak vücutlu garip bir halk tarafından karşılandı.</p>

  <p>“Bu halk kurtulanları kabul etti, onları besledi ve tekrar sağlıklarına kavuşmalarına yardım etti. İyileşmekte olduğu haftalar boyunca Derethil kendilerine Uvara, Büyük Tamu’nun Halkı, diyen bu garip insanları inceledi. Garip hayatlar sürüyorlardı. Roshar’daki sürekli tartışan insanların aksine, Uvaralar her zaman aynı fikirdeymiş gibi görünüyordu. Çocukluktan itibaren hiç soru sormuyorlardı. Her bir insan kendi görevini yapıyordu.”</p>

  <p>Hoid dumana herhangi bir etkide bulunmadan yükselmesine izin vererek tekrar müziğe başladı. Kaladin dumanın içinde gayretli, her zaman çalışan bir halk görebildiğini düşündü. Aralarından penceresinde onları izleyen bir şeklin olduğu bir bina yükseliyordu: Derethil. Müzik sakinleştirici, tuhaftı.</p>

  <p>“Bir gün, Derethil ve adamları güçlerini geri kazanmak için antrenman yaparlarken genç bir hizmetçi bizonlara içecek getirdi,” dedi Hoid. “Ayağı bir taşa takıldı ve kadehleri yere düşürerek kırdı. Bir anda, diğer Uvaralar bahtsız çocuğun üstüne atıldılar ve onu vahşi bir şekilde katlettiler. Derethil ve adamları o kadar afallamışlardı ki onlar olan bitenin farkına varana kadar çocuk ölmüştü. Derethil kızgınlıkla haksız cinayetin sebebini öğrenmek istedi. Yerlilerden birisi açıklama yaptı. ‘İmparatorumuz başarısızlığa tahammül etmez.’”</p>

  <p>Müzik kederli bir şekilde tekrar başladı ve Kaladin titredi. Kızın taşlarla ezilerek öldürülüşüne ve Derethil’in mağrur şeklinin yerdeki cesedinin üstüne eğildiğine şahit oldu.</p>

  <p>Kaladin bu kederi biliyordu. Başarısızlığın, bir şeyler yapabilmiş olması gerekirken birilerinin ölmesine seyirci kalmanın kederi. Onun da sevmiş olduğu o kadar çok kişi ölmüştü ki.</p>

  <p>Şimdi bunun için bir sebebi vardı, Elçiler’in ve Yaradan’ın öfkesini üstüne çekmişti. Böyle olmak zorundaydı, değil miydi?</p>

  <p>Köprü Dört’e geri dönmesi gerektiğinin farkındaydı. Ama kendini kurtaramıyordu. Hikayecinin sözlerine takılıp kalmıştı.</p>

  <p>“Derethil daha fazla dikkat etmeye başladığı zaman, diğer cinayetleri de gördü,“ dedi Hoid; müziği yumuşak bir şekilde ona eşlik ediyordu. “Bu Uvaralar, bu Büyük Tamu’nun Halkı, hayret verici bir şekilde zalimliğe meyilliydi. Eğer aralarından birisi yanlış bir şey yaparsa, azıcık münasebetsiz ya da olumsuz bir şey olsa, diğerleri onu katlediyordu. Her sorduğunda, Derethil’e bakıcısı aynı cevabı veriyordu. ‘İmparatorumuz başarısızlığa tahammül etmez.’”</p>

  <p>Yankılanan müzik soldu ama bir kere daha Hoid tam yankılar duyulamayacak kadar hafif hale gelirken flütünü kaldırdı. Melodi ağırlaştı. Yumuşak, sessiz, sanki ölmüş olan birisi için yakılan ağıt gibi. Ama bir yandan gizemlerle de çevriliydi; arada bir sırlara işaret eden hızlı patlamalar yapıyordu.</p>

  <p>Kaladin duman dönerek, kule gibi görünen bir şeye dönüşürken izledi. Uzun, inceydi ve tepesinde açık bir alan vardı.</p>

  <p>“Derethil keşfetti ki imparator, Uvara’nın doğu kıyısındaki en büyük adanın üstündeki kulede ikamet ediyordu.”</p>

  <p>Kaladin bir ürperme hissetti. Dumandaki görüntüler sadece onun hayal gücünden kaynaklanıyor, hikayeye katkıda bulunuyordu, değil mi? Gerçekten de Hoid bahsetmeden <i>önce</i> mi bir kule görmüştü?</p>

  <p>“Derethil bu zalim imparatorla yüzleşmesi gerektiğine karar verdi. Ne çeşit bir canavar böylesine barışçıl olan bir halkın bu kadar sık ve korkunç bir şekilde öldürmesini talep ederdi ki? Derethil kahraman bir grup olan denizcilerini topladı ve silahlandılar. Uvaralar onları durdurmaya çalışmadı ama yabancılar imparatorun kulesine hücum ederken korkuyla izlediler.”</p>

  <p>Hoid -sessizleşti ve flütüne de geri dönmedi. Bunun yerine müziğin uçurumdan yankılanmasına izin verdi. Bu sefer yankılar oyalanıyormuş gibiydi. Uzun, meşum notalar.</p>

  <p>“Derethil ve adamları kısa bir süre sonra kuleden dışarı çıktılar, güzel cübbeler ve mücevherler içindeki kurumuş bir cesedi taşıyorlardı. ‘İmparatorunuz bu mu?’ diye hesap sordu Derethil, ‘Onu en üstteki odada, yalnız başına bulduk.’ Görünüşe göre adam yıllar önce ölmüştü ama hiç kimse kulesine girmeye cüret edememişti. Ondan fazlasıyla korkuyorlardı.</p>

  <p>“Uvaralara vücudu gösterdiği zaman, ağlamaya ve feryat etmeye başladılar. Uvaralar evleri yakmaya, ayaklanmaya ya da ıstırap içinde dizlerinin üstüne düşmeye başlarken bütün ada kargaşaya gömüldü. Afallamış ve kafaları karışmış olarak, Derethil ve adamları <i>Wandersail’in</i> tamir edilmekte olduğu Uvara tersanelerine yöneldiler. Kılavuzları ve bakıcıları da onlara katıldı ve kaçarken onlara katılmalarına izin vermeleri için yalvardılar. İşte Nafti böylece mürettebata katılmıştı.</p>

  <p>“Derethil ve adamları yelken açtılar ve her ne kadar rüzgârlar hafif olsa da <i>Wandersail</i>’i girdabın etrafından dolaştırarak momentumun onları döne döne adalardan uzaklaştırmasını sağladı. Ayrılmalarından uzun zaman sonra bile, görünüşte barışçıl olan diyarlardan yükselen dumanı görebiliyorlardı. Güvertede toplanarak izlediler ve Derethil Nafti’ye korkunç ayaklanmaların sebebini sordu.”</p>

  <p>Hoid sessizleşerek sözlerinin de garip dumanla birlikte yükselip gecenin içinde kaybolmasına izin verdi.</p>

  <p>“Ee?” diye hesap sordu Kaladin. “Onun cevabı neydi?”</p>

  <p>“Sırtına bir battaniye almış, rahatsız gözleriyle boş boş vatanına bakarken kız cevap verdi, ‘Görmüyor musun, gezgin kişi? Eğer imparator ölmüşse ve bütün bu yıllar boyunca da ölü idiyse, o zaman işlediğimiz cinayetler onun sorumluluğunda değildi. Bizimdi.’”</p>

  <p>Kaladin arkasına yaslandı. Hoid’in önceden kullanmış olduğu alaylı, şakacı ton kaybolmuştu. Artık komiklik yoktu. Bu hikâye onun kalbinin derinliklerinden gelmişti ve Kaladin de bir şey diyemediğini fark etti. Sadece o adayı ve orada yapılmış olan korkunç şeyleri düşünerek oturup kaldı.</p>

  <p>“Sanırım...” diye cevap verdi Kaladin en sonunda kurumuş dudaklarını yalayarak. “Sanırım akıllıca olan şey bu.”</p>

  <p>Hoid flütünden başını kaldırarak bir kaşını kaldırdı.</p>

  <p>“Bunun gibi bir hikâyeyi hatırlayabilmek, bunu böylesine bir özemle anlatabilmek,” dedi Kaladin.</p>

  <p>“Söylediğin şeylere dikkat et,” dedi Hoid gülümseyerek. “Eğer akıllılık için tek ihtiyacın olan şey iyi bir hikâye olsaydı, o zaman ben kendimi işsiz kalmış bulurdum.”</p>

  <p>“Zaten işsiz kalmış olduğunu söylememiş miydin?”</p>

  <p>“Doğru. Kralın aklı kalmadı. Bu durumda ona ne denir bilemiyorum.”</p>

  <p>“Ee...Akılsız.” dedi Kaladin.</p>

  <p>“Ona böyle söylediğini ileteceğim,” dedi Hoid gözleri parlayarak. “Ama ben bunun yanlış olduğunu düşünüyorum. Kişinin bir aklı olabilir ama bir akılsızlığı olamaz. Bir akıl nedir?”</p>

  <p>“Bilmiyorum. Kafanın içindeki düşünmeni sağlayan bir tür spren, belki de?”</p>

  <p>Hoid başını bir yana eğdi, sonra da güldü. “Eh, sanırım bu da herhangi bir diğer açıklama kadar iyi.” Ayağa kalkarak siyah pantolonunun tozunu çırptı.</p>

  <p>“Bu hikâye doğru mu?” diye sordu Kaladin kendisi de ayağa kalkarak.</p>

  <p>“Belki.”</p>

  <p>“Ama biz bunu nasıl bilebiliriz? Derethil ve adamları geri döndü mü?”</p>

  <p>“Bazı hikâyeler döndüklerini söylüyor.”</p>

  <p>“Ama nasıl geri dönmüş olabilirler? Yücefırtınalar sadece tek bir yöne doğru eser.”</p>

  <p>“O zaman sanırım bu hikâye bir yalandan ibaret.”</p>

  <p>“Ben bunu söylemedim.”</p>

  <p>“Hayır, ben söyledim. Neyse ki, bu en iyi türden bir yalan.”</p>

  <p>“Peki, hangi türmüş o?”</p>

  <p>“Eh, <i>benim</i> söylediğim türden, elbette.” Hoid güldü, sonra da ateşi tekmeleyip son kömürleri de topuğunun akında ezerek söndürdü. Kaladin’in görmüş olduğu kadar çok dumanı çıkarmaya yetecek kadar köz varmış gibi görünmüyordu.</p>

  <p>“Ateşin içine ne koydun?” diye sordu Kaladin. “O özel dumanı çıkarmak için?”</p>

  <p>“Hiçbir şey. Bu sadece sıradan bir ateşti.”</p>

  <p>“Ama benim gördüklerim ...”</p>

  <p>“Gördüğün şeyler sana ait. Bir hikâye birisinin alında hayal edilmediği sürece yaşamaz.”</p>

  <p>“O zaman hikâye ne anlama geliyor?”</p>

  <p>“Sen ne anlama gelmesini istersen, o anlama geliyor,” dedi Hoid. “Bir hikâyecinin amacı sana nasıl düşüneceğini söylemek değil, üstünde düşüneceğin sorular sormaktır. Biz bunu fazla sık unutuyoruz.”</p>

  <p>Kaladin kaşlarını çatarak batıya, savaş kamplarına doğru baktı. Şimdi küreler, fenerler ve mumlarla ışıl ışıldı. “Sorumluluk almak anlamına geliyor,” dedi Kaladin. “Uvaralar imparatoru suçlayabildikleri sürece öldürmek ve katletmekten memnundu. Sorumluluğu alabilecek kimse olmadığını fark edene kadar da hiç keder duymadılar.”</p>

  <p>“Bu bir yorum,” dedi Hoid. “Güzel de bir yorum aslında. Peki, o zaman, sen neyin sorumluluğunu almak istemiyorsun?”</p>

  <p>Kaladin irkildi. “Ne?”</p>

  <p>“İnsanlar hikâyelerde aradıkları şeyleri görürler, benim genç dostum.” Kayasının arkasına uzanarak bir çanta çıkardı ve omzunun üstüne astı. “Senin için bir cevabım yok. Çoğu zaman, aslında asla bir cevabım olmamış gibi hissediyorum. Memleketinize eski bir tanıdığımı takip etmek için gelmiştim ama sonunda bunun yerine zamanımın çoğunu ondan saklanarak geçirir oldum.”</p>

  <p>“Dedin ki... Ben ve sorumluluk hakkında...”</p>

  <p>“Sadece boş bir yorum, başka bir şey değil.” Uzanarak bir elini Kaladin’in omzuna koydu. “Benim yorumlarım çoğu zaman boştur. Asla onların içini doldurmayı başaramadım. Keşke kelimelerimle taşları taşıyabilseydim. İşte o görmeye değer bir şey olurdu.” Koyu tahta flütü uzattı. “İşte. Eğer gerçeği söyleyecek olursam inanmayacağın kadar uzun bir zamandır onu taşıyorum. Al senin olsun.”</p>

  <p>“Ama nasıl çalacağımı bilmiyorum!”</p>

  <p>“O zaman öğren,” dedi Hoid flütü Kaladin’in ellerine bastırarak. “Müziğin sana karşılık vermesini sağlayabildiğin zaman, onun ustası olmuşsun demektir.” Yürüyerek uzaklaşmaya başladı. “Ve o lanet olası çırağıma da iyi bak. Gerçekten de bana hâlâ hayatta olduğunu haber vermiş olmalıydı. Belki de tekrar gelip onu kurtaracağımdan korkmuştur.”</p>

  <p>“Çırağın mı?”</p>

  <p>“Ona de ki, onu mezun ediyorum,” dedi Hoid bir yandan yürüyerek. “Şimdi o tam olarak bir Cihanezgicisi. Ölmesine izin verme. Onun o beynine birazcık mantık sokuşturmaya çalışarak fazlasıyla uzun zaman harcadım.”</p>

  <p><i>Sigzil,</i> diye düşündü Kaladin. “Flütü ona vereceğim,” diye sesledi Hoid’in arkasından.</p>

  <p>“Hayır vermeyeceksin,” dedi Hoid dönerek, giderken geri geri, yürüyordu, “Bu <i>senin</i> için bir hediye, Kaladin Stormblessed. Tekrar görüştüğümüz zaman onu çalabiliyor olmanı bekleyeceğim!”</p>

  <p>Ve bununla birlikte dönerek koşmaya başladı, savaş kamplarına doğru gidiyordu. Ama kampların içine doğru gitmedi. Gölge sanki kampları terk etmeyi planlıyormuş gibi güneye doğru döndü. Nereye gidiyordu?</p>

  <p>Kaladin başını eğerek elindeki flüte baktı. Tahmin ettiğinden daha ağırdı. Ne tür bir tahtadan yapılmıştı? Düşünceli bir şekilde flütün pürüzsüz gövdesini ovaladı.</p>

  <p>“Onu sevmedim,” dedi ansızın arkasından gelen Syl’in sesi. “O garip.”</p>

  <p>Kaladin hızla döndüğünde onu kayanın üstünde bir dakika önce Hoid’in olduğu yerde otururken buldu.</p>

  <p>“Syl!” dedi Kaladin. “Ne kadar zamandır buradasın?”</p>

  <p>Syl omzunu silkti. “Sen hikâyeyi izliyordun. Bölmek istemedim.” Elleri kucağında oturmuş, rahatsız görünüyordu.</p>

  <p>“Syl ...”</p>

  <p>“Sana olan şeyin arkasında ben varım,” dedi yumuşak bir sesle. “Bunu ben yapıyorum.”</p>

  <p>Kaladin kaşlarını çatarak öne çıktı.</p>

  <p>“İkimiz yapıyoruz,” dedi Syl. “Ama ben olmadan, senin içinde hiçbir şey değişmiyor olurdu. Ben... Senden bir şeyler alıyorum. Ve karşılığında da bir şeyler veriyorum. Eskiden de bu şekilde işlerdi ama nasıl ya da ne zaman olduğunu hatırlamıyorum. Sadece öyle olduğunu biliyorum.”</p>

  <p>“Ben...”</p>

  <p>“Sus,” dedi. “Ben konuşuyorum.”</p>

  <p>“Özür dilerim.”</p>

  <p>”Eğer istiyorsan, bunu durdurmayı kabul ederim,” dedi. “Ama tekrar eskiden olduğum gibi olacağım. Bu beni korkutuyor. Rüzgârda uçuşmak, hiçbir şeyi birkaç dakikadan daha uzun süre hatırlayamamak. Bizim aramızdaki bağ yüzünden tekrar düşünebiliyor, kim ve ne olduğumu hatırlayabiliyorum. Eğer bunu bitirirsek, bunu kaybedeceğim.”</p>

  <p>Başını kaldırarak Kaladin’e baktı, kederliydi.</p>

  <p>Kaladin o gözlerin içine baktı, sonra da derin bir nefes aldı. “Gel,” dedi dönerek. Yarımadadan aşağı doğru yürüdü.</p>

  <p>Işıktan bir kurdeleye dönüşerek uçup geldi ve başının yanında tembel tembel süzüldü. Kısa süre sonra savaş kamplarına giden sırtın altındaki yere gelmişlerdi. Kaladin kuzeye, Sadeas’ın kampına doğru döndü. Kremcikler çatlaklarına ve oyuklarına çekilmişlerdi ama bitkilerin pek çoğu hâlâ yapraklarının serin rüzgârda dalgalanmasına izin veriyordu. Salas tarafından aydınlatılan gecenin içinde, bir tür siyah hayvanın kürkü gibi görünen çimenler o geçtiği zaman içeri çekiliyordu.</p>

  <p><i>Sen hangi sorumluluktan kaçınıyorsun...</i></p>

  <p>O sorumluluktan kaçmıyordu. O çok fazla sorumluluk üstleniyordu! Lirin de her zaman öyle söyler, engel olamayacağı ölümler yüzünden kendini suçlu hissettiği için Kaladin’i azarlardı.</p>

  <p>Gerçi tutunuyor olduğu bir şey vardı. Belki de ölü imparator gibi bir bahane. Bu sefilin ruhuydu. Umursamazlık. Hiçbir şeyin onun suçu olmadığı, hiçbir şeyi değiştiremeyeceği inancı. Eğer bir adam lanetlenmişse ya da umursamak zorunda olmadığına inanıyorsa, o zaman başarısız olduğunda üzülmesi de gerekmezdi. O başarısızlıklar engellenmiş olamazdı. Birisi ya da bir şey bunları buyurmuştu.</p>

  <p>“Eğer ben lanetli değilsem, neden diğerleri ölürken ben yaşıyorum?” dedi Kaladin yumuşak bir şekilde.</p>

  <p>“Bizim yüzümüzden,” dedi Syl. “Bu bağ. Bu seni daha güçlü kılıyor Kaladin.”</p>

  <p>“O zaman neden beni diğerlerine yardım edebileceğim kadar güçlü yapmıyor?”</p>

  <p>“Bilmiyorum,” dedi Syl. “Belki de yapabilir.”</p>

  <p><i>Eğer bundan kurtulursam, normal halime geri döneceğim. Hangi amaç uğruna... Diğerleriyle birlikte ölebilmek için mi?</i></p>

  <p>Karanlıkta yürümeye devam ederek önündeki taşlarda muğlak, hafif gölgeler oluşturan yukarıdaki ışıkların yanından geçti. Parmakyosunu filizleri kümeler halinde toplanmıştı. Gölgeleri kollar gibi görünüyordu.</p>

  <p>Köprücüleri kurtarmayı sık sık düşünüyordu. Ama öte yandan biraz daha dikkatle düşündüğünde fark etti ki, onları kurtarmayı çoğu zaman kendi kendisini kurtarmak çerçevesi içinde düşünüyordu. Kendisine onların ölmelerine <i>izin vermeyeceğini</i> söylüyordu çünkü eğer ölürlerse bunun ona ne yapacağını biliyordu: Sefil. Kaladin başarısız olmaktan o kadar nefret ettiği için adamlarını kaybettiği zaman kontrolü ele geçirmekle tehdit ediyordu.</p>

  <p>Bu muydu? Lanetli olabileceğine dair sebepler arıyor olmasının sebebi bu muydu? Başarısızlığını haklı çıkarmak için mi? Kaladin daha hızlı yürümeye başladı.</p>

  <p>Köprücülere yardım ederek iyi bir şey yapıyordu ama bir yandan bencilce bir şey de yapıyordu. Güçler onu temsil ettikleri şey yüzünden rahatsız etmişti.</p>

  <p>Yürüyüşü iyice hızlandı. Kısa süre sonra koşuyordu.</p>

  <p>Ama eğer işler <i>onunla</i> ilgili değilse, eğer köprücülere başarısız olmaktan tiksindiği için ya da onların ölüşünü izlemenin acısından kurtulmak için yardım etmiyorsa, o zaman <i>onlarla</i> ilgili olurdu. Kaya’nın cana yakın alaycılığı ile ilgili, Moash’ın kararlılığı ile ilgili, Teft’in samimi tersliği ile ilgili ya da Peet’in sessiz güvenilirliği ile ilgili olurdu. Onları korumak için ne yapardı? Yanılsamalarından vazgeçer miydi? Ya bahanelerinden?</p>

  <p>Onu nasıl değiştirirse değiştirsin, bulabildiği her türlü fırsatı kullanır mıydı? Bunun ne kadar sinirlerini bozduğuna ya da hangi yükleri temsil ettiklerine önem vermeden?</p>

  <p>Kereste deposuna çıkarı yokuştan yukarı koşarak çıktı.</p>

  <p>Köprü Dört akşam güvecini yapmaktaydı, konuşuyor ve gülüyorlardı. Diğer ekiplerden olan neredeyse yirmi yaralı adam da oturmuş, müteşekkir bir şekilde yemek yiyorlardı. Boş bakan yüz ifadelerini kaybetmeleri ve diğer adamlarla birlikte gülmeye başlamalarındaki hız memnunluk vericiydi.</p>

  <p>Baharatlı Boynuzyiyenli güvecinin havada asılı yoğun bir kokusu vardı. Kaladin yavaşlayarak köprücülerin yanında durdu. Birkaç tanesi onu terli ve nefes nefese gördükleri için endişelenmiş gibi göründü. Syl omzunun üstüne kondu.</p>

  <p>Kaladin Teft’i aradı. Yaşlı köprücü kışlanın saçaklarının altında yalnız başına oturmuş, gözlerini önündeki kayaya dikmişti. Henüz Kaladin’i fark etmemişti. Kaladin diğerlerine devam etmeleri için işaret etti, sonra da yürüyüp Teft’in yanına gitti. Adamın yanına çömeldi.</p>

  <p>Teft şaşkınlıkla başını kaldırdı. “Kaladin?”</p>

  <p>“Ne biliyorsun?” dedi Kaladin sessiz ve kararlı bir şekilde. “Ve nereden biliyorsun?”</p>

  <p>“Ben ...” dedi Teft. “Ben gençken, ailem Parlayanlar’ın geri dönüşünü bekleyen gizli bir tarikata üyeydi. Ben henüz gençken bıraktım. Saçmalık olduğunu düşünüyordum.”</p>

  <p>Bir şeyleri anlatmıyordu; Kaladin bunu sesindeki tereddütten fark edebiliyordu.</p>

  <p>Sorumluluk. “Ne yapabileceğim hakkında ne kadar şey biliyorsun?”</p>

  <p>“Çok az,” dedi Teft. “Sadece efsaneler ve hikâyeler. Hiç kimse gerçekten Parlayanlar’ın neler yapabildiğini bilmiyor, evlat.”</p>

  <p>Kaladin gözlerinin içine baktı, sonra da gülümsedi. “Eh, biz bulacağız.”</p>
</body>
</html>
