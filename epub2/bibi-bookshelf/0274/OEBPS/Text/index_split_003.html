<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block4">— Benim ne suçum var, Şefika söyledi.</p>

  <p class="block4">— Şefika’nın Allah belasını versin. Bir kızıyorum ki... Nerdeyse kaltağı yere yıkıp döveceğim.</p>

  <p class="block4">— Tamam... O zaman da "Bana sevdalı, kıskandığından beni dövdü, " der.</p>

  <p class="block4">— Bu daha berbat... Nerden bulduk biz bu belayı?</p>

  <p class="block4">— Sen "bela" diyorsun, kocası uğruna ölüyor. Dünya işte böyledir. Herife rastladım: "Aman bir çare... Hemşiren ellerin iğfaline uğradı. Mahkemeye başvurdu. Aman bir çare... " diye yalvardı. Benim neden hemşirem olmuyormuş yabanın kahpesi?</p>

  <p class="block4">— Boşanma davası neticelense belki def olur da, biz de kurtulurduk.</p>

  <p class="block4">— Ben bir şey daha duydum. Aslı var mı?</p>

  <p class="block4">— Gene bana dair karı meselesi mi?</p>

  <p class="block4">— Sana dair değil...</p>

  <p class="block4">— Çok şükür... Ne olmuş?</p>

  <p class="block4">— Bizim Gardiyan Abdullah yok mu? Derviş Abdullah...</p>

  <p class="block4">— Var.</p>

  <p class="block4">— Evi satıyormuş.</p>

  <p class="block4">— Sebep?</p>

  <p class="block4">— Karısı bize geldi. Dert yanıyor. Derviş Abdullah galiba Şefika'ya tutulmuş.</p>

  <p class="block4">— Ne diyorsun?</p>

  <p class="block4">— Hakikaten, fark etmedin mi?</p>

  <p class="block4">— Fark etmedim. Dur bakalım... Mahpushane biraz rahatlaştı. Yahu benim basiretim bağlanmış. Geçen gün Şefika buraya geldi. Konuştuk. Derviş pür telaş içeri girdi. Şefika'ya adeta çıkıştı: "Bir taraftan dedikodu yapıyorlar, bir taraftan sen burada oturuyorsun. Müdür seni arıyor... " dedi. Şu halde... Aman Yarabbi... İnsanlar hep çıldırdı mı? Altı çocuğu var. Bunlar kırkından sonra azmışlar. Derviş'in karısı ne diyor?</p>

  <p class="block4">— Ne diyecek? Karıyı kıskanmıyor. Aldırdığı yok. Karı daha genç beyim... Evi satmak meselesine kızıyor.</p>

  <p class="block4">— Şuna bir iki laf söyle... Şefika’nın söz anlayacağı kalmamış, belki herif aklını başına devşirir.</p>

  <p class="block4">— Ben söyledim. Yemin üstüne yemin etti.</p>

  <p class="block4">— Derviş kısmı yalan yere yemin eder. İnanmasaydın.</p>

  <p class="block4">— Ben onların nasıl derviş olduğunu bilirim de inanmam...</p>

  <p class="block4">— Şimdi bizim Abdullah, evini satıp Şefika'ya mı yedirecek?</p>

  <p class="block4">— İyi bildin, Şefika'ya yedirecek.</p>

  <p class="block4">— Tevekkeli değil, karı diş taktırdı. Başka türlü evi öğütemezdi. Şefika’nın kocası meseleyi duysa müddeiumumiye gider. Belki bu suretle bir çare bulunurdu.</p>

  <p class="block4">— Ne çaresi? Abdullah karıya birr menteşe bilezik almış.</p>

  <p class="block4">— Vay, bileğindekini Abdullah mı aldı? Şefika "Ben aldım. " diyordu.</p>

  <p class="block4">— Yalan söylüyor.</p>

  <p class="block4">— Ateş bacayı sarmış desene...?</p>

  <p class="block4">— Bacayı bilmem... Paçayı sarmış. Abdullah, Kerem'in arpa tarlası gibi yanıyor. Cayır cayır...</p>

  <p class="block4">Hacı Abdullah gittikten sonra, Topal Sefer odaya girdi. Sabahtan beri suratı asıktı. Bir şey söylemek istediği halde bir türlü cesaret edemediğini Murat çoktan anlamıştı<span class="calibre1">:</span></p>

  <p class="block4">— Hayrola Sefer? dedi.</p>

  <p class="block4">— Hayır beyim.</p>

  <p class="block4">— Senin gene bir şeye canın sıkılmış...</p>

  <p class="block4">— Yok...</p>

  <p class="block4">— Hele, hele... Farkındayım.</p>

  <p class="block4">— Nasıl sıkılmasın beyim... Rezillik... Adamın başı belaya girecek.</p>

  <p class="block4">Anlatsana...</p>

  <p class="block4">— Ayıp bir laf... Senden utanıyorum.</p>

  <p class="block4">— Yüzünü ört de söyle...</p>

  <p class="block4">— Töbe Yarabbi... Namussuzluk bey.</p>

  <p class="block4">— Uzatma, bakalım...</p>

  <p class="block4">— Hep Gardiyan Abdullah hergelesi benimle uğraşıyor. Başgardiyana demiş ki, başgardiyana, "Sefer, topal bacağına bakmadan iş karıştırıyor, " demiş.</p>

  <p class="block4">— Sen ne işi karıştırıyormuşsun?</p>

  <p class="block4">— Şefika'nın arkasında geziyormuşum.</p>

  <p class="block4">— Sen de mi? Allah belanızı versin.</p>

  <p class="block4">— İftira beyim... Vallah billah iftira...</p>

  <p class="block4">— Yemin etme rezil... Ben işi anlamadım mı? Doğruyu söyle...</p>

  <p class="block4">— Doğrusu... Karı benden şikayetçi olmuş. Gardiyan Abdullah'a demiş ki, "Sefer beni rahat komuyor, " demiş.</p>

  <p class="block4">— Ne yapıyormuşsun?</p>

  <p class="block4">— Laf dokunduruyormuşum. Bir kere de zorla öpmeye kalkmışım.</p>

  <p class="block4">— Bak Sefer, böyle yalan olmaz. Karıyı öptün mü? Yüzün neden kızardı eşek?...</p>

  <p class="block4">— Kızarmadı beyim... Suç bende değil... Gardiyanlar bir gece içersini saymaya gittilerdi. Biz Şefika'yla yalnız kaldık. Köyden, evlenmeden açtı. Sözü benim işe getirdi. "Karıyı güzelce öpseydin, seni bırakmazdı, " dedi. Ben, "İyi öptüm" dedim. O, "iyi öpmemişdirsin, " dedi. Hitamında, "Nasıl öperdin bakalım?" diye sordu. Biz de, haşa huzurundan, gösteriverdik.</p>

  <p class="block4">— Tuuu...</p>

  <p class="block4">— Sorma beyim... Bu karı elbiseli şeytan... Pekâlâ bu rezaleti biz senin sözünle yaptık, a kahpe... Gidip Gardiyan Abdullah'a söylemek ne oluyor. Ben işte buna içerledim.</p>

  <p class="block4">— Aldırma...</p>

  <p class="block4">— Aldırma ne demek?... Gardiyan Abdullah bize surat asıyor. Şefika gibi utanmaz karı yoktur.</p>

  <p class="block4">— Kabahat bakalım onda mı? iyi öpemediğin için kızmıştır.</p>

  <p class="block4">— Sana da öyle mi söyledi... Vay orospu vay... Halbuysa o gece bana, "Şimdi anladım Sefer, kabahat karındaymış... " demişti.</p>

  <p class="block4">— İmtihandan yüzünün akıyla çıktın öyleyse...</p>

  <p class="block4">— Yüz aklığı ne geziyor beyim... Yüzümüz kara oldu. Ben şimdi ne yapayım?</p>

  <p class="block4">— Ne yapacaksın? Şefika'yı bulursun. "Kız, ben o gece seninle eğlendim. Asıl marifetimi göstermedim. Seni sahiden öpmedim. Gel de gözün erkek görsün... " diyerek merdivenin altına çekersin. "Aferin, diye alnımdan öpmezsen para almam, " dersin.</p>

  <p class="block4">— Eşek bir düştüğü yere bir daha düşmez beyim... Biz eşekten de mi akılsızız?</p>

  <p class="block4">— Yok... Estağfurullah... Haydi somurtma... Karının seni şikayette hakkı var. İşi yarı yerde bırakmışsın.</p>

  <p class="block4">— Sahi beyim... Yarısında bıraktık. Suç bizde... "Allah Kürt kısmını yaratmasaydı eşeklere paha yetişmezdi, " demişler. Doğru bir laf...</p>

  <p class="block4">— Pekâlâ... Karı seni, işi yarıda bıraktın diyerek Gardiyan Abdullah'a şikayet etmiş, kocası beni neden müddeiumumiye şikayet etti bakalım?</p>

  <p class="block4">— Sefer biraz düşündü. Yüzü birdenbire güldü<span class="calibre1">:</span></p>

  <p class="block4">— Neden olacak beyim... Senin suç daha büyük. Biz hiç olmazsa bir ucundan başladıktı. Sen hiç başlamadın ya... Pezevenk buna kızmıştır.</p>

  <p class="block4">— Haklısın topal ağa... Allah seni Kürt yaratmış ama, eşek Kürt yaratmamış... Sen akıllı bir Kürt'sün yavrum...</p>

  <p class="block4">— Abdullah'a ne oluyor? Abdullah duyduğu bir lafı neden başgardiyana söyler?</p>

  <p class="block4">— Namusuna dokunmuştur.</p>

  <p class="block4">— İtfaiyede çavuşluk ederken kendisi belediyede yatarmış da, itfaiyenin şoförünü eve yollarmış. "Haydi git, yengen yalnız. Kurtar, " diyerek. Karının kucağındaki oğlan şoförden peydahlanma... Namusuna asıl bu dokunsun...</p>

  <p class="block4">— Bunda namusa dokunacak ne var? Kârlı bir iş. Zahmetsiz çocuk sahibi olmuş, fena mı?</p>

  <p class="block4">— Çocuk şoföre benziyormuş.</p>

  <p class="block4">— Allah'ın bir hikmeti... Malum ya, Allah insanoğlunu çift yaratır. Bakmıştır ki dünya üzerinde şoför kuluna benzeyen yok, usul bozulmasın diyerek... Anladın mı?</p>

  <p class="block4">— Anladım.</p>

  <p class="block4">— Şefika hâlâ namaz kılıyor mu?</p>

  <p class="block4">— Artık kılmıyor.</p>

  <p class="block4">— Öyleyse... Korkma... Artık sana iftira etmez.</p>

  <p class="block4">— Namaz kıldığında mı bize iftira etti? in</p>

  <p class="block4">— Namaz kıldığından... Çünkü namaza durunca rahat rahat namussuzluk düşünüyordu.</p>

  <p class="block4">— Ya beyim, Allah?</p>

  <p class="block4">— Allah’ın namussuzluğa ne zararı var?</p>

  <p class="block4">— Gardiyan Abdullah üçüncü defa ayağa kalkıp ceketini ilikledi, pantolonuna baktı. Ceketin önünü çözüp, pantolonun dizlerini yukarı çekerek tekrar oturdu.</p>

  <p class="block4">— Yakıştı öyle mi beyim? diye gülümsedi.</p>

  <p class="block4">— Pek yaraşmış canım... Zabıt kâtiplerine benzemişsin Derviş.</p>

  <p class="block4">— Ne yapalım beyim? "Bu dünya fani dünya, " dedik. "Hitamında zengin fakir, aynı çukura girecek, " dedik. Boğaz bir gayya kuyusudur, ne verirsen öğütür. Kuru ekmek ye, dişini karıştırarak sokağa çık. Herkes seni pirzola yemiş beller. Lakin kıyafet düşkünlüğü pek fena... Âhir zaman, gösteriş devri olmuş.</p>

  <p class="block4">— Âhir zaman mı? Hoca Nasrettin'in zamanı da öyleymiş. "Ye kürküm ye" hikâyesini bilirsin.</p>

  <p class="block4">— Bilinmez mi? Rahmetli Hoca... Gardiyan Derviş Abdullah yeniden kalktı. Ye kürküm ye... İşte bizim kürkümüz... Şunları satmadığım ne güzel olmuş, satmadığım. Az kalsın okutuyorduk. Yallah... Elli dört lira verdiler. Elli beş de vereceklerdi. Bir kere inat ettim altmış istedim. İnat ettiğim ne güzel olmuş. Ben bazı bazı akıllı olurum. "Şimdi her taraf kumaşa boğuldu. Hele ortalığın hızı geçsin... " demiştim. Nasıl doğru mu?</p>

  <p class="block4">— Çok doğru...</p>

  <p class="block4">— Doğru elbette... Efendim altmış lira neye yarar? O zaman satıverseydik şimdiye kadar çoktan, hâşâ sümme hâşâ pislik olup helaya düşmüştü. Ne de olsa adliyeciyiz. Müstahdemin demek de, bir memur demek... İşimiz büyük değil ama, karşısına çıktığımız efendiler büyük. Müddeiumumi bey, ceza reisi, icabında takibat tahsisatı için vali beye çıkıyoruz. Mucip almaya...</p>

  <p class="block4">İnsana ters bakıyorlar. "Bu dilenci de ne ister ki ola... " diyerek yüzlerini asıyorlar. Elbiseyi yaptırdık. Bir de kasket çıktı. Kaskete bir bakar mısın?</p>

  <p class="block4">— Bakarım.</p>

  <p class="block4">— Derviş Abdullah, başgardiyanın odasından kağıda sarılı kasketi getirdi.</p>

  <p class="block4">— Senden gazeteyi buna istedim. Toz toprak olmasın diye...</p>

  <p class="block4">— Lacivert elbisenin üzerine lacivert kasket hiç yaraşmamıştı. Abdullah'ın ince, zayıf ekseriya hilekar ve insafsız fakat şimdi gözleriyle mahzun derisi ve çizgileriyle sevinen yüzü bu yepyeni lacivert renk arasında, boyaları henüz tamamlanmamış bir resim müsveddesine benziyor, sanki vücudundan birkaç adım geride ve yamyassı duruyordu.</p>

  <p class="block4">— Derviş, evlenecek delikanlıya döndün, aferin... Elbise yaraştı. Kasket de yaraştı. On yaş gençleştin Müslüman...</p>

  <p class="block4">— Sen bizim böyle çöktüğümüze mi bakıyorsun beyim? Birader benden sekiz yaş büyüktür.</p>

  <p class="block4">— O kadar farkınız var mı?</p>

  <p class="block4">— Daha fazlası bile var. Lakin bizi dert yıkmış. Ev gailesi... Çoluk çocuk... Şöyle kafamızı dinleyemedik ki...</p>

  <p class="block4">— Aldırma düzelir. Şimdi eğer vicdanlı bir kadınsa, yenge, bu kıyafete göre seni yeniden evermeli gitsin...</p>

  <p class="block4">— Sus bey. Karının aklına da geldi. "Herif sen evi sattın. Dükkan açacaktın. Elbise kestirdin. Sakın bunda bir it oyunu olmasın, " dedi.</p>

  <p class="block4">— Vay canına... Ehli zanmış bizim yenge... Üstüne basmış. Ne dersin?</p>

  <p class="block4">— Alay etme beyim...</p>

  <p class="block4">— Neden alay edecekmişim? Elhamdülillah dinimiz müsaade ediyor. Dörde kadar, şer'an caiz.</p>

  <p class="block4">— Caiz olmasına âmenna... Lakin el ne demez... Töbe yarabbi.</p>

  <p class="block4">— Ben de sana on beş yaşında bir kız al demiyorum. Şöyle yüzüne bakılır, civelek... Dul bir taze... Aklım yattı mı?</p>

  <p class="block4">— Olmaz beyim...</p>

  <p class="block4">— Derviş...</p>

  <p class="block4">— Bugün gene keyfin üzerinde beyim...</p>

  <p class="block4">— Ben her zaman keyifliyim... Olanlardan haberim yok mu sanıyorsun?</p>

  <p class="block4">— Derviş Abdullah telaşla gözlerini kırpıştırdı<span class="calibre1">:</span></p>

  <p class="block4">— Ne mümkün... İftiradır. Vallaha billaha...</p>

  <p class="block4">— Yemin etme... Karıya bileziği sen almışsın.</p>

  <p class="block4">— Ben almadım... Şart olsun ben almadım beyim... Rehine koymuştu. Ağladı fukara... Burada hep arkadaşız. Ben de hazır evi sattım. Para var. Menteşeyi rehinden kurtarıvedim. Otuz lirayı yabancılara borçlanacağına bana borçlandı. Ay ay, onar liradan ödeyecek... Müslüman Müslümana iyilik etmeli...</p>

  <p class="block4">— Haklısın.</p>

  <p class="block4">— Lakin beyim, bizim arkadaşların hali malum... Duysalar laf ederler. Zaten biz niye battık? Kalbimiz fesat. Biz kalbimizin fesatlığından battık. Rus'un padişahı "Osmanlı'yı top yıkamaz, fesatlık yıkar, " demiş.</p>

  <p class="block4">— Sorma Derviş. Arada başka laflar da var.</p>

  <p class="block4">— Aman nasıl laflar?</p>

  <p class="block4">— Sen Şefika'yı, şeyhe okutmak bahanesiyle İzollu'ya götürmüşsün. Hani üç gün izin aldın ya... O sıra Şefika da hastalanmıştı. İkiniz.</p>

  <p class="block4">— İsmi Celâl hakkı için iftira beyim...</p>

  <p class="block4">— Biliyorum Derviş... Elbette iftira... Bu iftiracılar diyorlar ki cuma günü sabahı sen bir arabaya binmişsin, hastaneye doğru çekmişsin. Hastanenin önünde de Şefika bekliyormuş. Beraber binmiş gitmişsiniz. 216</p>

  <p class="block4">— İşte gördün mü beyim? İftira olduğu belli bir şey...</p>

  <p class="block4">— Tabii belli bir şey. İftiracılar daha neler söylüyorlar: Beraber arabaya binmişsiniz. Köye gitmişsiniz. Şeyh köyde yokmuş. Sen, "Gelir mutlaka" diyerek yalan söylemişsin. Arabıcıyı savmışsın. Gece size damda bir yatak sermişler. Sizi karı koca bellemişler de; Anladın mı?</p>

  <p class="block4">— Anladım. Allah Allah...</p>

  <p class="block4">— Allah Allah, elbette... Gece beraber yatmaya karı razı olmamış. Yatağın altındaki çulu sana vermiş de sen şurada yalnız yatışsın. Sabahleyin ev sahibinin getirdiği suyu, utanmışsın da gizlice dökmüşsün.</p>

  <p class="block4">— Rabbim kuru iftiradan saklasın... Bunlar ne biçim söz? Sana Şefika mı söyledi beyim?</p>

  <p class="block4">— Yok canım...</p>

  <p class="block4">— Şefika söylemiştir. Vay kaltak vay...</p>

  <p class="block4">— Kadıncağıza ne kızıyorsun. Zina haram değil mi Derviş?...</p>

  <p class="block4">— Haram... Lakin bizim niyetimiz zina etmek mi bakalım? Allah’ın emriyle icabında, töbe yarabbi...</p>

  <p class="block4">— İcabında dörde kadar cevaz var demişler, ama onu şartıyla söylemişler. Altı çocuk babası bir adama Allah'ın böyle bir emri yok.</p>

  <p class="block4">— Var beyim, ben şeyh efendiye danıştım.</p>

  <p class="block4">— Ne dedi?</p>

  <p class="block4">— Eğer birbirlerini kıskanmazlarsa, ayrı ayrı otururlarsa, haklarını geçirmezsen dedi.</p>

  <p class="block4">— Ayrı ayrı oturtmaya senin gücün yeter mi?</p>

  <p class="block4">— Evvelallah yeter...</p>

  <p class="block4">— Öyleyse haklısın. Boşanma işi ne âlemde?</p>

  <p class="block4">— İlk mahkemeye gittiler, "Ben istemem, " dedi. Şahit götüreceğiz.</p>

  <p class="block4">— Şahitlere beşer lira verilecekmiş.</p>

  <p class="block4">— Verilecek. Dünya düzen olmuş. Allah için şahitlik edecekler gene de para istiyorlar.</p>

  <p class="block4">— Doğru söylemek bu devirde günah olduğundan bedava şahitlik edemezler. Onlar da haklı. Bu işi evden duymadılar mı?</p>

  <p class="block4">— Duydular.</p>

  <p class="block4">— Ne diyorlar?</p>

  <p class="block4">— Benim karı, âlemin karısına benzemez. "Besleyecek sensin. Ne halt edersen et... " dedi. inanmıyor besbelli.</p>

  <p class="block4">— Köyde, hakikat, bana söyledikleri gibi mi oldu. Derviş? Ayrı mı yattınız? Gardiyan Abdullah kapıya bakarak sesini kederle alçaktı<span class="calibre1">:</span></p>

  <p class="block4">— Duyduğun gibi beyim... Sabaha kadar yalvardım, imana gelmedi. "Karıda dokuz nefis var, " derler. Bu Şefika'da yarım nefis bile yok. Demek namuslu bir karı olduğundan günaha giremedi. Korktu. Bir gülüyor, bir kızıyor... Ev sahipleri duyacak diye zorlayamadım. Fısıl fısıl yalvardım. Horozlar ötmeye başladı. Ne dese beğenirsin: "Ben istemez miyim? Ben de istiyorum. Lakin şimdi olmaz. Nikahı bir kere kıydıralım, " dedi.</p>

  <p class="block4">— Sen de suyu Sabahleyin döktün.</p>

  <p class="block4">— Dökme yok. Aptest aldım.</p>

  <p class="block4">— Haa... Olursa iş suyu, olmazsa aş suyu...</p>

  <p class="block4">— Evet aptest alıverdik... Karı gözüme girdi beyim... Düşündükçe ben sana hak veriyorum. Bizim milletin on parmağında on kara... Bir karı namusuyla çalıştı mı?...</p>

  <p class="block4">— Hemen kötü derler.</p>

  <p class="block4">— Hemen kötü derler de... Töbe yarabbi... Doğru söyle beyim, sana bunları kim anlattı?</p>

  <p class="block4">— Birisi anlattı. Niye şaşkın Derviş?... Dünyadan haberi olan Murat, bu kadarcık şeyi bilmezse ayıp...</p>

  <p class="block4">— Vallaha...</p>

  <p class="block4">Abdullah'ı nöbete çağırdılar. Murat, gardiyanların yatak odası olarak kullanılan cezaevi revirinde yalnız kaldı.</p>

  <p class="block4">Burada, sekiz tane portatif karyola vardı. Duvara, taşbasması bir resim asılmıştı. Atatürk manevralarda. Bir topçu dürbününün yanında, taşların üzerine oturmuş. Başında harp kasketi, göğsünde de başka bir dürbün.</p>

  <p class="block4">Ayaklarında getr Duvarların beyaz çıplaklığı içinde bu resim, uzaktan</p>

  <p class="block4">İstanbullu'nun miyop gözlerine alacalı bir perde çekilmiş küçük bir dolap gibi görünüyordu.</p>

  <p class="block4">Murat gülümseyerek gerideki ihtiraslı geceyi düşündü. Derviş önü karnına kadar açık yerli bezden gömleği, uzun paçalı donuyla alacakaranlıkta kurt gözü gibi parlayan aç ve yalvaran gözleriyle fısıl fısıl konuşuyor. "Tuu Allah belamızı versin... Hangi erkek bu sefil, bu gülünç hale, ömründe bir kere olsun düşmemiştir ki?... " Erkekler, soluk soluğa fısıl fısıl yaşadıkları bu faciayı, haydi kendi aleyhlerinde olduğu için kolayca unuturlar. Ya kadınlar nasıl unutur? O kısık sesli, geberecek kadar aç, rezilce yalvaran, daima yalan söyleyen ve yemin eden hayvanı nasıl unuturlar? Demek "Olmaz, olmaz. Vallaha bağırırım... " demelerine rağmen onlar da her zaman aynı haldedirler. Yalnız kendilerini düşünmekte, yalnız kendilerini bilmektedirler. "Şehvet uyandı mı, sevgili vasıta oluveriyor. Şuursuzluğun her çeşidi alçaklık... Bir de <span class="text1">Übermenş diyorlar. Allah adammış... Allah belasını versin</span>... "</p>

  <p class="block4">Gece, insanı rahatsız edecek derecede sakindi. Bu rahatsızlık, sabahın ilk saatlarında başlayıp gecenin yirmi birine kadar asla kesilmeksizin devam eden beton mahpushane binasının öfkeli ve ümitsiz homurtusunun kesilmesinden ileri geliyor. Murat, yazdığı hikâyenin bazı yerinde düşünmek için duraklayınca, sükutu şiddetle duyuyordu. Müdüriyet odasının yüz mumluk çıplak ampulü küçük odayı beyaz bir ışıkla doldurmuştu. Murat makineyle çalışmaya bir türlü alışamadığına kızıyordu. El yazısında düşünmeye pek benzeyen tanıdık, rahat bir hal vardı. Buna karşı daktilo, bir aletle uğraşmaya, fikri bir işten ziyade, bedeni bir iş yapmaya benziyordu. Galiba Duhamel müsveddelerini böyle yazı makinesiyle üç nüsha çıkarır, mevzuu kendi kendine bir müddet unutturup sonra her nüshayı ayrı ayrı zamanlarda tashih edip sonra bu üç ayrı nüshanın tashihini karşılaştırarak en güzel şekli tesbit edermiş. Murat, bunu tecrübeye karar vermişti. Elde edeceği netice herhalde, ekseri Fransız muharrirlerinin parlak, şairane, tezatlı ve bir parça ters üslûbu olmayacaktı. Bu çalışmanın bilhassa yazısını parlaklıktan ve şairanelikten daha kolay kurtaracağını umuyordu. Bir de müsveddeyi eski harflerle ve el yazısıyla yapmak, kelimelere ister istemez tesir ediyor, teknik vasıta eserin ruhunu çekip çeviriyordu. Ancak daktiloyla yazarken Arapça ve Acemcelerden hangisinin tamamıyla eskidiği, yeni harflerin bünyesine uymaz hale geldiği anlaşılıyordu. Mesela işte, "Tabii" kelimesini yazmak zordu. "Katil" ve "Kalp" kelimeleri de bir türlü "imlâya gelmiyordu". Murat bir cigara yaktı. Sırtı ağrımıştı. Uzun müddet mahpusta "yatanlar" iskemlede oturmayı unutuyorlar. Her zaman böyle sırtı ağrısa perdeleri yarı kapalı, temiz bir odada -koğuşların her çeşidinin Allah belasını versin bir yumuşak divanda sırtüstü yatmayı ve eserini "kâtibine dikte etmeyi" hayal ederdi. Senelerce gazetecilik ve muharrirlik ettiği ve hemen hemen bütün büyük muharrirleri yakından tanıdığı halde böyle çalışanlara hiç rastlamamıştı. Galiba Amerikalılar, pratik oldukları için... Sükût ne acayip şey... Canlı gibi.. Sanki arkasında durmuş, bir yaklaşıp bir uzaklaşarak kendisiyle şakalaşıyor.</p>

  <p class="block4">Büyük kağıtlarla dört buçuk sayfa yazmıştı. "Şunu makineden çıkarıp yatmalı... " diye düşündü.</p>

  <p class="block4">Dışarda ayak sesleri duyulunca saate baktı: 12. Demek ki nöbet değiştiriyorlardı. -</p>

  <p class="block4">Biraz sonra, gardiyan Derviş Abdullah, kısım kapılarının asma kilitlerini birer birer yokladıktan sonra daktilonun sesine geldi.</p>

  <p class="block4">— Kolay gele beyim...</p>

  <p class="block4">— Allah razı olsun Derviş... 12'den 2'yi mi bekliyorsun?</p>

  <p class="block4">— Evet.</p>

  <p class="block4">— Dün gece de sen bu nöbeti bekledin?</p>

  <p class="block4">— Dün gece İbrahim'in yerine bekledik.</p>

  <p class="block4">— Bekleyin bakalım... Bereket versin, gardiyanlara bakıyoruz da biz mahpuslar halimize şükrediyoruz.</p>

  <p class="block4">— Neden?</p>

  <p class="block4">— Bizim hiç olmazsa uykudan uyandırılmamız, nöbet beklemek bahanesiyle şurada sersem sersem dolaşmamız yok...</p>

  <p class="block4">— Doğru.</p>

  <p class="block4">— Tabii, siz de bize bakarak halinize şükrediyorsunuz. Bizi daha acınacak halde buluyorsunuz, "Beterin beteri var!" diyorsunuz.</p>

  <p class="block4">— Hem böyle söylersin, hem de gidip rahatça uyumazsın beyim. Saat yarıma geldi.</p>

  <p class="block4">— Şunu bitirip kalkacağım.</p>

  <p class="block4">— Ne bu? İstida mı?</p>

  <p class="block4">— iyi bildin, istida...</p>

  <p class="block4">— Kime yazıyorsun?</p>

  <p class="block4">— Türk milletine...</p>

  <p class="block4">— Töbe Yarabbi... Ne istidası?...</p>

  <p class="block4">— Olup biten işlere dair bir istida... Sizin de, bizim de kurtarılmamızı talep ediyorum Derviş... Bizi de, çocuklarımızı da bu rezillikten kurtarsınlar diye...</p>

  <p class="block4">— Alay ediyorsun beyim.</p>

  <p class="block4">— Neden?</p>

  <p class="block4">— Millet nasıl kurtaracak? Kendisi Mehdi bekliyor.</p>

  <p class="block4">— Mehdi bekliyorsa mutlaka kurtarır. Eğer "Mehdiye henüz ihtiyaç yok" demiyorsa kurtulacağımıza şüphen olmasın...</p>

  <p class="block4">On dakika sonra Derviş gene geldi. Bir müddet, konuşmadan daktilonun sesini dinledi. Murat'ın kağıt değiştirdiğini görünce sordu<span class="calibre1">:</span></p>

  <p class="block4">— Bunu da mı dolduracaksın beyim?...</p>

  <p class="block4">— Allah izin verirse dolduracağım.</p>

  <p class="block4">— Neye dair yazıyorsun?</p>

  <p class="block4">— Yamörenli Mustafa'ya dair.</p>

  <p class="block4">— Ne yapıyor bu Mustafa?</p>

  <p class="block4">— Köylü kısmı ne yapar? Komşusunun ırzına dolaşıyor.</p>

  <p class="block4">— Töbe Yarabbi... Rezilin biriymiş.</p>

  <p class="block4">— Sorma... Olursa bu kadar olur canım... -Bu cümle, çıkardığı kağıdın son satırıydı— Olursa bu kadar olur. Anladın mı?</p>

  <p class="block4">— Anladım. Muharebeden ne haber?</p>

  <p class="block4">— İyidir. Dövüşüyorlar.</p>

  <p class="block4">— Bu Alman'ı yenemeyecekler beyim... Bu kış yenemezlerse yazın onları gene kötületir. İngiliz kalleşlik ediyor.</p>

  <p class="block4">— Artık yenerler, meraklanma...</p>

  <p class="block4">— Neden meraklanacağım. Gavurlar birbirlerini kırsınlar.</p>

  <p class="block4">— Biz de kırılıyoruz. Baksana pahalılığa...</p>

  <p class="block4">— Pahalılığın sebebi bizim gâvurlardan... Ekmeği Alman'a satıyorlar.</p>

  <p class="block4">— Dostumuz olduğundan tabii yardım etmeye mecburuz.</p>

  <p class="block4">— Yardım edilecekse harbe girmeli. Biz de bir ucundan Rus'a vurmalıyız.</p>

  <p class="block4">— Ben de o fikirdeyim. Hele şimdi hiç durmamalı.</p>

  <p class="block4">— Herkes öyle söylüyor beyim... Bugün adliyede, müddeimumi muavinleri konuşuyordu. Adnan Bey dedi ki, "Bizim Hükümet erkekse vurur, " dedi. Biz de vursak Alman, harbi kazanır öyle ya?</p>

  <p class="block4">— Tabii kazanır. Zaten biz vurmasak da kazanacak. Geri çekilmesi hep oyun.</p>

  <p class="block4">— Herkes böyle söylüyor beyim... Eskiden, iki sene evvel bir laf vardı. "Mustafa Kemal Paşa ölmemiş, Alman ordusuna kumandan olmuş, " dedilerdi.</p>

  <p class="block4">— Doğru, Alman ordusuna kumandan olmuştu. Fransız'ı Atatürk yendi. Rus'u önüne toparlayıp Moskova'ya kadar Atatürk kovaladı. Lakin ordu Moskova'ya dayanınca Hitler rezili, "Gayrı benim, Atatürk'e falan ihtiyacım kalmadı. Gerisini ben beceririm, " demiş. Paşamız da buna öfkelenip Rus tarafına geçmiş. Şimdi de Rus'un ordusuna kumanda ediyormuş. Rus ordusunun Alman'ı sürmesinin sebebi bu...</p>

  <p class="block4">— Allah Allah... Alman neden böyle halt etti dersin?</p>

  <p class="block4">— Çünkü malum ya, Hitler, yani Alman’ın kralı, gizli din taşıyor. Müslüman... Müslüman olduğu için biraz oynakça.</p>

  <p class="block4">— Alay etme beyim... Günaha giriyorsun.</p>

  <p class="block4">— Kolayı var. "Töbe Yarabbi, " derim, Allah'ı kandırırım.</p>

  <p class="block4">— Hâşâ, sümme hâşâ...</p>

  <p class="block4">— Derviş, ince boynunun üzerindeki kalın kafasını sallayarak dışarı çıktı.</p>

  <p class="block4">— On dakika sonra tekrar geldi<span class="calibre1">:</span></p>

  <p class="block4">— Yoruldun beyim... Yüzün sapsarı olmuş. Haydi arkasını da yarın akşam yazarsın. Keyfine bak...</p>

  <p class="block4">— Haklısın Derviş... Ben de zaten gidiyorum. Murat kağıtları topladı.</p>

  <p class="block4">Yukarı çıkıp odasına girinceye kadar hiçbir şeyden şüphelenmemişti. Orada birdenbire durdu, biraz düşündü. Sonra gülümseyerek, "Vay canına... Derviş'i sevda kurnaz etmiş... Allah'ın hikmeti canım... " dedi. Acele soyunup pijamalarım giydi. Nalınlarını mahsustan daha fazla şıkırdatarak apteste gitti. Dönüşte, ortada durup şaşkın şaşkın düşünen Abdullah'a,</p>

  <p class="block4">Ben yatıyorum Derviş... Bana mukayyet ol. Evvel Allah'a, sonra sana emanetim ha... Yarın ben beni, senden tastamam isterim... dedi. Odasına çıktıktan sonra, takunyalarını bırakıp ayağına terliklerini geçirerek hazırlandı.</p>

  <p class="block4">Aşağıda beklediği fısıltı başlayınca merdivenin başına geldi. Gardiyan Derviş Abdullah ile Gardiyan Şefika merdivenin yanındaki aralıkta durmuşlardı.</p>

  <p class="block4">Derviş, mühim ve karmakarışık bir işe nereden başlayacağını bilmeyen rahatsız hareketlerle mütemadiyen ayak değiştiriyordu. Şefika, insanın içini ürperten kısık ve hain bir sesle sordu<span class="calibre1">:</span></p>

  <p class="block4">— Nöbete sen yeni mi kalktın?</p>

  <p class="block4">— Hayır.</p>

  <p class="block4">— Neden öyleyse çağırmadın?</p>

  <p class="block4">— Murat Bey yazı yazıyordu.</p>

  <p class="block4">— Sen gardiyan değil misin. "Vakit geç oldu, yat artık... " deseydin.</p>

  <p class="block4">— Dedim. Demeden kalkıyor mu? Neler yazıyor? Hükümet düşmanı bir adam. Kabahat müdürde... Bu herife yüz veriyor. Müddeiumumiye söyleyeceğim. Hükümetin makinesiyle mahpus kısmı yazı yazar mıymış? Kocaman elektrik yanıyor. Dairenin elektriği...</p>

  <p class="block4">--Ne dedin Murat Bey'e?...</p>

  <p class="block4">— "Haydi artık geç oldu, " dedim.</p>

  <p class="block4">— Yalan, diyememişindir.</p>

  <p class="block4">— Dedim. Şuna bak... Sen köyde olanları anlatmışsın, utanmamışsın da.</p>

  <p class="block4">— Ben bir şey anlatmadım.</p>

  <p class="block4">— Arabaya hastanenin önünde bindiğimizi nerden biliyor?</p>

  <p class="block4">— Birisi görmüştür. Yoksa senin ağzını mı aradı?</p>

  <p class="block4">— Ben sır vermem. Biz Derviş adamız. Bizden bir vakit sır çıkmaz.</p>

  <p class="block4">— Ben utanırım... Sen beni rezil edeceksin. Namusumu mahpuslara karşı paymal edeceksin.</p>

  <p class="block4">— Sus kız... Kendisi gevezelik ediyor da... İkide bir yukarı çıkıyorsun. Herifin suratına gülüyorsun.</p>

  <p class="block4">— Fena fikirle gülmüyorum. Sen benim nasıl karı olduğumu anladınsa anladın. Seni köpek gibi yalvartan ben değil miyim?</p>

  <p class="block4">— Bir de güler... Bir de alay eder. Ulan insafsız... Mutlaka sen bana kağıt yaptırdın. Benim elimi, belimi, dilimi bağladın. Gülme rezil.</p>

  <p class="block4">— Ben gülmüyorum. Üşüyorum.</p>

  <p class="block4">— Dur bakayım... Dur... Şu elini ver. "Dur" dedim.</p>

  <p class="block4">— Bırak, bir gören olur. Haberin var mı, benimki beni vuracakmış?</p>

  <p class="block4">— Kim vuracak?</p>

  <p class="block4">— Kocam.</p>

  <p class="block4">— Yok canım... Senin kocan adam vuramaz.</p>

  <p class="block4">— Oğlana vurduracakmış. Oğlan cahil... Bir delilik yaparsa...</p>

  <p class="block4">— Yapamaz.</p>

  <p class="block4">— Hep yapamaz dersin. "Kalk gidelim, " demezsin.</p>

  <p class="block4">— Ben sözümün üzerindeyim. Sen kendine bak... Dur kız... "Dur" dedim. Şefika...!</p>

  <p class="block4">— Bırak... Yüreğim kalktı. Benim yüreğim çabuk kalkar. Düşer de bayılırım. Gidiyorum. Karılar uyanır. Beni yatakta göremezlerse laf ederler. Haydi bir daha öp de...</p>

  <p class="block4">— Sen de beni öp.</p>

  <p class="block4">— Ben utanırım.</p>

  <p class="block4">— Kız burası alacakaranlık... Kendi mabeynimizde utanmak ne demek?</p>

  <p class="block4">— Utanırım. Huyum öyle... Şefika birdenbire ayağa kalktı. Duydun mu?</p>

  <p class="block4">— N'olmuş?</p>

  <p class="block4">— Bir ses var.</p>

  <p class="block4">— Mahpushane bunun burası... Ses çok olur. Namussuzların gözünü uyku mu tutuyor. Adam vuruyorlar. Sonra da uyuyamıyorlar.</p>

  <p class="block4">— En çok karısız kaldıklarından uyuyamazlar.</p>

  <p class="block4">— O da var... Düşünüyorlar...</p>

  <p class="block4">— Beni şimdi koğuşa götürsen ne yaparlar?</p>

  <p class="block4">— Lafa bak... Terbiyesiz... Seni paralarlar.</p>

  <p class="block4">— Hakikat. Gündüz hepsi kurt gibi bakıyor. Beni paralarlar sahi...</p>

  <p class="block4">— Ben de seni paralarım.</p>

  <p class="block4">— Haydi ordan... Bir yatakta yattık da bir iş yapamadın.</p>

  <p class="block4">— Tuu... Bu laf da mı vardı?</p>

  <p class="block4">— Şaka ettim. Dur, vallaha şaka ettim... Bir adım gerileyip kolunu kurtardı. Sen sabırlı adamsın. Ben sabırlı adamları severim. Erkek sabırlı olacak. Ben karılığımla sabrediyorum. Halbuysa karının dokuz nefsi var demişler. O gece ben "Olmaz" dedim ama sen bir de bana sor.</p>

  <p class="block4">— Zorlasam razı gelir miydin o gece?</p>

  <p class="block4">— Gelmezdim.</p>

  <p class="block4">— Öyleyse canın çekmemiş...</p>

  <p class="block4">— Çekmez mi? Ölüyordum. Sen nerden bileceksin...</p>

  <p class="block4">Şefika gene kısık ve hain güldü. Kalçalarını mahsustan kıvırtarak hızla karılar koğuşuna girdi. Derviş Abdullah yalnız kalınca beton binayı derin derin inleten bir kuvvetle içini çekti.</p>

  <p class="block4">Murat, mağlubiyet karşısında hissedilen büyük bir acı duydu. Bu iç çekişte, insanın yüreğini yakan bir ateş vardı. Acayip bir ateş. Odun alevi gibi sahici değil ispirtonun mavimtrak, hafif, sahteye benzeyen fakat dehşetli yakıcı harareti gibi bir şey...</p>

  <p class="block4">Derviş ayaklarını sürükleye sürükleye adeta iç çekmesinin arkasından bütün varlığıyla sürünerek mahpushanenin ara kapısına doğru yürümüştü. Üst kat koğuşlardan birisinin kapısı açılıp kapandı. Uzun, ıslak, ihtiyar bir öksürük koridoru doldurdu. Murat bu öksürüğün sahibini artık tanıyordu. Postacıyı katır hırsızı diye vuran dört tane Kürt'ün en yaşlıları... Yetmişlik Kürt. Hatta öksürmesi bile Türkçe olmayan, korkak ve gülümseyen bakışlı büyük baba...</p>

  <p class="block4">Ayak seslerini Derviş'in işitip işitmemesine aldırmadan Murat odasına girdi. "Öyleyse canın çekmemişti... Çekmez mi, ölüyordum, sen nerden bileceksin... "</p>

  <p class="block4">Yutkundu. Duvarlara ümitsiz ümitsiz baktı. İnsan, tek başına ahlâksız oluyordu. Hayasız bir mahlûk... "Hayvan sürünün içinde de tek basmadır. O sebepten tabiat onun kanını galiba senede bir mevsim kımıldatıyor. Yoksa hepsinin dişisi de, erkeği de açlıktan geberirdi. "</p>

  <p class="block4">Yazı yazmaya çalıştı. Kelimeler yan yana gelmemekte inat ediyorlardı. Bir salkım üzüm yedi. Saat ikide yattı.</p>

  <p class="block4">Kapı vuruldu. Murat,</p>

  <p class="block4">— Gel... dedi.</p>

  <p class="block4">Kapı bir daha vuruldu. Murat bu sefer,</p>

  <p class="block4">— Geeel... diye bağırdı.</p>

  <p class="block4">Remzi Efendi -Şefika'nın kocası— içeri girdi. Topuklarını birbirine vurarak durdu ve belinden yukarsını tamamıyla bükerek selam verdi.</p>

  <p class="block4">— Vay...</p>

  <p class="block4">— Aman velinimet...</p>

  <p class="block4">— Sen misin? Bu ne yüzsüzlük?</p>

  <p class="block4">— Velinimet... Bir sıçrayışta yanına gelerek eline sarıldı. Ben ettim sen etme velinimet...</p>

  <p class="block4">— Bırak... Defol... Bir de utanmaz herif...</p>

  <p class="block4">— Çocuklarının başı için... Sevgilinin başı için Dünya üzerinde evvela</p>

  <p class="block4">Allah, sonra sen velinimetimsin...</p>

  <p class="block4">— Bırak elimi rezil... Bir de müddeiumumiye gider halt edersin</p>

  <p class="block4">— Beni iğfal ettiler velinimet... Beni Derviş Abdullah olacak ırz düşmanı aldattı. "Şefika'yı İstanbullu baştan çıkarıyor, " dedi. Ben de eşek gibi bir adamım, iğfale kapıldım. Ayaklarını öpeyim beyim... Yok olmaz... Elini öpeceğim... Sen peygamber imişsin. Sen peygamber.</p>

  <p class="block4">— Başlarım peygamberden... Bırak... Bırak da derdini anlat... Töbe Yarabbi.</p>

  <p class="block4">— Aman beyim... Öldük... Çocuklar da öldü, ben de öldüm. Oğlan anasını vuracak. Yemin etti. Gizliden bıçak peydalamış. Sen vicdanlı bir insansın. Benim gibi köpeğin kusuruna bakmazsın. Bize bir çare...</p>

  <p class="block4">— Asıl şimdi müddeiumumiye git. Oğlunu tevkif ederler.</p>

  <p class="block4">— Tevkif mi ederler? Aman allahım, aman Alahım...</p>

  <p class="block4">— Anasını vuracaksa... İspat edersen elbette tevkif ederler. Yahut korkuturlar da vazgeçer...</p>

  <p class="block4">— Karakola söyledim. "Karı burada olmadığından biz oğlana bir şey diyemeyiz, " dediler.</p>

  <p class="block4">— Karı nerdeymiş?</p>

  <p class="block4">— Aman beyim haberin yok mu?</p>

  <p class="block4">— Yok...</p>

  <p class="block4">— Şefika bu sabah Malatya'dan kaçtı.</p>

  <p class="block4">— Ciddi mi?</p>

  <p class="block4">— Vallaha kaçtı. Ben her sabah gelip soruyorum. Gizliden nöbetçi gardiyana soruyorum. Bu sabah sordum. "Erkenden çıktı. Bohçası da kulundaydı, " dediler. Hamamları birer birer dolaştım. Hamama gitmemiş. Komşuları, ahbapları dolaştım. Uğramamış. Neticede Derviş olacak namus düşmanının evine gittim.</p>

  <p class="block4">— Orada n'arıyorsun?</p>

  <p class="block4">— Aman beyim, hiçbir şey duymamışsın. Şefika'yı baştan çıkaran Derviş. Geçen hafta arabaya bindiler de köye gittiler. Arabaya...</p>

  <p class="block4">— Belki iftiradır.</p>

  <p class="block4">— İftira olur mu? Ben takip ediyorum. Arabaya Şefika'yı hastanenin önünde bindirdi. Bana çaktırmayacaklar. Arkaları sıra biraz gittim. Çift atlı arabaya benim gibi hasta bir herif yetişebilir mi? Nefesim tıkandı. Sonunda geri döndüm. Öğleden sonra arabacıya hükümet meydanında rastlayıp sordum. "Sizin aileyi Karakaya köyüne bıraktım, " dedi. Ertesi gün Karakaya'ya gittim. Muhtarın evine misafir olmuşlar... Muhtar onları karı koca zannetmiş... Sarı yanaklarından büyük damlalar halinde gözyaşları yuvarlanıyordu. Bunlara dam üstünde bir yatak sermişler... İrz düşmanı Derviş... Okuduğun Kuran seni çarpsın. Hem de çarpar... Hem de... Çocukların ahi yeter, beyim... Çocuklar gece gündüz çığrışıyorlar.</p>

  <p class="block4">— Merak etme... "Çalma kapıyı çalarlar kapını, " demişler. Derviş'in kapısını da bir çalan bulunur.</p>

  <p class="block4">— "Çalmayan mı kaldı?" diye bir sorsana velinimet... İtfaiyede iken itfaiye şoförü bunun evinde yatar kalkardı. Bu sabah uğradım. Eğer Şefika oradaysa saklanmasın diye pencereden gizlice baktım. Karısı güveysini leğene oturtmuş yıkıyordu.</p>

  <p class="block4">— Uydurma...</p>

  <p class="block4">— Vallaha yalan değil... Kızla büyük oğlan işe gitmişler. Güveyleri de fabrikada çalışıyor ama gececiymiş. Bir güzel seyrettim.</p>

  <p class="block4">— Belki bir fenalık yoktur. Kaynana öz ana sayılır.</p>

  <p class="block4">— Adam öz anasını ağzından öper mi beyim?</p>

  <p class="block4">— Tu Allah belalarını versin...</p>

  <p class="block4">— Kapıyı vurdum. Neden sonra açtılar. Karı beni görünce kaşlarını çattı. "Ne istiyorsun?" diye sordu. "Şefika buraya geldi mi?" dedim. "Burası kerhane mi?" diye ağzını açtı, gözünü yumdu. Edebi edepsizden satın almalıymış. Doğru bir söz... İstasyon Caddesi'ne çıktım. İslam dini aşikâre, tekrardan buraya gelecektim. Bir arkadaş, "Senin karı bir herifle beraber arabadaydı. İstasyona doğru gittiler, " dedi. İstasyona koştum. İstasyon polisi tanıdıktır. Bileti kesmişler de trene binivermişler.</p>

  <p class="block4">— Yok canım...</p>

  <p class="block4">— Gitmişler beyim... Kaçmışlar...</p>

  <p class="block4">— Nereye?</p>

  <p class="block4">— Tahkik edemedim. Herif evi sattı. Cebinde bin beş yüz lira varmış. Para yemeğe gittiler. Adana'ya mı, Mersin'e mi, Ankara'ya mı, İstanbul'a mı? Koştum Derviş'in evine. Karı güveysini kurutmuş da yatağa yatırıvermiş. Yeni gelin gibi türkü söyleyerek avluyu süpürüyor. Sabahleyin Küçükleri savuşturmuşlar. "Benim karı, senin herif kaçtı, " dedim. "Cehennemin dibine... " dedi. "İstida verelim, " dedim. "Benim istidalık işim yok. Ciğerin yanıyorduysa istidayı verirsin. Suç senin karın olacak kızgın orospuda. Erkek kısmı, kuyruğunu sallamayan kancığa çıkmaz... " dedi.</p>

  <p class="block4">— Doğru söylemiş.</p>

  <p class="block4">— Ne yapalım beyim? Aman bana bir istida yaz. Bir zina davası açalım. İkisini de kelepçeleyip buraya getirsinler.</p>

  <p class="block4">— Ben mi istida yazacağım?</p>

  <p class="block4">— Allah'tan aşağı senden başka kimimiz var ki velinimet... Bir yanık istida yazarsın. Bir yanık istida...</p>

  <p class="block4">— Ben yazamam Remzi Efendi...</p>

  <p class="block4">— Neden beyim?</p>

  <p class="block4">— Müddeiumumi'ye karşı ayıp olur. Malum ya, bir kere bizim Şefika ile adımız çıktı. Müddeiumumi, "Bunun da ciğeri yanıyor, " diyecek...</p>

  <p class="block4">— Varsın desin...</p>

  <p class="block4">— Senin için hava hoş ama, ben utanırım.</p>

  <p class="block4">— Gel utanma beyim... Bana günahtır... Tekrar Murat'ın eline davranacak oldu. Küçüklere merhamet et... Keller ölüyor. Yara boyunlarına düştü. Gece, sabaha kadar ağlıyorlar.</p>

  <p class="block4">— Olmaz...</p>

  <p class="block4">— Demek yazmayacak mısın?</p>

  <p class="block4">— Yazmayacağım...</p>

  <p class="block4">— Pekâlâ... Ben kime yazdırayım? Bu namus meselesi velinimet... İnsan herkese açılamıyor.</p>

  <p class="block4">— Bence istidaya lüzum yok. Onlar yakında gelirler. Paraları biter de.</p>

  <p class="block4">— Bin beş yüz lira çabuk tükenir mi?</p>

  <p class="block4">— Şefika altın diş yaptırdı. Altın dişli çeneye para dayanmaz. Meraklanma gelirler. Hem de Şefika belki sakinleşir de doğru size gelir. Sonra zina davası açarsan boşanma davasını kolaylaştırırsın.</p>

  <p class="block4">— Sahi beyim... Allah senden razı olsun... Yahu... Senin gibi akıllı, vicdanlı bir zatı neden mahpusa koyarlar. Allah sebep olanların belasını versin... Sen vicdanlı bir adamsın beyim... Halden anlıyorsun. Allah razı olsun beyim... Öyle ya... Zina davası... Birdenbire boşanıverdi. Omuzlarını sarsarak ağlıyordu. Ben evlatlarımı severim bey... Evlatlarımın yüzünden... Evlatlarımın... Ben kelleri de severim... Oğlan... Büyük olan anasına düşkündür. Yemekten sonra duvarlara bakıyor da içini çekiveriyor. Yüreğim parçalanıyor beyim... Karısız ev suyu çekilmiş değirmene benziyor...</p>

  <p class="block4">— Değirmene benzer.</p>

  <p class="block4">— Değirmene benziyor.</p>

  <p class="block4">— Değirmene...</p>

  <p class="block4">Remzi Efendi, çıkıp gitti. Murat, üç gece evvel merdiven altında dinlediği konuşmayı hatırladı. Demek, o zamandan beri kaçmaya hazırlanmışlardı. "Karının teslim olmamasının sebebi ateşi söndürmemek içinmiş... " diye güldü. Derviş evi satıp güveysine sermaye verecekti. Eğer Remzi Efendi iftira etmiyorsa, oğlan da sermayeyi bulmuş. Eğer Şefika beş on para ile gelirse bu temiz işte hiç kimse zarar etmemiş olacak. "Rabbin bir hikmeti canım... Hay toprağın bol olsun Erzurumlu Hakkı... "Vallah güzel etmiş/Billahgüzel etmiş /Tallah güzel etmiş / Allah güzelim netmiş? / Netmişse güzel etmiş... " buyurmuşsunuz. Bu kadar yemin istemez hazret... Eğer bunların cümlesi Allah'tansa güzel etmez mi? Aferin...</p>

  <p class="block4">Mahpushane ve Malatya firari gardiyanları tamamıyla unutmuşlardı ki -bir ay sonra- bir yağmurlu öğle üzeri Derviş Abdullah, yeni yaptırdığı yerli lacivert kumaştan elbisesinin havı dökülmüş, yakaları leke içinde pantolonunun dizleri -tıpkı Remzi Efendi'ninkiler gibi— dışarı fırlamış olarak Murat'ın odasına girdi. Evvelce de zayıf olan yüzü büsbütün iskelet kalmış, kurnaz ve insafsız Derviş gözleri tamamıyla çukura batmıştı. Sanki Murat'ın mühim bir işini görmek için gitmiş gibi.</p>

  <p class="block4">— İşte geldik hitamında beyim... diye gülümsedi.</p>

  <p class="block4">— Hoş geldin Abdullah Efendi... Nerdesin bakalım. Yediğin içtiğin senin olsun, gördüklerini anlat. Cigaraya balladınsa bir tane yak...</p>

  <p class="block4">— İçmem...</p>

  <p class="block4">— Bayan nerde?</p>

  <p class="block4">— Otelde...</p>

  <p class="block4">— Demek para tükenmedi.</p>

  <p class="block4">— Haklısın bey. Seni dinlemedik. Her sözün cevahirdi. Lakin şeytanın iğvasına kapıldık bir kere...</p>

  <p class="block4">— Nerelere gittiniz?</p>

  <p class="block4">— Buradan doğru İzmir'e gittik. Biz gittik, fuar çoktan kapanmış. İzmir güzel memleket beyim... Lakin her tarafını gezemedim. Otele indik. Üç gün sonra yemek yediğimiz lokantacı bize bir oda buldu. Bir karyola, bir yatak, yorgan, kilim, tencere, tabak aldı. Yeniden ev kurulacak.</p>

  <p class="block4">— Bir de iş bulup kalmalıydın.</p>

  <p class="block4">— Benim de niyetim o... Lakin karı bırakıyor mu? Vay beyim... Ben dünya yüzünde böyle kahpe görmedim. Odayı tuttuk, yerleştik. Bir soyundu, ayıptır söylemesi bir daha giyinmedi beyim... Hep yatakta... Töbe Yarabbi... Baksana suratıma... Beni gebertecekti nerdeyse...</p>

  <p class="block4">— Demek ki o kadar...</p>

  <p class="block4">— <span class="text1">lştihalr imiş beyim... Nasihat verdim.</span> "Biz gayrı karı koca sayılırız. Cumadan cumaya... " dedim. Ne mümkün. Domuz gibi de rakı içiyor. Hitamında biz kahveye kaçar olduk. Besbelli onun da hızı geçti. "Sinemaya" dedi, gittik. "Çalgı yerine" dedi, gittik.</p>

  <p class="block4">— Seni de içkiye alıştırdı mı?</p>

  <p class="block4">— O karılığı ile içerken bizim içmemiz olmayacak. Allah affetsin... Biz de içtik.</p>

  <p class="block4">— Töbesi kabul olurmuş. Meraklanma...</p>

  <p class="block4">— Ümidim şeyh efendide... Bizim şeyh efendi çaresini bulur. Sonunda baktım paralar tükeniyor. Karı tutturdu, İstanbul'da akrabaları varmış oraya gideceğiz. Bize iş bulacaklar. "Hele kolay, " dedim. Gönlüm de karıdan geçti beyim. Cilvesi evvelki gibi yüreğimizi oynatmıyor. Domuz görmüş gibi oluyoruz. Bir gün istasyona geldim. Bilet aldım. Trene atladım.</p>

  <p class="block4">— Karı?</p>

  <p class="block4">— Bıraktım. Ne hali varsa görsün...</p>

  <p class="block4">— Olmadı Derviş... Şimdi orada mı kaldı?</p>

  <p class="block4">— Dinle beyim. Biz bastık geldik. Çocuklar biraz ağladı. Biraz çekişti. Üç günde gönüllerini aldık. İki gün oluyor, bir sabah yatıyorum. Kapı çalındı. Karı gidip baktı. Tanıdık bir ses, "Kız, kocan evde mi?" diye soruyor. Şefika’nın sesi...</p>

  <p class="block4">— Nasıl gelmiş?</p>

  <p class="block4">— Dört yüz liraya aldığım eşyaları iki yüz liraya satmış, gelmiş, içeri girdi. Ben yatıyorum. Başladı bağırmaya... Benimle kavga ediyor. Kendisini kandırmışım da evinden, kocasından, yavrularından etmişim. Aldırmadım. Benim karı da gittikçe öfkeleniyor. "Haydi sen git.. Sonra konuşuruz, " diyecek oldum. Meğer kahpe, yeleği kollarmış. Yeleğin cebinde bir tek beş yüzlük banknot kaldığını biliyor. Birdenbire cebimizden kaymeyi aldı. Baktım parayı götürecek, üstüne çullandım. Zıpkın gibi orospu... Tek başıma hak edemiyorum. Bizim çocuklar da bize yardıma geldi. İkimizi de dut gibi sarsıyor.</p>

  <p class="block4">— Muharebe oldu desene Derviş...</p>

  <p class="block4">— Muharebe... Alman gibi... Teslim olmuyor. Sesimize komşular koştular. Üç tane erkek olduk. Komşular meseleyi duymuşlar. Ben göğsüne oturdum. Birisi ayaklarına bastı. Hacı Mustafa iki eliyle karının bir elini yarım saat uğraştı açamadı. Bastık faydasız... Başladık kötekiemeye. Biz vurduk o sövdü, biz vurduk o sövdü. Kuvvetten düştü. Hitamında, "Öldüm... Öldüm... " diye bayıldı. Çomakla ellerini açtık para yok. Aman para... Aman banknot... Bu sefer uğraş ki ayıltasm... Ayıldı. Parayı söylemez. Zorla üstünü başını aradık. Beş yüzlük ortada yok. Mecbur oldum karakola gitmeye. "Evimizi bastı. Parayı cebri aldı, " diye şekva ettim.</p>

  <p class="block4">— Eee bu güzel doğrusu...</p>

  <p class="block4">— Hep söylediklerin çıktı beyim... Bu rezilliklere karşı hep senin sözlerin aklıma geldi.</p>

  <p class="block4">— Yanlış... Benim sözlerim çıkmadı. Ben Şefika’nın seni şikayet edeceğini düşünmüştüm. Baksana, canını kurtarmak için karakola sen koşmuşsun.</p>

  <p class="block4">— Ben koştum. Polisler geldi. Parayı gene söylemez. Karakola gittik. Komiser kızdı: "Senin hakkında zina istidası var, kemiklerini kırarım!" dedi. Birkaç tane de kırbaç yapıştırdı. Butlarına... O zaman yerini söyledi. Kavga sırasında parayı sandığın altına atmış. Oradan beş yüzlük banknotu çıkardık. Bumburuşuk olmuş. Kocakarı suratına dönmüş.</p>

  <p class="block4">— Dönsün. Bankada değiştirirsin.</p>

  <p class="block4">— Hemen gidip bozdurdum.</p>

  <p class="block4">— Sonra...</p>

  <p class="block4">— Sonra kocası neredense duymuş, beni buldu. Yalvardı. Gi dip karıyı karakoldan kurtardık.</p>

  <p class="block4">— Beraber mi?</p>

  <p class="block4">— Beraber. -İyi.</p>

  <p class="block4">— İyi ama, karı eve gitmez. Sokakta bir rezillik oldu ki beyim hiç sorma... Herif yalvarır, ben yalvanrım. İmana gelmedi. Otele yerleştirdim. Şimdi iki gündür otelde. Gündüz gidiyorum. Gece yansına kadar oturuyorum. Büyük oğlu da bizimle beraber oturuyor. İnsanoğlu utanmaz bir mahluk beyim. Demek şu kadar zamanda karıyı özlemişiz. Oğlanı öteberi almaya çarşıya yolladıkça... Töbe Yarabbi...</p>

  <p class="block4">— Kaçamak yapıyordunuz değil mi?</p>

  <p class="block4">— İyi bildin. Oğlan da gelince somurtuyor. Şuna bak... Sanki ben anasını İzmir'e tedaviye götürmüşüm.</p>

  <p class="block4">— Sana da baba mı diyor Derviş?</p>

  <p class="block4">— Baba demiyor. Ağa diyor.</p>

  <p class="block4">— Yavaş yavaş alışır. Şimdi bu böyle devam mı edecek?</p>

  <p class="block4">— Ben asıl sana bir şey danışmaya geldim. Karı, kocasına meseleyi anlatmış. "Ben Abdullah'tan vazgeçmem, " demiş.</p>

  <p class="block4">— iyi vallaha...</p>

  <p class="block4">— Konuşmuşlar. "Artık Malatya'da rezillik gökyüzüne çıktı. Biz Adana'ya gidelim, " demişler. Şimdi hep beraber Adana'ya gideceğiz.</p>

  <p class="block4">— Nasıl hep beraber?</p>

  <p class="block4">— Basbaya...</p>

  <p class="block4">— Remzi Efendi de mi?</p>

  <p class="block4">— Remzi Efendi, ben, karı, bir de küçükleri götüreceğiz. Oğlan burada ustabaşı...</p>

  <p class="block4">— Demek oğlan gelmiyor.</p>

  <p class="block4">— Sonunda naklederse gelecek. Şefika diyor ki: "Orada fabüiartlar 'JCoğuşı rikaya girersiniz, sen gündüzcü olursun, benim herif de gececi olur. Yaşarız... " diyor.</p>

  <p class="block4">— Doğru bir söz. Yoksa buna sen itiraz mı ediyorsun?</p>

  <p class="block4">— "Komşular ne der?" diye sordum.</p>

  <p class="block4">— "Sen benim erkek kardeşim olmuş olursun, " dedi.</p>

  <p class="block4">— Ne güzel... Aferin...</p>

  <p class="block4">— Lakin ben korkuyorum.</p>

  <p class="block4">— Neden?</p>

  <p class="block4">— Karı koca başıma bir bela getirirler mi?</p>

  <p class="block4">— Nasıl bela?</p>

  <p class="block4">— Beni kaybederlerse...</p>

  <p class="block4">— Neden kaybedeceklermiş, zannetmem.</p>

  <p class="block4">— İstida verip hapse koyduramazlar mı?</p>

  <p class="block4">— Böyle işlere kanun bir zaman karışmaz.</p>

  <p class="block4">— Demek bir korku yok mu?</p>

  <p class="block4">— Yok... Sen keyfine bak Derviş...</p>

  <p class="block4">— Sagol beyim... Niyetim büsbütün yerleşmek değil. Anlarsın ya... Şu kahpeyi memleketten sürüp çıkaracağım.</p>

  <p class="block4">— O da olur. Büsbütün yerleşsen de iyi...</p>

  <p class="block4">— Burada çoluk çocuk...</p>

  <p class="block4">— Onlar da burada geçinirler. Maşallah aslan gibi güveyin var.</p>

  <p class="block4">— Güvey de ben gidince çok çalışmış da fena kötülemiş beyim.</p>

  <p class="block4">— Demek fazla mesai mi yapıyormuş?</p>

  <p class="block4">— İyi bildin, fazla mesai.</p>

  <p class="block4">— Gençtir. Zarar vermez. On beş gün istirahat etse kendisini toplar. Kaynana kısmı, güveysini oğlundan fazla sever. Meraklanma, besler de iyileştirir.</p>

  <p class="block4">— Karı da öyle diyor: "Genç oğlanda et misafir!" diyor. "Gelir gider!" diyor.</p>

  <p class="block4">— Doğru.</p>

  <p class="block4">Derviş ayağa kalktı.</p>

  <p class="block4">— Ismarladık beyim... Şefika da seni görmeye gelecekti ama "Eli boş gitmek olmaz, " dedi. Eğer Adana işi kararlaştırılırsa gitmeden uğrarız.</p>

  <p class="block4">— Neden zahmet edeceksiniz. Selam söyle... Allah selamet versin...</p>

  <p class="block4">— Sağol beyim...</p>

  <p class="block4">— Üç gün sonra Şefika, biraz daha şişmanlamış olarak çarşafını savurarak mahpushaneye geldi. Üç paket Köylü cigarasıyla bir kutu kibrit getirdi. Beş yüz lira için yapılan müthiş mücadelenin izi hâlâ yüzünde, çürük bir göz gibi mosmor duruyordu. Murat, bunu görmemezliğe geldiyse de karı izahat vermeden yapamadı<span class="calibre1">:</span></p>

  <p class="block4">— Gördün mü Murat Bey... Sen benim herife "Yumuşak adam" derdin. Bak gözümü ne hale koydu. Kıskandı da...</p>

  <p class="block4">— Erkektir, elbet kıskanır.</p>

  <p class="block4">— Âlemde de erkek var.</p>

  <p class="block4">— Âlemin erkeği başka, senin erkeğin başka... Hem uzatma Şefika Hanım, kıskançlıktan yediği dayak karı kısmına acı gelmez, tatlı gelir.</p>

  <p class="block4">Ertesi sabahki trenle hareket edeceklerini laf arasında Murat öğrendi. Bir şey sormadı. Şefika birisini arkasında bırakacak kadınlardan değildi. İkisini de mutlaka götürecekti.</p>

  <p class="block4">Murat'ın odasında üç gündür soba yanıyordu. Malatya'nın önünde daha birkaç haftalık pastırma yazı yok değildi ama, yazın sıcağına alışmış vücutlar, ilk soğuklarda zemheriden fazla üşüyordu.</p>

  <p class="block4">Odanın ortasına yerleştirilmiş olan her tarafı pastan tuğla rengi bağlamış, arada sırada, içinde taşkömür yakıldığından arka tarafı çizme koncu gibi buruşuk saç soba, pek harap bir haldeydi. Buna rağmen kuru odunları pek obur bir hırıltı ile -içini çeker gibi— yutarak odayı derhal ısıtıyordu. Sıcak bir odada, mahpusluk daha az öfkelendirici oluyor, insan, hissetmekten doyamadığı bir emniyet duyuyordu.</p>

  <p class="block4">Murat, gözlerini tatlı bir sıcaklık içinde açmıştı. Yağmurlu havaya bakarak böyle bir günde hiçbir sebeple dışarı çıkamayacak olduğunu düşündü. Yapacak işi olmadığı halde, bugün canının sıkılmayacağına emindi. Yarın da gazete günü. Belki mektuplar gelir...</p>

  <p class="block4">Bir cigara yaktı. Kapıyı, birisi kurcalıyordu. Küçük Aduş içeri girdi<span class="calibre1">:</span></p>

  <p class="block4">— Merhaba Murat Bey...</p>

  <p class="block4">— Merhaba küçük hanım...</p>

  <p class="block4">— Soba kuruldu kurulalı, incecik entarisi ve çıplak ayaklarıyla üşüdüğü için Aduş mutlaka uğruyor, kirli ellerinin -arada bir saçlarını düzelterek ısıtıyordu. Şimdi de arkası dönük, söylemeyi pek sevdiği ezberlenmiş kelimelerini sıraladı<span class="calibre1">:</span></p>

  <p class="block4">— Sabah şerifleri hayırlı olsun efendim.</p>

  <p class="block4">— Teşekkür ederim Aduş Hanım.</p>

  <p class="block4">— Teşekkür ederim efendim. Nasılsınız?</p>

  <p class="block4">— iyiyim. Teşekkür ederim.</p>

  <p class="block4">— Teşekkür ederim. Allahaısmarladık... Güle güle...</p>

  <p class="block4">— Şuna bak... Bunlar giderken söylenecekti hani?</p>

  <p class="block4">— Giderken de söylerim.</p>

  <p class="block4">— Karnın aç mı?</p>

  <p class="block4">— A-ah...</p>

  <p class="block4">— A-ah mı denecek? Hayır efendim, yahut evet efendim...</p>

  <p class="block4">— Hayır efendim.</p>

  <p class="block4">— Ne yedin bakalım?</p>

  <p class="block4">— Ekmek.</p>

  <p class="block4">— Kim verdi, Hanım mı? A— Anne verdi.</p>

  <p class="block4">— Pekâlâ... Söyle bakalım. Sizin orada kaltak kim?</p>

  <p class="block4">— Ayşe kaltak.</p>

  <p class="block4">— Başka?</p>

  <p class="block4">— Hanım kaltak.</p>

  <p class="block4">— Başka?</p>

  <p class="block4">— Hatice Ana kaltak.</p>

  <p class="block4">— Başka?</p>

  <p class="block4">— Başka kaltak yok.</p>

  <p class="block4">— Gevre kaltak değil mi?</p>

  <p class="block4">— Değil. -Neden?</p>

  <p class="block4">— Gevre benim annem... Gevre'ye yazık... İstanbullu keyifle güldü<span class="calibre1">:</span></p>

  <p class="block4">— Pekâlâ... Yazık olsun bakalım... Sefer dayı nerde?</p>

  <p class="block4">— Aşağıda...</p>

  <p class="block4">— Çağır şunu... Murat ağabey acından ölmüş dersin. Aduş kapıya varmadan Sefer telaşla içeri girdi. Küçük bir kağıdı uzattı<span class="calibre1">:</span></p>

  <p class="block4">— Hele şunu bir oku beyim...</p>

  <p class="block4">— Nedir o?</p>

  <p class="block4">— Bunun babası yollamış. Aşağıda okudular. Anlayamadık.</p>

  <p class="block4">— Tezkere "Kardeşim Sefer Ağa" diye başlıyor, dün akşam çarşıda polislerin kendisini yakalayıp polis dairesine götürdüklerini, sabaha kadar orada tuttuklarını, şimdi de askerlik şubesine teslim edildiğini, ne kadar yalvardıysa da iki saat izin vermediklerini, buradan doğruca bir uzak yere yollayacaklarını, çocukların evde kaldıklarım, Murat Bey'e danışarak iki saat izin alabilmesinin çaresine bakılmasını, karıya da bir şey söylenmemesini rica ediyordu.</p>

  <p class="block4">— Sefer,</p>

  <p class="block4">— Ne olmuş beyim?... diye sordu.</p>

  <p class="block4">— Abuzer'i askere almışlar yavrum... Askerlik şubesine kapatmışlar. Şimdi bırakmıyorlarmış.</p>

  <p class="block4">— Eyvah... Çocuklar ne olacak?</p>

  <p class="block4">— Çocuklar mı? Düşündüğün şeye bak... Büyük oğlan canı isterse hırsızlık eder, canı isterse ölür. Ötekiler de ölürler.</p>

  <p class="block4">— Töbe Yarabbi...</p>

  <p class="block4">— Hemen töbe çekme... Günahı sana değil...</p>

  <p class="block4">— Ya kime?</p>

  <p class="block4">— Hiç kimseye... Askerlik vatan hizmeti olduğundan galiba kabahat tamamıyla vatanın.</p>

  <p class="block4">— Kimin?</p>

  <p class="block4">— Vatanın...</p>

  <p class="block4">— Töbe Yarabbi... Şimdi n'olacak?</p>

  <p class="block4">— Bir kolayına bakarız. Bunu kim getirdi?</p>

  <p class="block4">— Komşularından biri getirmiş. O da hamal. Abuzer yalvarmış ki cevap bekliyor.</p>

  <p class="block4">— Şuradan mürekkebi ver. Sarı zarfta kağıtlar var. San zarfı olduğu gibi getir... Olduğu gibi dedim eşek...</p>

  <p class="block4">Aduş, saçlarını düzetmeye dalmıştı. Dümdüz kâküllerini cilveli bir hareketle bazen kulaklarının arkasına atıyor, bazen yanaklarına doğru çekiyordu. Tamamıyle eskimiş sandallarından, topukları betona değiyordu. Murat kalemi iki defa mürekkebe batırdı. Nereye, ne yazacağım kendisi de bilmiyordu. Ama bir yere mutlaka bir şeyler yazması, Abuzer'i kurtarması lazımdı. Ya hırsız, ya ibne olması icap eden "büyük oğlan" yedi yaşına gelecek sene basacaktı da mektebe yazılacaktı. Tabi nüfus kağıdı varsa...</p>

  <p class="block4">— Aferin Sefer... Aferin Kürt oğlu... İyi akıl ettin yavrum...</p>

  <p class="block4">— Ne olmuş bey?</p>

  <p class="block4">— İyi akıl ettin... Bir taraftan yazmaya başlamıştı. Kürt kısmında bu kadar akıl bulunmaz ama...</p>

  <p class="block4">— Ben bir şey akıl etmedim bey...</p>

  <p class="block4">— Sen nerden bileceksin hayvan...</p>

  <p class="block4">Tezkereyi bitirdi. Bir daha okudu, imzaladı. Zarfa koydu, Sefer'e uzattı<span class="calibre1">:</span></p>

  <p class="block4">— Haydi, bunu götürsün. Yahut dur bakalım... En iyisi... Koş... Durma, Abu dükkanı açtı mı?</p>

  <p class="block4">— Açtı beyim.</p>

  <p class="block4">— Bir istida pulu getir. Mektup pulu değil... Birtakım istida pulu. ZKarûar ÜKoğuAu</p>

  <p class="block4">Sefer gidince zarftan bir istida kağıdı alıp tekrar yazmaya başladı. Pulları yapıştırdı.</p>

  <p class="block4">— Buyur Sefer Efendi... Bu mektubu vilayete götürecek. Vilayette Seferberlik Memuru Necati Bey var. Necati Bey'i bildin mi?</p>

  <p class="block4">— Bildim. Burada yattı.</p>

  <p class="block4">— îşte o Necati Bey. Bizim Abuzer'e izin alırsa ancak Necati Bey alır. Bu da istida. Bu istida Abuzer'e verilecek. Oradan çıkar çıkmaz vali beye götürsün. Ama katiplere falan değil, vali beyin eline versin. Polis içeri bırakmazsa kavga etsin. Bağırsın...</p>

  <p class="block4">— Ne yazdın beyim?</p>

  <p class="block4">— Götür şunları... Bir de sana mı masal söyleyeceğim? Götür de ben giyineceğim...</p>

  <p class="block4">— Baş üstüne... Sagol beyim... Abuzer'i bırakırlar mı dersin?...</p>

  <p class="block4">— Def ol... Şimdi kafana bir şey atarım. Şu topala bir yumruk vurun Aduş Hanım...</p>

  <p class="block4">— Efendim?</p>

  <p class="block4">— Bir de efendim diyor. Siz orada süsleniyor musunuz kuzum?...</p>

  <p class="block4">— Saçlarımı düzeltiyorum.</p>

  <p class="block4">— Kaltak seni...</p>

  <p class="block4">— Aduş kaltak değil... Aduş'a yazık...</p>

  <p class="block4">Hamal Abuzer, mahpushaneye üşümüş bir çocuk gibi ağlaya ağlaya geldi. Esmer yanaklarım, gözyaşları bir kat daha kirletmiş, yüzünün ıslaklığı üstünün başının sııılsıklamlığını sanki bir kat daha arttırmıştı. Yanında Sabahleyin tezkeresini getiren hamal arkadaşı vardı. Murat'ın kravatlı ziyaretçilerini bellerindeki tabancalarla yukarı bırakan gardiyanlar, hamalları tepeden tırnağa aradılar, omuzlarındaki ipleri, dışarı çıkarlarken iade etmek üzere hacir altına koydular. Üst katm yeni yıkandığını, çamur edeceklerini ileri sürerek başgardiyan odasına soktular. Murat koşarak aşağı indi. Abuzer'in ağlaması öfkesini artırdı<span class="calibre1">:</span></p>

  <p class="block4">— Ne o? Şuna bakın... Kes... Kes artık... diye çıkıştı.</p>

  <p class="block4">— Beyim... Çocuklar... Başıma geleni duydun mu?</p>

  <p class="block4">— Çocuklarmış... Lüzumsuz yere kızıp Abuzer'in hatırını kıracaktı. Bereket versin Aduş sevinçli bir çığlıkla babasının kucağına atıldı, işte çocuklar... Sen çocukları merak etme... Biz burada adam değil miyiz?</p>

  <p class="block4">— Sağol beyim... Hepinizden Allah razı olsun. Avrata söylediler mi?</p>

  <p class="block4">— Söylemedik. Hele küçükleri bir yere yerleştirelim, kolay, söyleriz. Valiye gittin mi?</p>

  <p class="block4">— Gittim.</p>

  <p class="block4">— istidayı verdin mi?</p>

  <p class="block4">— Verdim.</p>

  <p class="block4">— Bir hafta izin istemiştik. Askerlik şubesine havale etti mi? Abuzer, cevap vermedi. Aduş'la meşguldü. Sanki dalmıştı...</p>

  <p class="block4">Yanındaki hamal, "Vali'nin de Allah belasını versin, kaymakamın da... " deyince Murat şüphelendi.</p>

  <p class="block4">— Anlatsanıza, vali ne dedi?...</p>

  <p class="block4">— Bırak beyim... Sen sağol. İstidayı sonra okuttuk. İşte Hüseyin burada. Okuyan herif, "Bunu gâvur görse imana gelir, " dedi. Elin var olsun.</p>

  <p class="block4">— Vali ne dedi? Sen onu söyle...</p>

  <p class="block4">— Valiye gittim. Polis içeri bırakmaz. Yalvardım. Sonunda girdik. İstidayı okudu. Telefonu çevirdi. Öyle ya, askerlik şubesiyle konuşuyor. "Alo" dedi. istidayı önüne çekti. Künyemi okudu. Birdenbire suratı değişti. "Bilmiyordum. Adı beni şaşırttı. Kusura bakma... " dedi. Telefonu kapatıp bana döndü: "Senin adın ne, bakalım?" dedi. "Abuzer" dedim. "Doğru söyle... " dedi. "Yalan olur mu, Abuzer işte... İşte nüfus tezkerem, " diye davrandım. Çıkardım. Yapraklarım çevirdi. "Bu nüfus kağıdı sahte. Bak seni perişan ederim, " dedi. Babamın adını arıyor. Babamın adı nüfus tezkeremizde "Silo Ağa" diye görülür beyim.</p>

  <p class="block4">— Görülür ne demek? Bu nasıl iş?</p>

  <p class="block4">— Valiye meseleyi anlattım. "Sen gavurmuşsun. Ermeni imişsin... " dedi.</p>

  <p class="block4">— "Hâşâ ben gâvur değilim... Ben Ermeni değilim, " d£dim. "Sus, seni gâvurlarla beraber askere alıyorlar. Silah da vermeyecekler, " dedi. Kendileri bilir. Lakin ben gavur değilim. Babamı vurdukları zaman ben yeni doğmuşum. Anamı Silo Ağa Müslüman etti. Ben de Müslüman oldum. Anamı da tanımam, babamı da tanımam. Ben Müslümanım, " dedim. "Sen gavursun, " dedi. Eşhedü çektim beyim... Elham okudum... Tebareke, Elemtere okudum.</p>

  <p class="block4">İnanmadı... Abuzer, Aduş'u fevkalade şaşırtan ve hemen iştirake hazırlayan bir şiddetle ağlamaya başladı. İnanmadı ki... Biz gavur olduğumuzdan... Bize izin vermediler beyim. İki saat içinde şubeye gelmezsem kaçak muamelesi yapacaklar. Kolumuzu, boynumuzu demirleyip bodruma atacaklar... Valiye çocukları söyledim. "Karı hapiste" dedim. "Çukkk... " diye bağırdı. Zile basınca korktum. Dışarı çıkıverdim. İstidayı arkamdan polis atıverdi. Biz gavur olduğumuzdan...</p>

  <p class="block4">— Öteki hamal kırçıl bıyıklarının altından,</p>

  <p class="block4">— Gavur onlar, diye homurdandı, asıl kâfir onlar... Merhametsiz teresler...</p>

  <p class="block4">— Ayaklarmdaki yemeniler parça parçaydı. Islak ve çamurlu bacakları Murat'ın içini üşütüyordu. Yırtık pırtık kıyafetine ve yorgun yüzüne rağmen bu hamalın kuvvetli yardımını yüreğinde duydu.</p>

  <p class="block4">— Aldırma Abuzer... dedi. Sus bakalım... Şimdi Aduş da ağlar. Sen merak etme. Çocuklara yer buluruz. Sana söz veriyorum. Namusum üzerine, onları aç bırakmayacağız. Öyle değil mi arkadaş?...</p>

  <p class="block4">— Hamal Çolak Ali ciddiyetle tasdik etti<span class="calibre1">:</span></p>

  <p class="block4">— Bırakmayız. Müslümanlık öldü mü? Hep kardeşiz... Vali beye bak... Kendisi Müslümanmış gibi... Ulan Lazdan Müslüman mı olur?... Ne dersin bey?</p>

  <p class="block4">— Ne diyeceğim... Sen de şimdi vali beye döndün. O Abuzer'e "gavur" diyor. Sen de Laz olduğu için ona "gavur" diyorsun. Halbuki onun gavurluğu Lazlıktan ileri gelmiyor. İnsafsız, fukaraya merhamet etmez bir adam olduğundan... Bırak şimdi... Haydi Abuzer, sen gözlerini kurula... Anlaşıldı. Mesele başka türlü... Bu Müslümanlık ne biçim şey... Hazreti Ali zamanında kelimeyi şahadet getireni Müslüman sayarlarmış... Şimdi anasından Müslüman doğanı kabul etmiyorlar... Karıyla konuşacaksın Abuzer... Gevre'ye meseleyi anlat. Şimdilik çocuklar evde kalsın. Arkadaş...</p>

  <p class="block4">— Çolak Ali derler bize beyim... Şu kolumuz biraz yamuktur.</p>

  <p class="block4">— Çolak Ali birkaç gün göz kulak olsun. Sefer de her akşam tayın gönderir. Merak etme. Yarın bir istida yazacağım. Hepsini yetimhaneye yerleştiririz. Siz ne zaman sevk edilirmişsiniz?</p>

  <p class="block4">— Bilmem...</p>

  <p class="block4">— Nereye gideceğiniz de belli değil mi?</p>

  <p class="block4">— Değil.</p>

  <p class="block4">— Harçlığın var mı?</p>

  <p class="block4">Abuzer cevap vermeye lüzum görmedi. Ekmeğin kilosu elli dokuz kuruştu. Murat elini cebine atıp derhal geri çekti. Cebinde on yedi kuruş vardı. Üç gündür cigarayı falan Abu'dan borca alıyordu.</p>

  <p class="block4">— Sen hele karıyla konuş, dedi, biz harçlığını arkandan yetiştiririz.</p>

  <p class="block4">— Çocuklar evvela Allah'a, sonra sana emanet beyim... Bunlar benim değil senin, bunlar senin kölelerin...</p>

  <p class="block4">— Ne diyorsun... Ulan sen hakiki Müslümanmışsın rezil... Bunu fark etmeyen valinin boynu altında kalsın...</p>

  <p class="block4">— Aduş'u, sert bir çekişle babasının kucağından aldı. Âdeta omuzladı. Sefer'e,</p>

  <p class="block4">— Gel arkamdan topal Kürt!... diye bağırdı. Asıl mahpushaneye geçilecek ara kapının önündeki nöbetçi gardiyanına. "Aç şunu... " dedi.</p>

  <p class="block4">Yağmur yağdığı için bahçe kapalıydı. Alt kat, büsbütün karanlık, büsbütün kasvetli görünüyordu. Kışın ilk günlerinde insanların yüreğine çöken bikeslik ve ölüm hissi mahpushanede kat kat ziyadeleşirdi. Halbuki kapalı ve soğuk mevsime alışmak daha kolaydı ve bir kere alışınca kışın burada ömür çok çabuk, yaşamaya vakit bulunamıyor hissi verecek kadar acele geçiyordu.</p>

  <p class="block4">Murat, sola döndü. Yavaş yavaş kendisini toplayıp şüphesiz babasını arkada bıraktığı için huysuzlanmaya hazırlanarak ayaklarını sallayan Aduş'u ve "Nereye beyim?" diye soran Sefer; 'i aynı zamanda tersledi<span class="calibre1">:</span></p>

  <p class="block4">— Başlarım ha... Uslu durun...</p>

  <p class="block4">Koğuşa girince, Murat'ı mahpuslar, avını taşıyan muzaffer bir avcı gibi "Ooo... " diye kaba ve sevinçli bir ses çıkararak karşıladılar. Murat, Aduş'u kucağına aldı<span class="calibre1">:</span></p>

  <p class="block4">— Merhaba arkadaşlar...</p>

  <p class="block4">— Merhaba bey.</p>

  <p class="block4">— Böyle buyur beyim.</p>

  <p class="block4">— Bu tarafa Murat Bey...</p>

  <p class="block4">— Hele gel... Sen nerdesin Müslüman?... Murat gülerek başını salladı<span class="calibre1">:</span></p>

  <p class="block4">— Buradayım, dede. Sana misafir geldik. Kızımla beraber.</p>

  <p class="block4">— Başımızda yerin var. Sefer'i de getirmişsin. Bu topaldan bizim neler çektiğimizi sen bilir misin? Bu namert de gardiyan kesildi. Bizi tersliyor.</p>

  <p class="block4">— Bakkaldan öteberi ısmarlayınca hesaba dikkat ediyorsanız kızar.</p>

  <p class="block4">— Hesaba aklımız ermeyecek mi?</p>

  <p class="block4">— Erse de noksanına bakmayacaksınız.</p>

  <p class="block4">— Neden?...</p>

  <p class="block4">— Gardiyan kesilmiş ya... Gardiyan kısmı mahpusu soymazsa rahat edemez.</p>

  <p class="block4">— Vay yezit vay...</p>

  <p class="block4">Murat, Kızılbaş dedesi olan Hüseyin Ağa'nın kerevetine çıktı. Sanki olup bitenlerin farkındaymış da kalbi sızlıyormuş gibi Aduş'u ihtimamla dizlerine oturttu. Koğuşun ileri gelenleri ve biraz sonra da karşı koğuştakiler etrafına toplandılar.</p>

  <p class="block4">İki diz üstüne gelenler, acele acele sigara sarıp Murat'ın önüne fırlatıyorlardı.</p>

  <p class="block4">Kilesekli Vahap, on seneye mahkum, ilk mektebi okumuş bir delikanlı terbiyeli terbiyeli sordu<span class="calibre1">:</span></p>

  <p class="block4">— Ne var, ne yok beyim?</p>

  <p class="block4">— İyilik sağlık.</p>

  <p class="block4">— Af olmadı beyim... Sen haklıymışsın.</p>

  <p class="block4">— Birisi merakla kafasını uzattı: -- Af mı varmış?</p>

  <p class="block4">Dede, göğsüne kadar uzanan kırçıl sakallı muntazam yüzüne hiç yaraşmayan bir öfkeyle derhal iki dizi üstüne geldi<span class="calibre1">:</span></p>

  <p class="block4">— Hemen kafanı uzatırsın sağır kulağına ettiğim... Affı neye vereceklerdi? Oğullarını, kardeşlerini onlar jandarma karakolundan çeker, alırlar. Müstantiğe bile düşürmezler. İçerde kimsesi olmayan herif, mahpusu niye düşünecek? Söyle bakalım... Sen geçen Cumhuriyet Bayramı'nda mahpusları düşündün mü?</p>

  <p class="block4">— Düşünmedim. Sahi...</p>

  <p class="block4">— İşte böyle... Onlar da tabii düşünmediler. Hem düşünmedikleri iyi... Birdenbire öfkesi büsbütün azdı. Dünya ters ocak olmuş. Dünya rezil olmuş... Sen dışarıda açlıktan gebersen sana bir lokma ekmek verirler mi? Vermezler. Dışarıda hasta olsan, bedava doktor, bedava ilaç yetişir mi? Ne mümkün... Günde 600 gram tayın almak için mutlaka komşunu vuracaksın. Cürüm işleyen herife, "Hak hayat" yok. Halbuysa şu tayını, muhtaç olana dışarıda versen de bizim sağır, komşusunu vurmasa... Ters ocak.</p>

  <p class="block4">Sözün yarısında koğuşa giren Gürünlü Hırsız Neşet, çarpık burnunu elinin tersiyle bir sıvazladı. Noksan olan iki ön dişinin arasından ıslık çalar gibi lafı yapıştırdı<span class="calibre1">:</span></p>

  <p class="block4">— Bizde ters diye hayvan pisliğine derler, Kızılbaş...</p>

  <p class="block4">— İyi ya, ben de boktan iş diyorum.</p>

  <p class="block4">— Tamam... imana gel...</p>

  <p class="block4">— Ben imandayım... Hırsız herif, size gün doğdu.</p>

  <p class="block4">— Tabii bize gün doğacak. Ben bu devre kurban olayım. Padişahlık kötü diyorlar. Doğruymuş.</p>

  <p class="block4">— Sus, neden bildin?</p>

  <p class="block4">— Şuradan bildim ki, padişah birisine kızdı mı, mahkemesiz falan "Atın şu köpeği zindana... " dermiş. Atarlarmış.</p>

  <p class="block4">— Atardı ama yalvardın mı "Affettim" demesiyle yallah dünya yüzüne çıkardın.</p>

  <p class="block4">— İşte benim deminki sözüm bu sebepten... Padişahlığın kötülükleri hep duruyor da, elhamdülillah, ben o sebepten biliyorum. Yoksa benim kerametim mi var dede? Bak o zamanın iyiliklerini hiç bilebiliyor muyum?</p>

  <p class="block4">— Bilemezsin. Padişah kızı olsa mahpusa af verirdi. Bunlar millete aman vermeye yeminli..</p>

  <p class="block4">— Biz de toptan aman versinler mi dedikti? Bir zaman bırakmalı, sonra tekrardan tutmalıydı. O biçimi daha tatlı olur. Yeniden yüreğimiz yanardı. Karılarımız, çocuklarımız yeniden ağlardı. Şimdi mahpusa hep alıştık. Umurlamıyoruz. O zaman, "Vah... Yandık" diyen çoğalırdı. Affı neye vereceklermiş? Mahkemeleri rüşvet mi alıyor, karakolda tahkikat sopayla mı yapılıyor? Paralı adamları salı mı veriyorlar? Büyük hırsıza dokundukları var mı ki af verile...</p>

  <p class="block4">— Ya bu af sözü nedir?</p>

  <p class="block4">— Anan öle bele ki, yüzün tersine döne de sakalın boğazına tıkana Kızılbaş...</p>

  <p class="block4">— Alay, he mi? Hey hırsız ağa...</p>

  <p class="block4">— İkide bir "Hırsız ağa, hırsız ağa" deme. Zamane bir hoş olmuş. Hırsızlık etmeyeni şimdi utandırıyorlar...</p>

  <p class="block4">— Sen utandığından mı demek hırsız oldun?</p>

  <p class="block4">— Utandığımdan... Ne zannettin? Anasızlık, babasızlık, ille de parasızlık demişler. Parasızlık anasızlıktan da kötü. Paran oldu mu ananın halisini bulursun. Hem eski anan gibi buruşuk suratlısını da değil. Şirin cinsinden... Körpe bir ana... Adam eski anasını kullanamaz, lakin evi yapılasıca bu yeni anayı geceden geceye kullanmak da var. O sebepten ille parasızlık... İlle parasızlık...</p>

  <p class="block4">Murat lafın tekrar dağılmasına meydan vermeden "Parasızlık" kelimesini tuttu. İslam kardeşliğine geçerek Müslüman'ın birbirine yardım etmediğinden bu hallere düştüğünü, herkes gücü yettiği kadar düşkünlerin imdadına koşsaydı, çilelerin azalacağını anlattı. Nihayet Aduş'un babasını askere aldıklarından üç çocuğunun ortada kaldığına geçti. Bir Müslüman kardeşe Allah rızası için el uzatmalarını rica ederek Sefer'e işaret etti. Topal hemen bir tabak yakaladı. En hasisler bile ellerini keselerine attılar. Paralar şıkır şıkır tabağa toplanırken Murat, somurtarak her tarafa hâlâ din ve Allah namına dolap çevrildiğini düşünmekteydi. Askerlik şubesi reisiyle vali beyefendi de kimbilir kimlerin namına Abuzer'i resmen gavur ilan etmişlerdi. Murat çıkarken kapının önünde durdu<span class="calibre1">:</span></p>

  <p class="block4">— Sağolun arkadaşlar... dedi, bir mesele daha kalıyor. Ortada anasız, babasız ve parasız üç tane çocuk var. Aranızda konuşunuz. Biriniz bunlardan bir tanesini olsun, babaları askerden gelene, yahut anaları hapisten çıkana kadar evlatlık alacak. Ama yakın köylerden olmalı ki biz çocuğu kaybetmeyelim. Ayda bir olsun ana evlat görüşmeli.</p>

  <p class="block4">— Olur bey...</p>

  <p class="block4">— Bir şey düşünürüz.</p>

  <p class="block4">— Meraklanma...</p>

  <p class="block4">— Ağalar ağalıklarını göstersinler. Yiğitlik vurmakla, ağalık vermekle... Murat, Gürünlü Neşet'i de beraber alarak öteki koğuşları da dolaştı. Kimisinde alaylı, kimisinde yanık nutuklar söyleyerek ianeyi topladı. Şehnehanlı Mistik dayı bile ölesiye hasis olduğu halde, tabağa bir çeyrek attı ve işte o çeyrekle Ermeni mühtedisi Abuzer Kılıç’ın askerlik harçlığı on yedi lirayı beş kuruş geçti.</p>

  <p class="block4">Murat, bu gavur-Müslüman davasının en zor tarafını Abuzer'e harçlık temini sanmış, en kolay tarafını da, evde anasız babasız kalan üç mini mini insanı. Ermenilikten ve Türklükten, Ortodoksluktan ve Sünnilikten hiçbir şey anlamayan nüfus kağıtlarıyla Türk, vali ve askerlik şube reisinin telakkisiyle Ermeni olan üç çocuğu, 350 kişilik hapishanede evlatlığa kabul edecek üç kişi bulabileceğini zannetmişti. Halbuki aradan bir hafta geçtiği halde, ağalar vaatlerini bir türlü tutmadılar. Mevsim kışa girmişti. Artık köylerde döl güdecek küçük hizmetkârlara ihtiyaç yoktu. Hem, ancak yedi yaşındaki Mahmut'tan biraz istifade edilebilirdi. Ötekilerin kendileri hizmete muhtaçtılar.</p>

  <p class="block4">Çocuklar mecburen Hamal Çolak Ali'nin üstünde kalmışlardı. Herif şikayet etmiyordu ama, vaziyet malumdu. Sefer'in her gün yolladığı iki tayın, işi elbette halledemezdi.</p>

  <p class="block4">Murat'ın vilayete hitaben yazdığı acıklı (!) istidaya bir hafta içinde cevap gelmişti; anası, babası hayatta olan çocukların yetimhaneye alınmalarındaki kanuni imkansızlık Gevre'ye kısaca bildirilmişti. Murat kadına bir şey söylemedi. Zaten Aduş'un anası neye uğradığını kestiremiyor, bir haftadır, şımarık bir bebek gibi, Murat'ı her görüşte hüngür hüngür ağlıyordu.</p>

  <p class="block4">Murat, o sabah koğuşları bir daha dolaşmış, zenginlerin -bu zenginlerden ekserisinin bütün serveti, 943 senesi sonlarında Ankara Yenişehir'inin herhangi yüksek aile toplantısında bir sayın babanın bir saatte prafa oynayarak kaybedebileceği ve gülerek masadan kalkacağı kadardı hamiyetlerini kımıldatmaya çalıştı. En çok güvendikleri İmik Ağa ile Hacı Ağa idi. Bunların ikisi de verdikleri sözde dursalar gene başında bir çocuk kalacaktı ama buna ehemmiyet vermiyordu.</p>

  <p class="block4">Sefer, sabahtan beri durmadan yanan sobanın üzerine büyük bir çaydanlık koymuş, misafirleri kabule hazırlanmıştı. Gene sabahtan beri küçükler, Murat'ın odasındaki tahta sıranın üzerinde yan yana, hiç konuşmadan sanki büyük bir dehşete kapılmışlar gibi siyah gözlerini kocaman kocaman açmış oturuyorlardı. Kıyafetleri o kadar perişandı ki, yüzleri o kadar sarı ve zayıftı ki Murat, odasını iç çift iri siyah gözle ağzına kadar dolduran bu biçareleri kimsenin beğenmeyeceğini anlıyordu. Aduş, tabii hiçbir şeyin farkında değildi. Kardeşlerinin orada bulunmasıyla seviniyor, onlara gösteriş yapmak istiyormuş gibi, Murat'la biteviye yeni öğrendiği kelimelerle konuşuyordu<span class="calibre1">:</span></p>

  <p class="block4">"Evet efendim", "Merhaba efendim", "Allasmarladık efendim", "Güle güle... " Buranın sahibi olduğunu, burada bulunan her şeye azarlanmadan dokunmaya hakkı bulunduğunu ispat etmek için de dolapların kapaklarını açıyor, kitapları, resimli mecmuaları, hatta kalem ve boya kutularını getirip getirip yabanilere gösteriyordu.</p>

  <p class="block4">Evvela İmik Ağa'nınki karısı geldi. Bu, uzun boylu, kartal burunlu, kocasından başka herkese karşı son derece müstebit olduğu anlaşılan huysuz bir kadındı.</p>

  <p class="block4">Meseleyi ağadan dışarıda duymuş olduğu için, odaya çekinmeden, lütfetmeye çağrılan insanların biraz şüpheli fakat son derece mağrur bakışlarıyla girdi. Bir sıra üzerinde oturan küçük sefaleti görünce yüzünü buruşturdu. Sefer, -karı milletine metelik vermeyen bu pederşahi aile taraftan Kürt delikanlısı— nihayet müşteriye nasıl muamele edilmesi lazım geldiğini insiyakıyla bulmuş olacak ki hanımın altına bir iskemle koşturdu. Daha fazla düşünmesine meydan bırakmamak için eline çay fincanını tutuşturdu. Karı koca bir müddet Kürtçe konuştular. Murat, bu lisanı bilmediğin halde, Sefer'in yüzüne bakarak işlerin iyi gitmediğini anlıyordu. Nihayet bir saat sonra ağanın karısı azametle kalktı. Yalnız kaldıkları zaman Sefer, koyu koyu küfretti<span class="calibre1">:</span></p>

  <p class="block4">— Duydun mu bey?</p>

  <p class="block4">— N'olmuş?</p>

  <p class="block4">— Oğlanı karının gözü kesmedi. "Geberir bu... Yaza çıkmaz. " dedi.</p>

  <p class="block4">— Sonra?</p>

  <p class="block4">— Sonrası işte o kadar. Çocuklara dair başka laf etmediler. Hükümet hissesini Ofis'e daha teslim edememişler. Muhtar kendilerine karşı düşmanca davranıyormuş. Bekletmiş de havalar bozar bozmaz haydi ekini taşıyacaksın demiş. Sonra buğdayı hâlâ gizli satıyorlarmış. Dün otuz kırat vermiş Alacadağlılara... Kıratı yirmi liradan... Yalvarmışlar da acımış... Bahar üzeri, buğdayın kıratı mutlaka otuz liraya çıkacakmış. Karı öyle diyor.</p>

  <p class="block4">— Demek birisini bile götürmeyecek mi?</p>

  <p class="block4">— Ne götürmesi beyim? Götürecek olsa "Vallah, billah ben vermem. Bu karı kendi evladını acından öldürür. "</p>

  <p class="block4">— Haklısın yavrum...</p>

  <p class="block4">— Haklıyım elbet... Karının suratım görmedin mi? Domuz gibi.</p>

  <p class="block4">— Çirkin... Çirkin insanların çoğu yüreksiz olur. Ama Hacı Ağanın küçük karısı güzeldir. Bakalım o ne yapacak?</p>

  <p class="block4">Hacı Ağa’nın küçük karısı, kısa boylu, tıkız, henüz yirmi yaşında olduğu zannedilen pek oynak, pek güzel bir kadındı. Bir gün odasına giden aralıkta kocasıyla konuşurken üstlerine gelmiş, âni bir kararla, "Burada ne diye oturuyorsunuz? Buyrun içeri, " diyerek içeri almıştı. Beş dakika sonra bir iş bahane edip karı kocayı iki saat yalnız bıraktı. Dönüşte kapıyı içerden kilitlenmiş buldu. Karyolanın örtüsü de bumburuşuktu. Galiba Hacı Ağa o gün dördüncü karısından on yedinci çocuğunu -bunların on biri sağdır- kazanmıştı.</p>

  <p class="block4">İşte o zamandan beri bu küçük kadın Murat'a biraz utanarak fakat pek manalı manalı bakıyordu. Aralarında sanki bir hususiyet peyda olmuştu. Murat işte buna güveniyordu.</p>

  <p class="block4">Halbuki evlatlık alışverişi hiç de umduğu gibi cereyan etmedi. Gerek Hacı Ağa, gerek kadın, her beş dakikada bir odayı çepeçevre gözden geçirerek, geçenki gibi burada yalnız kalmalarına mani olan bu üç uğursuz velete düşman düşman baktılar. Rahatsız sükûtlar gittikçe ziyadeleşti. Murat, başladığı nutku yarıda kesmek mecburiyetinde kaldı. Kendisini bir meşhur tablodaki esirciye benzetmişti. Anadan doğma bir kızın örtüsünü kaldırarak, iki büklüm müşteriye metheden, son derece namussuz, son derece hain bir köse sakallı herif...</p>

  <p class="block4">Hacı Ağa’nın karısı çayı budala bir kibirle höpürtülü höpürtülü içti. Başında, her sene üzerine bir siyah yazma doladığı için gittikçe büyüyen bir külah vardı. Bunu nazlı bir yük gibi kımıldatıyor, arada sırada, -yaşlı kocasından gizli olarak— Murat'a yeşil gözlerinin sabit ve şehvetli bakışlarıyla bakıyordu.</p>

  <p class="block4">Giderken, boynunu çarpıttı. Burada el evinde oturduğunu, köyde olsa her üçünü de hatır için alıp götüreceğim söyledi. Her kelimede bir kere kocasına bakıyor, teşvik ve takdir bekliyor gibi bir hali vardı. Ancak o zaman Murat, sabahtan beri İmik Ağa’nın da, Hacı Ağa’nın da kendisiyle eğlenmekte olduklarını anladı.</p>

  <p class="block4">Yoksa bunlar karılarına söz geçiremeyecek adamlar değillerdi. Demek ki her şey daha evvel dışarıda böyle kararlaştırılmıştı. Şimdi kurnazlık ediliyordu. Halbuki kaç gündür bunlara nasıl yalvarmış, merhametlerini uyandırmak için neler söylemişti.</p>

  <p class="block4">Seferle bakıştılar. Topal delikanlı olup bitenlerin kabahati hep kendisindeymiş gibi başını çevirdi<span class="calibre1">:</span></p>

  <p class="block4">— Ölmeli bey... Bu namussuz dünyada ölmeli...</p>

  <p class="block4">— Ölmek kolay yavrum. Marifet yaşamalı da bunların sonunu görmeli.?5S</p>

  <p class="block4">— Bilmem ki beyim... Biz görmeyiz... Ummam... Biz, işte böyle gebeririz. Gözümüz arkada kalır.</p>

  <p class="block4">— Orası belli olmaz. Şu Nâzım Bey yok mu? Bir kitaba ne yazdı biliyor musun? "Derya dediğin uyur uyur uyanır" yazdı. Belli olmaz. "Her inişin bir yokuşu var, " demişler. Aldırma...</p>

  <p class="block4">— Ne olacak bey?... Bunların öldürecekler mi?</p>

  <p class="block4">— Hemen yılarsın rezil.. Bir de Ahmet Ağa gelip bakacaktı. Şuradan sesleniver.</p>

  <p class="block4">— Bırak Çingene'yi beyim... Ahmet Ağa'ymış... Bütün ağaların Allah belasını versin..</p>

  <p class="block4">— Vermez zıddına...</p>

  <p class="block4">Mamafih, Sefer, son bir ümitle Ahmet Ağa'yı çağırdı. Bu şişman bir adamdı. Oynak gözleri hilekar ve utanmaz olduğunu derhal meydana koyuyordu. Bağlama çalar, türkü söyler, her fırsatta yeni aldığı Arap tayından, sulu tarladan, gramofonundan ve pulluktan bahsederdi. Hizmetkarlıktan yetişmeydi. Yanında ortakçı durduğu ağa düşmanları tarafından vurulunca dul kalan karısını nikahlamış, bu suretle "ağa" sınıfına geçmişti. Anlaşılan eskiden hizmetkar olduğunu bildikleri için komşular bu yeni ağayı yadırgamışlardı. O da ek tarafını unutmayanlara kin bağlamıştı. Bu hislerle de başlayan çekişme Ahmet Ağa'yı nihayet sapan hırsızı olarak buraya kadar getirmişti. Laf arasında, "Köydeki bütün fukaraları gavur niyetine kesmeli... " derdi. Filhakika, çalınmış sapanı götürüp samanlığına saklayan, sonra da "taharri emri" getirip oradan çıkaran Muhtar Sadık Ağa idi ama, elbet Sadık Ağa gece vakti bunu kendisi yapmamıştı da bir hizmetkara yaptırmıştı. Zaten şahit olanlar da fukaralardı. Köy yerinde insan insanı çekemiyor, bir keçi alsa, göz değiveriyordu.</p>

  <p class="block4">Murat, Ahmet Ağa'yı içi sıkılarak, düşman gibi karşıladı. Bu pis heriften yardım istediği için kendisine kızıyordu.</p>

  <p class="block4">— Buyur ağa... dedi, meseleyi biliyorsun. Şunlardan birisini size vereceğiz.</p>

  <p class="block4">— Pek de küçükmüşler bey... Bunlar bir işe yaramaz ki... Maho'ya çıkıştı. Kalk bakalım Kürt dölü..</p>

  <p class="block4">— Çocuk Murat'tan gözleriyle yardım istedi ve yerinden kımıldamadı.</p>

  <p class="block4">— Ahmet Ağa daha sertleşti<span class="calibre1">:</span></p>

  <p class="block4">— Türkçe bilmez mi bu gavur oğlu...</p>

  <p class="block4">— Bu anda Murat, Ahmet Ağa’nın her şeyi bildiğini anladı. Abuzer onun köyüne pek yakın bir köyde büyümüştü. Ne olursa olsun Maho'yu ona teslim etmemeye karar verdiği halde neler yapacağını merak ederek sesini çıkarmadı. Ahmet Ağa, çocuğu sıradan çekmiş, hayvan muayene eder gibi tartaklayarak gözden geçiriyordu.</p>

  <p class="block4">— Dön şöyle... Aç ağzını bakalım... -Askerde sıhhiydik yapmıştı— Çıkar dilini... Dilini çıkar dedim eşşeoğlusu... Alt gözkapagını parmağıyla aşağıya bastırdı. Bunda sarılık da var bey... Pek zebun... Kışı çıkaramaz. Öksür ulan... Öksürsene...</p>

  <p class="block4">Murat'ın pazısı seyirmeye başlamıştı. İçinden ıslıkla eski bir tangodan bir parça öttürmek -yani yumruğunu bu kıpkırmızı şişman surata yapıştırmak arzusu geliyordu. Dişlerini sıkarak tahammül etti.</p>

  <p class="block4">— Öksür yavrum...</p>

  <p class="block4">— Maho öksürdü. Ahmet Ağa çatık kaşlarını kederle aşağı indirdi.</p>

  <p class="block4">— Berbat... Kelebek illeti ciğerini sarmış. Şarbon illeti...</p>

  <p class="block4">— Zannetmem, daha sarmamıştır.</p>

  <p class="block4">— Bunlar insan mı beyim? Töbe Yarabbi... Kendi hazırcevaplığını pek beğenerek keyifle güldü. İnsan mı... İnsana kurban olsun bunlar... Bana yaramaz ama, dur bakalım, hatrın için...</p>

  <p class="block4">— Ne olacak?</p>

  <p class="block4">— Köyde birisine yuttururuz belki... Birisine haber yollarım. Hatırımız için kabul eden olur... Söyle bakalım, çeşmeden su getirebilir misin?</p>

  <p class="block4">— Su mu?</p>

  <p class="block4">— Su...</p>

  <p class="block4">— Getiririm dayı...</p>

  <p class="block4">— Şimdi getiririm dersin, sonunda haylazlığa başlarsın. Sen hiç dana güttün mü?</p>

  <p class="block4">— Bizim danamız yok.</p>

  <p class="block4">— Ben sana onu sormuyorum. Zaten nereden olacak kopuklar. Yani komşuların danasını...</p>

  <p class="block4">— Komşuların da danası yok...</p>

  <p class="block4">— Sahi, siz şehirde oturuyorsunuz. Şehre bir kere alışan, köye mümkün değil yaramaz. Beyim... Şehrin suyu adamı çürütür. Bakalım hatırın için... Şimdi bizim çocuklar gelsin... Bir selam yollayayım. Eksik olmasınlar, hatırımızı sayan ahbaplar bulunur.</p>

  <p class="block4">— Sefer, az kalsın, çayı Ahmet Ağa'ya verecekti. Murat gözlerini kısarak bağırdı<span class="calibre1">:</span></p>

  <p class="block4">— Tamam... Çay hazır mı? Maho üşümüştür. Ver de içsin...</p>

  <p class="block4">— Sefer'in yüzü birdenbire aydınlandı. Ahmet'i hiç sevmiyordu. Çayı çocuğa verdi.</p>

  <p class="block4">— İç bakalım yeğen... Otur yerine... Keyfine bak...</p>

  <p class="block4">— Bereket versin, Ahmet Ağa'ya yer göstermemişlerdi. Ağa, sobanın önünde tombul ellerini ısıtarak çay içen çocuğa nefretle bakıyordu. Uzayan sükûttan canı sıkılmış olmalı ki Murat'tan havadis sordu<span class="calibre1">:</span></p>

  <p class="block4">— Alman ne âlemde beyim?</p>

  <p class="block4">— Kaçıyor ağa...</p>

  <p class="block4">— Bu kadar kaçmayacaktı. Bunda bir oyun olmasın...</p>

  <p class="block4">— Nasıl oyun?</p>

  <p class="block4">— Ne bileyim... İçeri çekecek de diyorlar... Aynası varmış. Bir icat... Tuttu mu adamı yakarmış.</p>

  <p class="block4">— Olur ya... Eğer ayna varsa Hitler'i değiştirmeli.</p>

  <p class="block4">— Neden?</p>

  <p class="block4">— Hem namussuz, hem aptal. Düşmana tutacak yerde, galiba Alman milletine tutuyor.</p>

  <p class="block4">— Alman yiğit gâvur... Ben öyle bilirim...</p>

  <p class="block4">— Alman'ı kovalayanlar, elbette daha yiğit. Ben de öyle bilirim ağa...</p>

  <p class="block4">— Bunların yani Rusların dahilisi bozuk derlerdi... Şu halde yalanmış... Rus tutkun çıktı. Lakin bir de Kafkasya'dan vursaydık yenilirdi. Hem de vurmalıydık. Bizim hükümet Alman'a kahpelik etti. Alman her daim Türk kardeş diye konuşuyor. Geçen muharebede berabermişiz. Alman'a bu kötülük edilmeyecekti. Rus bir kere kazanırsa gayrı önünde mi durulur?</p>

  <p class="block4">— Durulmaz.</p>

  <p class="block4">— İşte gördün mü? Dün benim yanıma bir arkadaş geldi. Büyük tüccardır. Manifatura üzerine iş yapar. İstanbul'a gitmiş de orada duymuş. İngiliz el altından Alman'dan sulh istiyormuş. Alman, İngiliz bir de Türk hep birden vuracakmışız. Alay buradan kalkmış, ver elini Kafkasya... Asker bu sefer de Kafkasya'ya dökülüyor. İngiliz'in verdiği topları anlatıyorlar... Akıllara hayret... İçine gövdenle gir de öteden çık dışarı. Ankara'da, İstanbul'da tayyarenin hesabı yokmuş.</p>

  <p class="block4">— Demek gaza mı edeceğiz?</p>

  <p class="block4">— İnşallah... Rus bizim ezeli eski düşmanımız.</p>

  <p class="block4">— Sefer telaşla içeri girerek<span class="calibre1">:</span></p>

  <p class="block4">— Müdür bey geliyor... dedi.</p>

  <p class="block4">— Hitler Almanya'sının harbe hazırlanan kardeşlerinden Malatyalı Ahmet Ağa'nın şişman cesareti birdenbire kayboldu. Yerini uçuruma bakan kötü bir atın yuvalarından dışarı fırlamış kocaman, beyazları kanlı, aptal bakışlarındaki hayvanca korku kapladı.</p>

  <p class="block4">— Aman beni burada görmesin. Gene söylenir, diye etrafına bakındı.</p>

  <p class="block4">— Murat, onun çaresiz ve titrek sesini taklit ederek,</p>

  <p class="block4">— Karşıya... apteshaneye giriver. Ben kapıyı çekince kaçarsın... diye fısıldadı.</p>

  <p class="block4">Ahmet Ağa yemenilerinin yumuşak uçlarına basarak koştu. Karşıdaki apteshaneye saklandı.</p>

  <p class="block4">Müdürün yanında belediye sıhhat memuru İbrahim Bey pek kısa boylu, fakat pek güzel bir adamdı. Dört çocuk babası olduğu ve her akşam ziyadesiyle içtiği halde, gene de liseyi yeni bitirmiş kırmızı yüzlü bir delikanlı kadar taze duruyordu. Zincirlerinden başka kaybedecek hiçbir şeyi olmadığını idrak eden her insan kadar cesurdu. Murat'la bu sebepten sevişiyorlardı. Elini uzatarak sordu<span class="calibre1">:</span></p>

  <p class="block4">— Ziyaretçilerinizi rahatsız etmeyelim...</p>

  <p class="block4">— Hayır... Bilakis... Sizi bana Allah gönderdi. Yetimlerin, öksüzlerin Allahı tabii...</p>

  <p class="block4">Müdür somurtarak sözü kesti<span class="calibre1">:</span></p>

  <p class="block4">— Böyle konuşursanız vallaha giderim.</p>

  <p class="block4">— Yok müdür bey, pardon... İşte sözümü geri alıyorum. Allah birdir, şeriki ve naziri yoktur. Yerleri, gökleri var eden...</p>

  <p class="block4">— Elverir... Bunlar kim?</p>

  <p class="block4">— İyi doğrusu... Bir haftadır ben neler çekiyorum. Bir de dairenin resen amiri olacak... Dinle İbrahimcigim... Daha evvel size takdim etmeliyim. Maho Efendi, Mekzar Hanım, Fatma Hanım... Bunlar bizim Aduş'un kardeşleri.</p>

  <p class="block4">Meseleyi kısaca anlattı. Sabahtan beri burada kuruni ulâyı yani ilkçağı hatırlatan bir esir pazarı -hem de esirlerin bedavadan yalvararak satıldığı menfur bir pazarı— nasıl kurduğunu, başına neler geldiğini hikâye etti. İbrahim Bey, gece gündüz hastalarla uğraştığı, insanların hastalık halindeki en berbat düşkünlüğünü yakından bildiği halde, sefalete, bütün kendi tipi adamlar gibi bir türlü kanıksayamamıştı.</p>

  <p class="block4">— Üç yüz elli kişide üç kişi bulamadın demek? diye alakalandı. Bulunmaz... Ben bilmez miyim?</p>

  <p class="block4">— Müdür de müteessir olmuştu; fakat daha realistti.</p>

  <p class="block4">— Kimlere müracaat ettin bakalım? diye sordu.</p>

  <p class="block4">— Ağalara...</p>

  <p class="block4">— Ağalar kim?</p>

  <p class="block4">— Cezaevimizin ileri gelenleri...</p>

  <p class="block4">— Yanlış yol tutmuşsun. Ağa kalmadı. Bunlar Ağa müsveddesi... Allah beterinden saklasın... Sefer nerde? Bana Sefer'i göndersinler. Ulan -Sefer'in koluna iki kere vurdu— koş... Hemen bana Kürt Bekir'in Cuma Ali'yi çağır.</p>

  <p class="block4">Sefer gidince Murat'ın koluna iki kere vurdu<span class="calibre1">:</span></p>

  <p class="block4">— Oğlanı bir yere yerleştirdik... Bu kolay. Sen Kürt Bekir'in Cuma Ali'ye söylemedin mi?</p>

  <p class="block4">— Söylemedim.</p>

  <p class="block4">— Cuma Ali kumarbazdır. Evde üç karısı bir düzine çocuğu var. İşte oğlanı ancak o kabul eder. Neden? Çünkü hovarda heriftir. Ayyaştır. Külhanbeyidir.</p>

  <p class="block4">— Anlıyorum. Namaz kılmaz; ötekiler namaz kılıyor.</p>

  <p class="block4">— Namaza kurban olayım... Lafı nereye götürüyor Müslümanlar... Cuma Ali yürekli adamdır. Ben on beş senelik hapishane müdürüyüm, insan sarrafı olmuşum. Sen bana niçin danışmadın?</p>

  <p class="block4">— Övünme müdür bey... Oğlanı ben de bir yere yerleştiririm. Marifet küçüklerde... Şunlara bir çare?</p>

  <p class="block4">Kürt Bekir'in Cuma Ali, ufak tefek, şalvarının ve paltosunun içinde hemen hemen kaybolmuş esmer bir adamdı.</p>

  <p class="block4">— Karılar burada beyim, dedi, gönderelim gitsin...</p>

  <p class="block4">— Murat, gözlerini yaşartan bir muhabbetle Kumarbaz Cuma Ali'nin omzuna elini koydu<span class="calibre1">:</span></p>

  <p class="block4">— Allah razı olsun Cuma Ali... Eksik olma...</p>

  <p class="block4">Cuma Ali, siyah gözleriyle Murat'a dikkatle baktı. Sesinden ve yüzünden yüreğine dokunur bir şeyler sezinlemiş olmalı ki birdenbire bakışlarından bir ıslak şey geçti. Yutkundu. Alt dudağı çocuk gibi titriyordu<span class="calibre1">:</span></p>

  <p class="block4">— Ne olmuş beyim? Sen üç gündür pezevenklerin arkasında bu sebeple mi dolaştın... Onları ben bilirim. Yağmur olsalar komşu tarlasına yağmazlar. Onlar, hâşa huzurunuzdan, ne pezevenktir onlar...</p>

  <p class="block4">Cuma Ali, sözünü bir türlü bitiremedi. Şalvarını savurarak dışarı çıktı. Murat, demiri tavında dövmek için müdüre saldırdı<span class="calibre1">:</span></p>

  <p class="block4">— Aşk olsun bay direktör. Haydi bir gayret daha... benim Gülizar kızıma da böyle bir yuva...</p>

  <p class="block4">İbrahim bey,</p>

  <p class="block4">— Gülizar'ı ben alıyorum... dedi.</p>

  <p class="block4">— Sen mi?</p>

  <p class="block4">— Ne sandın. Dört tane var. Bir de bu olsun...</p>

  <p class="block4">— Altmış lira maaş... Dar gelirli... Sabit...</p>

  <p class="block4">— Sabitinden seyyarından başlarım... Geberirlerse, açlıktan, hep beraber gebersinler. Malatya Lisesi müdür muavini beye şırınga yapıyorum. İki yüz kuruşa bir şırınga. Permanganat şırıngası... Bu dakikadan itibaren permanganat şırıngası iki buçuk liradır. Lisenin müdür muavini, jandarma alay kumandanı, inhisar fabrikası muhasibi beyler davransınlar. Hepsi de belsoğukluğunu aynı hanımefendiden aldılar. Beşinci işletme memurlarından sayın bir bayın Macar karısından... Birdenbire müdüre döndü. Sen de Fatı'yı alırsın.</p>

  <p class="block4">— Fatı'yı mı? Ben mi?</p>

  <p class="block4">— Sen elbette... Fatı ne sevimli olur. Ona bir kırmızı entari yaptır.</p>

  <p class="block4">— Bakalım evden...</p>

  <p class="block4">— Eve başlatırsın...</p>

  <p class="block4">— Sus herif, Allah belanı versin...</p>

  <p class="block4">— Susmam... Kabul mü?</p>

  <p class="block4">— Allah beterinden saklasın... Buna ben mi bakacağım, karı bakacak... Razı olmazsa...</p>

  <p class="block4">— Olur... Ne haddine... Beni söyle... İbrahim sonra hastalanırsa gelip tedavi etmeyecek dersin... Sen götürmezsen ben götürürüm. Akşama köroğluyla beraber evinizi basarız. Bırakır döneriz.</p>

  <p class="block4">— Allah beterinden...</p>

  <p class="block4">— "Kes... " dedim.. Senin kısır karı bunu canının içine sokar. Ben yengemi bilmez miyim? Murat'a göz kırptı. Bunun karısı, böyle dört erkeğe bedeldir Murat Bey... Asıl hapishane direktörü olacak insan odur. Adliye vekili, başvekil olacak bir insan...</p>

  <p class="block4">Müdürün çocuğu olmuyordu. Memleketin âdetlerine uyup evlenmeyi de düşünmemişti. Bir şeyler hesaplayarak en küçük çocuğun yüzüne dikkatle bakıyordu. Fatma sanki öğretilmiş gibi gülüverince, ağır ağır yaklaşıp önüne çömeldi.</p>

  <p class="block4">— Fatma bize gidelim mi? Cevap bekledi. Haa... Gidelim mi? Bana haydi "baba" de. Baba... Baba...</p>

  <p class="block4">— Baba...?</p>

  <p class="block4">— Bir daha söyle... Çocuğun kirli elini tuttu. Anne de bakalım... Anne... Ana... Ana...</p>

  <p class="block4">— Ana...</p>

  <p class="block4">Çömeldiği yerden başını çevirip şaşkın bir gülümsemeyle arkadaşlarına baktı. Onun da Cuma Ali gibi alt dudağı titriyordu.</p>

  <p class="block4">— Murat da ağlamaktan korktu; Sefer'e keyifle çıkıştı<span class="calibre1">:</span></p>

  <p class="block4">— Ne duruyorsun? Taze çay demlesene eşek...</p>

  <p class="block4">İki küçük memur, babaları askerde, anneleri mahpusta olan iki çocuğu ellerinden tutup götürdüler.</p>

  <p class="block4">Malatya Belediyesi Sıhhat Memuru İbrahim Bey'in pençeli kunduralarının topuğu gene aşınmıştı. Merkez cezaevi müdürünün giydiği pantolon dizlerinden ve arkasından kendi renginde kumaşla yamalıydı. "Allah beterinden saklasın... " Fukara olmak da galiba yavaş yavaş yegane fazilet haline geliyordu. Fukaraların yürekleri altın suyuna batırılmadığı için galiba... Yoksullukla imkansızlığı derilerinde değil, iliklerinde hissettiklerinden... Birisi "Cesaret bir çeşit vatandır" demiş. Acaba fukaralık da mı bir çeşit vatan?</p>

  <p class="block4">Murat, akşam yemeğinden sonra, hiç hazır olmadığı halde, "Gülistan"m yapraklarını çevirirken okumaya dalmıştı. Sadi'nin aşağı yukarı bin sene evvel çıkardığı hükümlerden ziyade, tekniği güzeldi. Bu kitaptaki padişahlar, vezirler, seyyahlar, köleler, şehzadeler, âlimler ve şairlerle La Fontaine'in kargaları, tilkileri, leylekleri, kurtları, ayıları, karınca ve kurbağaları arasında adeta akrabalık vardı. Her iki muharrir de küçük şeylerle büyük işler yapmanın yolunu bulmuşlar, işlerinin kolay gibi gelen taraftarıyla çocukları, dahiyane tarafıyla büyükleri kavramışlardı. Murat, kitabı zevkine doymamak için kapatıp karyolasına arkası üstü uzandı. Soba artık horlamıyordu. "Demek odunlar kor haline geldi. Gelsin. " Bu anda ne mesuttu, ne bedbaht, ne hastaydı, ne de mutlaka hareket edecek kadar sıhhatli vücudun ve hislerin kendilerini sahiplerine hatırlatmadıkları rahat bir zamanı yaşıyordu. Bunu düşündüğü halde yadırgamak bile mümkün değildi. Dünyanın döndüğünü bilmek ve düşünmek, fakat duruyor olduğuna yemin ettiren hareketsizliği yadırgamamak gibi bir şey...</p>

  <p class="block4">Hafta içinde her yerden mektup almış, hepsine de cevaplarını vakit geçirmeden yazmıştı. Yani, dünden bugüne, bugünden tembellik ederek yarma bıraktığı hiçbir işi yoktu.</p>

  <p class="block4">"Bizim Osmanlılar neden Sadi gibi bir adam yetiştirememişler?" Divan edebiyatını, tezkireleri, Evliya Çelebi'yi, Cevdet Paşa'ya kadar parça parça düşündü. "Sadi Acemcenin en güzel numunesini vermek iddiasında... Peki ama, Fuzuli, Nedim, neyi vereceklerdi? Arapça mı, Acemce mi, Türkçe mi? Bir aşiretten cihangirâne bir devlet çıkarmak kolay ama, üstat, cihangir bir lisan çıkarmak zor, anlaşılan... Terim ile siyamal rezaletini biz bugün işte bu sebepten çekiyoruz. "</p>

  <p class="block4">Cihangîrâne bir lisan çıkarmanın da her şeyi halle kâfi olmadığına, memleketten sürülürken cepleri ve bavulları yoklanan Şehinşah'ı Cihan Rıza Han Pehlevi şahitti. Murat düşüncesinin burasında gülümsedi. Rıza Han'ı, Atatürk'e misafir geldiği zaman uzaktan görmüştü. Çok esmer, uzun boylu bir herifti. İlk hisle, öküz çobanına benzetmişti. "Çobanların, halbuki, ne suçları var?"</p>

  <p class="block4">Milletleri lisan adam edemiyordu. Bir tarafıyla insanı hayrete düşürecek kadar incelmiş Arapça, her tarafıyla lüzumundan fazla yaşayan Almanca işte meydanda... Herhalde marifet meramını anlatmakta değildi. Anlaşılacak, işe yarar bir meramı olmaktaydı. "Michelange’ın lisanı İtalyanca mı? Hayır... Leonard ve Vinci'nin lisanı? Beethoven'in?... Birisi taşla, birisi boyalarla, birisi notalarla konuşmuş. Cervantes'e İspanyolca elvermiş ama öteki İspanyol romancılarına mesela Blasco Ibanez'e o kadar elvermemiş... " İşe yarar meram istiyordu. İnsanların işine yarar bir meram. "Hangi insanların bakalım? İnsan da birkaç türlü. Ümitli insanın işine yarayacak söz. Ümitli insan... Yani alın teriyle yaşayan... Ölümü ancak çıkageldiği halde, birkaç saniye düşünmeye ancak vakit bulmuş ve bütün ömrünü yalnız yaşamaya ve kendisiyle beraber ve kendisinden sonra nesil nesil yaşayacaklara faydalı olarak kullanmış insana faydalı bir meram... Mesela, Piraye'ye faydalı bir meram...</p>

  <p class="block4">Yüreği birdenbire ferahladı. Yengesini hatırlamak -kadın dört buçuk senedir kocasından cebren uzakta yaşadığı halde hiçbir vakit ona keder vermemişti. Bu ayrılıkta ve bu ayrılığın müthiş hasretinde hasta, merhamete layık bir şey yok gibiydi. Belki böyle düşünmekte Piraye'ye karşı, onun ferdiyetine ferden gaddarlık ediyordu. Ama bu gaddarlığı bile seviyordu. Nâzım, Çankırı Cezaevi'nde portresini yaparken Murat, daima Piraye'yi düşünmüştü. İyi ve mert bir düşüncenin insanın yüzüne, bilhassa gözleriyle ağzına ne güzel bir şeyler ilave ediyordu. Nâzım hiç farkında olmadan bunları tıpatıp tabloya geçirmişti. Murat, o portrede "İyi insan"dı.</p>

  <p class="block4">Şimdi, şu anda "Tahliyen geldi, " deseler... Ne tuhaf şey... Sevinmeye bile hakkımız yok mu? Kendimi son derece sıkarım. Ciddileşirim. Halbuki, bir serçe kuşu, elimden kurtulsa incecik bir feryatla çırpınarak uçuverir... Eşyalarımı burada bırakırım. Beni bir gece daha burada yatırmazlar ki... Gider kapıyı vururum. Mahmut Efendi iştedir. "Kim o?" derler. Mutlaka annesi sorar. "Mahmut Efendi'nin evi burası mı?" derim. Kadın sesimi tanımaz. "Burası" diye cevap verir. "Öyleyse açın bakalım kapıyı. " Yahut, küçük sesi tanırlar da çığlık çığlığa koşarlar. Nebahat boynuma sarılır mı? Ağlar mı? Büyük kederler büyük sevincin içimizde birleştiği bir yer var. İkisi de bazı insanları ağlatıyor. İkisi de ağır olmalı. Bu ağırlık altında kimbilir, belki insan kendisini son derece yalnız hissettiğinden... Murat parmağındaki incecik nişan yüzüğünü okşar gibi birkaç kere çevirdi. Dehşetli bir saadeti yavaş yavaş, sarhoşluk gibi duyuyordu. Daha on bir sene cezası olduğu halde, Nebahat'le nişanlanmışlardı. Bu neye benziyor bilir misiniz? Sanki siz bir müteharrik şey üzerinde dimdik, kımıldamadan durarak on bir senelik bir yolculuğa çıkmışsınız. Nebahat arkanızdan mütemadiyen koşuyor. Yorgunluk ve her şey ona ait. Bunu göze almak meseledir azizim... (Dostum <span class="text1">Siyau düşmüşsün arslan</span> gibi bir karıya... ) Evet... Dostum Murat... Arslan gibi bir kıza düştünüz Nişan yüzüklü sağ elini hovardaca salladı. Sonra, yüzüğü dudaklarına götürüp öptü. Mahpuslukta namuslu şeylerin yükü böyle hafif, pahası böyle ağırdı. Namussuz şeylerin de yükü pek ağır, pahası pek hafif olmalı. Allah beterinden saklasın. Bir de...</p>

  <p class="block4">Mahmut Efendi'den sonra başgardiyan olan, eski Başgardiyan Muavini Ali Efendi içeri girdi<span class="calibre1">:</span></p>

  <p class="block4">— Yatıyor musun bey?</p>

  <p class="block4">— Hayır... Uzun oturuyorum.</p>

  <p class="block4">— Ben yattımdı. Lakin uykum kaçtı. Yatacaksan gideyim.</p>

  <p class="block4">— Otur...</p>

  <p class="block4">— Otururum ama, çay pişireceğiz. Ben çayı da şekeri de getirdim.</p>

  <p class="block4">— Bizde yok mu? Aferin sana... Rüşvetten mi korkuyorsun.</p>

  <p class="block4">— Senin malın bana rüşvet değildir beyim... İçimden öyle geldi.</p>

  <p class="block4">— Pekâlâ... Murat sobaya odun attı. Arkadaşlardan kim var? Bir hoşkin oynasak.</p>

  <p class="block4">— Bırak hele çayları içelim... Kolay...</p>

  <p class="block4">Başgardiyan Ali Efendi, mahpuslara karşı ne kadar mülayimse gardiyanlara karşı da o kadar insafsızdı. Şimdi Murat'la beraber, harıl harıl yanan sobada çayı kolayca pişirebilecekleri halde, bir gardiyan çağırıp hizmet gördürmekte çocuk gibi inat etti. Gardiyan Kel Hasan'ı çağırdı.</p>

  <p class="block4">Kel Hasan, uzun boylu, fevkalade sıska, sivri burnuyla tüyleri dökülmüş bir ihtiyar, hasta tilkiye benziyordu. Tüyleri dökülmüş hissini veren muhakkak başının kel olması ve daima seyrek tıraşı uzamış gezmesiydi. İhtiyarlığı, mütemadi gıdasızlıktan ve üst çenesinde üç tane dişinin noksan olmasından ileri geliyordu. Halbuki yaşı da pek geçkin değildi. Evleneli on bir sene olmuştu. En büyüğü on iki yaşında yedi çocuğu vardı. Bunlardan iki tanesi fabrikada çalışıyordu.</p>

  <p class="block4">Kel Hasan, Malatya çarşısına iki keçeli borçluydu. Bu yüzden o kadar sıkıntı çekmiş, o kadar rezil olmuştu ki artık daha fazlasına imkan olmadığı için ilk merhaba dediği adamdan derhal borç ister, bunu tabii veremez ve istedikleri zaman fena halde öfkelenip düşman kesilirdi. Mahpushanenin en umulmaz adamlarından, en fazlası, üç lira olmak üzere pek tuhaf sebeplerle "borç" aldığı için -bunlardan bazısı dolandırıcılık maddesine de pekâlâ girebilirdi ve her aybaşı sergardiyana bir mükellef alacaklı listesi gelirdi— Kel Hasan, işten kovulacağından pek korkuyordu.</p>

  <p class="block4">Sabahtan beri nöbet beklediği halde, saat gecenin onuna yaklaşmasına rağmen anahtarları ancak yeni teslim edebilmişti. Yemek izni almak için başgardiyanı araya araya Murat'ın odasına girdi<span class="calibre1">:</span></p>

  <p class="block4">— Nöbeti Hacı'ya teslim ettik Ali Efendi... Müsaaden olursak ekmek yemeğe gideceğim.</p>

  <p class="block4">— Bu saat ne saat? Olmaz.</p>

  <p class="block4">— Ben açlıktan ölüyorum.</p>

  <p class="block4">Ali Efendi, sağ bacağını sol dizinin üzerine attı. Ayağını sinirli sinirli sallayarak âdeti olduğu üzere gözlerini tavana dikip emretti<span class="calibre1">:</span></p>

  <p class="block4">— Şu demliği doldur. Ateşe koy. Biz çay içeceğiz.</p>

  <p class="block4">— Ben açlıktan...</p>

  <p class="block4">— Bir kucak da odun getir.</p>

  <p class="block4">— Çocuklara ekmek götüreceğim...</p>

  <p class="block4">— Şu fincanları temizce yıkarsın. Yıkarken kırma... Ben de senin kafanı kırarım.</p>

  <p class="block4">— Şaka etme Ali Efendi...</p>

  <p class="block4">— Şaka mı? Çık dışarı... Çabuk demliği doldur. Müdür bey ne dedi? Fincanları temizle. Karnın çok açsa sana da bir çay veririz. Değil mi beyim?</p>

  <p class="block4">— Bir de veririz, iki de veririz.</p>

  <p class="block4">— İki olmaz. Bir fincan yeter... Sen bu keli bilmezsin. Karnını doyurmuştur.</p>

  <p class="block4">— Çocuklara ekmek götürecekmiş.</p>

  <p class="block4">— Saat on. Uyumuşlardır. Kele çıkıştı. Kel kafanı ne sallıyorsun yallah... Kel Hasan burnunu çekerek demliği aldı.</p>

  <p class="block4">— Murat dolaptan şeker çıkartıp tabağa ilave etti. Murat güldü<span class="calibre1">:</span></p>

  <p class="block4">— Bu da ne başefendi?</p>

  <p class="block4">— Ben çayı da getirdim. Bir de sana mı zahmet edeceğiz. Hükümet bize veriyor.</p>

  <p class="block4">— Ayıp ettin başefendi.</p>

  <p class="block4">— Hele birer cigara saralım...</p>

  <p class="block4">. — Keli bir aralık eve yollasak...</p>

  <p class="block4">— Aldırma... Sanki kel domuzunu evde bekleyen mi var? Evdeki karı gibi karı olsa herifi burada yorgansız yatırır mı?</p>

  <p class="block4">— Hâlâ yorgansız mı yatıyor?</p>

  <p class="block4">— Yorgansız. İzne giden arkadaşların yorganını alıyor. Hepsi şikayetçi. Aman beyim şunu da bir def etsek, rahatlayacağım.</p>

  <p class="block4">— Çocuklara acıyorum.</p>

  <p class="block4">— Ben de çocuklara acıyorum. Gene müdüre şikayet ettiler.</p>

  <p class="block4">Berber Kadri'den iki lira almış. Kolonya getirecekmiş. Bu dediğim mesele iki ay evvel... İstemiş, istemiş... Sonunda müdüre çıkmış. Kel ne biçim adam... Hem dibi kara, hem lafını bilmez. Kadri'ye bağırmış. Müdür beni çağırdı. "Müzekkere yaz da şunu atayım... " dedi. Yalvardım.</p>

  <p class="block4">— İyi etmişsin.</p>

  <p class="block4">— İyi ettim ama korkuyorum da beyim... Bu rezil, para alır da mahpusun birini salıverir.</p>

  <p class="block4">— Ondan korkma... O kadar cesaretsiz ki...</p>

  <p class="block4">— Haklısın beyim... Bereket versin korkak köpoğlu...</p>

  <p class="block4">— Kel Hasan bir elinde dolu ibrik, bir elinde yıkadığı fincanlarla içeri girdi. Sanki demin izin alamadığı için somurtan kendisi değildi. Gülüyordu.</p>

  <p class="block4">— Çay var mı? diye sordu.</p>

  <p class="block4">— Yok neden sordun.</p>

  <p class="block4">— Koğuşlardan alıp geleyim mi?</p>

  <p class="block4">— Kimden isteyeceksin?</p>

  <p class="block4">— Kimden olsa isterim. İzmitli Ali Bey'den isterim. Memo'dan isterim. Vahap Efendi'den isterim. Telgrafçı Abdurrahim Bey'den isterim.</p>

  <p class="block4">— Abdurrahim dedin de aklıma geldi. Şaroğlu kızı sattı mı?</p>

  <p class="block4">— Sattı. Bir zabit almış. Yüzbaşı... Şube yüzbaşısı...</p>

  <p class="block4">— Abdurrahim ne diyor?</p>

  <p class="block4">— Galiba aklı başına gelmiş... "Murat Bey'den Allah razı olsun. Ben kızdan soğudum, " diyor ama ben inanmıyorum.</p>

  <p class="block4">— Neden?</p>

  <p class="block4">— Şu sebepten ki beyim, Güley'i çağırdı, Kavat Güley'i yüzbaşının bir resmini istiyor. On lira verecek.</p>

  <p class="block4">— Resmi ne yapacakmış?</p>

  <p class="block4">— Galiba, Şeyh Yusufa kağıt yaptıracak.</p>

  <p class="block4">— Kağıt ne olurmuş?</p>

  <p class="block4">— Herif kızdan el çeker besbelli.</p>

  <p class="block4">— İşte meydanda... Hakikaten aklı başına gelmiş... Vay benim emeklerime... Söz ne kepaze hale gelmiş. Kabahat Allah'ta... Neden iki tane kulak yapmış. Laf birinden girip birinden çıkıyor.</p>

  <p class="block4">— Sahi bey kabahat Allah'ta...</p>

  <p class="block4">— Başgardiyan, keli tersledi<span class="calibre1">:</span></p>

  <p class="block4">— Her ne duyarsan tasdik edersin... Ulan rezil, sen Allah'ı ağzına alacak herif misin?</p>

  <p class="block4">— Günahı vebali Murat Bey'in boynuna...</p>

  <p class="block4">— Murat Bey'i karıştırma... Murat Bey söyler... Bir kere mahpus bir adam. Mahpus adamın günahı olmaz. Sonra Murat Bey bu lafı bakalım ne üzerine söylüyor? Senin aklın erer mi? Haydi sırıtma... Sobaya odun at... Sen sürünecek bir adamsın.</p>

  <p class="block4">— Neden sürünecekmişim?</p>

  <p class="block4">— Ulan, belediyede ne iş görüyordun unuttun mu?</p>

  <p class="block4">— Köpek zehirliyordum.</p>

  <p class="block4">— İşte o hayvanların günahı sana yeter.</p>

  <p class="block4">— Hayvanların günahı bana değil, belediye reisine... Belediye reisi emretti, doktor ilaç verdi. Ben de köpeklere attım. Köpek kısmı bir kere nasıl olsa ölecek. Sonra kudurmasını ne yapalım?...</p>

  <p class="block4">— Kudurması Allah'tan... Sen ne karışıyorsun. Onlara da Rabbim öyle bir illet vermiş... Malatya ahalisi, karılar sana az mı beddua etti. Beyim, bu rezil, köpeklere ilaç atardı. İlaç yiyen hayvanlar yolun üstüne düşer... Etrafına ahali toplanır. Söven hangisi, beddua eden hangisi... Bunu birkaç defa dövdüler. Yalan mı?</p>

  <p class="block4">— Dövdüler.. Kafamı yardılar. Karı milletinin öfkesi pek fena oluyor beyim... Karılar bir gün üstüme yürüdü. Küçük bir köpeğe ilaçlı et atı verdim. Pencereden görmüşler. Hiç şüphelenmedim. "Hele dur efendi kardeş sana bir hacetimiz var, " dediler. Sopalarla bize koyuldular... Halimi görünce belediye doktoru acıdı. Bana eski elbiselerinden birisini verdi. 30 liraya sattım.</p>

  <p class="block4">— Sopayı pek ucuz yememişsin. Zarar yok...</p>

  <p class="block4">— Köpek zehirlemek gardiyanlıktan müşkül beyim... Mahalle arasında birinin iti kaybolur. İti arayacağına beni arar. Bulunca yakama sarılır. Biz borçlu bir adamız. O bağırır. Etraftan diğer alacaklılar toplanır. Vay başıma... Vay başıma... Ben yemin ederim. İnanmazlar. "Yahu zehirlemedim. Şart olsun... " derim. "Pezevenk... " diye bağırırlar. Bereket versin, hükümette bir polis adeti icat etmişler. Beni polisler çok beladan kurtardı... Polisler iyi adam... Vay suyu taşırdık. Hani çay?</p>

  <p class="block4">Çayı demledi. Eli böyle işlere pek yatkındı. Fevkalade çirkin olduğu halde, kurnaz bir gülümsemeyle yanan parmağını emerken adeta sevimli görünüyor, Murat'a, en gudubet insanların bile bâzı bâzı pek şirin tarafları olduğunu düşündürüyordu.</p>

  <p class="block4">Kel Hasan, çayları fincanlara boşaltınca, siyaha boyattığı asker biçimi keten ceketinin dış cephelerinden birer tane ekmek parçası çıkardı. Murat'ın seyrederken bile nefesini tıkayacak kadar büyük lokmalarla yemeye başladı. Bu haliyle kabahat yapıyor zannedilirdi. İnsanın acıması geliyordu.</p>

  <p class="block4">Taze ve kuvvetli çay Murat'a hafif bir içki neşesi verdi. Dolaptan bir parça peynir ekmek daha çıkardı. Ali Efendi'nin itirazına rağmen Kel Hasan’ın fincanını tekrar doldurdu.</p>

  <p class="block4">— Ye bakalım kel ağa... İnşallah Hubuş bacıyı buldun...</p>

  <p class="block4">— Aman Hubuş dedin de beyim, aklıma geldi. Sen olanları duymadın galiba?</p>

  <p class="block4">— Hayır mı? Ne olmuş?</p>

  <p class="block4">— Hubuş dün tahliye edildi ya, Ali Efendi, biz mahkemeci olduğumuzdan bahşiş alamadık. Ben Hubuş'un tahliyesini unutmuşum. Arkadaşlar dün gece söylediler. Gece vakti kapısına gidilmez ya... Bugüne bıraktım.</p>

  <p class="block4">— Kapışma niçin gidiyorsun?</p>

  <p class="block4">— Bahşiş alacağız...</p>

  <p class="block4">— Senin hisseni Hacı'ya bırakmıştım. Almadın mı?</p>

  <p class="block4">— O başka... Hubuş'la benim aramda söz verilmiş, söz alınmış... Ben Hubuş'un az mı işine yaradım bakalım.</p>

  <p class="block4">— Haberim var... Karının beş lirasını almışsın. Dolandırıcı... Muska yazdırmışsın.</p>

  <p class="block4">— Muska yazdırdım. Sevindi de, "Çıkarsam ben seni ayrıca görürüm, " dedi. O sebeple bugün gittim. Kapıyı çaldım. Bir karı açtı. Meseleyi anlattım. "Şimdi zamanı değil... Başka gün gel... Hubuş Hanım yatıyor, " dedi.</p>

  <p class="block4">— Saat kaçta gittin?</p>

  <p class="block4">— Bugün öğleden sonra...</p>

  <p class="block4">— Karı dün sabahtan beri kalkmamış mı? On dört aylık hasreti mi çıkarıyormuş. Hekimin oğlu yandı desene...</p>

  <p class="block4">— Bilemedin Ali Efendi... Hubuş buradan gidince hekimin oğlunun yakasını toparlamış. "Haydi yeni karını boşayacaksın. İşte ben mahpustan çıktım, " demiş.</p>

  <p class="block4">— Gider gitmez mi?</p>

  <p class="block4">— Gider gitmez. Merhaba demeden.</p>

  <p class="block4">— E...?</p>

  <p class="block4">— E si... Hekimin oğlu, diğer ahbapları akşama kadar karıya yalvarmışlar. "Sabırlı ol... Her şey düzelir. Meraklanma... " demişler. Onlar yalvar dıkça Hubuş azmış. Nihayet hekimin oğlu toplananları evden dışarı çıkarmış.</p>

  <p class="block4">— Akıllı oğlan... Okşayarak yola getirecek. Kalabalıkta olmaz bir iş.</p>

  <p class="block4">— Gene bilemedin Ali Efendi. Hekimin oğlu, meğerse bir güzel kızılcık değneği hazırlamışmış. Değneği çekip Hubuş'u beriye almış. Yer misin, yemez misin. Öylesine ıslatmış ki karıda iler tutar taraf kalmamış.</p>

  <p class="block4">— Tuu... İlk gün ha?</p>

  <p class="block4">— İlk gün... Sonra da yeni karıyı evden çıkarmış. Eloğlu bindiği kısrağın huyunu bilmez mi? Hubuş'un marifetini hesapladığından meğer tam karşıdaki evi kiralamışmış. Karıyla şimdi oraya yerleşmişler. Onlar orada keyiflerine bakadursunlar, Tefçi Zühre, Hubuş bacının yaralarına merhem basıyormuş. Duydun mu beyim?... Dünya delirmiş vesselam... Dünya bir kepazelik olmuş. Altmış yaşındaki kart karının yediği halta bak. Körpe kızlar yapsa insan ayıplamaz. Sen doğru söylersin. Adamın kırkından sonra azanını toprak temizler... Vay Hubuş Hatun vay... Bir de süslendi ki çıkarken hiç görme beyim... Çekti sürmeleri... Kocakarının süslenmişi de ne kötü oluyor.</p>

  <p class="block4">— Kötü olur. Lakin fazla süslenmiş genç karı kadar değil.</p>

  <p class="block4">— Anlamadım.</p>

  <p class="block4">— Acıdım Hubuş bacıya da... Şimdi ne olacak Hasan? Demek ki senin bahşiş yandı.</p>

  <p class="block4">— Yandı beyim... Bahşişin yanmasını aramıyorum. Muskaların foyası meydana çıktı. Karı bize inanmaz. Benim hesabımda, muskalar daha çok iş görecekti.</p>

  <p class="block4">— Sakın, kağıtları karalayıp karalayıp fukaraya mı yutturdun?</p>

  <p class="block4">— Allah günah yazmasın... Öyle bir şey yaptık. Evde, bir gün, ekmek yoktu beyim... Mahpushaneyi taradım. A-ah... Metelik veren çıkmadı. Hubuş'a yanaştım. "Hubuş Hatun, Aymtap taraflarından buraya bir Arap uleması sürmüşler. Sıtmaya kağıt yazıyormuş. Benim büyük kız kötüledi. Muska yaptıracağım. İki lira lazım. Sen bilirsin. Yarın öderim, " dedim. Muska, Arap uleması laflarını duyunca aklı tarumar oldu fukaranın, parayı şıpır şıpır saydı. Ertesi gün daha aylık almadığımızı söylemeye davrandımdı, beni kenara çekti. Bir güzel konuştuk. Gittim, geldim, gittim geldim. Arap uleması, yani, "Ben korkarım. Mübarek kelamı kadimi zina işlerine zinhar karıştıramam, " diyesi... Ayak direyesi... Bir taraftan da bilenler yemin ediyorlar ki: "Bu Arap uleması, Şeyh Kazım Efendi'den yukarı değilse de, ondan aşağı da kalmaz. Bir muskada, Fransız paşasının karısını çekip çadıra getirmiş de, o sebepten buralara sürgün sürülmüş. " Hubuş'u bir dert aldı beyim... Elimi bırakıp ayağımı öpüyor. "Tek on lira vereyim. Tek yirmi lira vereyim. Bir çare... " diyerek.</p>

  <p class="block4">— Yirmi lira mı aldın insafsız...</p>

  <p class="block4">— Yirmi liraya kurtuluyor mu? Biz kışın odunu nerden bulacaktık. Otuz lirasını Hubuş bacı verdi. On iki lirasını da Allah bir taraftan yolladı.</p>

  <p class="block4">— Dur, şimdi anladım rezil. On iki lirayı da Telgrafçı Abdurrahim Bey'den sızdırdın... Doğru söyle...</p>

  <p class="block4">— Telgrafçı verdi. Bir kağıt da ona getirdim. Senin kağıtlar uğurlu kağıt bey... Şu yeşil ince kağıtlar...</p>

  <p class="block4">— Yanık yanık mektup kağıdı istemenin sebebi bu muydu? 42 liraya karşı iki kuruş verip Abu'dan bir kağıt da mı almadın?</p>

  <p class="block4">— Artık hocalığa başladık ya... Hoca kısmı "Hep bana" diyecek. Bunun da âdeti böyle...</p>

  <p class="block4">— Başgardiyan Ali Efendi, dargın dargın başını çevirdi<span class="calibre1">:</span></p>

  <p class="block4">— Olur olmaz şeyi eğlence ettiğimizden değil mi? Muska da eğlence olmuş. Töbe Yarabbi. İşte gördün mü? Sonunda bir muska da sana lazım.</p>

  <p class="block4">— Murat meraklandı.</p>

  <p class="block4">— Ne muskası?</p>

  <p class="block4">— Kel Hasan, umursamadan anlattı.</p>

  <p class="block4">— Bizim kız hastalandı.</p>

  <p class="block4">— Nesi var?</p>

  <p class="block4">— Ağzından birdenbire kan boşanmış. Karı kısmı, ne olacak, korkmuşlar. Eve gittim ki ağlaşıyorlar. "Hayr'ola, ben mi öldüm köroğlu?" dedim. "Kızdan kan geldi, kızdan, " dedi. Ben başka türlü kan sandım. "Büyümüştür. Fena mı? Er geç aklını başına toplar. Taş ufağı değil, insan ufağı, " dedim. Orasından gelmemiş, ağzından boşanmış...</p>

  <p class="block4">— Derhal doktora götüreydin.</p>

  <p class="block4">— Doktora götürdüm. Muayene etti. Fabrika doktoru. İki gün istirahat verdi.</p>

  <p class="block4">— İki gün mü?</p>

  <p class="block4">— Benim kız, dokumada çalışır. Geçenlerde, özürsüz iş yapanları ayırdılar. Kız birinci geldi. Makinesine bayrak çekmişler de, akşama kadar bayraklı makinede çalışmış. Ustabaşılar hep sever. Memlekette bez kıtlığı var. Usta işçilere istirahati yasak etmişler. Doktor iyi adam. Halden anlıyor. Kış geldi. Evde kibrit çöpü kadar odun yok.</p>

  <p class="block4">— Hastalığı neymiş? Doktor, tabii söylemiştir.</p>

  <p class="block4">— Çocuk kısmının hastalığı ne olur? Soğuk algınlığı. Öksürüyor. Kaç gündür, göğsüm ağrıyor diyormuş. Anasına söyler. Bana söylese çarparım şamarı... Sırtına vantuz çekmişler. Lakin, ağzından kan boşanınca biraz rahatlamış.</p>

  <p class="block4">— Rahatlamaz mı? Kan ferahlık vermiştir.</p>

  <p class="block4">— Öyle... Doktor bey ilaç yazmış. Dur bakalım... Yazdığı yanımızdaydı. Fırsat bulup eczacıya veremedik... Kel Hasan ceplerini aramaya başladı. Küçük, el kadar bir kağıt... "İğne yazdım, " demiş. İğne de pahalıdır. Bakalım da var mı, yok mu? Doktor geçen gün seni görmeye geldi ya, beyim, giderken yolunu kestim. Sordum. Kızı aklına bir türlü getiremedi. Reçeteye baktı, "ilaçları yaptır. Lakin ilaca. güvenme. Bol gıda ister... Bol gıda, anladın mı gardiyan... " diyerek omzuma vurdu. Doktor iyi adam. Değil mi beyim?</p>

  <p class="block4">— İyi adam. Doktor iyi. İyi olmaz mı? Kan tüküren kız fena...</p>

  <p class="block4">— Yani doktor senin ahbabın da...</p>

  <p class="block4">— Ahbabım olsun... Allah hepsinin belasını versin... Geçmişi tenekeliler... Bir de "ilim sınıfı midir, değil midir?" diye utanmadan soruyor.</p>

  <p class="block4">— Ne soruyor? Kız mı sordu beyim?</p>

  <p class="block4">— Kızı... Evet... Dedi ki: "Ben aspirin yazarım. Fukaraya da aspirin yazarım, icabında zengine de aspirin yazarım. Kör bağırsak için bir insanın karnını açarken masadaki adamın zenginliği fakirliği beni alakadar etmez, " dedi. Anladın mı?</p>

  <p class="block4">— Anladım. Zenginliği, fakirliği vız gelir, demiş. Aferin... Doktor kısmı işte böyle olacak.</p>

  <p class="block4">— Böyle olmasa, İş Bankası, Malatya Mensucat Fabrikası'ndaki hastaneye onu sertabip yapmaz ki...</p>

  <p class="block4">— Elbette yapmaz. Usta bir doktor.</p>

  <p class="block4">— Senin kız kaç yaşında?</p>

  <p class="block4">— On üçüne girdi.</p>

  <p class="block4">— Kaç senedir çalışıyor?</p>

  <p class="block4">— İki senedir.</p>

  <p class="block4">— Kaç saat?</p>

  <p class="block4">— On iki saat.</p>

  <p class="block4">— Gecede on iki saat mi?</p>

  <p class="block4">— Gecede on iki saat.</p>

  <p class="block4">— Beton mahzende... İplikler kırılmasın diye mütemadiyen içeriye hususi tesisatla rutubet verilen, yaz kış pencereleri sımsıkı örtülü, yanındaki adamın feryadını işittirmeyen rezil bir gürültü ortasında... On iki saat...</p>

  <p class="block4">— On iki saat beyim...</p>

  <p class="block4">— Peki girdiğinden kaç gün sonra pamuk tükürmeye başladı.</p>

  <p class="block4">— On beş gün sonra...</p>

  <p class="block4">— İşte o sebepten senin kız, iki senedir gerisin geriye yaşıyor Kel Hasan Efendi. On bir yaşından on üç yaşına doğru değil, on üç yaşından on bir yaşına doğru...</p>

  <p class="block4">— Anlayamadım.</p>

  <p class="block4">— Anlayamayacak ne var. Ben hakim olsam da sen kızın yaşını büyütmek için huzuruma gelsen, on üç yaşında olduğuna bütün dünya şahadet etse inanmam...</p>

  <p class="block4">— İnan beyim...</p>

  <p class="block4">— İnanmam...</p>

  <p class="block4">— Bereket hakim değilsin bey. Biz, çocuğun yaşını iki sene evvel on dörde çıkardık. Mahkemeye iki şahit götürdüm. Hakim bakmadı bile... "Yaaa... " dedi yoksa fabrikaya almıyorlardı.</p>

  <p class="block4">— Doğrudur. Sorsan... "Kanun karşısında vatandaş müsavidir, " derler. Anladın mı Kel Hasan Efendi?</p>

  <p class="block4">— Anlamadım ama, hakimler de vicdanlı. Zaten büyük adamdan insana hiçbir vakit zarar gelmez. Geçenlerde küçük kızın da yaşını büyüttük. Şimdi o da çalışıyor beyim. Boyahaneye verdiler. "Ablamla beraber işe gidiyorum. Para kazanıyorum, " diye seviniyor.</p>

  <p class="block4">— Yakında onun ağzından da kan boşanacak. Her beş senede bir nüfusumuz, maşallah, iki milyon nasıl fazlalaşıyor? Hep bunlardan işte... Kızlar on bir yaşında fabrikaya, ipeğe, halıya, tütüne gidiyorlar. Bir yıl sonra karı boşanıyor. Köyde on iki yaşına basmadan evlendiriyoruz. Bir dolap canım... "Biz, bize benzeriz, " diye kurmuşlar da gıcır gıcır çeviriyorlar. Peki, mektep ne olacak?</p>

  <p class="block4">— Mektep mi? Bizim neyimize mektep beyim... Benim kızlar okuyup da ne yapar? Lakin büyük kızı okutmak istedim. Felek yâr olmadı. Büyük kız akıllıdır. Sen bir gün bir kitap okuyormuşsun. Buraya bana bakmaya gelmiş de ısınmak için yanına göndermişler. Akşam eve gittimdi. "Baba Murat amcam bir kitap okuyordu, " dedi. "Ne kitabı?" dedim. "Bir kitap, makamla okuyordu. 'Çocuklarımız işten eve sapsarı iskelet gelir. Bizim soframıza yılda bir kere et gelir, ' diye okuyordu, " dedi. Aklında tutmuş. "Sen anlamazsın... " diyecek oldumdu. "Neden? dedi, doğru bir kitap. Ben o kitabı doğru buldum, " dediydi.</p>

  <p class="block4">Murat'ın gözlerine bir buğu hücum etti. Zorla yutkundu. Nadire -Gardiyan Kel Hasan Efendi'nin kızı— perişan amele kalabalığından birdenbire ayrılıp, kocaman uçsuz bucaksız bir meydanda sanki tek başına kalmıştı. Başında pembe tülbentten başörtüsüyle incecik, erimiş gibi, boynu biraz çarpık, ayağında Romalı sandallarına benzeyen meşin atkılı takunyası ile yüzüne bakıyor, Nâzım Hikmet'in "iyi günler göreceğiz çocuklar" diye başlayan "Nikbinlik" adlı şiirini ağzı ve gözleriyle dinliyor, ağzı ve gözleriyle anlıyordu. Anlıyordu da, ciğerlerini tas dolusu tükürmeye başladığı halde, "Ne fayda biz göremeyiz ki, " diye şikayet bile etmiyordu. Her zaman, üstü başı pamuk kırıntılarıyla dolu küçükleri işe giderken, işten dönerken gördükçe gözünün önünde bir müthiş hayal gelirdi. Yere ebediyen gömülmüş basık bir ev. Damının yarım metre toprağını tutan bel kalınlığı mertekler isten, kurumdan demir gibi siyahlanmış. Bunu bir küçük amele çekiyor. Bir amele çocuk. Ayaklarında, kollarında, boynunda zincir, evi çekiyor. Cehennemin dibine doğru...</p>

  <p class="block4">Şimdi buna Nadire'yi koşmuşlardı. Temelleri yere ebediyen gömülmüş evi sürüyordu. Üstüne babasının yorgansız şiltesini <span style="font-size: 1em; line-height: 13pt;">de attılar. Anasının pençelenecek iskarpinlerini de... Eski gaz tenekeleri, küpler, teldolabı, küçüklerin beşiği ve oturağı, kırık bir şeyler, mahvolmuş bir şeyler ve en üstünde, Nadire'nin içine kanını kustuğu, yeşil sırçalı tas...</span></p>

  <p class="block4">Gardiyanlar, keyifli höpürtülerle çay içiyorlardı. Murat, duyulan lezzeti durdurmak istiyormuş gibi -bu durdurmak istediği yarı yarıya da Nadire'nin mahkum olduğu kürek cezasına aitti— elini şiddetle kaldırdı. Fakat yalvaran bir sesle, Kel Hasan'ı ürkütmemek için yavaşça konuştu<span class="calibre1">:</span></p>

  <p class="block4">— Kıza iyi bakacaksın Hasan. Bol et yiyecek... Bol tatlı... Süt, yoğurt, yumurta... İstirahat edecek. Güneşte gezecek. Yorulup terlemeyecek... Sustuğu için mi Kel Hasan gülmeye fırsat buldu, yoksa ön dişleri noksan ağız zıddına basan bir alaylı ifadeyle gülmeye başladığı için mi susuverdi, Murat şaşırdı. Kel Hasan, Başgardiyan Ali Efendi'nin koluna vurarak gülüyordu.</p>

  <p class="block4">— Duydun mu Ali Efendi... Duydun mu? Yumurtayı bulsak biz içeceğiz... Eti bulsak biz... Şaka mı ediyorsun beyim...</p>

  <p class="block4">— İyi ama kız ölür.</p>

  <p class="block4">— Vadesi bittiyse ölür beyim... Vadesi bitmeyen yaşar. Her şey Allah'tan...</p>

  <p class="block4">— Allah'tan... Allah'a kurban olayım...</p>

  <p class="block4">— Kızın kan tükürmesi Allah'tan mı şimdi?</p>

  <p class="block4">— Töbe Yarabbi. Her şey Allah'tan... Allah'a inanan mahrum kalmaz beyim... Allah ne yaparsa iyi yapar. Halimize bin şükür...</p>

  <p class="block4">— Bin şükür mü? Sen deli misin herif... Gülme sinirime dokunuyorsun. Ulan bundan beteri olur mu?</p>

  <p class="block4">— Aman töbe de beyim...</p>

  <p class="block4">— Töbe mi? Başlarım töbesinden...</p>

  <p class="block4">— Aman günaha girme... Töbe Yarabbi... Elbette beteri var.</p>

  <p class="block4">— Beteri neymiş? Çocuklarımız köpekler gibi ölüyor.</p>

  <p class="block4">— Hâşa... Ahir zaman ümmetine ölüm temizlik. Allah'ın emriyle ölmek herkesin eline mi geçer beyim... Beteri mi var? diye sordun. Beteri var elbette... İşte Haram’ın ahvali...</p>

  <p class="block4">— Hanım'a ne olmuş?</p>

  <p class="block4">— Daha ne olacak haberin yok mu?</p>

  <p class="block4">Başgardiyan Ali Efendi, Kel Hasan’ın sözüne devam etmesine meydan vermemek için acemi bir telaşla göz kırpmıştı. Murat ensesine vurmuşlar gibi biraz öne eğilerek ikisinin yüzüne de ayrı ayrı baktı ve birdenbire şüphelendi<span class="calibre1">:</span></p>

  <p class="block4">— Emir geldi mi Ali Efendi?</p>

  <p class="block4">— Ne emri beyim?...</p>

  <p class="block4">— Kadını asacaklar mı?</p>

  <p class="block4">— Yok canım... Sen bu serserinin lafına mı inandın.</p>

  <p class="block4">— Hayır... Bu gece götüreceksiniz... Doğru söyle...</p>

  <p class="block4">— Vallaha... Töbe Yarabbi... Öyle bir şey yok... Benim haberim yok.. Hasan’ın demesi... İdam altında yatmak...</p>

  <p class="block4">— Daha bir şeyler söylüyordu. Murat, bir saattir Ali Efendi'nin üzerindeki çekingenliğin -bilhassa, oyun oynamaya bir türlü yanaşmamasının— sebebini şimdi anlıyordu. Dudaklarını yaladı<span class="calibre1">:</span></p>

  <p class="block4">— Hasan'ı eve neden yollamadın? Doğru söyle... Nasıl olsa ben öğreneceğim. Bir saat evvel, bir saat sonra fark etmez...</p>

  <p class="block4">— Fark etmez olur mu? Üzüleceksin. O kadar da tembih ettim. Müdür bey de tembih etti. "Duymasın, " dedi. Ulan Hasan, dünyada senin gibi boşboğaz herif olmaz. Şimdi beğendin mi?</p>

  <p class="block4">— Ne bileyim Ali Efendi... Bizim Murat Bey'den gizlimiz, saklımız yok ki... Haber almıştır sandım.</p>

  <p class="block4">— Haber almıştır. Şimdi beğendin mi? Allah belanı versin...</p>

  <p class="block4">— Hışımla tütün tabakasını eline aldı. Cigara sarmaya başladı. Murat<span class="calibre1">:</span></p>

  <p class="block4">— Bugün nedir? diye sordu. Cevap alamayınca hatırladıklarını yüksek sesle tekrarladı. Çarşamba... Ayın yirmi üçü... Şimdi uyuyordur. Mışıl mışıl... Bir de "insana malum olur, " derler. Ulan yalan bırakmamış söylemişler namussuzlar... İnsanları aldatmakta menfaatları var... Müdür nerde?</p>

  <p class="block4">— Nerdeyse gelir...</p>

  <p class="block4">— Nerde asılacak?</p>

  <p class="block4">— Hükümet Meydanı'nda... Buraya gelmeden evvel Hacı'yı yollamıştım. Direkleri dikiyorlarmış.</p>

  <p class="block4">— Sen mi uyandıracaksın?</p>

  <p class="block4">— "Hep onu düşünüyorum bey... "Git getir... " diyecekler. Başgardiyan olduğumuzdan... Vazife...</p>

  <p class="block4">— Biliyorum. Herkes, elhamdülillah, vazifesini yapıyor. Adıyaman'daki komiser, müstantik, buradaki müddeiumumi, jandarma kumandanı, sulh hakimi, ağır ceza mahkemesi, Ankara'da temyizdekiler, Meclis'tekiler, sonunda sen, en sonunda da Çingene...</p>

  <p class="block4">— Vallaha beyim...</p>

  <p class="block4">— Tamam... Allah'ı az kalsın unutuyordum. Tabii Allah da vazifesini yapıyor. Bu gece, cümleniz el birliği ederek, sabaha karşı, Türk milleti namına, güzel bir iş işleyeceksiniz... Mükemmel bir marifet... Başgardiyanın uzattığı cigarayı eliyle itti. istemez, içmiyorum. Bunlar hep korkaklık Ali Efendi... Hanım'ı neden aşmalı? Bunun ne faydası var? Kanunu bilmez, taammüdü, tasavvuru bilmez. Namaz kıldığına bakma Allah'ı da bilmez. Hoş O'nun da bilinecek bir tarafı kalmamış ya...</p>

  <p class="block4">— Allah'ı bilmese beyim, kocasını zehirler mi? Acınacak bir iş değil ama insan gece acıyor. Sen yufka yüreklisin. Vicdanlı adamsın...</p>

  <p class="block4">— Ben yufka yürekli değilim. Vicdanlı da değilim... Ali'ye de kızıyorum. Hanım'a da kızıyorum. Oğlanla beraber kaçsa zinadan üç aya mahkum edilecekti. Bir buçuk senedir yatıyor. Bu müddet içinde altı defa resmen zina etmeye, sonunda gene de yaşamaya hakkı olacaktı. Hepimiz kurnazlık ediyoruz. İşin kolayına gidiyoruz. Üç ay yatmamak için idam olmak. Hükümet de, insanları idam olmaktan kurtaracak yerde, idam ediveriyor. O da işin kolayını tutmuş. Hepimiz budalayız... Hepimiz...</p>

  <p class="block4">— Karı ahlaksız olmaya ahlaksız bey... Şimdiye kadar ben sana söylemedim. Senin hatırın için seslenmedim. Ne halt ettiğinden haberin var mı?</p>

  <p class="block4">— Ne yapmış?</p>

  <p class="block4">— Oğlanı mutfağın penceresine çağırıyordu da, töbe Yarabbi, donunu çıkarıp orasını gösteriyordu.</p>

  <p class="block4">— Yok canım...</p>

  <p class="block4">— Vallaha... Söylediler de inanmamıştım. Gözetledim de gözümle gördüm. Utanmaz bir karı... Bir marifetini daha duydum. Tözey niçin şoförün arkasına takıldı da Malatya'dan gitti?</p>

  <p class="block4">— Neden?</p>

  <p class="block4">— Hanım mektup yollamış.</p>

  <p class="block4">— Sen de hemen kandın mı? Tözey, bizim Hanım’ın bir mektubuyla eşyalarını satıp gurbete mi çıktı?</p>

  <p class="block4">— Gurbete çıktı. Mektupta neler yazdırmış. Sen Hanım'ı seviyormuşsun. Tözey araya girmiş de, birbirinizden ayırmış. "Beni ölümden kurtaracaktı. Senin yüzünden işime bakmıyor. Ayaklarını öpeyim Murat'ın yakasını bırak, " diye yalvarmış.</p>

  <p class="block4">— Bunlar nasıl iş? Sen nereden duydun?</p>

  <p class="block4">— Tözey söyledi. Mektubu da gösterdi. Mektubu bizim karı gardiyanı Şefika götürmüş. Ağızla da neler neler söylemiş. Tözey ağladı. İşte o sebepten fukara geçti, gitti beyim...</p>

  <p class="block4">— Peki bundan ne çıkar? Tözey gitti de Hanım ne kazandı? Deli mi bunlar?...</p>

  <p class="block4">— Deliden daha bok... Bunlar orospu beyim... Haşa, bunlar orospu da değil.. Bunlar Tözey'e kurban olsunlar... Birisi kocasının evinde hovardasıyla oturuyor. Tözey üst üste iki dost tutmaz. Birisi kocasını zehirlemiş. Tözey fareleri bile zehirleyemez...</p>

  <p class="block4">— İyi ama o da orospu... Yüreğinde biraz insanlık olsa, orospuluk yapar mı?</p>

  <p class="block4">— Bir kere düşmüş...</p>

  <p class="block4">— Bir kere mi? Her akşam kaç kere düşüyor. Bir kere düşse kimse ayıplamazdı. Hep aynı soydan Ali Efendi... Bunların hepsi... Murat az kalsın sövecekti. Başgardiyanın niçin hâlâ uyumadığını bu gece sabaha karşı neler olacağını hatırlayarak sözünü değiştirdi. Herkes kabahatli de cezayı yalnız Hanım, Tözey, Selika çekiyor. Hanım’ın oğlancılık eden kocası, Şefika’nın eve orospu getiren efendisi, suçsuz mu? Tözey'i Maho Ağa’nın hizmetkarına verdikleri zaman on üç yaşındaymış. Üç aylık gelinken ağa, tarlada üstüne hücum ederek cebren ırzına geçmiş. Şimdi, kız kerhanede, Ağa Akçadağ Belediye reisi...</p>

  <p class="block4">— Mebuslara yazdığı mektuplar da fayda vermedi beyim...</p>

  <p class="block4">— Vermedi. Nasıl versin? Kocasını zehirlemiş bir kadını müdafaa etmek için yüz ister... Pis iş... Halbuki... Ne faydasız şeyler... Bugünkü devirde bir tek hata, bir tek kanunsuzluk bu mu? Dört tane tüccar memleketin bütün nüfusuna kast etmiş. Onlara kimse bir şey demez. Bir şey demeseler gene canıma minnet. Fazladan "Vatanperver Türk tüccarı" diye methüsena ediyorlar. İnsan utanmadan Hanım'ı astırır mı? Hanım'a insan merhamet etmez mi? Şaşırmış bir erkek çocuğa benziyor. Yürüyemez sanıyorum. Belki de korkudan ölür. İnşallah seni, uyku sersemi karşısında görünce geberir...</p>

  <p class="block4">— Sahi beyim... Pek korkacak fukara... Sen duydun mu? Mahkemede idam verildiğini anlayınca zavallı altına işeyivermiş.</p>

  <p class="block4">— İşemiş mi?</p>

  <p class="block4">— işemiş ya... Oraları berbat etmiş... Bütün mülevves etmiş...</p>

  <p class="block4">— Hakimler, cübbelerinin ve külahlarının heybetini sidik halinde görünce sevinmişlerdir. Bazı insanlar, ekmeklerini ne pis şeylere batırıp yiyorlar.</p>

  <p class="block4">— Deminden beri onu düşünüyordum.</p>

  <p class="block4">— İşediğini mi?</p>

  <p class="block4">— Hayır. Nasıl uyandıracağımızı... Bize bir akıl versene...</p>

  <p class="block4">— Ne akıl vereyim? "Haydi gezmeye gidelim, " dersin. O kadar budala ki belki inanır.</p>

  <p class="block4">— Alay etme beyim...</p>

  <p class="block4">— Alay mı? Sahi... Alay oldu başgardiyan... Bak ne diyeceksin. "Arama var. Haydi giyinin bakalım. Sırayla aranacaksınız, " demeli. Evvela Gevre'yi kaldırıp dışarı çıkar. Gevre dayanıklıdır. Sonra Sıdıka'yı, arkadan da Hanım'ı çıkarırsın.</p>

  <p class="block4">— Bağırırsa...</p>

  <p class="block4">— Sus... diye gözlerini belertirsen eminim ki, korkup susar...</p>

  <p class="block4">— Kalbini kırmak olmaz beyim... Günahtır.</p>

  <p class="block4">— Kırılsın aldırma... Asılmaya giderken kırık bir kalp kimseye zarar vermez.</p>

  <p class="block4">— Ne yapalım... Bizim elimizden ne gelir? Allah rahmet eylesin.</p>

  <p class="block4">— Murat gözlerini kıstı. İçinden "Allah rahmet eylesin... " diye başgardiyanın acayip sözünün tekrarladı. "Pekâlâ... Doğru bir laf. Hanım şu anda ne ölü, ne diri. " Yavaş yavaş kederi dağılmıştı. Buna dağılmak da denmez. Asılma gecesini düşünmek, bu geceyi yaşamaktan şüphesiz daha müşküldü. Kederi dağılmamış, varlıkla yokluğun müsavi olduğu bir derecede çoğalıp genişlemişti. Bunda bir çeşit gaddar sarhoşluk bile vardı.</p>

  <p class="block4">— Cigara yakarken elleri titriyordu. "Ümit kalmadı. Ne korkunç saatler... Dostoyevski'nin bedbaht insanlarına karşı duyduğu müthiş şeyler hep bir zamanlar hissettiği ümitsizlikten kalmış olmalı... Sarayı belki de bundan dolayı o kadar seviyordu biçare... "</p>

  <p class="block4">Birdenbire irkildi.</p>

  <p class="block4">Gardiyan Kel Hasan uyuyakalmış, boynu bir yana kaydığından horlamaya başlamıştı.</p>

  <p class="block4">Başgardiyan da, Murat'ın bakışıyla kendine geldi. Kelin münasebetsizliğine öfkelenerek uyandırmaya davrandı. Murat elini kaldırdı<span class="calibre1">:</span></p>

  <p class="block4">— Bırak uyusun... Bize bir yardımı dokunmaz ki... Sobaya odun at... Ali Efendi arkasını dönünce saatına baktı. Saat: İki.</p>

  <p class="block4">Uzaklarda, dövüşüyorlar. Delikanlılar, ihtiyarlar ve çocuklar kobaylar gibi, onlardan daha kolay öldürülüyorlar. Ama, aşağıda hâlâ uyuyan kadının akıbeti insana daha feci geliyor. Orada ölenler bilseler de bilmeseler de bir maksada hizmet etmektedirler. Bütün o insafsız ölüşlerden mutlaka bir başka hayat doğacaktır. Daha şerefli, daha doğru, daha temiz bir hayat... Bu gece resmen işlenecek marifetin ne faydası var.</p>

  <p class="block4">Kel Hasan, odunların gürültüsüne, sıçrayarak uyandı. Murat'a bakıp mahcup mahcup gülümsedi<span class="calibre1">:</span></p>

  <p class="block4">— Dalmışız beyim... İçimiz geçivermiş. Bir de rüya gördüm. Bit kırıyorum. Şöyle şöyle, parmak parmak bitler... Bit para demektir. Bize bir yerden para gelecek.</p>

  <p class="block4">— Ay başında aylığı alacaksın.</p>

  <p class="block4">— Aylığı çoktan yedik. Üstüne bir maaş daha <span class="text1">eklemeden fırinanın yanına varılmaz</span>. Bizim evde dokuz can var beyim. En aşağı yedi ekmek ister... Üç yüz elli kuruş. Ayda yüz lira. Büyük kızın maaşını da götürüyor.</p>

  <p class="block4">— Biletin var mı?</p>

  <p class="block4">— Piyango bileti mi? Yok.</p>

  <p class="block4">— Öyleyse Hasan Efendi, bit değil ya, fil kırsan para gelmez...</p>

  <p class="block4">— Gene halimize hamt olsun beyim... Galiba Hanım'ı asacaklarını yeni hatırladı. Saat kaç?</p>

  <p class="block4">— İki.</p>

  <p class="block4">— Bir şey kalmamış. Pencereye baktı. Hava açık. Mehtap var. Murat da camların ötesindeki soğuk maviliği, ömründe ilk defa görmüş gibi hayretle seyretti. "Karı. Bu kitabın gecesinde, <span class="text1">mehtabı senin içün yere serdim. " Gülümsedi. "Sen uşak murabbaı l Sen uşşak mik'abı. I Satılmış uşşakların uşşağı sen... "</span></p>

  <p class="block4">Ali Efendi, yüzü ateşten kızarmış olarak döndü. Gerinip esnedi<span class="calibre1">:</span></p>

  <p class="block4">— Aldırma beyim, her şey Allah'tan... Mukadderat... İnsan amma ne yazıldıysa onu görür. Karı kısmına zor bir mesele. Lakin ne fayda. Elimizden ne gelir ki... Biz gidelim de sen de yat... Yoruldun. Benzin sapsarı.</p>

  <p class="block4">— Yok, yok... Oturun... Uykum yok...</p>

  <p class="block4">— Sen bilirsin. Aşağıya iner misin... Yani biz götürürken... Birkaç laf söyle... Arama işine, sen söylersen inanır...</p>

  <p class="block4">— Ben mi? Ne münasebet... Bu gece nasıl yalan söylerim... Yalnız aklıma bir şey geldi. Ali'yi görmek isterse... Son defa... Bir kerecik...</p>

  <p class="block4">— Orasını müddeiumumi bilir. Zannetmem. Göstermezler... Gösterseler iyi ya... Bana kalsa...</p>

  <p class="block4">— Aldırma Ali Efendi... Artık görmese de olur. Bunlar hep</p>

  <p class="block4">bizim için mühim şeyler... Yaşayanlar için... Bakalım Ali'yi hatırlayabilecek mi? Saat üç<span class="calibre1">:</span></p>

  <p class="block4">Cümle kapısı tekmelenerek çalınmaya başlayınca Ali Efendi ile Kel Hasan ayaklarının uçlarına basarak dışarı çıkıp Murat'ı odada yalnız bıraktılar. Elbette bir araba ile götürülecekti ve araba gürültüsü duyulmamıştı. Murat, nefes keserek dehşetli bir hadise bekledi. Avcunun içi birden terlemişti.</p>

  <p class="block4">Kapı hâlâ tekmeleniyor sanki. Azrail gelmiş hakkını istiyordu. Aralık kalan kapıdan içeriye adeta ölüm esmekteydi. Murat'ın kalın yün çoraplı ayakları birdenbire üşüdü.</p>

  <p class="block4">Merdivende ayak sesleri vardı. Müdürle karşılaşmak pek zor olacaktı. Bir anda, insanların hepsine birden son derece büyük bir merhamet duyduğu için Murat ona dokunacak bir söz söylememeye karar verdi. Buna rağmen gene de dövüşecek gibi, içinin içinden davrandı.</p>

  <p class="block4">Çok şükür, Ali Efendi yalnız başına içeri girmişti. Kapıyı, arkasından kendisini takip ediyorlarmış gibi tehlikeye karşı acele kapattı<span class="calibre1">:</span></p>

  <p class="block4">— Müdür bey... dedi. Müdür bey de uyumamış.</p>

  <p class="block4">— Neden çıkmadı?</p>

  <p class="block4">— Çıkmadı. Seni sordu. "Uyanık" dedim. "Soba yanıyor. Buyur, " dedim. "Olmaz. Ben Murat'ın yüzüne bakamam, " dedi. Sarhoş. Akşamdan beri içiyormuş. Karakolda bekleyecek.</p>

  <p class="block4">— Çavuş da karakolda mı?</p>

  <p class="block4">— Çavuş da karakolda. Nerdeyse araba gelecek. Direkleri hazırlamışlar. Müddeuiumumi, vali, hükümette oturuyorlarmış...</p>

  <p class="block4">— Evet. Doktor da lazım... Kanun böyle emrediyor. Kanunu bildin mi? Küçük sineklerin takılıp kaldıkları, büyük sineklerin delip geçtikleri örümcek ağı... Yahut da Artaki'nin meşhur saz'ı...</p>

  <p class="block4">Ali Efendi, anlamış gibi tasdik manasına başını sallıyordu. Murat, meseleyi duydu duyalı ilk defa yerinden kalktı... Elleri pantolonunun ceplerinde voltaya çıktı. Dişlerini sıkmış karmakarışık bir şeyler düşünerek daldı.</p>

  <p class="block4">Fakat dalgınlığı bu geceye mahsus, anlaşılmaz bir şey olmalı ki araba gürültüsünü -camların kapalı olmasına rağmen— pek uzaktan sanki sehpanın yanından duymuştu. Durup kulak verdi. "Bir, iki, üç... beş... Yirmi üç... Yirmi yedi... " Araba köşeyi döndü. "Tamam... Geldiler. Baylar... Vazife her şeyden mukaddes... "</p>

  <p class="block4">Ali Efendi, zıplayıp ayağa kalktı. Cigarasından henüz iki nefes çektiği halde, bunu yere fırlattı. Murat'a baktı. Bu bakışta bir yere tutunmak ihtiyacı vardı. Kasketini düzeltti. Kapıdan çıkarken durup döndü<span class="calibre1">:</span></p>

  <p class="block4">— Kusura bakma beyim... dedi. Kapıyı açık bıraktı. Murat, olduğu yerde kalakalmıştı. Bir şeyler duyuyordu.</p>

  <p class="block4">Ama bunlar insanlara mahsus gürültüler değildi. Sanki mahpushanenin beton gövdesi çatırdıyor, inliyor, korkunç bir fısıltı halinde "Kusura bakma beyim... Kusura bakma beyim... " diyordu. Aşağıda cümle kapısı açıldı ve açık bırakıldı.</p>

  <p class="block4">Sonra ayak sesleri... Fısıltılar... Sükut... Ayak sesleri... Tekrar fısıltılar... Mahpushanenin soluyan ve soludukça açılıp kapanan beton gövdesi... "Kusura bakma... "</p>

  <p class="block4">Bir hafif kadın çığlığı galiba "Allah... " diye bağırdı. "Gitmem... İstemiyorum... Beni burada arasınlar Ali Efendi... Isterlerse donumu çıkarsınlar... Gitmeeeem... "</p>

  <p class="block4">Ve birdenbire Murat'ın asla aklına gelmeyen dehşet bir şey oldu. Arabaya doğru sürüklenen Hanım, can havliyle duvarlara, kapılara sarılarak<span class="calibre1">:</span></p>

  <p class="block4">— Murat ağabey yetiş... Murat ağabey beni asmaya götürüyorlar... Murat ağabey... diye haykırdı.</p>

  <p class="block4">Murat, adının ilk çağrılışında yumruğunu ağzına götürdü. İkincide, senelerdir unuttuğu bir hareketle elini arka cebine, tabanca taşıdığı zamanlar, silahın sertliğini lezzetle hissettiği kalçasına attı. Sonra, makaslı sustalısının saklı bulunduğu köşeye doğru bir adım attı. Uzayan feryat kesilince durdu.</p>

  <p class="block4">Sessizlik pek az sürmüştü. Artık Hanım sokakta bağırıyordu. Murat bir iskemle çekip pencereyi açtı. Fayton, ay ışığında kapkara bir hicap halinde, acele hareket etti. Hanım kollarını sımsıkı tutanlara yalvarıyordu<span class="calibre1">:</span></p>

  <p class="block4">— Bırakın ağalar... Bana otuz sene verin... Boklarınızı yiyeyim ağalar... Boklarınızı...</p>

  <p class="block4">Fayton son kelimeyi sanki yere serili bırakıp gitmişti. Ses halinde değil, eğri büğrü taşlardan yapılmış bir yazı gibi gecenin içinde donmuş duruyordu.</p>

  <p class="block4">Murat derin derin nefes aldı. Önünde ay ışığını ve havayı ince buzlar gibi kat kat dondurmuş güzel gece, arkasında, daha doğrusu sırtında, artık soluyup fısıldamayan mahpushanenin beton gövdesi, canı şiddetle cigara isteyerek bir müddet durdu. "Fayton gidiyor. İçinde Bayram oğlu. Jandarma sağı, jandarma solu Bayram oğlunun... Ölümden öteye köy var mı? Ölümden ötedeki köy... Ve toprak... Ali uyanmamış galiba... Uyanmadığı iyi... " Avlu duvarının üzerindeki nöbetçi jandarma öksürdü.</p>

  <p class="block4">Uzakta, dört köşe bir kaya halinde inhisar fabrikası görünüyordu. Caddenin elektriği bir köşesine san bir çizgi gibi vurmuştu. Murat, dişleri birbirine vurarak camı kapattı. Yere indi. Bir cigara yakıp, etrafına baktı. Nâzım Hikmet'in portresiyle göz göze gelmeye cesareti yoktu. Halbuki bunun altındaki kızıl süvari resmine dalmıştı. Tütüne doyunca fotoğraftaki kadına yaklaştı. Adeta yüksek sesle "Artık hayvanı sürünüz... dedi, haydi... İşte görüyorsunuz birisini mutlaka almak lazım...</p>

  <p class="block4">Mutlaka... "</p>

  <p class="block4">Sırtını sızlatan büyük bir yorgunluğa tutulmuştu. Acele soyundu. Yatar yatmaz, vücudunu bir titreme sardı. Dişleri birbirine vuruyor, şakaklarındaki ve ensesindeki damarlar çekilip sertleşiyordu. Biraz sonra derisini ateş kapladı. Hafif bir terle sanki yüreği yumuşadı. İçini çekti. Uyudu.</p>

  <p class="block4">Sabahleyin uyanır uyanmaz Gardiyan Kel Hasanla yüz yüze geldi. Hasan, masaya dirseklerini dayayarak oturmuş küçük siyah gözleriyle yüzüne bakıyordu. Suratı her zamankinden daha sarı, daha zayıftı. Zorla gülümsedi<span class="calibre1">:</span></p>

  <p class="block4">— Öksürdüm de seni uyandırdım beyim..</p>

  <p class="block4">— Hayır. Ben kendim uyandım. Saat kaç?...</p>

  <p class="block4">— Yedi buçuk...</p>

  <p class="block4">— Sobayı neden yaktırmadın? Üşürsün.</p>

  <p class="block4">Kel Hasan "Adam sen de" manasına başını salladı. Murat bir cigara yaktı. Dün geceyi, sanki aradan bir sene geçmiş gibi pek uzak, belli belirsiz hatırlıyordu. Karanlığın faciaları büyütmekte adeta mahareti vardı. Yara çok taze olduğu halde, Hanım’ın asılması bile, dört saat evvelsinden daha basit bir vaka şekline girivermişti. "... Şehri hücumla zapt edilmiştir, iki bin düşman subayı ve eri öldürülmüş, 6 tank, 8 motorlu top ve mühim miktarda malzeme ele geçirilmiştir. " Yalnız bir taraftan iki bin insanın ölmesi havadisi manşet yapılmak değerini bile çoktan kaybetmişti. Her yerde nefes almaktan kolay, filitle pire, tahtakurusu, sivrisinek imha etmekten kat kat tabiileşmiş ölüm. Rehinelere, işgal kuvvetlerine, mukavemet hareketi mensuplarına, bombalanan şehirlerdeki ihtiyarlara, çocuklara, kadınlara, konsantrasyon kamplarındakilere, Norveç'ten Girit'e, İzlanda'dan Moskova'ya kadar, Urallar'dan Perlharbur'a, Alaska'dan Meksika'ya, Tunus'tan Kaptavn'a, Dakar'dan Cibuti'ye, Suriye'den Hindicini'ye, Avustralya'dan Tibet'e kadar toprağın üzerinde, denizde, yerin dibinde ve gökyüzünde ölüm esiyor, dünya, kanla dolu bir muazzam testiyi başına dikmiş patlayasıya kan içiyordu.</p>

  <p class="block4">— Sen uyumadın mı Hasan Ağa?</p>

  <p class="block4">— Yok beyim... Sana bir mesele danışacağım. Biz bir halt karıştırdık.</p>

  <p class="block4">— Gene müdüre şikayet mi ettiler? Kim? Kaç lira borçlusun?</p>

  <p class="block4">— Borç meselesi değil... Keşke borç meselesi olsa...</p>

  <p class="block4">— Borçtan mühim nedir?</p>

  <p class="block4">— Karıyla beraber biz de gittik.</p>

  <p class="block4">— Hanımla beraber mi? Birdenbire işin tafsilatını bilhassa bu heriften dinlemek arzuları duydu. Allah rahmet eylesin. Kederle gülümsedi. Olmuş işin kötüsü olmaz. Başka şey konuşalım...</p>

  <p class="block4">— Kötüsü olmaz mı? Bu kötü bir işti beyim... Bak dinle... Beraber arabaya bindik. Kollarını tutuyorum. Zapt etmek ne mümkün... Ali Efendi yardım etmese arabadan yuvarlanacaktık. Sen yalan uydurdun. Lakin fukaranın yüreği vesvesede... Karılar koğuşuna Ali Efendi ile beraber girdik. Uyanıp zıpladı. Uyku sersemi kandı sandım. Yüzümüzden anlamaz mı? Bir Ali Efendi'ye baktı, bir bana baktı. "Aramaya mı geldiler? Aramaya mı?" diye sordu. Elini yastığının altına sokup bir şey aldı, göğsüne sakladı. İşte o aldığı şey her neyse -bana muska gibi gelmişti— zihnini açtı besbelli karının, birdenbire yere atlayıp kerevetin bacağına iki koluyla sarıldı. Yalvarmaya başladı. O sıra polis komiseri içeri girdi. "Sürüyün şunu" diye çıkıştı. Ne dersin, kerevetin bacağına yapışmış ama, demek ki, arama yapılacağını hâlâ umuyor... Komiser olanı söyle dedi, feryada başladı. Seni çağırdı. Polis milleti imansız oluyor beyim... Arkasından bir itti komiser, "Seni, Murat değil, Allah bile kurtaramaz orospu... " dedi.</p>

  <p class="block4">— Doğru söylemiş.</p>

  <p class="block4">— İşte orasını bilmem... Sürüdük arabaya attık. Yola çıkınca tekrardan yalvaracak oldu. Komiser ağzına mendili sokuverdi. Biraz sonra artık çırpınmıyordu. Bağırmazsan mendili alayım, dedim. Koyun gibi başını salladı. Mendili aldım. Bir sağa, bir sola bakıyor beyim. Gözleri yumruk gibi dışarı uğramış, bir şeyler söyleniyor. Başımı uzatıp dinledim. "Elhamdülillah... Elhamdülillah... Elhamdülillah... " diyor. Hep bu laf... Şaşırmış fukara... Elham okuyacak da gerisi aklına gelmiyor diye beni bir telaş altı. İşe bak ki Elham’ın arkası benim de aklıma gelmiyor. Bu sırada arkamızdaki araba dörtnala bize yaklaştı. Müdürün "Ali... Hey Ali... " diye seslendiğini duyduk. Hanım müdürün sesini işitince bir kere "Hıhh... " dedi. Sanki ağzındaki mendili yeni almışım. Tekrardan başladı yalvarmaya... Ölüm zor mesele beyim... Pek zor... Maniler düzüyor bizim müdür beyin üzerine... Manilerle yalvarıyor... Nasıl maniler... Aklımda birisi bile kalmadı. Ben doğrusu ağladım.</p>

  <p class="block4">— Müdür ne istiyormuş?</p>

  <p class="block4">— Karıyı yataktan söküp almışız. Bir don, bir gömlek. Başı da açık. Gevre arkadan entarisiyle başörtüsünü yetiştirmiş. Müdür bunları verdi. Arabayı yavaşlattık. Giyindi. Başını bağladı.</p>

  <p class="block4">Doğumevinin önüne gelince, "Aman Ali Efendi, direkleri görmesin... " dedim. Ali Efendi tecrübeli bir adam. Meğer kasketini hazırlamış. Yüzüne kapattı. jandarma dairesine girdik. Merdivenleri bir türlü çıkamıyor. Her basamakta tökezleniyor. "Hele gayret... Hele gayret... " diyorum. "Elhamdülillah</p>

  <p class="block4">Elhamdülillah... " diyor. Dişleri birbirine vuruyor. Karı velhasıl karılıktan çıktı. Başmüddeiumumi gelmemiş. Müddeiumumi muavini var.</p>

  <p class="block4">— Hangisi?</p>

  <p class="block4">— İşte o beyaz oğlan... "Sus Hanım, müddeiumumi bey işte" dedim. Kendisini kaldırıp yere attı. Köpek gibi yalvarıyor beyim, lafı da pek anlaşılmıyor ama, taş olsa adam, imana gelir... Döşemeleri öpüyor... Derken, Allah'ın hikmeti canım, bir öksürük yakaladı Hanım'ı... Ulan karı boğulacak... Hani çocuklar boğmaca olur. İşte boğmaca gibi öksürüyor. Horoz gibi ötüyor. Birdenbire ağzından bir kan boşansın beyim... Oraları derya gibi kan kapladı. Elim gibi, elim gibi, pıhtılaşmış kan geliyor karının boğazından. Ben korktum. Herkes korktu. Birisi "Kendisini mi vurdu?" diye bağırdı. Omzundan tutacak oldum. İki eli üzerine geldi. Doğruldu. Yere oturuverdi.</p>

  <p class="block4">— "Bana değmeyin... " dedi. "Kendimi vurmadım. Canına kıyan imansız gider. Ben hiç canıma kıyar mıyım müddei bey... " Artık bilmem, yüzüne kan mı sürüldü, yoksa elektrikten mi bana öyle geldi. Yanakları sanki elma gibi yanıyor. Bir taraftan da gülüyor beyim... Terbiyeli terbiyeli gülümsüyor. Hepimizin yüzüne ayrı ayrı baktı. Hepimizi tanıdı. Hitamında Ali Efendi'ye "Başefendi, müsaaden olursa iki rekat namaz kılayım, " dedi. Ali Efendi müddeiumumi muavinine baktı. "Kılsın, " dediler. O zaman, "Beni yalnız bırakmazsınız. Hepiniz çıkm. Yalnız Kel Hasan kalsın, " dedi. Herkes çıktı mı beyim, biz yalnız kaldık mı?</p>

  <p class="block4">İbrikle su getirdiler. Allah kabul etsin, ben döktüm, o aptes aldı. Yolda Elham'ı bulamayan karı gürül gürül okuyor, Şeyh Hazım Efendi okumaktan yana halt etmiş. İki rekat namaz kıldı. Dardakilere, denizdekilere dua etti. Sonra beni yanına çağırdı. Elime bir sustalı çakı sıkıştırdı. "Üstümde çıkar da size bir söz gelir. Bu çakı Ali'nindir. Ona verme başı derde girmesin, " dedi. Sana selam etti. "Hakkını helal etsin, " dedi. "Murat ağabey elinden geleni yaptı. Kaderim böyleymiş, " dedi. "Ben öldükten sonra yemenimi Ali'ye götür, " dedi. "Beni yıkamadan gömmesinler. İp eğirdim, çamaşır yıkadım, kazak ördüm. Kefen parası hazırladım, " dedi. "Bunları onlara söyle, " dedim. "Onlar imansız. Hasan Ağa’ın, sana vasiyetim, " dedi.</p>

  <p class="block4">— Vasiyeti tuttun mu?</p>

  <p class="block4">— Ne mümkün beyim. Razı olmadılar. Birazdan bir çukura elbisesiyle atıverecekler. Bize vebal gelir mi?</p>

  <p class="block4">— Gelmez, meraklanma... Kolay öldü mü?</p>

  <p class="block4">— Kolay öldü. Hızır Çavuş yok mu beyim, başgedikli olacak rezil. Öyle insafsız herif görmedim. Tutturdu "Elini arkasına bağlayacağım, " diye. Karı yalvarır, ben yalvarırım. Dinlemedi. Elerini arkasına çevirip sıkıca bağladılar.</p>

  <p class="block4">— Hükümetin kapısına çıkınca direkler karşıdan göründü. Ben gardiyanken ve de erkekliğimle şaşırmışım beyim... İdam sehpası deyip geçme... Sanki meretler canlı da "Gel, hele gel... " diye kımıldıyor. "Tamam... Şimdi bayılacak... " dedimdi. Bereket versin bayılmadı. Değme babayiğit erkek öyle cesur olmaz... Bizden iyi yürüdü beyim. Masanın başına geldik. Hükmü okudular. "Bir diyeceğin var mı?" diye sordular. "Yok... " dedi. İşte orada rezillik başladı beyim.</p>

  <p class="block4">— Bayıldı mı?</p>

  <p class="block4">— Ne bayılması? Çingene savuşmuş.</p>

  <p class="block4">— Kim savuşmuş?</p>

  <p class="block4">— Asacak Çingene oğlu.</p>

  <p class="block4">— Neden?</p>

  <p class="block4">— Savuşmuş. Herif haklı. Herifi oraya "Adam asacaksın, " diye getirmişler. Asılacağın karı olduğunu anlamasıyla halkın arasına karışıvermiş. Milletin de işi yok. Gece vakti cambaz seyri varmış gibi karı, erkek toplanmış. Biz millet değiliz beyim, illetiz... Jandarmalar döküldü. "Burada, işte burada" diye halk bağrışır. Hızır Çavuş söver... Güler misin, ağlar mısın? Çingeneyi sürükleyerek getirdiler, ağlıyor, yalvarıyor. Sanki Hanım’ın yerine o cenabeti asacaklar... Vali yalvardı. Laz valinin yalvarması da bir hoş oluyor. Jandarma kumandanı yalvardı. Müddeiumumi muavini çıkıştı.</p>

  <p class="block4">— Vazifeni yap. Yoksa seni tevkif ederim demiştir.</p>

  <p class="block4">— Tevkif ederim, dedi.</p>

  <p class="block4">— Çingene oğlu da bu "Şerefli bir vazife ise sen neden yapmazsın deyyus?. " demiştir.</p>

  <p class="block4">— Der mi? Dişleri birbirine çarpıyor. Bu sefer, Hızır Çavuş yumrukla girişti mi Çingene oğluna... Onu gören jandarmalar da yanaştılar. Hanım olmasa geberteceklerdi teresi...</p>

  <p class="block4">— Hanım ne yaptı?</p>

  <p class="block4">— Başladı yalvarmaya... "Benim yüzümden fukaraya hakaret etmeyin, " diye bağırdı. "Elimi çözün, ben ipi boğazıma geçiririm. Günahtır, " dedi. Sonunda "Hasan Ağa ipi geçiriversin, " demez mi?</p>

  <p class="block4">— Geçirseydin... Murat gözlerini nefretle kırpıştırdı. Ne olur?</p>

  <p class="block4">— Geçirdim.</p>

  <p class="block4">— İyi etmişsin Hasan Efendi.</p>

  <p class="block4">— Aman beyim, sabah sabah ben sana onu sormaya geldim.</p>

  <p class="block4">— Bir günaha girdik mi?</p>

  <p class="block4">— Ne günahı? Sevabı var budala... Hanım'ı bizden kurtarmışsın. Müddeiumumi bey de "Sevabı var, " dedi. İmam efendi de "Sevabı var, " dedi. Vali omzumu okşadı. Ben de ipi boynuna geçirip masaya tekmeyi vurdum.</p>

  <p class="block4">— Sonra?...</p>

  <p class="block4">— Sonrası... Orada durur muyum beyim... Koştum savuştum. Vay canına... Millet yarıldı. Sanki ben itfaiye kamyonuyum... Aralarından geçtim. Kimi söver, kimi tükürür... Buraya kadar koştum beyim... Doğru yanına çıktım. Üç saattir uyanmanı bekliyorum.</p>

  <p class="block4">Murat'ın sırtı ürperdi. Üç saattir bu herif yüzüne bakıyordu demek?</p>

  <p class="block4">— Uykuda taarruza uğramış da yaralanmış gibi göğsüne bir acı yapıştı. "Defol.. " diye bağırmamak için kendisini zor tuttu. Kel Hasan, şu anda o kadar acayip bir haldeydi ki merak daha kuvvetli geldi. Bu sıska ve hilekar yüze Murat hayretle bakakaldı.</p>

  <p class="block4">— Demek günaha girmedik mi beyim?</p>

  <p class="block4">— Hayır Hasan Efendi... Bu da bir vazifedir. Sen asmadın ki kanun astı. Hem de Hanım rica etmiş. Ölürken bir insana yardımın dokunmuş. Fena bir şey değil... Haydi yat artık. Yorgunsun.</p>

  <p class="block4">— Malatya milleti...</p>

  <p class="block4">— Bırak Malatya milletini... Sana bir kötü söyleyen olursa "Ağır Ceza Mahkemesi reisine gidin. O da yaranıza merhem olmazsa Allah'a müracaat, dersin. Hanım'ı asan, ipi boğazına takan, masaya tekmeyi vuran sen değilsin ki... Ben de Hanım'a hakkımı helal ettim. Yiğit ölmüş kadın...</p>

  <p class="block4">— Evet bey yiğit öldü. Hasan kalktı. Yüzünde rahat bir gülümseme vardı. Gideyim de yemenisini Ali'ye teslim edeyim. Sevaptır. Oğlan sabahtan beri ağlıyormuş beyim... Ama nasıl ağlıyormuş... Arkadaşlar "Bu Ali artık iflah olmaz, ölür, " diyorlar. Eğer ağzından kan boşanmazsa ölür. Bu kan iyi bir şey... Bak Hanım’ın haline... Elham'ı okuyamıyordu. Ağzından kan boşanınca aklı başına geldi. Rahatladı. Bizim kız da, beyim, öksürüyordu ama karnı yırtılacak gibi, onun da ağzından kan boşanınca öksürük eskisi kadar kalmadı. Rahatladı.</p>

  <p class="block4">— Doğrudur, Hasan Efendi, insanoğlunun rahatlaması için mutlaka biraz kan ister...</p>

  <p class="block4">— Kan istiyor beyim... Demek ki kan içerdeki pislikleri temizliyor. Hava borularını falan yıkıyor... İşte meydanda bir şey...</p>

  <p class="block4">Gardiyan Kel Hasan, Hanım’ın yemesini Ali'ye vermek için dışarı çıktı. Murat kederli bir gülümsemeyle düşündü<span class="calibre1">:</span></p>

  <p class="block4">— "Herkes yavaş yavaş kana taraftar oluyor galiba... Malatya Belediyesi'nin sabık köpek zehirleyicisi, Adalet'in otuz liralık gardiyanı ve dün gecenin amatör cellâdı, yedi çocuk babası zavallı Kel Hasan bile, 'Kan, içerdeki pislikleri temizleyecek... ' diyor. Bir parça kan... "</p>

  <p class="block3">SON</p>
</body>
</html>
