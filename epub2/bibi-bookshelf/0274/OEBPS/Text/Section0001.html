<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block3">1</p>

  <p class="block4">Kapı yavaş yavaş, ihtiyatla açıldı. Biraz aralık durdu. Sonra çıplak ayakların hafif şıpırtısı işitildi.</p>

  <p class="block4">İstanbullu yeni uyanmıştı. Yattığı yerden içeri gireni göremiyordu. Ama kim olduğunu biliyordu. Mahsustan büyük sesiyle sordu:.</p>

  <p class="block4">— Kim o?</p>

  <p class="block4">Cevap veren olmadı.</p>

  <p class="block4">— Kim o?</p>

  <p class="block4">— Aduş...</p>

  <p class="block4">— Aduş...</p>

  <p class="block4">— Hey...</p>

  <p class="block4">— Kız "Hey" ne demek? Aduş?</p>

  <p class="block4">— Efendim.</p>

  <p class="block4">— Sabah şerifler hayır olsun Aduş Hanım...</p>

  <p class="block4">— Olsun efendim.</p>

  <p class="block4">— Gel bakalım...</p>

  <p class="block4">İstanbullu, yanında duran iskemlenin üzerine akşamdan bıraktığı bir tek çay şekerini eline aldı<span class="calibre1">:</span></p>

  <p class="block4">— Buyrun Aduş Hanım... Aduş, şekeri derhal ağzına attı.</p>

  <p class="block4">— Kız, "Teşekkür ederim, " hani?</p>

  <p class="block4">— Teşekkür ederim.</p>

  <p class="block4">— Olmazdı. "Teşekkür ederim efendim, " diyecektiniz.</p>

  <p class="block4">— Ederim efendim.</p>

  <p class="block4">— Annen iyi mi?</p>

  <p class="block4">— İyi. Dün gece ağladı.</p>

  <p class="block4">— Ağlama deseydin.</p>

  <p class="block4">— Ağlama dedim. Murat ağabeyime söylerim, dedim.</p>

  <p class="block4">— Ne dedi?</p>

  <p class="block4">— Ben fenalık yapmıyorum, ağlıyorum, dedi.</p>

  <p class="block4">— Türkçe mi söyledi, Kürtçe mi?</p>

  <p class="block4">— Kürtçe söyledi.</p>

  <p class="block4">— Ayşe Ana iyileşti mi?</p>

  <p class="block4">— lah</p>

  <p class="block4">— O da nasıl söz? "Hayır efendim, " diyecektin ya...</p>

  <p class="block4">— Hayır efendim.</p>

  <p class="block4">— Dün bir abla daha getirdilerdi. Adı neymiş?</p>

  <p class="block4">— Bilmem. İşte o ağladı da, anam da beraber ağladı. Nerde Mahpus?</p>

  <p class="block4">— Yok, gezmeye gitti...</p>

  <p class="block4">Aduş, kediyi karyolanın altında, dolabın arkasında aradı.</p>

  <p class="block4">— Aduş.</p>

  <p class="block4">— Efendim. Hanım ne yapıyor?</p>

  <p class="block4">— Hanım da ağladı. Bizim evde herkes ağlıyor.</p>

  <p class="block4">— Sen..?</p>

  <p class="block4">— Ben de ağladım.</p>

  <p class="block4">— Baban?</p>

  <p class="block4">— Babam ağlamaz. Babam erkek...</p>

  <p class="block4">— Maho? -Mahmut dokuz yaşındaydı<span class="calibre1">-</span> Maho ağlamıyor mu?</p>

  <p class="block4">— Ağlıyor. Ayakları üşüyor da... Maho erkek değil ki!.. Çocuk...</p>

  <p class="block4">— İstanbullu, kış gelmeden evvel Aduş'a kundura ve entari temin etmeye karar vermişti. Çocuğun çıplak ayaklarına bakarak sordu<span class="calibre1">:</span></p>

  <p class="block4">— Nerde senin takunyaların?</p>

  <p class="block4">Aduş takunyayı bilmiyordu. İstanbullu sözü değiştirdi<span class="calibre1">:</span></p>

  <p class="block4">— Nalınların nerde?</p>

  <p class="block4">— Koptu.</p>

  <p class="block4">— Kopmuş... Hele rezil... Yere basma bakalım... Çık şu sıranın üzerine... Betona basılır mı? Hasta olursun. Çık şuraya.</p>

  <p class="block4">— Ben hasta olmam... Aduş, "Ohh... " diye hafif bir ses çıkararak minnacık ellerini yanağına götürdü. Anası olan çocuk hastalanmaz. Anası karnını doyuruverir.</p>

  <p class="block4">— Aç mısın?</p>

  <p class="block4">— Hacı Abdullah dayın nerde?</p>

  <p class="block4">— Görmedim.</p>

  <p class="block4">Bu esnada Aduş'a seslendiler. Kız gülerek dolabın arkasına kaçtı, başını uzatıp fısıldadı<span class="calibre1">:</span></p>

  <p class="block4">— Ayşe Ana gelmiş...</p>

  <p class="block4">— Neden saklanıyorsun?</p>

  <p class="block4">— Beni içeri kapatır...</p>

  <p class="block4">— Korkma ben söylerim kapatmaz.</p>

  <p class="block4">— Sana "kapatmam" diyor, ama aşağı götürünce kapatıyor. İstanbullu, Aduş'un saçlarını kestirmek için anasıyla tam bir ay mücadele etmişti. Saçı kestirdiler ama boynundaki katır boncuklarını, sarı ve nikel kuruşlardan yapılma gerdanlığı çıkartamadılar. Aduş deliler gibi ağladı, kendini yerlere çaldı. Küçücük -dört yaşında— esmer, zayıf bir kızdı. İstanbullu buraya ilk geldiği zaman gözlüklerinden korkmuş, aylarca kucağına çıkamamıştı. Sonra sonra, birbirlerine işte böyle alıştılar. Aduş Türkçeyi ve çiftetelli oynamasını pek kolay öğrendi. Dost oldukları gün, on dört ay evvel, İstanbullu onu duvarın önünde durdurtup ölçmüştü. Aduş, şimdilik her sene üç parmak büyüyordu. Hem boyu, hem aklı bu kadar büyüyor. Para veren mahpuslara teşekkür eder ve Alman ordusu gelse, parasını elinden alamaz. Parayı mutlaka anasına verecektir. Karılar koğuşunun kapısına gider, yere yüzükoyun yatar. Bazen "Like" bazen "Ana" diye seslenir. İçerden başka birisi anasının yerine cevap verse Aduş bir ihtiyar kocakarı gibi yattığı yerden "Hayır... Hayır... " manasına başını sallar. Anasının sesini alınca paraları peşi peşine kapının altından içeri sürer. Şimdilik, hamal olan babasına da, bir kavga esnasında komşu karısının kaba etini ısırıp ölümüne sebep olduğundan iki seneye mahkum anasına da, babasıyla beraber dışarda kalan altı, yedi, dokuz yaşındaki üç kardeşine de Aduş yardım etmektedir.</p>

  <p class="block4">— Aduş... Kız, dert yapışasıca... Kız... Ayşe Ana soluyarak odaya girdi.</p>

  <p class="block4">— Beyim kız burada yok mu?</p>

  <p class="block4">— Kızı bırak... Sen neredesin Müslüman? Hastalığın nasıl oldu?</p>

  <p class="block4">— Sorma... Halime bak...</p>

  <p class="block4">Karı gardiyanı Ayşe Ana, çok uzun boylu, çok şişman bir kadındı. Gençliğinde dünya güzeli olduğunu, "Rum diyarı"nda Ayşe'den beyaz karı bulunmadığını eskiler söylüyordu. Günahı vebali boyununa biraz da oynak olduğunu, yüreğinin merhametinden yalvaranları boş çevirmeye kıyamadığı anlaşılıyordu. Bu yüzden kocası Davulcu Mehmet dayı sopa koymaz sırtında paralarmış... "Lakin bazı karıya haramla sopa tevatür yarar. Bu Ayşe rezili, hovarda yeniledikçe güzelleşirdi bey, sopa yedikçe parlardı. O zamanın devrinde oğlu olanlar bunu tanırdı. "</p>

  <p class="block4">Son zamanlarda, iki seneden beri, sağ elmacık kemiğinin üzerinde bir Halep çıbanı çıkarmış, gittikçe azarak nihayet alt gözkapağını aşağıya doğru çekip yüzüne biraz korkunç ve çok çok hazin bir hal vermişti. Bu yarayı iyi etmek için -daha doğrusu böylece azdırabilmek için— Ayşe Ana suratına sürmedik çalmadık boya, su, çamur, ilaç, toz bırakmamıştı. On günden beri hasta yatıyordu. Müdürden bir hafta izin aldığı halde, evde ancak dört gün kalmış tekrar vazifesi başına dönmüştü.</p>

  <p class="block4">İstanbullu ‘ya, görüşemedikleri birkaç gün içinde büsbütün çökmüş gibi geldi. Yüzündeki çıban el ayası kadar açılmış, gözünü aşağı doğru -inmeli bir aza gibi— çekmişti.</p>

  <p class="block4">— Yarayı gene azdırmışsın Ayşe Ana. Galiba ekşi yedin.</p>

  <p class="block4">— Yedim.</p>

  <p class="block4">— Bir de utanmadan yedim diyor. Sana kaç kere söyledim. Ekşi yersen yaran çalışır.</p>

  <p class="block4">— Ne yapalım? içerlerim yanıyor benim evlâdım... Benim içerlerim yanıyor...</p>

  <p class="block4">— Kız, iç yanarsa hemen ekşi mi yenecek? Biraz sabretmez misin?</p>

  <p class="block4">— Adam sen de Murat Bey'im... Acından ötmüş demesinler de çok yemiş de çatlamış desinler...</p>

  <p class="block4">— Hastasın. Evde niye oturmadın?.</p>

  <p class="block4">— Evde... Benim evim mi var? Yoluna boz duman çökesice benim oğlum... Alnının çatından vurulasıca benim oğlum... Bu benim oğlum, inşallah, ekmeği ekmekçide, parayı sarrafta göre...</p>

  <p class="block4">— Gene sana ne yaptı?</p>

  <p class="block4">— Ne yapacak? Gecenin bir vaktinde sarhoş olmuş, başucuma canavar gibi dikildi. Para istiyor benden...</p>

  <p class="block4">— Veriverseydin...</p>

  <p class="block4">— Hani para?.. Sen ne söylüyorsun yavrum... Metelik divan sinisi... "Üç lira başgardiyana borcum vardı verdim, " dedim. "İki lira Hanım'a borcum vardı. Verdim, " dedim. "İki lira bir de seksen kuruş İstanbullu Murat Bey'e borcum vardı, verdim" dedim.</p>

  <p class="block4">— Kız, bana borcun mu vardı ki bunu böyle söyledin?</p>

  <p class="block4">— Hasta halimde aklıma sen geldin... Sen benim oğlumu bilir misin? Benim oğlum, encamında dilenir... Ancak bir tarlası olup satmalı ki derdine deva bula... "Demek paran yok mu cadı?" dedi. "Yok, " dedim. "Sen de kendini karı mı sayıyorsun. Ulan sen bir süpürge süpürmeyi bilmezsin. Bu yüzden babam senin kolunu kırmadı mı? Bacağını kırmadı mı? Başında üç kurşun yarası yok mu senin... " diye bağırdı. "Gördün mü oğlum... Kötü can olsa, babanın gününde çıkar giderdi. Demek ananın cani iyi canmış, " diye gülüverdim. Gülmeyi canım istemiyor ya... Belayı defedeyim diyerek... Vay bir öfkelendi. "Bir bacağını da ben kırmazsam... " diye şart etti. Sopayı çekti Ayşe Ana, oğlu kapıda duruyormuş gibi o tarafa döndü. Sen benim kafama neden vuruyorsun, kurşuna gidesice... Sen benim, tavuklar gibi, kafama neden vuruyorsun? On ağaç söğüdüm vardı. Eriklerim vardı. Söğüt ağaçlarımı, erik ağaçlarımı kesti, yaktı. Dış kapıyı da kırdı kırdı yaktı. Dış kapılar kırılır mı şahım?</p>

  <p class="block4">— Bak Mehmet dayıyı beğenmiyorsun ama, sağ olsaydı seni oğlana dövdürmezdi.</p>

  <p class="block4">— Sağ olsaydı... Sağ olmalıydı. Herif beni döverdi, bana söverdi. Ama beni it ayağına bırakmazdı. Eller benim derdimden dağlarda gezerdi. Su başlarında gezerdi, balıkları suda temizler getirirdi. Kuşları fırında pişirtir, ekmeklerin arasına sarar getirirdi. Bir vilâyetin bir davulcusu idi. Şimdi oğlan da davul çalar ama nerde babasının tokmağı, nerde bu türemeyesicenin tokmağı... Herif ölürken ben buradaydım, yetişemedim, "Avrat geleydi de, bana zehir yedireydi, " demiş koca herif. On gün oluyor rüyada gördüm. Bana cennet kuşları avlamış. İlle yiyeceksin diye boğazıma sarıldı. Sabahleyin korktum. Koştum, mezarına gittim, "Aman koca... Beni yanına alma... Ben biraz daha yaşasam iyi olur, " diye yalvardım. Hani yağmur yağmıştı. Rüzgâr agu gibi esiyordu, ıslandım, mezarın başında çamura battım. İşte benim hastalığım, o günün soğuğu... Yağmur yağar, eteğimi başıma çeviririm. Hastalandım. Evim diyerek gittim. Eli kırılasıca. Sen beni neden döversin. Bu benim oğlum, eski avradı da böyle döverdi, sarhoş oldu kamaladı. Kavga etti hançerledi. Karının bacısı haber almış, bir dubara ile alıp götürdü. Şimdi yanına avrat gelmiyor. Ona ettiğini çekecek. Karı Bitlisli idi. Arslan gibi karıydı. Bu benim oğlum hapiste yattı da karı Reji ‘de çalıştı. Rezile saat aldı, gömlek aldı. Hepsini sattı. Karakola gideceğim... Ben kendisini şekva etsem, bre vurur döverler.</p>

  <p class="block4">— Acıyor musun?</p>

  <p class="block4">— Acımıyorum. Şu kaba etlerime vurdu sopayı, vurdu sopayı... Oralarım hem gümgüdük oldu. Söylenmez ki şahım, komiser kısmına söylenmez ki... Her yerim ağrıyor denir de oralarım ağrıyor denmez...</p>

  <p class="block4">— İş anlaşılıyor. Oğlun söyleyemeyeceğini bildiğinden sağrına vurmuş.</p>

  <p class="block4">— Bilmez mi? O ne domuzdur. Lakin Allah o paşaların tuttuğunu altın ede.</p>

  <p class="block4">— Hangi paşaların kız?</p>

  <p class="block4">— İsmet Paşaların.</p>

  <p class="block4">— Neden?</p>

  <p class="block4">— Karıları çalıştırma âdetini çıkarmasaydı, bizi bu kapıya kim uğratırdı? Ben de çalışmasam, oğlan beni döve döve öldürürdü. Vay benim oğlum, leğen aldım leğenimi sattı. Tencereler aldım, tencerelerimi sattı. Tam beş tane şöyle şöyle tencere aldım. Kuzu gibi tencereler... Bakırı altın gibi tencereler... Ermeni malı gibi... Buraya girmeden de ben boş durmazdım ki... Ben hasır örerim... Hasır örgüm türkülerde söylenir. Şuraya on, on beş tane hasır koyardım. Sonunda İbiş'e sattırdım. Şimdi hükümet bize bakıyor. Hükümetin birini, Allah bin ede... Allah hükümetten razı ola... Bize bir sürü şeker verdi. Oğlandan gizli sattım. Şu kadar para kazandım. Şimdi beni sancı tutuyor. Usul usul hamama gitsem, sıcak su benim derdimi alır.</p>

  <p class="block4">— Sen şimdi hamama mı gideceksin?</p>

  <p class="block4">— Yok. Müdür gelsin. İzin isteyeceğim! Simdi ben çarşıya gidiyorum. Çarşıda bir hacetin var mı?</p>

  <p class="block4">— Teşekkür ederim.</p>

  <p class="block4">Ayşe Ana, konuşmaya dalınca Aduş meydana çıkmıştı. Çarşıya gitmek lafını duyar duymaz koşup Ayşe Ana'nın eteğini yakaladı.</p>

  <p class="block4">— Ana beni de götür.</p>

  <p class="block4">— Hele şuna bak... Sen nereye gidermişsin...</p>

  <p class="block4">— Beni de götür.</p>

  <p class="block4">— Sus... Bir de senin derdini mi çekeceğiz. Aduş ağlamaya başlayınca Ayşe Ana yumuşadı.</p>

  <p class="block4">— Sus... Hemen zırlama... Sus dedim... Sus kız... Hay anan öle rezil... Seni götürmesem buraya neden çıktım... İstanbullu ‘ya döndü: Anası yalvardı biraz gezsin sevaptır.</p>

  <p class="block4">— Eksik olma... Gene senin kümese bir tavuk geldi Ayşe Hanım, neden gelmiş? Tezkeresiz iş yapmaktan mı gelmiş?</p>

  <p class="block4">— İyi bildin. Tezkeresiz iş yapmışlar. Boşanmadan bu herife kaçmış. Köyün muhtarı da öfkelenmiş. Burada ham kâğıtla alışveriş ediliyor diyerek hükümete müzevvirlemiş. Dedim ki "Burada herkesi eşiyle beraber yatırırlar. Sen de bir istida versene... " dedim.</p>

  <p class="block4">— İyi demişsin. Ne dedi?</p>

  <p class="block4">— Ne diyecek? "Aman anacığım... Aman usulü ne ise yapalım. Ben yalnız yatamam. Bizi bir araya koysunlar sevaptır. Uuy anacığını, " diyerek şuraya dikildi.</p>

  <p class="block4">— Ee...</p>

  <p class="block4">— E'si... Güldük bir vakit... Karı zamane karısı. "Yiğitim yanımda olsun da tek durağımız mahpushane olsun, " dediği bir... Bir de köylü karısı usul, erkân bilmez derler. Kurdun adı çıkmış, çakallar baş kesiyor hesabı...</p>

  <p class="block4">— Ayşe Hanım, bu işte köylü şehirli olur mu? Güzel mi bari?</p>

  <p class="block4">— Fena değil... Karının güzelliği ne demek? "Her karının adı birdir karanlıkta tadı birdir, " demişler</p>

  <p class="block4">— Kocasını demek ki sevmiyormuş.</p>

  <p class="block4">— Sever mi? İhtiyarmış. Meşhur bir mesel var: Gece ayaz gündüz bulut, evde kışı zayi eder. Sıcak yemek soğuk su, o da dişi zayi eder, genç avrat koca kişi o da iş zayi eder.</p>

  <p class="block4">— Sende laf çoktur... Ee, istida meselesi hâlâ duruyor mu? Ayşe'nin cevap vermesine meydan kalmadan Topal Sefer içeri girdi. Ayşe'yi görünce şaşırdı<span class="calibre1">:</span></p>

  <p class="block4">— Vay Ana, sen daha burada mısın?</p>

  <p class="block4">— Gidiyorum oğlum...</p>

  <p class="block4">— Gidiyormuş. Yahu, biz tütünsüz ölüyoruz.</p>

  <p class="block4">— Gidiyorum, gidiyorum.</p>

  <p class="block4">— Dur nereye gidiyorsun. İçerde laf çok. Hakkında istida veriyorlar.</p>

  <p class="block4">— Aman... Benim hakkımda mı? Aman o da ne demek? Biçare, istidadan, kendisini işten çıkaracaklarından pek korktuğu için herkes onunla böyle eğlenirdi. Şimdi bir Sefer'e, bir İstanbullu ‘ya yalvararak bakıyordu. Sefer, İstanbullu ‘ya ciddi ciddi anlattı<span class="calibre1">:</span></p>

  <p class="block4">— Buna para vermişler bey... "Şunu, şunu alacaksın, " demişler.</p>

  <p class="block4">— Deme, sakın para eksik mi çıkmış?</p>

  <p class="block4">Ayşe Hanım bir dişi hayvan gibi kavgaya hazırlandı<span class="calibre1">:</span></p>

  <p class="block4">— Ben kuyruğa yakın et yemem! diye bağırdı, dinini, imanını karalayan varsa eksik paraları boynumun borcudur. Şuna bak hele... Sen Kürtlüğünle biliyorsun da ben bilmez miyim? Ben hiç kalabalıkta saymadan götürür müyüm? Onlar tilki ise ben kuyruğuyum. Bana tahsildar "Et al, " dedi. Bir kayme verdi. Urfalı, boncuk ısmarladı. Hepsini bir tamam teslim ettim. Ortada gâvur yağması mı var? Ayşe her taşa yıkılmaz.</p>

  <p class="block4">— Dur bakalım Ayşe Ana... Bakalım Sefer doğru mu söylüyor?</p>

  <p class="block4">— Bilmem... İster doğru söylesin, ister eğri... Benim özüm doğrudur. Birisi benim hakkımı yerse ben mahşerde alırım. Bu hükümetin devrinde karı kısmını bir vakit ayaklayamazlar. Allah hükümete zeval vermesin. Reyi karılara verdi. Bir karının sözü, bir erkeğin sözünden ileri geçiyor. Siz burada ne bileceksiniz. Mahpussunuz. Dışarda millet keyfediyor, yaşıyor. Ben hep sizi düşünüyorum. Hükümetimize Allah bir merhamet vermeli. O merhametle bir af çıkarmalı. Mahpusluk zordur. Herifi kışın mahpusa koymuşlar. Bir gün sonra anası gelmiş, Anasına sormuş: "Dutlar oldu mu ki ana?" demiş. Buranın bir günü bir senedir. Hükümette oturanlar hiç mahpus olmuşlar mıdır Murat Bey?</p>

  <p class="block4">— Olmamışlardır.</p>

  <p class="block4">— Öyleyse nafile... Kurt kuzunun ah ettiğini bilmez.</p>

  <p class="block4">— Gördün mü? Hep hükümeti methedersin. Şimdi bu af vermemek doğru bir iş mi?</p>

  <p class="block4">— Bir Allah'ın, bir de hükümetin işine akıl ermez oğlum. Ne yaparlarsa yapsınlar. Vebali boyunlarına... İyi yaparlarsa iyisinde otururuz, kötü yaparlarsa kötüsünde...</p>

  <p class="block4">— Vebali boynuna, dedin mi hazır ol, kötüsünde oturacağız.</p>

  <p class="block4">— Kötüsünde elbet. Suç hükümette mi? Bak dünya bozulmuş şahım, karı nikâhlı kocasını bırakmış da şuradakine kaçıyormuş.</p>

  <p class="block4">— Ne halt etsin ihtiyara vermişler.</p>

  <p class="block4">— İhtiyara verdiklerinden mi? Onun huyu öyle.</p>

  <p class="block4">— Demek yarın da başkasına mı kaçar?</p>

  <p class="block4">— Hiç şüphen olmasın. Dükkân bir adam için açılmaz.</p>

  <p class="block4">Aduş'u çekiştirerek Sefer'in arkasından dışarı çıktı. İstanbullu yataktan kalkacaktı ki tekrar geri döndü. Sesini alçaltarak korku ile fısıldadı<span class="calibre1">:</span></p>

  <p class="block4">— Hubuş sana bir mektup yazdıracak. Kanlılar gibi yalvardı. "Pencereye gelsin, " dedi.</p>

  <p class="block4">— Olur kız niye fısıldıyorsun? Bu da mı yasak?</p>

  <p class="block4">— Ben başımdan korkarım... Söz ederler de...</p>

  <p class="block4">— Hubuş ne mektubu yazdıracakmış? Hekim'in oğluna sevda mektubu mu?</p>

  <p class="block4">— Yok yavrum... Ankara'ya bir mektup... Yalvardı, ağladı. Sevaptır..</p>

  <p class="block4">— Pekâlâ öğleden sonra gelir yazarım.</p>

  <p class="block4">Cezaevinin sol tarafındaki ait kat koğuşlarının pencereleri karılar koğuşunun avlusuna bakıyordu.</p>

  <p class="block4">İstanbullu, öğleden sonra, Büyücü Hoca’nın yatağına misafir gitti. Büyücü Hoca, senenin altı ayını dışarda altı ayını içerde geçiriyordu. Üfürükçülüğün cezası üç ay olduğu için buna son birkaç senedir, üç ay içerde, üç ay dışarda yaşıyor denilebilir. Büyücü Hoca'ya bu adı İstanbullu takmıştı. Asıl adı Nazmi Topçu Bey'di. Yüzünü her zaman muntazaman tıraş eder, ağzının üzerinde küçük bir leke halinde "memur bıyığı" bırakırdı. Kıyafeti de asla büyücülüğünü hatırlatmazdı. Gençlere mahsus geniş körüklü bir İngiliz külotu ve avcı biçimi bir ceket giyer, kravat bağlar, ayağına son moda İskoç çorapları ve kısa konçlu botlarını çekerdi. Bu kıyafetle bir fötr şapka, bir baston, bir de el çantası ilâve edilirse, Büyücü Hoca'nın Malatya'da meşhur ve asla değişmez kılığı anlatılmış olur. Yedi göbek sülâlesi Malatya'da doğup büyümüş olduğu halde, yüzünün esmerliğinden istifade ederek herkese, hatta Malatyalılara karşı bile kavmi necibi Arap'a mensubiyet iddiasından çekinmez, bazen "pederi merhum", bazen yuvarlak hesap "ceddi ebcedimiz" diye başlayarak Mekke'den nasıl geldiklerine dair, çöllerde, kervanlarda, vahalarda geçmiş bir uzun seyahat hikâyesi anlatır.</p>

  <p class="block4">Muallimlik, Nahiye müdürlüğü, ihtiyat zabitliği etmiştir. Muskacılıktan, üfürükçülükten, bir de -en fazla ürktüğü macerası olan— hükümete sövmek suçlarından mahkum olup, sabıkayı mükerrere eshabından sayılmaya başlayıncaya kadar da Halk Partisi'nin müntehibi sanilik vazifesini muntazaman ifa etmiştir. Mahpusanede bulunmadığı zamanlar akşamcılığı asla bırakmazdı. Zaten bir gece fazla kaçırmış, kahvede kahveciye para vermek için cebinden bir gümüş lira çıkarınca beraber oturanlardan birisi "Ver bakayım, Atatürk lirası mı İsmet İnönü lirası mı?" demiş, bakmışlar ki İsmet lirası, işte o anda hocanın ağzından edepsiz bir kelime kurtuluvermiş. Sözün burasında hoca etrafına bakar<span class="calibre1">:</span></p>

  <p class="block4">— Hazret, diye sesini alçaltır, ben sövmez bir adam değilim. Lakin kitap çarpsın ki! o anda sövmeye niyetim yoktu.</p>

  <p class="block4">İşte böylece bir "niyetsiz sövme" yüzünden hayatı perişan olmuştur. Polis dairesinde, kendisi için bir siyasî fiş doldurmuşlar, resmini ve parmak izini almışlar. Buna bir türlü akıl erdiremediğinden hoca korkuyor. Ne zaman İstanbullu ile yalnız bulunsa, etrafına bakarak, alçak sesle bu fiş meselesini sorar. Keyifli bir gününde İstanbullu, kendisine bir nasihat vermiştir. Bir büyük şiir yazıp İsmet Paşa'ya yollamak, bu suretle fişi yırttırmak.</p>

  <p class="block4">Hoca aynı zamanda şairdir. Bir oturuşta dört beş gazel; beş on hicviye kaleme alır. Son defa, uygunsuz kadınlardan birisine muska yazarken cürmü meşhut halinde yakalanıp iki buçuk aya mahkum edilmiştir. Her gelişinde, kadın koğuşundakilerden istifade etmek için alt sol koğuşun birinci penceresi önüne, yüksek bir kerevete yatağını serer, buradan kadınların mektuplarını, istidalarını ve muskalarını yazarak alâkülli hâl geçinir. Bir aydan beri İstanbullu'nun nasihatini tutarak İsmet Paşa'ya, siyasi fişin yırtılmasını temin edecek büyük kasideyi yazmakla meşguldür. İstanbullu koğuşa girdiği zaman, Büyücü Hoca, dizinin birini yukarı dikip masa yerine kullanarak cayır cayır bir şeyler yazıyordu. İstanbullu yüksek sedirin yanında durunca başını kaldırdı. Bir an, hiçbir şey görmeyen küçük, kara gözleriyle baktı. Sonra telaşlı telaşlı davrandı<span class="calibre1">:</span></p>

  <p class="block4">— Vay beyim... Hele buyur... Ulan eşekler. Koğuş arkadaşlarına her zaman böyle kaba hitap eder, sözünü de mutlaka geçirirdi. Ulan Kürtler... Misafir geldi demezsiniz.</p>

  <p class="block4">İstanbullu bir sıçrayışta sedire çıktı<span class="calibre1">:</span></p>

  <p class="block4">— Rahatsız olma hocam... Gene şiir mi yazılıyor?</p>

  <p class="block4">— Yazdım da... Dur olmaz... Şöyle buyuracaksınız. Şöyle...</p>

  <p class="block4">— İyi sen işine bak... Yastık istemez,</p>

  <p class="block4">— Ne demek? Yatağı da sereceğim... Yatağı...</p>

  <p class="block4">— Giderim. Bir daha da gelmem... Yastık elverir. Hoca, yastığı pencerenin içine koydu. İstanbullu'nun altına bir de minder verdi. Küçük bir Kürt çocuğuna ateş yakmasını emretti. Cigara paketini ortaya bıraktı<span class="calibre1">:</span></p>

  <p class="block4">— Hele bir tane yakın. Zaten bizi özleyip gelmezsiniz ki...</p>

  <p class="block4">— Her zaman özlüyorum, yazılarım bu sıra pek sıkıştırdı. Hubuş Hanım rica etmiş. Gelmesek ayıp...</p>

  <p class="block4">— Hubuş Hanım... İyi vallaha... Karı kendinden geçmiş, hâlâ körpe delikanlı meraklısı...</p>

  <p class="block4">— Hocam...</p>

  <p class="block4">— Bir şiir de bu hususta yazacağım... Malatya ne bir acayip memleket. Her bokluğa bir şiir yazsa, insanın ömrü vefa eylemez... Hubuş Hanım... Meseleden haberim var...</p>

  <p class="block4">— Neymiş?</p>

  <p class="block4">— Bizim dert. Malûm ya Hubuş Hanım benimle suç ortağıdır. Biz de Millî Şefe septetmişiz, o hatun da septeylemiş. Biz kaside yazıyoruz. O da mektup yollayacak. Kaç kere aklıma geldi de, sormayı unuttum. Şimdi bu Hubuş'a da siyasî fiş dolduracaklar mı?</p>

  <p class="block4">— Zannetmem.</p>

  <p class="block4">— Neden? Pekâlâ... Fakire neden doldurdular. Allah aşkına Murat Bey şu meseleyi anlat... Bu fiş meselesi...</p>

  <p class="block4">— Canım hocam... Kaç kere söyledim. Fiş demek eski tabirle sicillemek demek.</p>

  <p class="block4">— Bizi şimdi sicillediler mi?</p>

  <p class="block4">— Sicillediler zahir.</p>

  <p class="block4">— iyi ama ben bu sicilden hiç hazzetmiyorum, bu sicili kazımanın kolayı...</p>

  <p class="block4">— Kolayı, sadakat...</p>

  <p class="block4">— Neye sadakat? Alay mı ediyorsunuz hazret? Biz kime sadakatsizlik ettik. Sarhoş bir adam kahvede bir terbiyesizlik etmiş. Lahavle...</p>

  <p class="block4">— Bak ne güzel biliyorsunuz. Mesele basit, basit olduğu için de üzülmeye değmez. Ben on beş senedir fişliyim, hiçbir zararını görmedim.</p>

  <p class="block4">— Daha ne zarar göreceksiniz. İşte on beş seneye mahkum edilmişsiniz.</p>

  <p class="block4">— Hem de suçsuz ve delilsiz...</p>

  <p class="block4">— Bir de gülüyorsunuz... Deli olmak işten değil... Bize de mi aynı akıbet mukadder?</p>

  <p class="block4">— Zannetmem. Kaside yanık olursa... Paşanın yüreğine dokunursa...</p>

  <p class="block4">— Tabiî yanık olacak, tabiî yüreğine dokunacak... Lakin bir korkum var. Eline geçmezse... Orada it sürüsü kadar katip var. Daha beterini söyleyeyim. Okur da "Ben yazdım efendimiz", diye kendi namına takdim ederse...</p>

  <p class="block4">— Eee, bu kadarı da artık fazla... Siz beni deli edeceksiniz... En iyisi, çıkınca bizzat götürür, kendi elinizle takdim edersiniz.</p>

  <p class="block4">— Hay bin yaşa hazret. Allah sizden razı olsun... Giderim.</p>

  <p class="block4">— İşte bu da halledildi. Şimdi haydi okuyun bakalım... Kasideye mi çalışıyordunuz?</p>

  <p class="block4">— Hayır...</p>

  <p class="block4">— Öyleyse okuyun bakalım.</p>

  <p class="block4">— Baş üstüne...</p>

  <p class="block4">Büyücü Hoca, gözlüğünü düzeltti. Kâğıdı kaldırıp Kuran ahengine benzeyen hazin bir sesle okumaya başladı:</p>

  <p class="block5"></p>

  <p class="block6">"Asri zamanda hepsi ganî var mı güdadan</p>

  <p class="block6">Gördüklerin süs, sade kuru ehli riyadan</p>

  <p class="block6">Tenhaları melce ederek kaçsa da insan</p>

  <p class="block6">Kurtulmaya imkan var mıdır asrı beladan</p>

  <p class="block6">Gece dersinden bir şahadetname alanlar</p>

  <p class="block7"><i class="calibre2">Her iki âlemi kendisi</i><sup class="text"><sup class="noteref" id="back_note_1"><a class="calibre3" href="../Text/index_split_004.html#note_1" title="1">1</a></sup></sup> <i class="calibre2">vüzeradan</i></p>

  <p class="block6">Kalıp kıyafet var ise eğer tamahın</p>

  <p class="block6">Hacı Abdullah dahil meclisi ümeradan"</p>

  <p class="block5"></p>

  <p class="block4">— Gene Hacı Abdullah'ı karıştırmışsınız üstat...</p>

  <p class="block4">— Karıştırmadan yapamıyorum. Günü azaldıkça aklı da azalıyor.</p>

  <p class="block4">— Devam edelim<span class="calibre1">:</span></p>

  <p class="block6">"Yok ise eğer şeklini halleden alem</p>

  <p class="block6">Şeyh Yusuf dahi hurda kitapsız ulemadan</p>

  <p class="block6">Dahil olursan cemiyyeti riyakârlara</p>

  <p class="block6">Almış olursun sen de mühürü Süleyman'dan</p>

  <p class="block6">İbret değil mi bizdeki ahlâkın sükûtu</p>

  <p class="block6">Tabasbus ehli bu zamanda muteberandan</p>

  <p class="block6">Tak koluna bir dilberi düş çarşı, pazara</p>

  <p class="block6">Onu Huri, seni addeder büyük gulemandan</p>

  <p class="block6">Tut bir riyakâr eteğinden kendine bend ol</p>

  <p class="block6">Sen de olursun şöhretli eshabı kiramdan</p>

  <p class="block6">Sadakat, metanet gösterip kendini övme</p>

  <p class="block6">Mahrum kalırsın sonra bütün asri zamandan"</p>

  <p class="block4">— Nasıl beyim? Doğru değil mi Allah aşkına?</p>

  <p class="block4">— Pek doğru...</p>

  <p class="block4">— Bak daha neler yazdım. Dün gece bir efkâr geldi. "Yahu... Ben bu it ahırında ne arıyorum?" dedim. Kaleme çöktüm. Dinle<span class="calibre1">:</span></p>

  <p class="block6">"Ahlâksızlık tayîb olamaz fakir olmazsan</p>

  <p class="block6">Beyhude olmasın gümanın din ve Kuran'dan</p>

  <p class="block6">Bir ekmek ye de haksızı hak gör neme lâzım,</p>

  <p class="block6">Zalime belayı bekleme asla Mevlâ'ndan</p>

  <p class="block6">Gör kıptînin halin mertliğinin akıbeti bu</p>

  <p class="block6">Zindan köşesinde nefes kalmaz elamandan</p>

  <p class="block6">Bir sövmeye fiş doldurur olmuşlar unutma,</p>

  <p class="block6">Senin ne farkın kaldı hey millet bir hayvandan</p>

  <p class="block6">Doğrulara Hak'kın yardımın görmedim</p>

  <p class="block6">Nazmı Parasız olan, zalim elinden düştü dermandan... "</p>

  <p class="block4">— Nasıl beyim? Doğru değil mi?</p>

  <p class="block4">— Doğru ama bir görseler, iki fış daha doldururlar. Bu sefer kaside bile kâr etmez...</p>

  <p class="block4">— Rica ederim. Bunlar şakadan ibaret... Şuara kısmı, malûm ya, şakayı sever, "Aldanma ki şair sözü elbette yalandır" demişler.</p>

  <p class="block4">— İyi ama bunlar pek yalana benzemiyor ki...</p>

  <p class="block4">— Elbette benzemeyecek. Şair yalan yazar da yalana benzetmez.</p>

  <p class="block4">— Ben de şaka ettim. Şimdi böyle şiirler mecmualarda bile yazılıyor. Karikatürde Çamdeviren'in eşarını size okumuştum.</p>

  <p class="block4">— Aklımda... Sahi...</p>

  <p class="block4">Kahveleri gülüşerek içtiler. Sonra Nazmi Bey, pencere demirlerine yüzünü yapıştırıp bahçeye seslendi<span class="calibre1">:</span></p>

  <p class="block4">— Hey bana bakınız, kim var orada?...</p>

  <p class="block4">— Buyur hoca efendi.</p>

  <p class="block4">— Kız Hanım, sen misin?</p>

  <p class="block4">— Benim efendim.</p>

  <p class="block4">— Hubuş bacı nerde?</p>

  <p class="block4">— Burada efendim.</p>

  <p class="block4">— Baksın bakalım... Murat Bey geldi.</p>

  <p class="block4">Pencereden çekilip İstanbullu ‘ya yer verdi. Murat pervazın içine oturdu. Karılar koğuşunun avlusu sararmış otlarla kaplanmıştı. Bir tek küçük fidan, orta yerde miskin ve hasta duruyor, bu ümitsiz avlunun biçareliğini birkaç misli arttırıyordu. Hub, namı diğer Hubuş bacı, 55-60 yaşında şişman kısa boylu bir kadındı. Artık ihtiyarladığından olmalı, yüzünü namahreme göstermemek için fena halde sarılır, fakat bir türlü kocamayan göndü, hâlâ kız oğlan kız sesine benzeyen ince, baygın, işveli kelimelerinde dalgalanır dururdu.</p>

  <p class="block4">Ömründe dört kerecik evlenmişti. İlk üç kocası üçü kız, üçü erkek altı çocuk bırakıp muntazaman onar senede ölmüşlerdi. Üçüncü kocasının vefatından sonra kızları, oğlanları evermek Hubuş Hanım’ın epey zamanını almış olacak ki, kocaman evin içinde tek başına kalınca dördüncü defa evlenme vakti geçivermişti. Hubuş Hanım, bu felaketi mücadelesiz kabul etmek istemedi. Damatlarının ve oğullarının ısrarına karşı direndi. Belki o kadar ısrar etmeseydiler, o da bu kadar inat etmezdi. Velhasıl iki inat bir murat oldu. Hubuş Hanım, Malatya'yı yerinden oynatan bir iş yaptı. Tefçi Zühre'nin dostu Mehmet'le evleniverdi. Mehmet, Malatya'nın en güzel erkeği sayılıyordu. Henüz otuz yaşında ancak vardı. İşi gücü biraz yaşlı kadınlardan para yemekti. Hubuş'u da üç kocadan kalan miras için nikâhlamıştı. Reisicumhura ve hükümete hakaretten 14 aya mahkûm oldu olalı, her ziyarete gelişte harçlık almaktan başka, ticaret yapmak bahanesiyle bir de dükkân sattırmıştı. Bilhassa bu dükkân satışı meselesinden sonra kızları da, damatları da, oğulları da Hubuş'tan büsbütün yüz çevirdiler. Bu inat da gene aksi tesir yaptı. Öyle ki genç koca işi anlayacak kadar akıllı olsa Hubuş’ un bütün malını sattırabilirdi. Bereket versin, Mehmet üç dört aylık hasrete dayanamayarak, yeniden evlenmeye kalkmıştı. Hubuş'un arada sırada bayılması, herhalde, bu havadisi duymuş olduğuna delâletti ve mutlaka çıkmak için bir çare arıyordu.</p>

  <p class="block4">Hubuş bacı pencerenin önüne çömeldi. Yüzünü göstermemek için başını kaldırmadığından omuzlarını oynatarak sordu<span class="calibre1">:</span></p>

  <p class="block4">— Murat Bey orada mısınız?</p>

  <p class="block4">— Buradayım. Nasılsın Hubuş bacı?</p>

  <p class="block4">— Nasıl olayım şahım? İşte buradayım... Dört aydır yatıyorum. Sebep olanlar sebepsiz kalsın... Evleri yurtları yıkıla...</p>

  <p class="block4">— Merak etme, yıkılır...</p>

  <p class="block4">— Elbet yıkılacak. Ben bu cürmün faili değilim. Şahitlik ettiler.</p>

  <p class="block4">Hem evimde kiracılık ediyorlar, hem şahitlik yapıyorlar. Bu gariplerin umumu namussuz. Garip mi, evine uğratma... Bir an sustu. Sen üstüne alınma... Sen mahpussun. Ve de sen iyi adamsın.</p>

  <p class="block4">— Yok canım... Devam et...</p>

  <p class="block4">— Şahitlik ettiler. Birisi alt kattakilerin mektepli oğlu. Yalvardım. "Etme yavrum. O kadar ekmeğimi, dutumu, meyvemi yedin" dedim. Bana söz verdi. Mahkemede inkâr edecekti. Mahkemeye geldi. Orada da öyle söyledi. "Sen erkek değil misin?" dedim de gülüverdi. Bana ceza verdiler. Ceza emri Ankara'dan gelirmiş. Sana şöyle şöyle bir söven oldu ne yapalım, diye. Paşa hazretlerine danışırlarmış. O da demek ki "14 ay ceza elverir" buyurmuş. Hakkı var. Yiğidi kılıç kesmez, bir kötü söz öldürür. Orası haklı. Lakin bakalım biz sövdük mü? Ben paşamıza nasıl söverim? Hem padişah olup, halife postunda oturup, hem de bizim Malatyalımız... Haşa...</p>

  <p class="block4">— Şimdi oraları bırak Hubuş bacı? Ne yazdıracaksın?</p>

  <p class="block4">— Yazdıracağım şu... Paşa’nın amcası kızı var. Sabiha Hanım. Ona bir mektup yazıver. Acıklı bir mektup.</p>

  <p class="block4">— Dur, kağıdı çıkarayım... Sen söyle, sonra ben düzeltirim.</p>

  <p class="block4">— Olur.</p>

  <p class="block4">İstanbullu, kağıdı kalemi çıkardı.</p>

  <p class="block4">— Haydi bakalım.</p>

  <p class="block4">— Yaz, dersin ki... Benim hemşirem, benim gözüm Sabiha Hanım. Aşağı kattaki şikayet etti, yukardaki şahitlik yaptı. Yani bunlar hep garip insanlar. Bizim evde kiracı oturan namussuzlar. Diyeceksin ki "Sen evini gariplere neden kiraya verdin? Varsın boş dursundu" diyeceksin. İşte bir kere yanıldım. Bir kere şaşırdım. Şaşmayan bir Allah, diye yazarsın.</p>

  <p class="block4">— Anladık. Daha?</p>

  <p class="block4">— Dahası... Onların akrabalarından bir kadın ev istedi, vermedim. Ona kızdılar. "Vay sen ne demek?... Evi bize neden vermezsin?" diyerek... işte oraları sen doğrultursun Murat Bey.</p>

  <p class="block4">— Baş üstüne... Daha?</p>

  <p class="block4">— Dahası... "Sabiha Hanım'a da, Fatma Hanım'a da, Kâniye Hanım'a da siz ettiğiniz vaadi unuttunuz mu?" dersin. "Ben bu cezaevinde gece gündüz, her gün ağlıyorum, " dersin. "Ben sizi, Allah'tan aşağı büyük bilirim. Hem de komşuyuz. Hem de Malatyalıyız. Duydum ki Valide Sultan İstanbul’a gitmiş, İsmet Paşa Efendi'miz seyahata çıkmış. Bu dört ay ben neler çektim. Hem vallaha hem billaha yalandır. Gözü yaşlı, bağrı taşlı, gönlü yıkık Kâniye Hanım yemin etti. Sabiha Hanım ben senin eteklerini öperim. Dört aydır cezamı çektim. Kaderimde varmış, damlan da gördüm. Komşuluk, akrabalık hakkıyla rica ederim, beni şuradan kurtarın. Üç aylar girdi. İkisini burada geçirdim. Mübarek Ramazanda sizden himmet isterim. Evimde orucumu tutayım. Valide Sultan’ın, ismet Paşa'nın ayaklarını öperim. Arnavutlar bana hakaret ettiler. Biz Türk'üz. Bu garipler hep Arnavut... Biz İslâm'ız... Bunlar hep gâvur. Gâvur olmasalar başları açık sokağa çıkarlar mı? Biz hem de Malatyalıyız. Medet... Allah aşkına... " İşte Murat Bey sen artık istediğin gibi yazarsın.</p>

  <p class="block4">— imza ne atacağız?</p>

  <p class="block4">— Hub, namı diğer Hubuş cariyeniz. Tapu senetlerinde böyle yazılıdır.</p>

  <p class="block4">— Pekâlâ. Adres?</p>

  <p class="block4">— Adres kolay... Cebeci. İsmet Paşa'nın amcası kızı Sabiha Hanım. No: 5 Ankara...</p>

  <p class="block4">— Mükemmel... Başka bir diyeceğin yok ya?...</p>

  <p class="block4">— Hayır. Aman acıklı yazasın. Pek acıklı yazıver. Okuyanlar bütün ağlasınlar.</p>

  <p class="block4">— Merak etme...</p>

  <p class="block4">— Ne dersin Murat Bey, mektubun bir faydası olur mu?</p>

  <p class="block4">— Belki olur.</p>

  <p class="block4">— Olmalı elbette... Bana yazık değil mi? Vay başıma!.. Vay başıma!..</p>

  <p class="block4">— Deminden beri Hubuş'un arkasında ayakta duran ve İstanbullu’ya güzel kara gözleriyle çapkın çapkın gülümseyen Hanım yüzüne sardığı pembe başörtüsünün altından, "Dilim arkama giydirir kilim... " diye fıkırdadı. Hubuş telaşlandı<span class="calibre1">:</span></p>

  <p class="block4">— Şuna bak... Herkese bir alay lazım. Ben bir şey demedim ki bu lafı böyle söyledin... Sen kulak asma Murat Bey. Sen mektubumu yaz. Elin uğurludur. Allah ömrünü uzun ede... Göğsünde ak tüyler bite... Ah, vah çekmeyesin...</p>

  <p class="block4">— Peki, peki... Ben yazarım.</p>

  <p class="block4">— Artık sen yaz. Mektubum sana emanet... Vebali boynuna oğlun gibi ever, kızın gibi gelin et... Dur, bak benim aklım başımda değil ki... Ben zarf aldırdım, kağıt aldırdım...</p>

  <p class="block4">— İstemez. Bende var. Ben yazarım.</p>

  <p class="block4">— Hiç olur mu? Dur savuşma Murat Bey. Getireyim. Hubuş, şişman vücuduyla adeta yuvarlanarak gitti. İstanbullu, Hanım'a sordu<span class="calibre1">:</span></p>

  <p class="block4">— Sizin iş nasıl?</p>

  <p class="block4">— Bilmem.</p>

  <p class="block4">— Müddeiumumi iddianamesini söylemedi mi?</p>

  <p class="block4">— Bu sefer söyleyecek.</p>

  <p class="block4">— Hâlâ inat ediyor musun?</p>

  <p class="block4">Deminden beri gülümseyen Hanım, birdenbire ciddileşti<span class="calibre1">:</span></p>

  <p class="block4">— Ben yapmadım.</p>

  <p class="block4">— Kız, yapmadın biliyoruz. Lakin şahitler "Yaptı" diyor. Karakolda, müstantikte, müddeimumilikte ikrarınız var.</p>

  <p class="block4">— Biz zorla ikrar ettik. Hüsnü polis bana düşman, Cemal polis bana düşman...</p>

  <p class="block4">— Anladık rezil... Ne inatçı şey yarabbi...</p>

  <p class="block4">Hanım, dargın dargın baktı. Sonra mücadeleyi kazanmış gibi gülüverdi. Dostuyla bir olup kocasını zehirlemekten yatıyordu. Adıyamanlı idi. Malatya Ağır Ceza Mahkemesi'ne idam maddesiyle sevk edilmişti. İstanbullu sözü değiştirmek için sordu<span class="calibre1">:</span></p>

  <p class="block4">— Aduş nerde?</p>

  <p class="block4">— Uyuyor.</p>

  <p class="block4">— Dün size bir arkadaş gelmiş, onu göremedim.</p>

  <p class="block4">— İçerde... Nafia'yla dertleşiyorlar. Hanım, başını çevirerek güldü. İkisinin derdi de bir...</p>

  <p class="block4">— Bari birer muska yazdırsaydın. Hoca işte hazır...</p>

  <p class="block4">— Onlar muskalarını dışarda yazdırmışlar ağabey...</p>

  <p class="block4">— Sahi...</p>

  <p class="block4">— Sıdıka seninle görüşecekti... Hanım, koğuşa doğru bağırdı: Sıdıka...</p>

  <p class="block4">— Efendim.</p>

  <p class="block4">— Gelsene... Murat ağabeyim burada...</p>

  <p class="block4">Sıdıka, zayıf esmer ve pek sinirli bir kadındı. Kocası askere gittikten sonra öteki oğulları huysuz analarını getirip biçarenin başına atmışlardı. Bir gün gelin-kaynana kavgası esnasında Sıdıka kocakarıya bir sopa sallamış, başına rastgelen darbeyle kadın üç gün sonra ölmüştü. Şimdi Sıdıka asılmaktan korkuyordu.</p>

  <p class="block4">Pencerenin karşısına, kıstırılmış korkak bir hayvanın oynak gözleriyle Murat'a baktı<span class="calibre1">:</span></p>

  <p class="block4">— Ne olacak benim işim ağabey?</p>

  <p class="block4">— Korkma, dedim ya... Sana en çok beş sene ceza verirler.</p>

  <p class="block4">— On beş seneye razıyım. Asmasalar... Asılmaktan da korkmam. Lakin ayıptır. Lakin adam mundar gidermiş.</p>

  <p class="block4">— Kız, sana kanunu okumadım mı? Beş sene verecekler. Belki daha az verirler.</p>

  <p class="block4">— On beş seneye razıyım. Asmasalar...</p>

  <p class="block4">— Hâlâ o lâkırdı... Vallaha billaha beş seneden fazla olmaz. Sen Müslüman değil misin. Yemine inanmaz mısın?</p>

  <p class="block4">— On beş seneye razıyım... On beş seneye...</p>

  <p class="block4">— Bırak şimdi saçmalıyorsun. Kocandan mektup aldın mı?</p>

  <p class="block4">— Aldım. İzinli gelecek. Senin yazdığın mektup gitmiş. Ellerine sağlık.</p>

  <p class="block4">— Bir şey değil... İşte gördün mü? Mektup nasıl gittiyse... Öylece... Ben sana söylüyorum... Sakın korkma...</p>

  <p class="block4">Bu esnada Aduş kucağında olduğu halde, Fatı geldi. Türkçeyi hiç konuşamayan bir Kürt karısıydı. Bütün fukara köylü kadınları gibi fena halde yıpranmıştı. Kasabalılara benzemiyor, omuzlarını cilveli cilveli sallayıp sırıtmıyordu. İnsana dümdüz kardeş kardeş bakan siyah gözleri vardı. Çıplak ayakları kocamandı. İstanbullu onu görünce namahremlikten kurtulmuş gibi rahatladı. Sıdıka'ya,</p>

  <p class="block4">— İşte bak, dedi, Fatı'ya iki sene verdiler. Astılar mı?</p>

  <p class="block4">— Fatı başka... O ısırmış.</p>

  <p class="block4">— Sen de sopayla vurmuşsun.</p>

  <p class="block4">— Gördün mü? Sopayla vurmuşum... Beni asarlar. Ah on beş sene verseler...</p>

  <p class="block4">— E, sen artık çok oluyorsun. Küserim ha...</p>

  <p class="block4">İnce bir gölge gelip duvarın dibine durdu. İstanbullu, görmediği halde, bunun zinadan üç aya mahkum edilen Nafia olduğunu anladı. Hanım'a göz kırparak mahsustan sordu<span class="calibre1">:</span></p>

  <p class="block4">— Nafia Hanım nerde? Hasta mı?</p>

  <p class="block4">— Hayır... Gölge "Söyleme" diye işaret ettiği için Hanım kekeledi: Hasta değil... İçerde... Ne yapacaktın?</p>

  <p class="block4">— Pantolonumu iyi ütülemiş teşekkür edecektim.</p>

  <p class="block4">— Bir şey değil. Ben söylerim.</p>

  <p class="block4">— Söyle... De ki, "Eğer böyle iyi ütülerse her zaman onu zahmete koşarım, " dedi dersin.</p>

  <p class="block4">— Söylerim. Olur.</p>

  <p class="block4">— Bir de gömleklerimin yakaları büzülmüş. Nasıl etsek?.. Nafia "göndersin" diye fısıldadı, İstanbullu doğrudan doğruya teşekkür etti.</p>

  <p class="block4">Hubuş bacı, zarfla kağıdı koşturdu.</p>

  <p class="block4">— İşte zarf... İşte kağıt, diye uzattı, geç kaldım. Sebebi, üç ihlâs bir fatiha okudum. Pul da ister ya...</p>

  <p class="block4">— Ben yapıştırırım.</p>

  <p class="block4">— Her ne masrafı olursa...</p>

  <p class="block4">— Şimdi ayıp ettin Hubuş bacı...</p>

  <p class="block4">— Hiç mümkün mü? Pula para vereceksin.</p>

  <p class="block4">— Nafia Hanım da ütünün kömürüne para veriyor. Şimdi gömleklerimi tamir edecek. İplik ister...</p>

  <p class="block4">Nafia bir adımda ortaya çıktı<span class="calibre1">:</span></p>

  <p class="block4">— Ne münasebet... dedi, bizim Malatya'da bir söz vardır. Alacakla borç ödenmez, derler.</p>

  <p class="block4">— Yani, biz Hubuş bacıyla hesabımızı görelim, sonra da sizin borcu mu ödeyelim.</p>

  <p class="block4">— Elbette...</p>

  <p class="block4">— iyi ama ben muska yazmıyorum ki... Mektup yazıyorum. Nafia, çekik elâ gözleriyle İstanbullu ‘ya ağır ve ciddi baktı.</p>

  <p class="block4">Orta boylu, ince fakat çok mütenasip vücutluydu. O kadar güzeldi ve öyle mağrur bir hali verdi ki insan, onun zinadan mahkum olduğuna, hem de Rıza denilen o soytarı oğlanla yatmasına... İstanbullu, sözü uzatmak için sordu<span class="calibre1">:</span></p>

  <p class="block4">— Canınız sıkılıyor mu?</p>

  <p class="block4">— Hayır.</p>

  <p class="block4">— Akşamları Aduş sizi eğlendirmeli.</p>

  <p class="block4">— Eğlendiriyor. Siz gömleklerinizi yollayın.</p>

  <p class="block4">— Olur... Hanım'a başını salladı. Gülersin. Mahkemeye gidince Müddeiumuminin sözlerine kulak ver.</p>

  <p class="block4">— Ben anlamam ki ağabey... Sen anlarsın.</p>

  <p class="block4">— Kız, ben orada mıyım?</p>

  <p class="block4">— Orada olmasan da anlarsın.</p>

  <p class="block4">— Ne faydası var. Sözümü tutmuyorsun.</p>

  <p class="block4">— Ben öldürmedim.</p>

  <p class="block4">Böyle bir kelimeyi söylerken bile işveli olmaktan vazgeçemiyordu. Her zaman yaptığı gibi burnunun yarısına kadar sardığı başörtüsünü düzeltmek bahanesiyle yüzünü açtı. İki çocuk anası olduğu halde son derece gergin mat bir derisi vardı. Bir oğlan çocuğuna benziyordu. Bununla beraber kolay unutulmaz, güzellerdendi. Gülümsedikçe yanakları çukurlaşıyor, biraz kalın olan alt dudağı şımarık şımarık bükülüyordu. Ağzı o kadar kırmızıydı ki mat yüzünde insanı şaşırtıyordu. Belki vücudu böyle sağlam ve tıkız olduğundan insan ona hiç acıyamıyordu.</p>

  <p class="block4">— Başka bir sözünüz var mı bayanlar?</p>

  <p class="block4">— Yok ağabey.</p>

  <p class="block4">— Bir derdiniz olursa derhal çağırın. Nafia.</p>

  <p class="block4">— Efendim...</p>

  <p class="block4">— Rıza'ya selam söyleyeyim mi?</p>

  <p class="block4">— Hep böyle söylüyorsunuz. Size küstüm.</p>

  <p class="block4">— Bunda küsecek ne var. Demek ki gömleklerimi tamir etmemek için bahane arıyordunuz.</p>

  <p class="block4">— İyi vallaha... Gömleklerinizin yüzünden size artık küsemeyecegiz de bi...</p>

  <p class="block4">— Elbette... Zaten Müslüman Müslüman'a üç günden fazla dargın duramaz. Günahtır. Kitap böyle yazıyor. İsterseniz Hanım'a sorun. Değil mi Hanım? Hanım’ın dostu da mahpustu. Arada sırada çekişirler, birkaç gün dargın kalıp sonra hemen barışırlardı. Bugün de yeni barışmışlardı. Hanım’ın bu sebepten keyfi vardı. Omuzlarını oynattı<span class="calibre1">:</span></p>

  <p class="block4">— Günahtır ya...</p>

  <p class="block4">— İşte gördünüz mü?</p>

  <p class="block4">— Tamam, şahidi de bulduk. Zaten bu Hanım size laf söyletmiyor ki...</p>

  <p class="block4">— Aferin... Benim vekilimdir. Aman aleyhimde söyleyen olursa, Hanım, sen işini bilirsin.</p>

  <p class="block4">— Kimin haddine... Sen gömleklerini yolla... Yarın da gel, öbür gün çamaşır yıkanacak. Soyunursun.</p>

  <p class="block4">— Sağol bacım... Sen de olmasan halim harap... Allahaısmarladık. Anasının kucağında uyku sersemliğini yeni dağıtmış olan Aduş elini başına götürerek onların yerine cevap verdi<span class="calibre1">:</span></p>

  <p class="block4">— Allahaısmarladık efendim... Güle güle efendim.</p>

  <p class="block4">Aduş'a kadınlar da, deminden beri konuşmayı dinleyen erkekler de, yüksek sesle güldüler.</p>

  <p class="block4">Yalnız Aduş ciddi ciddi temanna etmeye devam ediyordu.</p>

  <p class="block4">— Duydun mu bey? Hanım'ı idama mahkum ettiler.</p>

  <p class="block4">— Ne diyorsun?</p>

  <p class="block4">İstanbullu kurşunkalemi masanın üzerine bıraktı. Yuvarlanan kalemi tam düşeceği sırada tuttu.</p>

  <p class="block4">— Belli bir şeydi Hacı, başka çare yoktu.</p>

  <p class="block4">— Başka çare olmaz olur mu? Pekâlâ... Şimdi karı asılacak mı?</p>

  <p class="block4">— Temyiz imdada yetişmezse...</p>

  <p class="block4">— Kanunda karı asmak yok diye duyduk.</p>

  <p class="block4">— Yanlış duymuşsunuz. Kanunda kadın erkek farkı yoktur. Kanun karşısında Başvekil Refik Saydamla, Adıyamanlı Hanım Kuzu'nun hiçbir farkı olamaz.</p>

  <p class="block4">— Yazık karıya bey... Yazık fukaraya...</p>

  <p class="block4">— Anlamış mı bari?</p>

  <p class="block4">— Hakimin okuduğundan tabi bir şey anlamamış. Mahkemeden çıkarken Mübaşir Ali omuzundan itmiş de, "Oh olsun kaltak... İşte seni asacaklar... " demiş.</p>

  <p class="block4">— Aferin...</p>

  <p class="block4">— O zaman geri dönmüş, hakime yalvarmış, "Bana otuz sene verin!" diye kendini yere atmış.</p>

  <p class="block4">— Temyiz et demişlerdir.</p>

  <p class="block4">— Evet... Başka çare yok. Şuradan bir cigara ver. Hayır, hayır istemez. Sizin tütünler beni öksürtüyor... Defterin yanında duran köylü paketinden bir cigara aldı. Kibriti şiddetle vurup yaktı. Şimdi ağlıyor mu?</p>

  <p class="block4">— Hayır, ağlamıyor. Sersemlemiş. Gardiyan Vahap, bereket versin. "Merak etme, Murat Bey çare bulur", demiş de biraz ferahlamış. Şuna git de bir şeyler söyle, sevaptır.</p>

  <p class="block4">— Ben sevap işlemekten usandım Hacı, biraz da günah işlemek istiyorum. Şaşma. İçimde öyle bir istek var ki günah işlemeye... Şu anda... Oğlan ne diyor?</p>

  <p class="block4">— Ali mi? Ali fena ağlıyor. Karıyı asarlarsa bu oğlan yaşamaz, görürsün. Ona da otuz sene vermişler. İdam verilecekmiş ama yaştan istifade ediyor.</p>

  <p class="block4">— O kadar söyledim. "Ali üstüne alsın, " dedim. Hele kaltak... "Olmaz Ali'mi asarlar. " İşte şimdi ne yapacağız?.. Ali'siymiş... Ali'si... Karı gibi karı olsa şu Ali'ye gönül verir mi? Ali, kendisini kurtarmaktan aciz. Ulan rezil... Senin komşu karısını ayartmak neyine... Namussuz... Zamparalığı kolay sanıyorlar. Bir de kocasından korkar. Haydi bir çare... Gelsin pusu yapmak, gelsin zehirlemek... Akıllarına bir şey gelir... Kurnazlık edecekler. Herifi zehirleyecekler de...</p>

  <p class="block4">— Ben acıdım, ama, asıl suç Hanım'da...</p>

  <p class="block4">— Ben "Hanım suçsuz mu?" diyorum. İki çocuk anası, Adıyaman kasabasının içinde komşu oğlunu sevecek de kimse farkına varmayacak. Aklı görüyor musun? Bir de mahkemede inkar ediyor. O kadar yalvardım, "Gel şuna bir çare bulalım. " dedim. Bana karşı inat edeceğine, budala, karakolda, müstantikte, müddeiumumilikte inat etseydin ya. Orada bülbül gibi söylerler, buraya gelince... Sanki ben mi mahkum edeceğim?</p>

  <p class="block4">— Ne halt etsinler. Jandarma karakolunda "İkinizin de ırzına geçeriz, " demişler. Bölük kumandanı yemin etmiş ki, doğru söylerlerse bırakacak. Nikahlarım kıyacak. Yahu nasıl düşünmüyorlar. Bir kadın, yirmi beş yaşında, iki çocuk doğurmuş. Mutlaka on üç yaşında evermişlerdir. Çocuklarının babasını keyif için zehirler mi?</p>

  <p class="block4">— Keyif için değil. Herif askere gitmiş. Bunlar muinsiz kalmışlar. Ali ekin götürüvermiş. Zaten bey, bu Adıyamanlıların çoğu erkekleri oğlancıdır. Hanım’ın kocası bekçi imiş. Mahalle bekçisi...</p>

  <p class="block4">— Tamam. Ali olacak rezil, tabancasından korkmuştur.</p>

  <p class="block4">— Zannetmem. Bu Ali'yi, diğer güzel çocukları hep eve toplarmış da saz çaldırır, âlem yaparmış. Kulanpara pezevenk. Hanım söylemiyor ama Ali yemin ediyor. Hanım'a rakı dağıttırırmış.</p>

  <p class="block4">— Fena değil... Bütün bu kat kat facianın suçlusu, sonra Hanım. Fena değil...</p>

  <p class="block4">— Paraları olsaydı bunlar kurtulurdu bey... Bir avukat tutamadılar. Karı çamaşır yıkıyor, çorap, kazak örüyor. Oğlanı besliyor. Ben Elaziz cezaevinde gördüm. Elaziz'in askeri hastane sertabibi, koca doktor albay ırzına geçtiği beslemesini, gebe olduğu halde, karısıyla beraber suya atıp boğdu. Esbabı muhaffefe gördüler, otuz sene verdiler. Üç bin beş yüz liraya Ankara'dan Hamit Şevket Bey'i avukat tuttular beyim. Hamit Şevket Bey ipten adam alır.</p>

  <p class="block4">— İpten adam alan Hamit Şevket Bey değil, 3500 lira... Zaman zaman on paradan üç bin beş yüz liraya kadar değişen paraya mahkumuz... Bir de ben deminden beri Hanım'a kabahat buluyorum, Ali'ye kabahat buluyorum, Hanım’ın oğlancı koca-' sına kabahat buluyorum. Sen de itiraz etmeden dinliyorsun.</p>

  <p class="block4">— Sen söylüyorsun ben de dinliyorum bey... Ne halt edeyim? Karı kısmına idam cezası ağır bela...</p>

  <p class="block4">— Ben söylüyorum. Sen kuvvetsizliği bilir misin? Hepimiz kocakarılara dönmüşüz. Elimizden bir gevezelik geliyor, neye benzer bilir misin?</p>

  <p class="block4">— Neye benzer?</p>

  <p class="block4">— Karıların ağlamasına... Hiç farkı yok Hacı Abdullah... Burnunu karıştırma...</p>

  <p class="block4">— Daldım gitti... Pekâlâ... şimdi hiçbir çare kalmadı mı?</p>

  <p class="block4">— Bakacağız... Çalışacağız... Ya ne olacaktı? Kadını göz göre göre astıracak değiliz ya... Allah Allah...</p>

  <p class="block4">— Niye güldün bey?</p>

  <p class="block4">— Aklıma bir şey geldi.</p>

  <p class="block4">— Ne geldi Allasen? Sakın çare yok mu?</p>

  <p class="block4">— Çare olmasa da uğraşacağız. Evvela Ali'yi görelim.</p>

  <p class="block4">— Ali ne olacak?</p>

  <p class="block4">— Evvela Ali'yi görmeli. Sana acayip bir şey söyleyeyim mi? Ben Ali ile bir kere bile görüşmedim. O yumuşak oğlan ilk günden beri sinirime dokunuyor. Sanki bütün bu olup biten işlerin kabahati onunmuş gibi... Galiba kadınlı meselelerde ister istemez erkek suçludur. Ama erkek nerede, diyeceksin... Doğru!. Hani erkek... En babayiğitlerimiz sen ve ben. Namuslu bir insan bizim halimize düşse kafasını taşa çarpar da geberir. Hem de temiz taş aramaya lüzum görmeden... Herifi severim. Gene de şimdi kızıyorum. Kafasını patlatacak bir temiz taş bulamadığına üzülmüş.</p>

  <p class="block4">— Kim bu herif?</p>

  <p class="block4">— Aldırma... Ali laf anlar mı?</p>

  <p class="block4">— Anlar.</p>

  <p class="block4">— Haydi gidelim. Beni Ali Ağa'ya takdim et bakalım...</p>

  <p class="block4">Hanım'ın Ali -mahpusane ona böyle diyordu- çocuk koğuşunda yatıyordu. Çocuk koğuşu, İstanbullu'nun oturduğu odanın tam altında ve karılar koğuşunun tam karşısındaydı. Yukarı kata çıkan merdivenin sahanlığında bahçesine bakan bir pencere var ki çocuklar bu pencereye tırmanıp demirlere kollarını geçirerek otururlar, sabahtan akşama kadar türkü söyleye söyleye caddeyi seyrederlerdi. Bu suretle yeni türküleri muntazaman öğrendiği için gürültüleri İstanbullu'yu rahatsız etmiyordu. Çocuklar ziyaretçileriyle de bu pencerenin önünde konuşurlardı.</p>

  <p class="block4">İstanbullu ile Hacı Abdullah merdiveni indikleri zaman, sarı benizli sıska bir oğlan, babasıyla görüşmekteydi. Baba kıvırcık kırçıl sakallı, son derece uzun boylu, iriyarı bir adamdı. Getirdiği öteberiyi ayağının dibine bırakmış oğlanın yüzüne bakmadan, ezberlenmiş şeyleri tekrarlıyor gibi konuşuyordu<span class="calibre1">:</span></p>

  <p class="block4">— Bir adam vurup buraya gelseydin, seni beslerdim. Düşmanlarımızdan birisini vursaydın ya... Namusa dolaşmış, hele şuna bakın Dut Memet... Şunun gibi it olur mu? Yat... Oh olsun... Aman mahkeme... Aman müstantik... Bu benim oğlumu salıvermeyin. Senin yatağın mı yoktu? Senin buğdayın mı yoktu? Sen anana "Beni everin" deseydin, ben sana hangi yerin kızını almazdım. Senin gazyağın mı yoktu? Bir tenekesini 70 liraya aldım. Orada duruyor. El karanlıktan malına bakamaz, bizim damlar, Malatya çarşısı gibi aydınlık... Eşek seni... Bir yük odun üç lira... Benden yüz lira isteseydin, vermez miydim? Öküzleri satar verirdim. Aman mahkeme... Aman müstantik şuna bir yıl ceza verin yatsın... İstanbullu ‘ya döndü: Haksız mıyım beyim?..</p>

  <p class="block4">— Olan olmuş... Ver de elini öpsün... Öp ulan babanın elini... Öp diyorum rezil... Ne yaptı, kız mı kaçırmış?</p>

  <p class="block4">— Kız... Bir de kız olsa... Anası "Ben öyle gelin getirmem" diye ağlıyor. Düşmanımızı vursaydı... Düşmanımız...</p>

  <p class="block4">— Bırak şu lafı ihtiyar... Koca sakalından ayıp. Senin düşmanın kim? Adam komşusuna düşman olur da, oğlunu cinayete teşvik eder mi?</p>

  <p class="block4">— iyi ama beyim... Namusa dolaşmış bu benim oğlum...</p>

  <p class="block4">— Ayıp etmiş. Azarlayacağına daha beter işler teklif ediyorsun.</p>

  <p class="block4">— Ciğerim yanıyor efendi... Biz böyle bir iş görmedik... İstanbullu artık dinlemedi. Oğlana sordu<span class="calibre1">:</span></p>

  <p class="block4">— Adıyamanlı Ali'yi sesle...</p>

  <p class="block4">— Yok... Anası geldi. Dışarda konuşuyor.</p>

  <p class="block4">Aşağı indiler. Karıların konuşma yeri olarak kullanılan merdiven altında kimse yoktu. Nöbetçi Gardiyan Vahap başgardiyanın odasını gösterdi. Odanın sokağa bakan penceresinin önünde konuşuyorlardı. Ali gelenleri görünce terbiyeli terbiyeli yer verdi. Orta boylu, beyaz, çok güzel bir delikanlıydı. Bugün şaşırmış bir hali vardı.</p>

  <p class="block4">İstanbullu, her zaman oturduğu koltuğa yerleşti. Dargın dargın kaşlarını çatarak<span class="calibre1">:</span></p>

  <p class="block4">— Konuşun... Konuşun... dedi. Ali, anan mı gelmiş?</p>

  <p class="block4">— Anam bey.</p>

  <p class="block4">— Bu da baban mı?</p>

  <p class="block4">— Babam.</p>

  <p class="block4">— Baba, yarı dönük, insanı mahvedici bir ciddiyetle eşeğin yularını tutuyordu. Ufak tefek, beyaz sakallı bir ihtiyardı. Sakalının ucu, kıvrılmıştı. İnsana Hacivat'ı hatırlatıyordu. Ana bitkin bir ihtiyar kadındı. Ağlar gibi söyleniyordu<span class="calibre1">:</span></p>

  <p class="block4">— Ali, Ali... Anan ölsün Ali... Seni görmeden ölürüm diye diye korktum. Ağladım da beni öyle getirdi... Koynundan iki tane armut çıkardı: Buyur yersiniz.</p>

  <p class="block4">Ali armutları aldı. Bir tanesini İstanbullu ‘ya uzattı, İstanbullu göz kırparak reddetti.</p>

  <p class="block4">— İki tane getirmişler yavrum.. Birisi sana, birisi geline... Ana, gözlerini zorla kırpıştırdı. "Gelin" kelimesinden sanki korkmuştu. Başparmağını kıvırıp gözlerini derin derin sildi. Gözleri trahomdan harap olmuş, ufalmıştı. Alt dudağının tam ortasında incecik bir yeşil dövme vardı.</p>

  <p class="block4">— Kitaba baktırdık, diye ağladı, sana az ceza verilecek dediler. 30 yıl ceza olur mu? Sen anlayabilir misin? Üç yıl demişler. Doğru bir söz. Sen otuz yıl yatamazsın. Kimse yatamaz. Ben otuz yıl yaşar mıyım ki... Cezanı mutlaka indirmeli... Uğraşmalı... Kâat yaz. Dersin ki bak, "Ben yapmadım, karı yaptı, " dersin. Para lazımsa iki panganot vereyim.</p>

  <p class="block4">— İstemez, benim param var. Ağlama kız, kafamı kızdırma...</p>

  <p class="block4">— Karı aguladı dersin.</p>

  <p class="block4">— Senin aklın mı erer. Karıya idam verdiler. Yazıktır.</p>

  <p class="block4">— Yazıkmış. Bana yazık değil mi? Sana neler söyleyecektim. Sana söz söyleyecektim. Seni görünce hepsini unuttum. Aklımda çok söz vardı. Dur bakalım... Karı demedi mi? "Bu yapmadı, ben yaptım" deseydi.</p>

  <p class="block4">— Demez mi, dedi. Kulak asmadılar. Ağlama gayrı... Ağlama... Başlarım ha... Baba şuna bir laf söyle...</p>

  <p class="block4">— Ne diyeyim? Evde ağlıyor... Yolda ağladı. Buraya şartla getirdim. Ağlamayacaktı, işte ağlıyor. Bıktım hepinizden...</p>

  <p class="block4">İstanbullu, anaya merhametli merhametli çıkıştı<span class="calibre1">:</span></p>

  <p class="block4">— Kız, neden ağlıyorsun? Buradan iyi yer yok. Baksana etrafımızı zaptiyeler çevirmiş. Hayırsız girer korkusu çekmiyoruz. Tayın da geliyor. Kız, sus. Ben ne halt edeyim? Memlekete şu kadar uzakta, anam yok, babam yok... Kimsem yok... Fazladan karı da yok. Senin oğlan, hiç değilse, karıyla beraber. Sevineceksin. Çamaşırı yıkanıyor, yemeği pişiyor. Gülecek yerde, bir de utanmadan ağlıyorsun.</p>

  <p class="block4">— Ağlarım. Otuz sene vermişler. Şuncacık oğlan otuz seneyi yatar mı? Bunların hiç mi oğlanları yok... Elini göğsüne sokup bir yeşil ağızlık çıkardı. Buyur. Ağan sana hediye gönderdi. "Cigara içerse beni ansın, " dedi. Başka bir şey getiremedik. Zaman ölmüş. Güz olsa pestil, üzüm getirirdim. Baban sana tezgah getirdi. Oturur, bez dokursun. Kumar oynama... Babaya hışımla seslendi. Oğlana bir cigara ver. Takıma taksın da içi versin. Babası oğluna bir cigara verdi. Ateş uzattı. Ali yakmadı, iç yavrum iç... Derdin azalır...</p>

  <p class="block4">— İstemez. Sonra içerim. Bahçeyi icara verdiniz mi?</p>

  <p class="block4">— Verdik. On beş lira aldık. Sana saldık, aldın mı?</p>

  <p class="block4">— Aldım.</p>

  <p class="block4">— Almazsın, vermezler diye ağladım. Sana küçük mekiği getirdim. Naziktir, elin acımaz.</p>

  <p class="block4">— İyi... Pekâlâ... Artık ağlama dedim.</p>

  <p class="block4">— Ağlarım... Ben ölseydim, seni nerde görürdüm. Bu da gelir, geçer. Ölseydim, seni nerde görürdüm. Bu da gelir, geçer. Ölseydim Ali'yi mezarda göremezdim ki... İnşallah bir af olacak... Bizim oralarda "Af var" diyorlar. Af iyiymiş. "Af geliverse oğlun çıkar, " dediler.</p>

  <p class="block4">— Hayvanlar nasıl?</p>

  <p class="block4">— Dört tane merkebimiz var.</p>

  <p class="block4">— Nasıl besliyorsunuz? Saman pahalı mı?</p>

  <p class="block4">— Hepsi aç... Tarlalarda toprak yalıyorlar.</p>

  <p class="block4">— Gözüne baktır. Doktora git, ilaç versinler.</p>

  <p class="block4">— İlaç faydasız... Yedi senedir akıyor ne ola... işte iyi... Seni gördüm ya, elverir... Artık ben ölürüm...</p>

  <p class="block4">— Şu lafı bırak dedim. Kız sen ölürsen ben de burada ölürüm..</p>

  <p class="block4">— Sus... Allah göstermesin. Merak etme... Ölmem. Şu öteberiyi al... Bulgur getirdik, yağ getirdik. Tarhana getirdik. Biraz da pekmez getirdik.</p>

  <p class="block4">İstanbullu yumuşak bir sesle araya girdi<span class="calibre1">:</span></p>

  <p class="block4">— Anacığım, erzakları Hanım'a teslim edin...</p>

  <p class="block4">— Kime? Karıya mı?</p>

  <p class="block4">— Evet. Zaten oğlanın yemeğini o pişiriyor. Bak bugün idama mahkum ettiler. Kolay değil. Fukaranın gönlünü alırsın, sevaptır.</p>

  <p class="block4">— Ben o karıya laf söylemem... Ne mümkün...</p>

  <p class="block4">— İyi ama... Suç senin oğlunda yok mu? ikisi beraber olmuşlar, bu haltı etmişler... Ananın yüzü birdenbire hainleşti. İstanbullu yanlış bir yol tuttuğunu anlayarak lafı değiştirdi. Yani demem şu ki... Bak, Ali'ye ceza verdiler diye sen kızıyorsun. Bir hata olmuş, insan affeder. Karı da bir kabahat işlemiş. Seni onu affetmezsen, senin oğlunu da başkaları affetmez. Ali'nin yüzünden kocasından oldu, canından oldu. İki çocuğundan oldu. Siz, Ali'nin yanına geliyorsunuz. Eksik olmayın. Onun yanına gelen yok ki...</p>

  <p class="block4">— Olmasın... Ben bunlara söyledim. "Kızım bu iş iyi getirmez, " dedim. Boynuma sarıldı da gülü verdi.</p>

  <p class="block4">— Cahillik anacağım... Sen cahili bilir misin? Aklı erse yapar mıydı? Bak sonra karışmam, bunların kağıdını ben yazacağım. Sen Hanım'a hainlik edersen, ben el adamıyım, Ali'ye hainlik ederim.</p>

  <p class="block4">— Aman evladım hiç olur mu? Şunlara bir kağıt yaz. Bir iyi kağıt...</p>

  <p class="block4">— Yazacağım.. Lakin sen de benim sözümü dinlersin... Oğlun da sevinir. Haydi kaynanalık yapma... Oğlan anası gelinini sevmez ama... Şuna bak... Güler... Kız, damadın olsaydı şimdi boynuna sarılırdın...</p>

  <p class="block4">— Bizi içeri bırakmazlar ki...</p>

  <p class="block4">— O tarafa karışma... Haydi kapıya dolaşın.</p>

  <p class="block4">— Ali'nin cezası iner mi?</p>

  <p class="block4">— Ali'nin cezası iner, affolur. Kavuşursunuz. Meraklanma...</p>

  <p class="block4">— Allah senden razı olsun... Kağıdı zorlu yazacaksın. Kağıdı Ali'ye mahsus yaz. "Suç karıda, " dersin.</p>

  <p class="block4">— Sen meraklanma dedim ya... Öyle derim. Suç karıda... Bunu bilmeyecek ne var...</p>

  <p class="block4">Ziyaret günü olmadığından, bir de Hanım idama mahkum edildiği için, müdürden müsaade almak icap etti. Heybeyi, küçük toprak kapları, pek dikkatle muayeneden geçirdiler. Hanım, uykuda geziyormuş gibi dışarı çıktı. İstanbullu'yu görünce bir şey söylemek istedi. Fakat kaynanası olacakla karşılaşır karşılaşmaz vazgeçti. Bir an, üzerindeki dalgınlık kayboldu. Telaşlandı. Gözleri korkuyla açıldı.</p>

  <p class="block4">Karı gardiyanı Ayşe, Ali'nin anasını mıncık mıncık aradıktan sonra iki kadını merdiven altına oturttu.</p>

  <p class="block4">İstanbullu ve Hacı Abdullah, Ali ile beraber çocuk koğuşuna girdiler. Burası zemin katta, dört köşe bir odaydı. Alt kat duvarları daha kalın olduğu için İstanbullu'nun odasından daha küçüktü: Şimdilik mevcudu 11 çocuktan ibaretti. Zaman olur, yirmi, yirmi beşe çıkar; yataklar dar ve karanlık aralığa, aptesanenin önüne serilirdi. "Yüklü" sıralarda kapısı açılıp kapandıkça insanın yüzüne ter ve ayak kokusuyla daha ağırlaşmış çürük bir hava çarpardı. Bereket versin ayrı bahçesi vardı ve kapı Sabahleyin erkenden açılıyordu.</p>

  <p class="block4">Ali, bahçeye bir örtü serdi. Üstüne minderler attı. Çocuklar İstanbullu'yu her zaman dikkatle dinlerler, dinlemeye duyamazlardı. Akçadağlı Gaffar -ilk mektebi okumuş olduğu için- kitap bile okuyordu. İstanbullu'nun dostlarındandı. Elleri göğsünde yaklaştı<span class="calibre1">:</span></p>

  <p class="block4">— Safa geldin bey... dedi.</p>

  <p class="block4">— Safa bulduk Gaffar. Nasılsın?</p>

  <p class="block4">— Duacıyız bey... Sen nasılsın Hacı dayı?</p>

  <p class="block4">— İyiyim... Gelen, giden oldu mu?</p>

  <p class="block4">— Bekliyorum. Mektup yazdım. Gelecekler...</p>

  <p class="block4">— Yoğurt yazsaydın.</p>

  <p class="block4">— Yazdım.</p>

  <p class="block4">— Ceviz yazsaydın.</p>

  <p class="block4">— Yazdım.</p>

  <p class="block4">— İyi öyleyse...</p>

  <p class="block4">İstanbullu, Ali'nin telaşını fark etti<span class="calibre1">:</span></p>

  <p class="block4">— Ali, gel hele... Otur şuraya...</p>

  <p class="block4">— Geliyorum bey...</p>

  <p class="block4">— Kahve istemez... Bak, küserim...</p>

  <p class="block4">— Hiç olur mu?</p>

  <p class="block4">Ali kapıdan kayboldu. İstanbullu, Gaffar'a sordu<span class="calibre1">:</span></p>

  <p class="block4">— Ali ne dedi 30 seneye?</p>

  <p class="block4">— Ne desin... Biraz ağladı.</p>

  <p class="block4">— Ayıp demedin mi?</p>

  <p class="block4">— Karıya ağladı beyim... İnsan ölümü görünce, hastalığa razı olur. Lakin bu da Allah'ın emri... insan metin olacak değil mi beyim?</p>

  <p class="block4">İstanbullu, bir cigara yaktı<span class="calibre1">:</span></p>

  <p class="block4">— Ah sizi köylüler, diye gülümsedi, Allah insanı topraktan yarattığını söyler. Yalandır. İnsanlar asıl, Allah'ı topraktan yarattılar. Köylü "Bana rızkımı öküzle eşek veriyor, " demeye utanmış olmalı. "Allah veriyor, " diye bir büyük yalan uydurmuş. Mırıl mırıl tövbe ediyorsun. Korkma, yavrum, günahın boynuma... Yalnız senin değil, bütün dünyadaki emsalinin günahı boynuma... Gâvur, Müslüman, Çingene, putperest ne kadar fukara varsa cümlesinin günahı boynuma...</p>

  <p class="block4">Ali kahveleri getirdi. Bir paket de cigara almıştı. Her zaman pek ağır, adeta hantal bir çocuk olduğu halde, deminden beri kımıldıyordu. Kendisiyle, İstanbullu'nun meşgul olmasından belli ki memnundu. İstanbullu, kahvenin yarısında birdenbire sordu<span class="calibre1">:</span></p>

  <p class="block4">— Ne yapacağız Ali?</p>

  <p class="block4">— Sen bilirsin bey...</p>

  <p class="block4">— Benim bildiğim bu iş, kötüye vardı.</p>

  <p class="block4">— Kötüye vardı bey.</p>

  <p class="block4">— Kabahat Hanım'ın. Bir türlü derdimi anlatamadım. Her yerde ikrar ettikten sonra mahkemede inkar edilmeyecekti. Kabahati senin üstüne atmalıydı. Nasıl olsa yaşın küçük olduğundan seni asamazlardı. Şimdi ne oldu? Hem sana otuz sene verdiler. Hem de ona ağır ceza verdiler.</p>

  <p class="block4">— Öyle bey... Bize otuz sene verdiler. Lakin kıymeti yok. Tek o kurtulsun, ben razıyım. Mahkemede reis de kaç kere yalvardı, kaç kere hırslanıp bağırdı. "Kız seni bir öğreten oldu mu? Seni bir kandıran olmuştur. Gel doğru söyle, " dedi. Razı edemedik.</p>

  <p class="block4">— Gördün mü? Reis de acımıştır. Sizinki düpedüz cehalet. Alıp kaçsan üç ay cezanız vardı. Üç ay cezayı idama, otuz seneye çıkarmak akıllı işi mi?</p>

  <p class="block4">— Öyle beyim...</p>

  <p class="block4">— Şimdi... Reis de ne güzel söylemiş. Aferin Reise... Öyle yapacağız. Sen iğfal etmiş olacaksın... İstanbullu hiçbir esaslı teklifi olmadan söz başlamıştı. Birdenbire biricik kurtuluş çaresini keşfetti. Doğru... Ancak bir yol kalıyor. Sen karıyı kandırdın. Zehri uyku ilacı diye verdin. Yani, kocasını uyutacak da tehlikesiz buluşacaksınız. Nasıl bu?</p>

  <p class="block4">— Sen bilirsin beyim.</p>

  <p class="block4">— Benim bileceğim bu böyle... Hele bir de Hacı Abdullah Ağa'ya danışalım. Ne dersin Hacı?</p>

  <p class="block4">— Aklım yatıyor. Başka çare yok.</p>

  <p class="block4">— Pekâlâ... Sana sorarlarsa?..</p>

  <p class="block4">— Ben de öyle derim. Lakin razı olmaz ki... Ben biliyorum. Razı olmaz.</p>

  <p class="block4">— Ne demek? Razı olmamak kalmış mı? Ben onu razı ederim. İnadın yeri değil... Temyiz layihasını böyle yazarız. Sonra Ankara'da bir avukat arkadaşım var. Büyük bir avukat. Ona mektup yollayacağım. Temyizi mürafaalı isteriz. Parasız girer.</p>

  <p class="block4">— Sağol beyim... Ali yaşaran gözlerini sakladı. Sağol... İstanbullu, hiç sevmediği bu güzel çocuğa karşı birdenbire büyük bir acıma ve büyük bir sevgi duydu. Bu hislerde bir miktar da merhamet vardı. Bu işi, muhakkak ki bu kadar kolay sanmamıştı. Gençliğin, en cahil, en hain, en alçak vaziyette bile hudutsuz bir feragati, insanın yüreğine dokunan bir itimadı vardı. Ali, kendisine, yani ilk defa o gün konuştuğu adama, hiçbir şey hesaplamadan, ölçüp biçmeden, teslim oluvermişti. Hanım'ı çok mu seviyordu? Bu oğlan sevmekten ne anlar? Öyle ya, seven herif, sevdiği kadına, kocasını öldürmesi için zehir verebilir mi? Zehirlenmiş bir adamın yatağına girebilmek... Onun mirasına konmak. Mukabilinde hiçbir şeyi tehlikeye düşürmeden en ucuz bir pazarlık... Harpten evvel Malatya'da, para ile alıp satılmayan dut bile bu kadar ucuz değildi. Çıkıp başına sallamak lazımdı. Öyleyse ne oluyor? Bir çeşit körpe hayvanlık... Bunların hepsinin aklı var fikri yok... Adamı zehirlemişler. Burada zerre kadar hicap duymadan alabildiğine sevişiyorlar. Küçük dargınlıkları, küçük ihtimamları, gözyaşları ve kıskançlıklarıyla en meşru bir sevgiyle. Pekâlâ... Hani vicdan azabı... "Saçmalama birader. Krup mal satmak için Hitler'den Hindistan'ı istiyor. İngiliz lordu, malını satmak için Churchill'den Hindistan'ı istiyor.</p>

  <p class="block4">Değil, Adıyaman'ın kulampara bekçisi, milyonlar ölüyor. Hintliler de beraber... Hani vicdan azabı, demiyorsun. Aynı mesele: Hindistan = Hanım, Ali = Hitler, Bekçi = Churchill... Burada da herkes vazifesini yapmış. Sen de oğlum vazifeni yapıyorsun. Ölenle ölünmez diyerek dirilerin tarafındasın. Rezillik bu dünyanın şimdiki hali... "</p>

  <p class="block4">— Ne düşündün bey?</p>

  <p class="block4">— Düşündüm ki Hacı. Hiçbir şey düşünmedim. En zor mesele, Hanım'ı razı etmek. Bir insan kendini kurtarmak istemezse... Nasıl iflah olur... Ali'de gelsin. Hep birden çullanırız. Bir kadın inat etti mi, her kuvvet çaresizdir ama, sonuna kadar denemek lazım, insanlar her zaman kurtulmaktan nefret ediyorlar. Şikayetlerine kulak asma...</p>

  <p class="block4">Tenhada, rahat rahat konuşabilmek için bu sefer koğuşa girmediler. Sol alt kısmın nihayetindeki mutfak penceresi daha münasipti. Bacaları asla nefes almadığından ilk hafta mutfakların hepsi isten simsiyah olmuş, dumandan göz gözü görmediği için mahpuslar yemeklerini buralarda pişirmekten vazgeçmişlerdi. Kumarbazlar bazı bazı yerleşmezlerse, her zaman boş duruyorlardı.</p>

  <p class="block4">Pencerelerin içleri pek pis olduğu halde, İstanbullu bir tanesinin içine yerleşti. Ötekine de Hacı Abdullah'la Ali çıktı. Buraya gelmeden evvel karılar koğuşunun kapısını vurup Hanım'ı sesledikleri için beklemeye başladılar.</p>

  <p class="block4">İstanbullu cigarasını yaktı. Üst üste içti. Bitirdi. Demek ki beş dakika olmuştu. "Süsleniyor galiba... " diye düşündü. "Kadının oynağı daima süslenir. Süslendikçe de oynaklaşır. Başına gelen belalar belki de bu huyundan. Kocasını asmaya götürüyorlarmış. Yukardan 'Bana sakız getir' diye seslenmiş... Kendisini asmaya götürürlerken de 'Durun saçımı tarayayım' mı derdi?"</p>

  <p class="block4">Hakikaten Hanım, kaşla göz arasında üstünü değiştirmişti. Ali'nin anasıyla konuşmaya çıktığı zaman arkasında bu beyazlı entari yoktu.</p>

  <p class="block4">İstanbullu ‘ya gülümsedi. Bu gülümsemeyi tamamlamaya vakit bulamadan öteki pencerede Ali'yi gördü. Yüzü birdenbire değişti. Sanki ensesine baltayla vurmuşlar gibi sallandı. Duvara tutunmak istedi. İstanbullu, taşlara sürünen tırnakların feci sesini iyice duydu. Kocaman ve kuvvetli kadın yere, adeta ayaklarının altına çöküverdi. Pencere demirleri müsaade etmediğinden ancak bir omuzuyla bir kolunu görebiliyordu. Tombul parmakları toprağı tırmalıyor, omuzu, vücuduna yapışık değilmiş gibi titriyordu. İki kere,</p>

  <p class="block4">— Korkuyorum... Korkuyorum... diye inledi.</p>

  <p class="block4">— Hanım çocukluk etme... Ne var? Kalk bakalım...</p>

  <p class="block4">— Yalan söyledin ağabey. Yedi sene verirler dedin...</p>

  <p class="block4">— Kız delirdin mi? Elbet yedi sene verecekler... Hele beni dinle.. Biz Ali ile konuştuk. Beni dinle... Ankara'da sana avukat tutacağız... Vallaha, yedi seneye inecek cezanız... Billaha... İstanbullu bu anda yeminleri pek sevdi. Bak sana yemin... Vallaha billaha diyorum. Kız sen gavur musun? Hani namaz kılıyordun. Oruç tutuyordun. Hâkim demiş ki.. Bak, hâkim ne demiş. Koca reis... Koca reis demiş ki, "Yanlış yaptı da sözümü dinlemedi de o sebepten kızgınlıkla ceza verdim, " demiş. Bana haber geldi. Hapishane müdürü haber getirdi. Koca reis sana öfkelenmiş.</p>

  <p class="block4">— Neden? Ben reise ne yaptım?..</p>

  <p class="block4">— Kalk da anlatacağım... Kalk hele... Canımı sıkıyorsun. Vallaha bırakır giderim. Ayıp yahu...</p>

  <p class="block4">— Bana da otuz sene verselerdi. Biz yatardık... Beni asacaklar... Kalkamıyorum ki... Ayaklarım tutmuyor. Karı kısmı asılır mı? Hubuş bacı bayıldı. Ayşe Ana ağlıyor. Nafia olacak orospu, Cinli Sıdıka'ya söylerken ben işitmedim mi? "Ben bu karıdan korkuyorum. " dedi Nafia... Benden niçin korkuyor? Asacaklar diye... Beni asacaklar... Sen yalan söyledin... Sen erkek değil misin? Sen söylediğin sözü neden yiyorsun? Benim istidamı güzel yazmadın. Hani yedi sene vereceklerdi?</p>

  <p class="block4">Bereket ağlamıyor, şımarık bir çocuk gibi -daha doğrusu sayıklar gibi konuşuyordu. Bu hal, İstanbullu'yu daha az şaşırtıyordu. Mahpushane pencerelerindeki demirlerin ne insafsız şeyler olduğunu hiçbir zaman o andaki kadar şiddetle anlamamıştı. Bu "çocuğu" içeri almak da, yanına gitmek de kabil değildi. Hay Allah kahretsin... Birisiyle omzuna dokunarak konuşmak ne kadar kolaymış... Aralarında bir adımlıktan daha az mesafe olduğu halde, sesi oraya asla yetişemiyormuş gibi yorgunluk ve ümitsizlik duyuyordu. Ama böyle ağzı kurşunîyle boyanmış demirler tarafından tutulmuş da olsa konuşmaya mecburdu. Adeta yalvardı<span class="calibre1">:</span></p>

  <p class="block4">— Hanım... Davran kardeşim... Hele kalk... Bak ne diyeceğim. Bak Ali çağırıyor kız... Bak dedim... Vallaha billaha... "Kafasını şimdi duvara vurmaya başlarsa... " diye düşünerek telaşlandı: Kalk dedim. Bak Hacı Abdullah da burada... Ceza vermişler diye korkar mı adam? Necdeli Ali'yi görmedin mi? Altı sene idam altında yattı. Hani ne oldu?</p>

  <p class="block4">— Ali dayım erkek... Kaçtı, kurtuldu. Ben kaçamam ki... Ayaklarım tutmuyor...</p>

  <p class="block4">— Mahkemeden buraya kadar nasıl geldin?</p>

  <p class="block4">— Bilmem...</p>

  <p class="block4">— Güzelce geldin. Onbaşı, "Ben bu kadar yiğit kadın görmedim. Allah cesaret verdi. Görürsünüz mutlak kurtulur. " dedi. Şimdi çocuk gibi işler yapıyorsun. Haydi kalk... Haydi bacım... Seninle konuşacağız da temyiz lâyihası yazacağız. Sıçrayıp dehşetle sordu<span class="calibre1">:</span></p>

  <p class="block4">— Ne yazacaksınız?</p>

  <p class="block4">— Temyiz lâyihası yazılacak, Ankara'ya gidecek, idamı bozduracak... Siyah gözlerini kocaman kocaman açmış, dimdik, kirpiklerini hiç oynatmadan Ali'ye bakıyordu. Bu bakışlarda korku da dahil olduğu halde, şuurla alakalı hiçbir his kalmamıştı, İstanbullu ürperdi. "Şuna bir tokat atmalı... Kadın gidiyor. " diye çaresizlikle demirleri tuttu.</p>

  <p class="block4">Ali, ilk defa konuştu. Sesi sakin ve ölçülü idi. Ne yalvarıyor, ne de kızıyordu. İşte bu sükunet imdada yetişmişti. Gözlerin beyazları yavaş yavaş azaldı. Yüz akıllandı. Bir insanda seyredilen en büyük dehşet, yani delilik, geçti. Hanım alt dudağını ısırarak hemen şakalaşmaya başlayacakmış gibi sevgiyle ve hürmetle dinlemeye başladı. Belli ki Ali'yi tahammül edilmez bir derecede seviyordu. İstanbullu, erkek olarak, böyle bir vaziyette bu kadar sevilmekten korktu. Bereket versin, Ali işin bu tarafını, bu kadını kurtaramazlarsa, duyulması lazım gelen ve ölünceye kadar sürmesi icap eden azabı asla hissetmeyecekti.</p>

  <p class="block4">"Murat Bey avukat tutacak. İstida yazacak. Meraklanma... " dedikten sonra hemen anasına geçmiş, kendisinden hiç umulmayan bir ustalıkla anasının gelinini görmek istediğini, babasının ona pekmez getirdiğini anlatmaya başlamıştı. İstanbullu, bu basit sözlerin kendi üzerinde yaptığı tesirden ne kadar yerinde ve ferahlandırıcı olduklarını anlıyordu. Sevmek, en değersiz şeyleri, en feci sıralarda, en kıymetli şeyler haline getirdiği için mutlaka lazımdı. Sevmek, işte belli bir şey, teselliden ibaretti. Her şey ondan evvel ve ondan sonra diye ikiye bölünüyordu. Gözleri trahomdan cılk yara olmuş bir kocakarı ile küçük bir toprak kaseye koyulmuş birkaç kaşık pekmez, o gün idama mahkum edilmiş bir insan için, ancak Ali anlatıyor diye bu kadar mühim olabilirdi. Yoksa bu sözlerin şuurla, mantıkla, akılla ne alakaları vardı. Hanım neredeyse gülümseyecekti. İstanbullu, bu biçare insana karşı şu anda demin toprağı tırmalarken ve kalkamıyorum diye inlerken duyduğunun on misli büyük bir acıma hissetti. Aşk onu, işte gözlerinin önünde, birkaç manasız kelimeyle korkunç hakikatten koparıp götürüyordu. Bu öyle feci bir aldatmaydı ki katı lüzumuna rağmen alçaklığı fark etmemek de imkansızdı. "Şimdi burada olsalar... O jandarma çavuşları, müstantik, müddeiumumi, hâkimler ve nihayet 'asılsın' diyen efendiler... Şimdi burada olsalar, kanunu, gene bu zavallının üstüne salarlar mı acaba? Ali'nin onu nasıl kandırdığını benim gibi görseler... "</p>

  <p class="block4">Ali yaşayan bir insanda, ancak bir dereceye kadar dehşetli olabilen ölüm korkusunu kolay yenmişti. Fakat üçü birden bir saata yakın yalvardıkları halde, Hanım'ı inkardan caydıramadılar.</p>

  <p class="block4">Temyiz layihasına, mahkemenin kulak asmadığı, kulak asılmasına kanunen imkan olmayan ümitsiz şeyleri yazmaktan başka çare kalmıyordu. Koca bir dosya dolusu delile, hadiseye tıpa tıp uyan ikrarlara, doktor raporlarına karşı Hanım’ın ikrarı... İşte hepsi bu kadar...</p>

  <p class="block4">"Evrak mutlaka tasdik edilir. " Hanım'a kocasını zehirleten güzel delikanlı, bu dört kelimeyi o gün ona kabul ettiremedi.</p>

  <p class="block4">İstanbullu'nun odasına dönüp karşı karşıya oturdukları zaman Hacı Abdullah öfkeyle,</p>

  <p class="block4">— Kaltak, dayağı hak etti beyim... dedi.</p>

  <p class="block4">— Evet... inat ediyor.</p>

  <p class="block4">— Ali yola getirecek sanmıştım. "Öl" dese ölecek. Katır gibi...</p>

  <p class="block4">— Ben de yola getirecek sanmıştım. Poker bilmiyorsun değil mi? Bir kaidesi vardır. Öyle oynanırsa hiçbir kağıt mutlaka kazanmaz. Mesela, en büyük kağıt Floş Ruvayyaldir ama onu da dört yedili, tabii, dört yediliyi de dört sekizli geçer... Aşk da öyle... Ölüm korkusunu yendi. Dönüp manasız bir inada yenildi. Bu dünyada hiçbir şey mutlak değil...</p>

  <p class="block4">— Orasını bilmem beyim... Benim bildiğim inatçı bir karı.</p>

  <p class="block4">— İyi ama inatçı olsaydı... Söylememeye inat etseydi... Karakolda niye söyledi. Müstantikte niye söyledi?..</p>

  <p class="block4">— Korkmuştur.</p>

  <p class="block4">— Hiçbir korku ölüm korkusundan beter değil. Şimdi neden korkmuyor?</p>

  <p class="block4">— İdam galiba şaka geliyor karıya...</p>

  <p class="block4">— Bak bu doğru... Emin ol, kocasını zehirletmek de böyle şaka gelmiştir. Ali'yi sevmek de...</p>

  <p class="block4">— Hacı Abdullah, hiçbir şey anlamadığını belli eden bir hareketle başını salladı ve kederli kederli burnunu karıştırmaya başladı.</p>

  <p class="block4">Sıcaklar birdenbire çökmüştü. Uzaklarda, harp oluyor, İstanbullu için, sıcaklar harbin dehşetini, harbin dehşeti de sanki sıcakları arttırıp tahammül edilmez hale getiriyordu. Bu harp karşısında bitaraf değildi. Hayatında bazı şehirlerin ne mühim yeri oluverdiğini birkaç seneden beri anlamıştı. Mesela Moskova, mesela Stalingrat, mesela Paris, mesela Vichy... Kiminde dostları, kiminde düşmanları oturuyordu. Nasıl bitaraf olmalı. Hem bitaraflık ne demek? Bu bir çeşit alçaklık...</p>

  <p class="block4">Duvardaki haritalara baktı, İtalya sallanıyor. Kızıl ordu Romanya sınırlarını aştı aşacak. İnsan hem bu kadar bahtiyar, hem de bu kadar üzüntülü olabilir mi? "Ne halt eder bu hal... Biz galiba hep küçük meselelerde bahtiyar olmaya alışmışız. Öyleyse... Üzüntülerimiz de küçük işlerden... Büyük saadetleri, taşımaya gücümüz mü yetmiyor? Saadete karşı bu derece mi yabancılaştık. Ama bu birkaç neslin kabahati, nankörlüğü değil... Ayak parmaklarımızın ufalması, vücudumuzun kılsız kalması, kör bağırsağın vazifesini kaybetmesi gibi, veraset kanunlarına tesir eden, anadan doğma saadet acemisi olmuşuz.. Büyük saadet acemisi... "</p>

  <p class="block4">Canı sıkılıyordu. Bugün Ankara'dan, avukattan fena bir mektup almıştı. Hanım’ın cezasını temyiz tasdik etmiş. Başmüddeimumi, 6 noktadan kararı umumi heyete götürecekmiş ama, bunlar hep usule ait şeylermiş. Derhal bir istida ile tashihi karar istemeliymiş.</p>

  <p class="block4">Portatif karyolasında, ellerini başının altına koymuş sırtüstü yatıyor, aklından bir şiir parçasını aralıksız geçiriyordu.</p>

  <p class="block4">"Bir öyle şaşılası dünya ki burası Balıklar kahve içerken Çocuklar süt bulamıyor, insanları sözle besliyorlar, Domuzları patatesle... " Gözü İtalya haritasına ilişti. Alınmamış şehirleri de beri tarafta -dostların elinde— bırakarak mevhum bir cephe hattı çizmişti. Neden realiteyi geride bırakmadan yaşanmıyor? O şehirler de elbet yakında düşecekler. Yakında bütün Avrupa düşecek... Şu halde neden acele etmiş. İçi içine sığmadığından... Haritada her milimetrenin neler ifade ettiğini biliyor. Irzına geçilmek istenen dünyanın alın lekesini siliyorlar. "Mussolini çok konuşuyor. Çok korktuğu için çok konuşuyor. "</p>

  <p class="block4">O zamanlar, Taranta Babu'ya mektuplar yazıldığı zaman.. 1935'te... -Ne tuhaf... İtalya'da bir Habeş delikanlısı adına müsaade etmemişlerdi. Çünkü Mussolini herkesi korkutuyordu. -İyi ama hakikaten korkuyormuş. Meselenin içyüzü bu... Yani haritada alınacak şehirleri alınmış gibi göstermenin sebebi...</p>

  <p class="block4">"Olmadı. Ali İhsan Sabis, Hüseyin Hüsnü Emir Erkilet Paşalarla Peyami Safa ve Mümtaz Faik Fenik Beyler de Alman ordusuna bol bol şehir teslim ettilerdi. Zafer bagışladılardı. Demek ki gönlümüzün dilediğini olmuş sayabilmek için bir şart lazım: İsteklerimiz, realitelere uygun ve haklı olacak... "</p>

  <p class="block4">Duvarda resim, "İmaj" mecmuasının kapağından kesilmiş bir fotoğraf, bir süvari kadın. Hatta kadın da değil bir genç kız... Tatar'a benziyor; başında kısa bir kalpak, belinde onlu tabanca. Yerde kar. Ve uslu uslu objektife bakan kadanası...</p>

  <p class="block4">Sonra kederli ve yorgun sesiyle bir türkü tutturdu<span class="calibre1">:</span></p>

  <p class="block4">Yürü güzel yürü yolundan kalma Her yüze güleni dost olur sanma Ölümden korkup da sen geri durma Yiğidin alnına yazılan gelir</p>

  <p class="block4">Tayına Sefer, sessiz adımlarla içeri girdi. Sabahleyin gelen mektupta neler yazılı olduğunu biliyordu. Evde ölü varmış gibi somurtkan ve ürkekti. Hanım idama mahkum edildi edileli kadını ne zaman görse üzerine bu can sıkıntısı, bu ürkeklik çöküyordu.</p>

  <p class="block4">— Yazdın mı bey? diye sordu.</p>

  <p class="block4">— Daha yazmadım.</p>

  <p class="block4">— Oldu mu ya... Bir de şarkı söylersin... Karıya yazık ettiler beyim... Haydi kalk... Yazıver... Pekâlâ... Temyizde bizim evrakları yoklayan bulunmaz mı? "Etmeyin ayıptır, " diyen yok mu?</p>

  <p class="block4">— Yok besbelli.</p>

  <p class="block4">— Yok elbette. Biri erkek olsa... "Karı bir vakit asılmaz. Bize ayıp, " derdi. Şuraya imzayı atmayıverirdi. Hanım şimdi beni çağırdı. Mektubu sordu. Âlemin işi yok. Ulan Ali... Ulan rezil...</p>

  <p class="block4">Mektubu şuna, buna söylemiş. Karıyı korkutmuşlar. "Bir şey yok, " dedim. "Meraklanma, " dedim. "Bizim bey seni mutlaka ipten kurtaracak, " dedim. İyi demiş miyim?</p>

  <p class="block4">— İyi demişsin.</p>

  <p class="block4">— Öyleyse... Haydi yazıver. Boyayı getireyim mi? İstersen yazı makinesini getireyim. Müdür bey gitti. Boş duruyor.</p>

  <p class="block4">— Makine kolay... Yazmak içimden gelmiyor. Kanuna baktım. Boşuna uğraşıyoruz. Anladın mı Kürt oğlu.</p>

  <p class="block4">— Kanun ne yazıyor? Mutlak aşılmalı diye mi yazıyor?</p>

  <p class="block4">— Öyle yazıyor. Bir de yazacağımız istidayı Hanım imzalamaz ki... Eşek gibi inatçı...</p>

  <p class="block4">— Size ona bakmayın. Sen bildiğin gibi yaz. Söylemeyiverirsin. Parmağım bastırırsın.</p>

  <p class="block4">— Basmıyor ki... Geçen defa yazdığımı müdüre okutmuş... Müdüre yemin ettirmiş. O da belki kurtulurum diye korkuyor besbelli.</p>

  <p class="block4">— Ne bilsin beyim... Hayvan gibi bir karı. Ben erkekliğimle bir şey bilmiyorum. Karının ne haddine... Demin ağladı... Senin haberin yok. Beni tenhada bulursa, yemin verdirip soruyor.</p>

  <p class="block4">— Ne soruyor?</p>

  <p class="block4">— "Murat Bey ne diyor? Beni asarlar mı imiş?" diye soruyor.</p>

  <p class="block4">— Sen ne cevap veriyorsun?</p>

  <p class="block4">— Yemin ediyorum. "Kurtaracak, " diyorum.</p>

  <p class="block4">— Paramız yok evladım... Para insana çok lazımmış. İstanbul'da bir vukuat oldu. Zengin bir ailenin oğlu, karı yüzünden para çalmaya kalktı. Meymenet Hanı'na gece vakti girdi. Kasayı kırdı. Meğer umduğu parayı o gün bankaya vermişler. Az para buldu. Derken hanın bekçisi üzerine geldi. Herif bekçiyi keserle öldürdü. Kafasını paralayarak... Anladın mı? Sonunda yakaladılar. Söylettiler. Yaşı müsait olduğundan çaresiz asılacak. Sülalesi parayı döktü. Yaşını nüfustan değiştirdiler. Meğerse elindeki nüfus kağıdı kendisinden evvel ölen Ağabeysine aitmiş. İki şahit dinlediler. Carrrt... Nüfus kaydına bir çizgi... Ne olacak koca defter... Alt tarafına yeniden yazdılar: Cezası 24 seneye indi. Mesele epey oluyor. Sonra Zonguldak'a yolladılar. Geçenlerde duydum. 6 ay cezası kalmış. Çıkınca evlenecekmiş...</p>

  <p class="block4">— Hanım'a da bir istida yaz. Nüfus dairesine...</p>

  <p class="block4">— Olmaz ki... Haydi git sor bakalım, Ali'yi göndermiştim. Razı etmiş mi? Sefer gidince, İstanbullu doğruldu. Terlemişti. Ağzının içi cigara içmekten zehir gibi olmuştu.</p>

  <p class="block4">Demirli pencerelerden içeri giren güneş, beton döşemede dört köşe dört köşe duruyordu. Demin oradaydı, bir müddet sonra şuraya geçecekti. Belli bir şey, köpoğlu dünya dönüyordu.</p>

  <p class="block4">Süvari kıza gülümsedi. Bu kız, sahiden sergardiyanın kızma benziyordu. Küçük Hidayet ilk görüşte, "Ablamın resmi... " diye şaşmıştı. Toparlak yüzü, kocaman siyah gözleri... Ne. garip tesadüf... Sefer kaşları daha çatık, alt dudağı sarkık içeri girdi<span class="calibre1">:</span></p>

  <p class="block4">— Sen de bir adam gibi Ali'yi göndermişsin. -. Karı Ali'yi saymıyor ki seviyor. Biz köylüyüz bey... Oynaş kısmı, bizde, herifi eşek yerine kor... Ali... Bir de utanıyor. "Ben Murat Ağamdan sıkılıyorum. Karı 'Olmaz' diyor. Aman gelsin... " diye yalvardı. Haydi bey git şuna bir laf anlat... Malatya'da karı asmışlar diyerek "Köroğlu" yazar. Günahtır.</p>

  <p class="block4">— Ulan bundan Malatya'ya ne?</p>

  <p class="block4">— Bir Malatya'nın lafı mı olur, beyim, bütün erkek milletine ayıp... Tuu. İstanbullu, korkunç görünmek için gözlüğünü taktı. Eline Ceza Kanunu'nu, bir de Hanım’ın dosyasını aldı. Kaşlarından birini kaldırıp kavgaya hazırlanarak yürüdü.</p>

  <p class="block4">Hanım, kollarını göğsünde çaprazlamış pencerenin önünde metanetle duruyordu. Boynu, omuzlan, bilekleri, kalçaları ve baldırları o kadar dolgun ve tıkızdı ki İstanbullu ‘ya ilk bakışta, elbise giydirilmiş bir Ispartalı kadın muharip heykelini hatırlattı.</p>

  <p class="block4">Sol eli, sağ koltuk altında uslu uslu durduğu halde, sağ eliyle -bu hareketi yaparken dirseğini göğsünden ayırmamıştı— başörtüsünü burnuna kadar kaldırdı. Aylardan beri idam cezasına da alışmıştı. Gözlerinin içi, nazlı ve kurnaz gülümsüyordu.</p>

  <p class="block4">— Merhaba bacı... Nasılsın bakalım? Ali ne anlatıyor?</p>

  <p class="block4">— Avukattan mektup almışsın. Beni bu hafta asacaklarmış.</p>

  <p class="block4">— Saçmalama... Bak, kitapları topladım getirdim. Mektubu şimdi sana okuyacağım. İyi dinle...</p>

  <p class="block4">Mektubunu, kelimeleri değiştirerek okudu. Hanım yere bakarak ciddiyetle, fakat başını "Olmaz, olmaz, " der gibi sallaya sallaya dinliyordu. Sanki kendisine bir tuzak kurulduğunu sezmişti de şimdi durduğu emniyetli yerden bir adım ileri atmak istemiyordu. Her şeyi -Mahpusta dehşetli dindar olmuştu— "Allah bir" sözünü bile reddetmeye peşinen hazırdı. İşte bu hayvanca fikri basit İstanbullu'yu daha ilk anında çileden çıkarıyor, bu kadının yerinde, daha iyi olmamak ve rezaletten kurtulmamak için dünyanın bir ucundan bir ucuna kadar aynı çılgın fikri sabitle inat eden bütün mustarip insanlığın bir cehalet cephesi halinde böyle kollarını kavuşturup başım salladığını görmüş gibi kuduruyordu. Mektubun sonunda öksürdü<span class="calibre1">:</span></p>

  <p class="block4">— Anladın mı?</p>

  <p class="block4">— Anladım.</p>

  <p class="block4">— Ne anladın bakalım?</p>

  <p class="block4">— Murat Bey diyor. Yani sana yazmış. Senin yazdığın mektubu müddeiye göstermiş. 6 yerden kararı...</p>

  <p class="block4">— Eee...</p>

  <p class="block4">— İşte anladım. Beni asacaklar. Ben zaten rüyasını görmüştüm. Ali'ye sor da bak...</p>

  <p class="block4">— Ah, yanında olsam da, suratına tokatı yapıştırsam... Ben mektup yazmıştım. Dinle beni... Ali'nin suratına sonra gülersin. Ben yazdığım mektupta dedim ki... "Hanım’ın suçu yok, onu Ali kandırdı. Zehri uyku ilacı diye verdi. Ben işi biliyorum, " dedim. Avukat benim mektubumu temyizin başmüddeiumumisine göstermiş. "Murat Bey yalan söylemez. Bir adli hataya meydan vermeyelim, " demiş. Müddeiumumi de demiş ki, "Avukat İsmail Hakkı Bey, arkadaşı Murat Bey'den bir mektup aldı. Bu mektupta şöyle şöyle yazıyor. Bu Murat Bey hiç yalan söylemez bir adamdır. Bu kadının cezasını indirelim denir mi?" demiş. Şimdi bir istida yazacağız. Tabii senin ağzından diyeceğiz ki... "Efendim ben kocamı bilerek zehirlemedim. Bu Ali beni baştan çıkardı. Bir gün geldi. 'Seninle iki çift söz konuşacağım. Al şu uyku ilacını kocanın yemeğine dök. İki gün uyanmadan uyur. ' dedi. Ben de zehir olduğunu bilmeden yemeğine serpip yedirdim. İşte böyle oldu. Bunu mahkemede söyleyecektim. Ali beni korkuttu. 'Seni asarlar. Sonra ben seni almam. Sana içerde bakmam. Acından ölürsün' dedi. Ben de korkumdan söyleyemedim. Şimdiyse benim bu işe dair şahitlerim var. " diyeceğiz.</p>

  <p class="block4">— Hani şahitler?</p>

  <p class="block4">— Sen razı ol, şahit kolay.</p>

  <p class="block4">— Şahitler kim?</p>

  <p class="block4">— Kız neyine lazım. Birisi Hacı Abdullah, birisi ben, birisi başgardiyan...</p>

  <p class="block4">— Siz Adıyaman'daki işe nasıl şahitlik edeceksiniz?</p>

  <p class="block4">— Biz Adıyaman'daki işin şahidi değiliz. Şuna bak, avukat kesildi başımıza... Biz burada Ali'nin ikrarına şahidiz. Yani Ali bizimle konuşurken "Karıyı nahak yere idama mahkum ettiler. Fukaranın bir şeyden haberi yok. Suç bende. Ben sıçanotunu uyku ilacı diye verdim, " demiş oluyor. Anladın mı?</p>

  <p class="block4">— Anladım ama olmaz.</p>

  <p class="block4">— Neden olmaz?</p>

  <p class="block4">— Olmaz işte... Beni o zaman asarlar.</p>

  <p class="block4">— Kız şimdi asmazlar mı?</p>

  <p class="block4">Omuzlarını sarstı. Bir Ali'ye, bir İstanbullu ‘ya bakıyor, "Ceee... " diye şakalaşacak, bırakıp kaçacak, velhasıl eğlenecek gibi sallanıyordu. Örtüsü burnundan düşmüş, kıpkırmızı ve etli dudakları meydana çıkmıştı. İki sene evvel -iki sene daha gençkenve üç aydan beri her gece, "Sabahleyin asılacağım, " diye ödü patlarken, Adıyaman'da, kuyruklu bir koyun gibi sallanarak suya giderken bunu görmeliydi. İki çocuk anası olduğu, geniş ve gergin karnından başka hiçbir yerinden belli değildi. Karnından üst tarafı da, alt tarafı da bir genç kıza, yahut doğurmamış bir taze geline benziyordu. İstanbullu, kendi kendine öfkelenerek dudaklarını yalayıp yutkundu. Bu biçarenin karşısında şehevi bir şeyler hissetmek ne büyük alçaklıktı. Dostoyevski idama mahkum olmayı ümitsizlikten gelen faciaların en büyüğü sayıyordu. Acaba ölümle şehvet arasında, o zamana kadar tahmin etmediği bir yakınlık mı vardı. Asabiyetle kağıtları karıştırdı. Kararı ayırdı.</p>

  <p class="block4">— Başka çaremiz yok, diye homurdandı. Şimdi dinle, kararı okuyacağım. Hanım’ın icabı şöylece düşünülmüştü: "Türk milleti namına icrayı muhakemeye ve itaya hükme mezun mahkeme falan tarihte, Adıyaman'ın Kapıcami mahallesinde, bila numaralı hanede mukim, Bekçi Kazım Kuzu'nun karısı Hanım Kuzu ve Ali Yıldız taraflarından zehirlenerek taammüden öldürüldüğünü tespit ediyordu. Dinlenen şahitler, hükümet doktorunun ve İstanbul</p>

  <p class="block4">Tıbbı Adlisi'nin otopsi raporları, maznunların açık ikrarları ve bu ikrarların zat hadiseye uygunluğu cürmü sabit kılıyordu. Hanım Kuzu, kocasına yumurta pişirmiş, yumurtaya, halk arasında köpek zehiri veya sıçanotu denilen arsenik serpmiş, babasının kucağına oturup yumurtadan yemek isteyen ve bir lokma da yiyen büyük kızı 7 yaşındaki Ayşe'yi, 'Babanı rahatsız etme' diyerek hemen mutfağa götürüp yoğurt içirmek suretiyle muhakkak bir ölümden kurtarmıştı. Maznun Hanım Kuzu, her ne kadar mahkemede kocasını zehirlemediğini, Ali ile hiçbir münasebeti olmadığını, kocasının vakadan bir gece evvel polislerle sabaha kadar rakı içtiğini, Sabahleyin de kendisini bilmez bir halde iken bir dükkanda iki kiloya yakın tel kadayıfı yiyerek eve polislerin kollarında ve sızmış olarak getirildiğini, öldüyse bu içkiden, yahut yediği tatlıdan öldüğünü, eskiden beri kendisine nameşru surette gözleri olan polislerin iftirasına uğradığını, gerek karakolda, gerek müstantiklikte ve gerekse müddeiumumilikteki ikrarları soruldukta, cebri maneviye maruz bırakıldıklarını, hayatını ve namusunu kurtarmak için istenilen şekilde ifade verdiğini, polislerin garazına ve iftirasına kurban edilmekte olduğunu söylemiş ve diğer maznun Ali de aynı ifadede bulunmuş ise de, her iki maznunun, maktul Kazım Kuzu askerde iken gayrı meşru münasebete başladıkları ve bu münasebeti rahatça devam ettirebilmek için</p>

  <p class="block4">Kazım’ın vücudunu ortadan kaldırmayı tasmim ve tasavvur ederek neticede tasavvurlarını kuvveden fiile çıkardıkları şahitlerin ifadelerinden anlaşılmış olmakla Türk Ceza Kanunu'nun 450. maddesinin falanca bendi mucibince Hanım Kuzu'nun ölüm cezasına çarptırılmasına ve diğer maznun Ali'nin ise 18 yaşını bitirip 21 yaşını ikmal etmediğinden Türk Ceza Kanunu'nun (... ) maddesi mucibince suçuna uyan ölüm cezasının 30 sene ağır hapse indirilmesine temyizi kabil olmak üzere müttefikan ve maznunların yüzlerine karşı karar verildi, " denilmekteydi.</p>

  <p class="block4">İstanbullu, bu kararı her okuyuşta hissettiği ümitsizliği ve hicabı, şimdi tekrar duyuyordu. Bunu böylece, Büyük Millet Meclisi'nde müdafaa etmenin imkanı olur mu? Cehalet... Fukaralık... Anlaşıldı ama, her cahil ve fukara kadın, komşunun oğluna tutulunca çocuklarının babasını sıçanotu ile zehirlerse... Lakin biz de beraat ettirsinler demiyoruz. Otuz sene versinler... Albert Londre, kürekte yaptığı büyük röportajda, "Giyotin'den kurtarmaya çalıştığımız bir sürü insanın ölümden kurtulmasına sevinmeyelim. Uzun ceza, idamdan beter... " demiyor mu? Yüz binlerce kadın şu anda komşu oğlanları sevmektedir. Neden hiçbirisi kocasını zehirlemiyor? Böyle düşünülürse Hanım’ın işindeki esbabı muhaffete kendiliğinden meydana çıkar. Malatya Ağır Ceza Reisi, 25 senelik hakimmiş. Yirmi beş senelik tecrübe bir insanın, ne kadar kolay şaşırıp, kendisini ne kadar zor müdafaa ettiğini öğretmez mi?</p>

  <p class="block4">— İşte okudum. Bak, sanki berabermişsiniz gibi yazıyorlar. Beraber olmağa da hacet yok ya... İkiniz de söylemişsiniz.</p>

  <p class="block4">— Korktuk biz... Söyledik. Lakin zehirlemedik... Polisler içirmiş... Baklava yedirmiş... Cemal polis eskiden beri benim arkamda dolaşıyordu...</p>

  <p class="block4">— Hanım, şimdi bunları bırak... Mahkemede söyledin dinlemediler. Temyize yazdık dinlemediler. Ben inanıyorum. Elbette öyle olmuştur. Ama başka çare kalmadı.</p>

  <p class="block4">— Olmaz. Ben zehirledim diyemem.</p>

  <p class="block4">— Kız zaten söylemişsiniz. Şimdi bana inat edeceğine evvelden, karakolda inat etseydin ya...</p>

  <p class="block4">— Karakolda korktum. "Doğru söylemezsen Ali'yi asarlar, " dediler. "Doğru söylemezsen, sizi hapse koyarlar. Bize doğruyu söyle. Olan olmuş. Biz işi kapatırız. Siz de evlenirsiniz, " dediler. Sonra "Ali söyledi, sen de inkar etme, " dediler. Ali de öteki pencereden ilk defa söze karıştı<span class="calibre1">:</span></p>

  <p class="block4">— Bana da "Hanım söyledi, haydi sen de söyle, " dediler.</p>

  <p class="block4">— Anlıyorum. Söylemişsiniz. Doğruyu söylemişsiniz. Ali zehiri hangi dükkandan aldığını bile söylemiş, dükkancı şahitlik ediyor. Bunlar olmasa bile rakıdan çatlamış adamla, zehir yemiş adamı doktor bilir. Duymadın mı herifin ciğerini İstanbul'a göndermişler. İstanbul'un büyük doktorları "Tamam, sıçanotu yemiş, " diye rapor veriyor.</p>

  <p class="block4">— Yalandır Murat ağabey. Sen o polisleri bilir misin?</p>

  <p class="block4">— Artık uzatma. Benim işim var. Kafamı kızdırıyorsun. Sözümü dinlemedin işte idam verdiler. Ben senden bıktım. Gülme karşımda terbiyesiz... Hani aklına geliyor mu? Vekalet vermek için notere gitmek istemedindi. "Beni asmaya götürüyorlar, " diye ağladın da bizi rüsva ettin. Nasıl seni notere götürmediler mi?"</p>

  <p class="block4">— Götürdüler.</p>

  <p class="block4">— Ben notere götürecekler demedim miydi?</p>

  <p class="block4">— Dedindi.</p>

  <p class="block4">— Ben yalan söyler miyim?</p>

  <p class="block4">— Söylemezsin.</p>

  <p class="block4">— Senin kötülüğünü de istemem.</p>

  <p class="block4">— İstemezsin elbet. Noter parasını verdin, araba parasını verdin, Allah razı olsun...</p>

  <p class="block4">— Bırak şimdi bu lafları. Beni kızdırıyorsun. Bu sefer sözümü dinlemezsen, şart olsun, küserim, bir daha yüzünüze bakmam. Yazacağım istidayı imzalayacaksın.</p>

  <p class="block4">— Ben imza bilmem ki...</p>

  <p class="block4">— Alay mı ediyorsun rezil. Parmak basarsın. Bak Hanım... Sana açık açık söylüyorum. Temyiz evrakı tasdik etti. Avukat istidayı acele istiyor. Eğer dediğim gibi yapmazsan seni vallaha billaha asacaklar.</p>

  <p class="block4">— Vay başıma... Elini yanağına yapıştırdı. Ölüm hükmü verildiği gün gözlerine dolan büyük korkuya tekrar kapılmıştı. Ürkek ürkek Ali'ye bakıyor, yutkunuyordu. Vay başıma, vay başıma!</p>

  <p class="block4">— Haydi razı mısın?</p>

  <p class="block4">— Hiç olur mu? Polisler diye yazıver. Cemal polis beni seviyordu. Herifi eve sarhoş getirirdi. Kapı aralığında etimi sıkardı. Böyle yazıver.</p>

  <p class="block4">— Hâlâ o söz... Yahu sen Türkçe bilmez misin? Bunlara aldıran yok. "Razı oluverseydin" derler... Artık canımı sıkıyorsun. Senin niyetin bir gece, sabaha karşı, hükümet meydanında asılmak. Pekâlâ... İşte ben gidiyorum. Vallaha, billaha...</p>

  <p class="block4">— Dur ağabey... Dur ayağını öpeyim...</p>

  <p class="block4">— Durmam... Razı mısın? Ulan, sana yalancı şahitliği edeceğiz. Kaç aydır kanlı gibi yalvarıyoruz. Haydi ben yabancı bir adamım, ya Ali? Ali bütün suçu üstüne alıyor.</p>

  <p class="block4">— Ali'yi asmazlar mı?</p>

  <p class="block4">— Asmazlar…</p>

  <p class="block4">— Asarlarsa...</p>

  <p class="block4">— Uzattın artık... Ne halt ederseniz edin. Ben gidiyorum. Allah Allah! El deliye, biz akıllıya hasret kaldık yahu... Bak Ali, bir daha beni çağırmayın. İşte günah benden gitti. Avukata şimdi mektup yazacağım. İşinizi takip etmesin... Bu karı resmen asılmak istiyor.</p>

  <p class="block4">İnecek gibi kımıldadı. Hanım gözlerini kırpıştırarak Ali'den yardım istiyordu. Ümidi kesilmiş olmalı ki<span class="calibre1">:</span></p>

  <p class="block4">— Sen bilirsin, diye adeta inledi, günahı, vebali boynuna... Kanım sana helal olsun Murat ağabey.</p>

  <p class="block4">— Hah şöyle... Ulan evi yapılasıca... Tuuu... Diş çeker gibi... Ağlama... Şimdi bir de bu eksik. Ağlama kız...</p>

  <p class="block4">— Beni asarlar... Vay başıma... Vay başıma...</p>

  <p class="block4">— Sus ayıptır, eşek... Nereye asıyorlar. Biz burada neciyiz? Daha dur bakalım. Ali ile beraber çıkacaksınız. Adıyaman'a gideceksiniz. Ben de sizi görmeye geleceğim. Bana ne ikram edeceksin?</p>

  <p class="block4">— Beni asarlar, artık... Ben biliyorum</p>

  <p class="block4">— Ne de çok şey biliyorsun... Şimdi istidayı yazarız. Korkma... Ben yaptım demeyeceksin. "Ali yaptı, " diyeceksin.</p>

  <p class="block4">— Ali yabancı mı? Ona da yazık... Elin körpe oğlanı...</p>

  <p class="block4">— Körpe olup olmadığını bilmem... Tadına kim baktıysa o bilir. Seni utanmaz seni... Birazdan müdürün yanına çağırtacağım. Orada yeniden başlarsan şart olsun şamarı vururum. Yeter artık... illallah...</p>

  <p class="block4">Pencereden ineceği zaman, Hanım dur diye işaret etti<span class="calibre1">:</span></p>

  <p class="block4">— Bak Sıdıka konuşacak... dedi.</p>

  <p class="block4">Demin Ali'nin körpeliği bahsinde kenarda kişneyen demek Sıdıka'ydı. Sıska yüzünü örtmeye lüzum görmeden meydana çıktı. Bütün ömrü akılsızlıkla dalgınlık arasında geçmiş gibiydi. Biraz etli olsa tavuğa benzeyecekti. Şimdi hiçbir şeye benzemiyordu, idamdan korkarken üç sene mahkum oluşuna hayret içinde kalmış, Hanım’ın cezasından sonra bütün kadınları asacaklar zannederek gece gündüz ağlayıp durmuştu. Murat'ın ve müdür beyin tavsiyeleri üzerine temyiz bile etmedi. Günden güne rahatlaşıyor, evinde nasılsa öyle hareket ediyordu.</p>

  <p class="block4">— Sen söyle bakalım, başımın belası... Yahu biz bu mutfak penceresine hiç mi çıkmayacağız?</p>

  <p class="block4">— Murat ağabey... Benim bir müşkülüm var. Bizimki askerden geldi.</p>

  <p class="block4">— Kız gözün aydın... Ben de tevekkeli, beni neden, arada sırada kapıya çağırmıyor, mektup okutmuyor, mektup yazdırmıyor diyordum. Meğer artık keçesini sudan çıkarmış Sıdıka Hanım... Eee...</p>

  <p class="block4">— Alay etme... Sıdıka bir parmağıyla ovuşturur gibi tek gözünü kapattı. Utanmıştı. Şimdi benim herif geldi. Anasını öldürdüğümden bana küser bellemiştim. Küsmedi.</p>

  <p class="block4">— Aferin... Sana neden küsecekmiş hem Üç erkek kardeşi, iki bacısı var.</p>

  <p class="block4">Onlara küssün. Bir analarına bakamadılar da gelinin başını belaya soktular diye.</p>

  <p class="block4">— Benim herif de böyle söyledi. Her hafta yanıma geliyor. Öteberi getiriyor. Evlenir diye korktum. Hubuş bacının Mehmet evlendi ya... Benimki de evlenir diye ödüm patladı. Lakin yemin ediyor.</p>

  <p class="block4">— Kız yoksa, Büyücü Hoca'ya çıkmadan muska mı yaptırdındı rezil?</p>

  <p class="block4">— Vallaha, yaptırmadım. Sor, bak... Söylesene Hanım bacı... Söyle...</p>

  <p class="block4">— Bırak. Hanım’ın şahitliği makbul değil... beni kızdırdı. Çabuk derdini anlat, gideceğim.</p>

  <p class="block4">— Şimdi benim herif... Benim herifin büyük dükkanı var. Askerlikte çok masarif etmiş... "Sermaye lazım, " diyor. Benim altınlarımı rehine koyacak. Altınlarımı vereyim mi?</p>

  <p class="block4">— Dur bakalım... Mesele çatallaştı. Resmi nikahınız var mı bir kere...</p>

  <p class="block4">— Yok. On senedir evliyiz. Mahalle nikahı...</p>

  <p class="block4">— Olmadı. Duyduğuma göre kayınpederlerin de tüccarlık ediyorlarmış. Onlardan borç alsa ya...</p>

  <p class="block4">— Onlar bize küsmüşler "Gelin, bizim anamızı öldürdü, " diyerek.</p>

  <p class="block4">— Bunu kocan mı söylüyor? — O söyledi. Çamaşırını bile yıkamıyorlar da, ben yıkıyorum.</p>

  <p class="block4">— Pekâlâ... Senin altınlara gelelim, say bakalım bana...</p>

  <p class="block4">— Bir beşibirlik altınım var. Küpem var. İki tane menteşem var. İki tane yüzüğüm var.</p>

  <p class="block4">İstanbullu, gökyüzüne ve karşı bahçedeki büyük ceviz ağacına bakarak zihninden hesapladı.</p>

  <p class="block4">— Aşağı yukarı bin lira... Eee?</p>

  <p class="block4">— E'si... Vereyim mi, vermeyeyim mi?</p>

  <p class="block4">— Senin aklın ne diyor?</p>

  <p class="block4">— Bir vereyim, diyorum; bir de vermek istemiyorum.</p>

  <p class="block4">— Yanında mı altınlar?</p>

  <p class="block4">— Halamın evinde sakladım.</p>

  <p class="block4">— Halan ne fikirde?</p>

  <p class="block4">— "Sakın verme" diyor.</p>

  <p class="block4">— Halan haklı... Ben bu işi hiç beğenmedim Sıdıka... Altınları vermemek lazım. Evet... Sen burada, kapalı yerdesin. Kimsen de yok. insanoğlu çiğ süt emmiş. Bak Hubuş bacının başına gelene. Hekimin oğlu, on dört ay beklemedi evleniverdi. Senin cezan üç sene... Bugün niyeti fena değildir, yarın bozulur.</p>

  <p class="block4">— Ben de öyle diyorum.</p>

  <p class="block4">— Aferin... Dersin ki... Halam altınlarımı vermiyor dersin. Sıdıka’nın tereddüdünden şüphelendi. Biraz düşündü.</p>

  <p class="block4">— Yahut çok yalvarırsa... Peşini bırakmazsa noterden bir senet alırız. Sen altınlarını ona satmış olursun. O da bedelini sana borçlanır.</p>

  <p class="block4">— Bu daha iyi... Evet... Böyle yapmalı. Çok yalvarıyor fakat... Ona da yazık. Askerlik herifi batırdı. Senet alırız. Senedi sen yazı verirsin.</p>

  <p class="block4">— Benim yazmam olmaz. Ben yalnız Noter Hasan Bey'e bir mektup yollarım. Senin işini sağlam yapar.</p>

  <p class="block4">— Eksik olma...</p>

  <p class="block4">— Bir şey değil... Yalnız... Bak Sıdıka... şaşırırsın, kanarsın, herifin yüzüne duramazsın. Altınlarını senetsiz teslim edersin. Kocan da sonra seni bırakır. Vallaha billaha istida filan yazmam. Ben deli güllabicisi değilim. Siz artık çok oluyorsunuz.</p>

  <p class="block4">— Ben de öyle söyledim şahım... "Bana bak da ibret al" dedim.</p>

  <p class="block4">— Vay Hubuş bacı... Sen de mi buradasın? Geçen ziyarette kumanı gördüm. Elini öpmeye mi geldiydi?</p>

  <p class="block4">Hubuş ağlar gibi konuştu<span class="calibre1">:</span></p>

  <p class="block4">— Eli kırılsın. Elimi öpmeye gelmiş. Ben çocuklarımın ahINa uğradım. Mahpusluğum da aldığım ah yüzünden... Bana o Mehmet olacak, ne diller döktü. Sonra başıma bu işi de getirdi... Birisi duymasın gibi etrafına bakıp sesini alçaktı. Bana bir istida yazacaksın şahım. Bir zina davası açalım. Nafia kaltağı gibi, karıyı da, herifi de içeri atsınlar.</p>

  <p class="block4">— Ne faydası var. Karı burada yüzüne karşı dolaşacak. Şu pencerenin önünde Mehmet'le konuşacaklar. Olmaz desen söz geçiremezsin. Bırak git. Buradan bir yere gidilmez. Sen büsbütün dertli olursun, Hubuş bacı iyisi mi, sabret. Sabreden derviş muradına ermiş derler. Sabrın sonu selamettir. Sen çıkarsan, benim bildiğim Hubuş bacı bu hıncı onlardan alır.</p>

  <p class="block4"><span class="text1">— Bir çıkam... Bir çıksammm... Evimde oturuyorlar.</span> Yatağımda yatıyorlar. Mehmet serserisini ben adam ettim. Lakin it kursağı yağ götürmez demişler... İyilikten adam anlar. Benim kocam eşek... Ama ben biliyorum. Bana bu oyunu hekimin oğlu oynadı. Bana bu oyunu Tefçi Zühre olacak orospu oynadı.</p>

  <p class="block4">— Neden? Aranız pek iyi idi. Duyduğuma göre Mehmet ev-'elce Tefçi Zühre'nin dostu imiş, sana kendi eliyle nikahlamış.</p>

  <p class="block4">— Kendi eliyle... Elleri kırılsın. O zaman ahbaplarım, komşularım, kızlarım, damatlarım söyledilerdi. "Ana sen Tefçi Zühre gibi karılarla neden düşüp kalkıyorsun?" dedilerdi. Hitamında Mehmet'le evlenecek oldum. Herkes beni ayıpladı. "Tefçi Zühre'nin dostu adama yâr olur mu?" dediler. Ya şahımızın amcası kızı mektubuma neden cevap vermedi. Mehmet'i aldım diyerek, bana kimseler Mehmet'i yaraştırmadı. Fikir Tefçi karının fikri, Mehmet'i bana verip beni soymak imiş. Paraların ucunu keser kesmez herifi evlendirdi.</p>

  <p class="block4">— Bir dükkan satmışsın.</p>

  <p class="block4">— Yarı hisseliydi. Onu sattım. Sonunda, "Evi de satalım. Yenisini yaparız, " demeye başladı. Benim herif kumar oynar. Dışarıdayken harçlığını hesaplı verirdim. Evi satacak. Bunca senelik baba yurdunu... Saray gibi evimi... Bir de onlardan yana oluyorsun... Haydi istidayı yazıver. Nafia kaltağı gibi buraya gelsin.</p>

  <p class="block4">— İyi hatırladın, Nafia sizi görmeye gelmedi mi?</p>

  <p class="block4">— iki defa geldi. Onun da başı belada. Oğlan bu sefer küçük bacısını kaçırmış.</p>

  <p class="block4">— Kimin küçük bacısını?</p>

  <p class="block4">— Nafia'nın.</p>

  <p class="block4">— Rıza mı?</p>

  <p class="block4">— Rıza. Duymadın mı?</p>

  <p class="block4">— Duymadım. E, şimdi ne olacak? Daha neler duyacağız... Oğlan o sülaleyi sıradan geçirmeye yemin etmiş besbelli...</p>

  <p class="block4">— Dünya bozulmuş şahım. Dünya bir dolap olmuş... Biz eskiden böyle şeyler görmedikti. Sen şimdi benim istidamı yazmayacak mısın?</p>

  <p class="block4">— Yazamam. Ben istidaları içerdekiler dışarı çıkabilir mi ki evvela, diye yazıyorum, dışarıdakileri içeri getirmek için yazamam. Sonra sana dargınım. Mektup için bir lira gönderdiğin aklında mı?</p>

  <p class="block4">— Ben onu mektup için yollamadım. Pul parası diye yolladım. Arsız Aduş kıza vermişsin. Duydum da.. Sana gücendim. Başıma vursaydın daha iyiydi. O sıra etimi kesseler kanım akmazdı. Şimdi para vermeyeceğim. Pulunu da kendin yapıştır. Bir dokunaklı istida yazıver...</p>

  <p class="block4">— Olmaz dedim ya... Demek ki Nazmi Bey'in muskaları kar etmedi. Hani Mehmet'in elini, ayağını, gözünü, dilini bağlayacaktı.</p>

  <p class="block4">— Hay gözleri kör olsun o herifin. Beş kaymemi aldı. Bir de kara tavuk yedi.</p>

  <p class="block4">— İşte gördün mü? Böyle işlerde yazının bir faydası olsa muskalar tutardı. Tefçi Zühre ile hekimin oğluna bir vakit yazı fayda vermez. Sen kesenin ağzını sıkı tut Hubuş bacı... Haydi allahaısmarladık.</p>

  <p class="block4">Bu sırada hırsızlıktan 22 güne mahkum genç Çingene karısının kocası duvarın deliğine gelmiş.</p>

  <p class="block4">— İnci... Kız inci... diye yayvan yayvan, yalvarır gibi sesleniyordu. Ufak tefek, fakat pek mütenasip bir kadın olan İnci, salma salma duvarın yarık yerine yaklaştı. Yere çöktü. Herif, bir haftadan beri, mahpushanenin etrafında aç bir köpek gibi dolaşıyordu. İlk iki gün gardiyanlardan küfür, jandarmalardan tokat yemiş, fakat üçüncü gün kendisini birdenbire herkese sevdirmişti. Artık Sabahleyin erkenden gelip yatsıya kadar kapının, bilhassa duvar yarığının yanından ayrılmıyordu. Esmer, sevimli bir delikanlıydı. Bakkal Abo'ya yardım ediyor, karakolun avlusunu süpürüp, efradın bulaşıklarını yıkıyordu. Mahpuslar da artık alışmışlardı. Yevmiye belki elli defa çarşı pazara koşturuyorlardı. Her gelişinde karısına mutlaka bir şeyler getiriyordu. İnci bütün bu ihtimamlara layıktı. Kocası seslenmedikçe avluya bile çıkmıyordu.</p>

  <p class="block4">Bunları düşünerek mutfağın içine atlayan İstanbullu, "Bir de inci ile Memo'ya Çingene diye hakaret ederiz. Elhamdülillah Çingenelik bizde birader... " diye gülümsedi.</p>

  <p class="block4">Millet, böylece, pencereden atlar gibi, aşağı doğru bir yerlere gidiyordu. Karısı bir havada, erkeği bir havada... Nafia Hanım’ın zamparası, hapisten çıkalı on beş gün olmadan yallah, baldızını salla sırt etmiş... Sıdıka’nın kocası, karısının altınlarını çekmek davasına düşmüş... Uzun koridoru geçerken iki mahpus çekinerek havadis sordu<span class="calibre1">:</span></p>

  <p class="block4">— Ne var ne yok beyim? Gazeteler ne yazıyor?</p>

  <p class="block4">— İyilik sağlık...</p>

  <p class="block4">— Aftan bir haber?</p>

  <p class="block4">— Daha önce bir şey yazmıyorlar. Bildiğiniz gibi... Harp meselesi...</p>

  <p class="block4">— İyi öyleyse... Bir kere şu harp bitseydi... Ondan sonrası kolay... Allah büyüktür.</p>

  <p class="block4">— Allah büyüktür ama, Vakkas Efendi, kayık hem küçük, hem de çürük... Hacı Abdullah tıraştan geldiği zaman İstanbullu istidayı yazıp bitirmişti. Hacı merakla sordu<span class="calibre1">:</span></p>

  <p class="block4">— Razı oldu mu beyim?</p>

  <p class="block4">— Oldu. İş işten geçtikten sonra... Malum ya Türk'ün aklı arkadan gelirmiş. Seni de şahit yazdım.</p>

  <p class="block4">— Şahit mi? Bu şahit kelimesi karşısında herkesin kapıldığı korkuya Hacı Abdullah da tutulmuştu. Ne şahidi?</p>

  <p class="block4">— Hemen korkma... Sen on iki senedir hapis yatıyorsun. Ayıptır.</p>

  <p class="block4">— Korkmam... Neden korkacakmışım. Lakin yemin verdirirler.</p>

  <p class="block4">— Bir kere mahkuma yemin yok. Sonra isterlerse verdirsinler Sen hiç yalan yere yemin etmedin mi? Küçük Bedriye'yi kandırmak için... Kerhanede...</p>

  <p class="block4">— Ettim. Lakin mahkeme başka...</p>

  <p class="block4">— Saçmalıyorsun. "Vallaha billaha yeminini, kitaba el basmayı kaldırdılar. Yeminin de bir değeri kalmadı, " dersiniz. Bir de Hanım'a acırsın... Sipsivri acımak olur mu? Şahitsin. Ben de şahidim.</p>

  <p class="block4">— Sen de şahitsen baş üstüne... Neye şahitlik edeceğiz?</p>

  <p class="block4">— Ali'nin üzerine. Ali demiş ki, "Hanım’ın bir suçu yok. Ben ona zehri uyku ilacı diye verdim, " demiş.</p>

  <p class="block4">— Yutarlar mı?</p>

  <p class="block4">— Bunu da onlar düşünsün... Sen şimdi dinle... İstanbullu, istidayı okudu. Hacı Abdullah keyifli keyifli gülmeye başlamıştı<span class="calibre1">:</span></p>

  <p class="block4">— Başgardiyanı da yazmışsın.</p>

  <p class="block4">— Ne halt edeyim. Ali'yi yanına götüreceğim. Böyle söyleteceğim. Allah'tan korkmazsa inkar etsin...</p>

  <p class="block4">— Kurnazsın bey.</p>

  <p class="block4">— Ağzını topla...</p>

  <p class="block4">— Neden? Bizim Malatya'da kurnazlık çok makbul sayılır. Birini meth ederlerken, "Kurnaz herif derler.</p>

  <p class="block4">— Bizim İstanbul'da da böyledir bu... Hükümet için de ne diyorlar: "Kurnazlık ediyor; İngiliz'den parayı, silahı, malı çekiyor, Alman'a satıyor, " demiyorlar mı?</p>

  <p class="block4">— Kötü mü?</p>

  <p class="block4">— Bilmem... Sonuna bakar.</p>

  <p class="block4">— Nafia’nın başına gelenleri duydun mu?</p>

  <p class="block4">— Duydum biraz önce, şaşırdım. Rıza bu sefer de bacısını kaçırmış. Bacısı da güzel miydi bari?</p>

  <p class="block4">— Yanına geldi. Görmedin mi? -- Görmedim.</p>

  <p class="block4">— Dünya güzeli. Hem de Nafia gibi örtü örtünmez... İstanbul kızı gibi giyinir. Bunlar cinsten güzel bey...</p>

  <p class="block4">— Hem de cinsten oynak... Allah beterinden saklasın... Rıza'ya bir de aptal dersin.</p>

  <p class="block4">— Doğru... Oğlan kurnazmış.</p>

  <p class="block4">— Anlaşılan, Nafia'yla bacısı daha kurnaz. Ama ne halt etsin. Bakmış ki ablası oğlanın pantolonunu ütülüyor. "Bir de ben ütüleyeyim ne olacaksa" demiştir.</p>

  <p class="block4">Hacı Abdullah, yeşil gözlerini küçülterek başını salladı. Nafia'nın kocası polislerle beraber baskın yaptığı zaman Rıza'yı karısının yatak odasında pantolonsuz yakalamış, karı ifadesinde, "terzilik ettiğini, komşunun oğlu pantolonunu ütülemesi için yalvardığından... " diye ifade vermişti. Kendisinin gömlekle oluşunun sebebi de... Tabii, havaların sıcağı, ütünün sıcağı, bir de yüreğine Allah tarafından musallat edilmiş bir ateş... falan filandı! Hacı Abdullah,</p>

  <p class="block4">— Şeyh Osman Efendi gene köpürmüştür, dedi, Allah herkese bir bela verir, ona da bu Rıza'yı vermiş.</p>

  <p class="block4">— Muska yazsaydı... Nefes etseydi... Kendi kızlarına tesiri olmuyor gali<span id="id_GoBack">ba...</span></p>

  <p class="block4">— Bilmem ki... Vaktiyle muskacılıktan üç ay kadar mahpus yattıydı. O zaman, şimdi Rıza’nın kaçırdığı kız, küçüktü. Babasına yemek getirirdi. "Bana varır mısın?" diye takılırdım da, "Ah... senin gözlerin gök... Ben kara gözlü herife varacağım, " derdi. Köpoğlusu nihayet sözünü tuttu. Rıza kopuktur ama gözleri karadır. Neme lazım bey... Şeyh Osman soytarının biridir, dolandırıcıdır; lakin cinsi Arap olduğundan bir Kuran okur. Süleyman Bey'in babası Hamdi Bey de o sıralarda mahpustu. Dinlerken dinlerken, "Şu rezilin kafasını kesip almalı bu Kuran'ı okurken... Leşini yılanlara yedirmeli!" derdi. Soytarıydı canım... Konuşurken konuşurken durur, gözlerini kapatır, vücudunu bir titreme alır, kendi kendine, "Olmaz... Haşa... Emrin başımla beraber, " diye söylenirdi. Cebrail gelirmiş de Rabbimden haber getirirmiş...</p>

  <p class="block4">— Ulan bu iş, şeyhlikten çıktı, peygamberlik oldu.</p>

  <p class="block4">— Artık bilmem. Alacadağ tarafı hep Şeyh Osman'a tapar. Elaziz, İzollu tarafı nasıl Şeyh Kazım'a taparlarsa...</p>

  <p class="block4">— Karıların göbeğine de yazı yazıyor mu?</p>

  <p class="block4">— Yazarmış. Günahı boynuna... Bir, iki kere Karılar feryat ettiler. Kimi, "domuz, namussuz, " dedi. Kimi, "Hükümet istemediğinden memur öğretmesi...</p>

  <p class="block4">İftira" dedi.</p>

  <p class="block4">— Neyse... Rıza da onun kızlarının göbeğine ayeti kerime yazıyor. Hem parayla, hem de sırayla... Eskiden yalnız sırayla olurmuş. Ne halt edelim Hacı, zamparalık bize Peygamberimizden miras. Mübarek de karı dedin mi şuraya yatar da ölürmüş.</p>

  <p class="block4">— Töbe de beyim, günah...</p>

  <p class="block4">— Ölürmüş. On üç karısı varmış. Hazreti Ayşe Ana'mızı, kendisine yemek getirdiği sırada kucağına çekmiş de öpüvermiş. O sıra Ayşe kaç yaşında bakalım, yedi yaşında...</p>

  <p class="block4">— Töbe de... Vallaha dinden çıkıyorsun.</p>

  <p class="block4">— Merak etme, çıkmam... Yapan çıkmamış da, ben mi çıkacağım? Demek Ayşe Ana'mızın o sıralar ya aklı ermiyordu, Arabistan'da yedi yaşındaki kızlar rüya görür diye bir laf var ama... Belki ihtiyar herifi beğenmemiştir. Karı milleti Peygamber, embiya tanımaz... Gönlüne göre iş görür. Ayşe Ana'mız ağlayarak babasına şikayete gitmiş. Ebubekir Hazretleri de, "Vardır bir hikmeti... Sus hele... Senin Aklım ermez. " demiş.</p>

  <p class="block4">— Sus beyim... Töbe Yarabbi... Sus günahtır.</p>

  <p class="block4">— Korkma, sözü buraya getireceğim. Nafia’nın babası da Arap olduğu için demek ki kızları 7 yaşında her işe akıl erdiriyorlar. Erken başlayan da Hacı, erbabına makbul.</p>

  <p class="block4">— Bırak rezilleri... Ayşe karı bir şey söyledi. Ben utandım.</p>

  <p class="block4">— Ne söyledi?</p>

  <p class="block4">— Bir gece karılar konuşuyorlarmış. Hubuş olacak rezil, "Bu kadar erkek, dişisiz ne yapar biçareler... Bunlar hep ölür, " demiş de Nafia, "Bacım sen bana bak. Onlarınki hiç olmazsa ele gelir. Bizimki için için yanar tutuşur ya... " demesin mi?</p>

  <p class="block4">— Bunu sana Ayşe Ana mı anlattı?</p>

  <p class="block4">— Ayşe Ana... Gidi rezil kahpe... Çıkarsam, şart olsun bir görüneceğim. Edepsiz orospu..</p>

  <p class="block4">Aduş önde, çığlık çığlığa koşarak, karı gardiyanı Ayşe Ana arkada, soluyarak içeri girdiler. Aduş kendisini İstanbullu'nun kucağına attı<span class="calibre1">:</span></p>

  <p class="block4">— Ben geldim efendim... dedi, beni Ayşe Ana'ya verme...</p>

  <p class="block4">— Seni ne yapacak?</p>

  <p class="block4">— Kapatacak.</p>

  <p class="block4">— Neden? ..</p>

  <p class="block4">— Yerlere su döktüm. Bir daha dökmem...</p>

  <p class="block4">— Bak Ayşe Ana, bir daha dökmeyecekmiş, Aduş Hanım'ı bu seferlik affet. Hacı Abdullah geçenlerde Aduş'u kucağına almış, içerde para toplamıştı. Mahpuslar tam onyedi lira bağışladılar. Bununla kızı süslemek kabil oldu. Rugan pabuçlar, kırmızı bir basma entari, iki parmak kalınlığında "bir arşın" mavi kurdela alındı, İstanbullu kendisine "hanım" demesi artık yeni kıyafetine yaraşıyor.</p>

  <p class="block4">Ayşe Ana başını öfkeli öfkeli sallıyordu<span class="calibre1">:</span></p>

  <p class="block4">— Sen görürsün. Ben sana gösteririm... Bak beyim, ben ölürüm görmem ama, sen yaşar görürsün, bu kız orospu olur, kerhanelere düşer...</p>

  <p class="block4">— Nerden belli?</p>

  <p class="block4">— Cilvesinden... Oyunundan... Geceleri Hubuş oynatıyor.</p>

  <p class="block4">Bakarken bakarken şeytan olmuş sanıyorum. Yüreğime korku düşüyor. Sen Hanım'a gene ne yaptın, ağlıyor?</p>

  <p class="block4">— Kız, ben Hanım'a ne yaparım. Hanım'a ne yapmışsa Ali yapmış... Allah beterinden saklasın.</p>

  <p class="block4">— Ali'nin yaptığına razı besbelli. Yazacağın kağıttan korkuyor. İçerde bir figan var ki sorma... Cinli Sıdıka da ağlıyor, Hubuş karı da ağlıyor. Hacı Abdullah elini kaldırdı<span class="calibre1">:</span></p>

  <p class="block4">— Ağlamaya razı ol... Gene kızların bu yakınlar terbiyeli, ya Sultan Habeş gelse...</p>

  <p class="block4">— Aman, yeniden mi geliyormuş... Vay başıma... O gelirse ben giderim. Bir gün durmam... Doğru söyle oğlum... Gördün mü evim yıkıldı.. İstanbullu meraklandı<span class="calibre1">:</span></p>

  <p class="block4">— Kim bu Sultan? diye sordu.</p>

  <p class="block4">— Sultan... Bizim gardiyan Abdullah yok mu? Onun ağabeyi Paso var.</p>

  <p class="block4">— Paşo'yu tanıyorum. Eski mübaşir, Şeyh Kâzım Efendi'nin başmüridi imiş.</p>

  <p class="block4">— işte Paşo'nun kızı.</p>

  <p class="block4">— Ee?</p>

  <p class="block4">— Zinadan üç ay yadıydı. O zaman daha bu hapishaneye taşınmamıştık. Bir camide oturuyorduk. Karılar cezaevi... Dur, sen gördün. Hani hastaneye giderken, araba su yoluna saptı da, viraneliğin ortasında bir kerpiç dam göründü. Hani sen sordun da, ben eski cephanelik dedim. Aklında mı? İstanbullu hatırladı. Burası, bir katlı, üç tarafı penceresiz kalın duvarlı bir kulübeden ibaretti. Etrafına duvar da çekmemişler, taşları sadece üst üste yığmışlardı. Üstü de topraktı.</p>

  <p class="block4">— Bildim... dedi.</p>

  <p class="block4">— İşte karılar hapishanesi de oradaydı. Sultan bu, üç ay boş oturmaya dayanabilir mi? Bak beyim, sana bir şey söyleyeceğim. Sen şimdi gene inanmazsın. Lakin bu sözüm doğru... Anası kaçmış kızdan hayır çıkmaz.</p>

  <p class="block4">— Yani nereye kaçmış?</p>

  <p class="block4">— Bir kızın anasını, babası kaçırıp almışsa, iş işten geçti say. Paso, Sultan’ın anasını kaçırdıydı.</p>

  <p class="block4">— Kız ondan mı orospu oldu?</p>

  <p class="block4">— Vallaha ondan...</p>

  <p class="block4">— Pekâlâ... Şaroğlu'nun kızma bir sözün var mı? İşte Malatya'nın en handan ailesi...</p>

  <p class="block4">— Binde bir... Sen ona bakma... Bir kız sütü bozuk çıkmış.</p>

  <p class="block4">— Neyse. Anlat Sultan'ı...</p>

  <p class="block4">— Ayşe Ana söylesin</p>

  <p class="block4">— Nesini söyleyeyim şahım... Bir gece O zaman da karılar kalabalık...</p>

  <p class="block4">Dört tane Çingene karısı var. Ayşe var. Öteki Ayşe var. Öteki Ayşe on beş senelik. Fatma var. Kürt karıları var. Üst üste yatıyoruz. Sultan orospusuna da babasının hatırı için pencerenin önünde, sedirde yatak sermişim, kızım gibi bakıyorum. Gece yarısı beni sesledi. "Aman Ayşe Ana... Aman Ayşe Ana... Beni sıtma tuttu. Bana bir su getir de ölmeden içeyim, " dedi. Titriyor zangır zangır. Acıdım. Benim yüreğim merhametlidir. Destiye koştum. "Destinin suyu ısınmıştır; ne olur çeşmeden getir, " dedi. Çeşme uzak değil. Buradan cadde kadar. Tas aldım. Çeşmeye gittim. Getirdim, suyu verdim. İçti. Kapıyı örttüm. Böyle elektrik n'ararsın. Lamba veriyorlar. Yatsıdan sonra kararıyor. Suyu içti. "Oh anacığım. Ölmüşlerinin canına gitsin. Benim ciğerlerim yanıyor, " dedi. Ben yattım. Sultan bir eyyam inledi. Altındaki sedir ırgalanıyor. Derken başladı söylenmeye: "Oh Ayşe Ana... Oh Ayşe Ana... Kurbanın olam Ayşe Ana... Öldüm Ayşe Ana... Yandım Ayşe Ana... Uuuyy... Yandım Ayşe Ana... " Sordum: "Kız çok mu hastasın?" Sesi kesildi. Sesi kesildi ama fırtına gibi soluyor. Neden sonra, "Ana!" dedi. "Haa... " dedim. "Aman ana beni ter bastı. Ben yanıyorum. Ben bu suya doymadım. Allahı seversin bir soğuk su daha ver, " dedi. Ah bu benim merhametli yüreğim. Biz eski karılar mal gibiyiz. Kalktım. Tas aldım. Çeşmeye yürüdüm. Yarı yola varmadan arkada bir ayak sesi, bir de ne göreyim alacakaranlıkta birisi duvarı "pırrr" diye aşmadı mı? "Eyvah... Ayşe kaçtı... Benim evim yıkıldı... " diye ellerimi dizime vurdum. Tas yere düşmüş. Bana bir kuvvet geldi Allah tarafından Koştum.</p>

  <p class="block4">Damın üzerindeki nöbetçi durup duruyor. "Aman oğlum biri atladı. Aman ayağını öpeyim bir silah at... " dedim. "Sen rüya görmüşsün valde. Kimse atlamadı. Biz burada neciyiz, " dedi. İçeri girdim. Ayşe'ye baktım. Yatıyor.</p>

  <p class="block4">Karıları saydım. Telaşla kaç tane olduklarını unutmuşum. Bir, iki, beş... Bir, iki, beş... Vay başıma... "Biriniz kaçtınız. Hanginiz kaçtınız. Benim kanıma ekmek doğradınız, " diyorum. Derken Ayşe gülüverdi. Ben öfkelendim. İşte o zaman Sultan kahpesi, "Ana su hani... " demez mi? Meğer bütün karılar uyanıkmış. Hepsinin işten haberi varmış. Bir gülme tutturdular. Şaşırdım. Kaltak ne yapmış? Yatsı zamanından örtüsünü pencereden onbaşıya vermiş. Zampara, Sivaslı Mustafa onbaşı. O sebepten nöbetçi silah atmadı. Hep müşavereli dövüş. Sultan’ın saçını yolacak oldum. "Anacığım, bana yazıktır. İçim yanıyor benim. Beni sıtma tuttu. Bak terlere battım. Bir kova su getir de şurada sevabına döküneyim, " demez mi? Karılar güler. Yukardan jandarma bir türkü tutturdu<span class="calibre1">:</span></p>

  <p class="block4">Sarı kavun diteyim, Aç koynunu gireyim, Uyu uyan sar beni Yâr olduğun bileyim.</p>

  <p class="block4">Dışarı çıktım. "Yarı müddeiye gideceğim. Jandarma kumandanına gideceğim, namusuma geldiler, " diyeceğim. "Şekva edeceğim, " diye estim, gürledim ama... Oğlan korkuyor mu? "Anacığım, bana neden kızıyorsun. Ben burada türkü söylüyorum ki... Uykum gelmesin diye. Tavuklarını bekliyorum. Gene mi yaranamadık?" diye beni alaya aldı. Ertesi gün namus ettim, kimselere söyleyemedim. Lakin karıdan karıya laf dağıldı. Bunlar şimdi benimle eğlenirler. "Ana içim yanıyor. Beni sıtma tuttu. Bir su ver, " derler de ben kızarım. Çok şükür şimdiki kızlarımdan ben razıyım. Allah da razı olsun. Nafia da iyi idi. Hubuş da iyi, Sıdıka da, Hanım da iyi... Hanım, pencerede Ali ile az konuşsa daha iyi ya... Ağır cezalı diyerek seslenmiyorum.</p>

  <p class="block4">— Eksik olma Ayşe Hanım...</p>

  <p class="block4">— Lakin her zaman ağlıyor da beni de dertli ediyor. Zaten hastayım. Ben de ağlıyorum.</p>

  <p class="block4">— Söyle ağlamasın. Ağlayacak ne var? İşte istidayı yazdım. Hacı Abdullah da şahit, ben de şahidim. Kurtaracağız. "Ağladığını duyarsa Murat Ağa'n kızar, " dersin. Bak yün aldım. Bana kazak örecekti. Ağlarsa vallaha ona ördürmem. Sonra keyfine...</p>

  <p class="block4">— Yünü ham mı aldın, ip mi aldın?</p>

  <p class="block4">— Ham, Aduş'un anası yıkar, tarar, büker. Kalınlığı Hanım göstersin. Bir kilodan bir kazak çıkar dediler.</p>

  <p class="block4">— Eğer okkadan çalmazlarsa çıkar. Bir emniyetli adama mı aldırdın?</p>

  <p class="block4">— Evet. Sergardiyanın kızı getirecek. Nebahat Hanım İstanbullu, bunu söyledikten sonra duvardaki süvari resmine bakıp gizlice gülümsedi.</p>

  <p class="block4">Aşağıdan gene saz sesi geliyordu. İstanbullu, kalemi bırakıp dinledi. "Ali Şeydi çalıyor galiba... Yok, hayır... Bu Hacı Abdullah'ın vuruşu... " Aylardan beri sazı eline almayan Hacı'ya üç gecedir bir hal olmuştu. "Ha, Tözey geldi de... Vay Hacı Vay... "</p>

  <p class="block4">Tekrar mektubuna devam etti: "Şimdi, sana bu satırları yazarken vakit gece. Saat 9. Radyodan haber geldi. Limberg Kızıl Ordu tarafından zaptedilmiş. Artık ben zafere de kanıksadım. Mahpushane berbat yer. İnsanın senelerce bir şeyi fikri sabit haline <span class="text1">getirmesi nejenaymış. Yavaş yavaş</span> kendimi nasıl kaptırmışım. Bilmem ki sen de öyle misin? Sanki buradan çıkarsam hiçbir kederim kalmayacak. Ne dersin, bizim dışarda kederli günlerimiz, kederli haftalarımız yok muydu? Bir taraftan da memnun oluyorum. Demek insanoğlunun rezilliğe alışmasının da bir derecesi var. Asırlardan beri devam eden hürriyetsizlik bizi zannettiğim kadar yıkmamış olacak ki, "Allah beterinden saklasın, " diyerek boyun bükemiyoruz. Şimdi aşağıda Hacı Abdullah saz çalıyor. Tam kırk gün cezası kaldı. Yani on bir sene on ay yirmi gün yatmış. 615 hafta, 4335 gün... Dile kolay... On iki sene... Hitler namussuzunun Alman milletini aldatıp iktidarı ele almasına, sözde zaferler kazanmasına, dünyayı velveleye verip, her memleketteki hergeleleri ümide düşürdükten sonra gebermesine bol bol yetecek kadar müthiş bir zaman... Hacı Abdullah'ı neden böyle uzun müddet yatırmışlar? Maksat ıslah etmekse, ıslah olup olmadığını kim tespit edecek? Ya, bir sene sonra ıslah olduysa Sonra Hacı Abdullah'ın yatması neyi hallediyor? İki üç aydır, kendisini tetkik ediyorum. Bu üç ayın manevi faciası, bütün cezalardan müthiş. Artık uyuyamıyor. Uyuşa da vücudu dinlenemiyor. İstikası kesildi. O kadar rica ettim, saz çalmaya bile tahammül edemiyordu. Bereket versin, üç günden beri Malatya genel birleşme evinden Tözey Hanım geldi. Hacı Abdullah'ı biraz avutuyor. Üç gecedir galiba onun şerefine saz çalmaya başladı. Şimdi aşağıda gene muhabbet var. Tözey'i henüz görmedim. Daha doğrusu mahpushanenin önünden geçerken mutlaka görmüşümdür ama hatırlayamıyorum. Hacı, mahpusa girmeden evvel kerhanede olduğuna göre, epey yaşlı ve yıpranmış olmalı... Şimdi ne güzel bir mani söylediler. Sana yazacağım: Gözümün bebeği yâr Elimin emeği yâr Mihnet ile kazandım Soframın ekmeği yâr Sen bir mektubunda, 'Bizim halk şiirinin bazı tarafları var. Onlara artık yetişmek imkansız' demiştin. Zaman zaman, böyle küçük dörder satırda senin sözünü hatırlarım... " Sefer içeri girdi<span class="calibre1">:</span></p>

  <p class="block4">— Bitti mi bey?</p>

  <p class="block4">— Daha bitmedi.</p>

  <p class="block4">— Arkadaşlara benden selam yazdın mı? Bir taraftan da duvardaki resme hayran bakıyordu. Ellerini öperim.</p>

  <p class="block4">— Yazacağım.</p>

  <p class="block4">— Haydi aşağıda seni bekliyorlar.</p>

  <p class="block4">— Tözey Hanım kahve pişirecek, fala bakacak.</p>

  <p class="block4">— Eksik olmasın. Kız daha misafir. Biz ona kahve pişireceğiz. Bir de kahvesini mi içelim?</p>

  <p class="block4">— Onun kahvesi çok beyim. Hem de öyle bildiğin karılardan değil. Bana daha şimdiden iki lira verdi.</p>

  <p class="block4">— Ne parası?</p>

  <p class="block4">— Bahşiş.</p>

  <p class="block4">— Müjde mi götürdün?</p>

  <p class="block4">— Mektup götürdüm.</p>

  <p class="block4">— Güzel mi Sefer?</p>

  <p class="block4">— Güzel olmaz mı? Sefer sesini alçaktı. Yiğit karı... Hanım'dan şişman. Hem de yüzü güleç...</p>

  <p class="block4">— Edepsiz diyorlar. Edepsiz olmasa şoförlere cadde ortasında sövüp sayar mı?</p>

  <p class="block4">— Kabahat bakalım kimde? İyi karı bey... Ağa karı... Haydi gidelim. Bak Hacı bağırıyor.</p>

  <p class="block4">İstanbullu'nun, canı birdenbire kahve istedi. Kaç zamandır kahvesi yoktu. Düşüncesini Sefer anlamış gibi utandı.</p>

  <p class="block4">— Haydi... Falımız ne çıkacak? Af var mı öğreniriz...</p>

  <p class="block4">Aşağıda sıraları ve iskemleleri karılar koğuşunun kapısı önüne taşımışlardı. Başgardiyan Mahmut, Gardiyan Vahap, Ali Şeydi, Ayşe Ana, küçük Aduş, bir de Hacı Abdullah hep oradaydılar. İstanbullu gelince başgardiyan yer verdi. İlle oraya oturtmakta ısrar etti.</p>

  <p class="block4">— Hep yazıyorsun Murat Efendi... Biraz dinlen... dedi, yaza okuya gözlerin bozulmuş, elverir...</p>

  <p class="block4">— Mektup yazıyordum. Sazı niye kestiniz?</p>

  <p class="block4">— Kahve pişiyor. Fala bakacağız.</p>

  <p class="block4">— iyi öyleyse... Aduş...</p>

  <p class="block4">— Efendim.</p>

  <p class="block4">— Yanıma gel bakayım... Aduş'u kucağına oturttu. E, şimdi anlat... Yeni ablayı beğendin mi?</p>

  <p class="block4">— Kimi?</p>

  <p class="block4">— Tözey ablayı...</p>

  <p class="block4">— Beğendim.</p>

  <p class="block4">— Sana para verdi mi?</p>

  <p class="block4">— Verdi.</p>

  <p class="block4">— Aferin... Hacı Abdullah,</p>

  <p class="block4">— Dahası var bey, dedi; buna bir oyun öğretmiş... Deminden beri bizi gülmekten bitirdi bu orospu...</p>

  <p class="block4">— Yok canım...</p>

  <p class="block4">Kapı kapalı olduğu halde, erkekle bu kapalı kapının hemen arkasında karıların bulunduğunu bildikleri için pek ciddi bir hal almışlardı. Biraz sonra, gevrek, biraz kalın ve pek keyifli bir ses, içerden,</p>

  <p class="block4">— Ana, al şunları... diye bağırdı.</p>

  <p class="block4">Ayşe bir iple kuşağına asılı anahtara davrandı. İçeriyi dışarıya dışarıyı içeriye göstermemek gayretiyle koca vücudunu siper ederek kapıyı ancak tepsi sığacak kadar araladı. İstanbullu bu fırsattan istifade ederek karıların kapı önündeki taşlığı dayayıp döşediklerini, hepsinin orada olduğunu fark etti. Tepsiyi veren Tözey olacaktı. Biraz şişmanca, kalın bacaklı... Çorapsız... Bir kahkaha duyuldu. Ayşe Ana'ya fısıltı halinde bir emir verildi. Gardiyan karı kahveleri tuttu. İstanbullu, öte tarafa duyurmak için yüksek sesle konuştu<span class="calibre1">:</span></p>

  <p class="block4">— Fala bakılacaksa... Fincanların kime ait olduğunu söylemeyelim. 80</p>

  <p class="block4">— İyi olur.</p>

  <p class="block4">— Sahi... Dur bakalım...</p>

  <p class="block4">Hacı Abdullah doğrudan doğruya seslendi<span class="calibre1">:</span></p>

  <p class="block4">— Duydun mu Tözey...</p>

  <p class="block4">— Efendim... Duymadım.</p>

  <p class="block4">— Fincanların kimin olduğunu söylemeyeceğiz.</p>

  <p class="block4">— Başüstüne efendim.</p>

  <p class="block4">Evvela Başgardiyan içti. Fincanı kapattı. Sonra ötekiler de onun gibi yaptılar.</p>

  <p class="block4">Hacı Abdullah sazı eline aldı.</p>

  <p class="block4">İyi çalıyordu. Eskiden daha iyi çaldığını, senelerden beri hevesi kalmadığından parmakları durduğunu söylüyorlardı. Hapse girmeden evvel, Malatya'nın meşhur sazcılarındanmış. Gardiyan Ali Şeydi yanık sesiyle Alevi ağzı bir türküye başladı. Ali Şeydi de eski kopuklardandı. Hacı Abdullah onun için "esrar içe içe böyle ahmak oldu" derdi. Babası zengin bir ağaymış. Hem de dükkâncılık edermiş. Bu biricik oğlu, herifi batırmış. Daha babasının sağlığında tarlaları satıp satıp kerhane kızlarına yedirmiş. Gardiyan Vahap da senelerce külhanbeylik etmişti. Bu sebeple iki yakasının bir araya gelmediğini söylüyordu. Zaten itfaiye çavuşluğundan ayyaşlığı yüzünden çıkarılmıştı. Başgardiyana gelince, Mahmut Efendi boyuyla beraber kızı olduğu halde, gözünü haramdan alamıyor, gizliden gizliye kerhaneye devam ediyordu. Hükümetin verdiği şekerde, zeytinyağında, diğer yardımlarda, Malatya kerhanesinin meşhur kızlarından Eplemeli Ayşe'nin daima hissesi vardı. Oraya giderken İstanbullu ‘ya belli etmemeye son derece itina eder; fakat dönüşte, "Gene edepsizlik ettik bey, " diyerek hepsini anlatırdı.</p>

  <p class="block4">Aduş'u rica minnet oyuna kaldırdılar. İstanbullu evvela buna ehemmiyet vermedi. Fakat biraz sonra, meselenin tahmin ettiği kadar basit olmadığını anladı. Ayşe Ana, "Bakarken şeytan olmuş diye adam korkar, " derken haklı söylemişti. Henüz dört yaşında olan bu Kürt kızı şu haliyle hangi tiyatronun sahnesine bırakılsa ortalık alkıştan yıkılırdı. Son derece ağır ve ciddi, ellerini ve ayaklarını tempoya akıllı akıllı -hatta hissederek- uyudurup oynuyordu. Arada bir başının cilveli bir hareketiyle saçlarını arkaya bir atması vardı ki bunu bu yaşta ancak istidadıyla öğrenebilirdi. Gözlerini d, e fevkalade kullanıyor, kimsenin yüzüne bakmıyordu. Birisi,</p>

  <p class="block4">— Kız, sen ölmeyesin e mi? diye bağırdı.</p>

  <p class="block4">İçerden el vurarak tempo tutuyorlardı. Sefer de buna iştirak edince Aduş durdu. "Olmaz" manasına başını salladı. Sonra Sefer'in aldırmadığını görünce,</p>

  <p class="block4">— Sen vurma... dedi, sen vuramıyorsun.</p>

  <p class="block4">— E, bu güzel doğrusu...</p>

  <p class="block4">Hacı Abdullah "Köprüden geçti gelin" türküsüne geçince Aduş da oyunu değiştirdi. Ayşe Ana arada sırada<span class="calibre1">:</span></p>

  <p class="block4">— Kız titre bakalım</p>

  <p class="block4">— Aduş dön haydi...</p>

  <p class="block4">— Topuk vursana rezil, diyor; bu marifette kendi hissesi de varmış gibi seviniyordu.</p>

  <p class="block4">Erkekler nihayet o kadar güldüler ki Hacı Abdullah sazı kesti. Aduş koşarak İstanbullu'nun kucağına atıldı.</p>

  <p class="block4">Jandarma onbaşısı deminden beri dış kapıyı tekmeliyor,</p>

  <p class="block4">— Hele açın, açın şunu yahu!... diye bağırıyordu.</p>

  <p class="block4">İçeri girip kapatılmış kahve fincanlarını görünce kapıya doğru seslendi<span class="calibre1">:</span></p>

  <p class="block4">— Tözey abla...</p>

  <p class="block4">— Kim o?</p>

  <p class="block4">— Benim... Aziz Onbaşı... Abla...</p>

  <p class="block4">— Ablan sana kurban olsun, buyur.</p>

  <p class="block4">— Hani benim kahvem?..</p>

  <p class="block4">— Vay, bir de utanmadan kahve istiyor.</p>

  <p class="block4">— Kız, bak... Bugün mektup getirdim. Sonra karışmam...</p>

  <p class="block4">— Yürü... Türeyip türemeyesice...</p>

  <p class="block4">— Kahvemi isterim.</p>

  <p class="block4">— Yarın akşam. Hani benzin getirecektin?</p>

  <p class="block4">— Şoför Faik vermedi.</p>

  <p class="block4">Şoför Faik, Tözey'i hakaretten mahkemeye verip bir aya mahkum ettiren adamdı. Tözey içerden coştu<span class="calibre1">:</span></p>

  <p class="block4">— Sen benzini o rezilden mi istedin? Yarın Muhsin Bey'e haber yollayacağım. Seni hapsettireceğim...</p>

  <p class="block4">— Aman töbe... Şaka ettim. Benzin yarın hazır...</p>

  <p class="block4">— Pekâlâ siz orada sazı neden kestiniz? Aduş kahpe... Oynaşana haydi. İstanbullu cevap verdi<span class="calibre1">:</span></p>

  <p class="block4">— Ablam fala baksın da sonra diyor.</p>

  <p class="block4">— Kim o konuşan? Sefer, sen misin?</p>

  <p class="block4">— Hayır. Murat Bey.</p>

  <p class="block4">— Baş üstüne efendim. Ayşe Ana ver şu fincanları... Ayşe Ana, kapıyı mecburen aralık bıraktı.</p>

  <p class="block4">— Şimdi efendim... Bu büyük fincanın sahibi dinlesin... Vay vay vay... Nasıl anlatmalı... Hay ölmeyesin herif. Senin yüreğin pek fesat... Şişman bir kız var. Güzel bir kız. Şimdi seni bekliyor. Ah, gelse de saçını başını yolsam diyerek</p>

  <p class="block4">Başgardiyan itiraz etti<span class="calibre1">:</span></p>

  <p class="block4">— Ayşe karı halt etti. Fincanın benim olduğunu söyledi.</p>

  <p class="block4">-- Ne münasebet efendim. Fala bakıyoruz. O kadarını bilmezsek ayıp... İşte şuradan belli, senin yüreğin yanıyor başefendi. Sen hapı yutmuşsun. Şimdi gelelim kırmızı fincana... Bunun sahibi merak etmesin... Yakında dardan kurtulacak. İlerisi pek ferah... Dur ana... Durun bayanlar... Gülmesene Hanım... Bunun sahibini bir kalabalık bekliyor. İşte gelin görüyorum. Önünüzde düğün var. Gelin hanımı gördün mü Ayşe Ana... Tamam... Duvağı başında bir gelin.</p>

  <p class="block4">Hacı Abdullah'ın fincanında gelin görününce Ayşe karının oyunbozanlık ettiği anlaşılmıştı.</p>

  <p class="block4">Tözey, İstanbullu için de pek münasip şeyler söyledi.</p>

  <p class="block4">— Bu bey dedi, pek yalnız... Hem de mektup bekliyor. Kendisine yol var. Birisi kendisini daima düşünüyor. Uzun boylu bir hanım.</p>

  <p class="block4">— Olmadı Tözey Hanım... İşte orası yanlış... Beni hiçbir hanım düşünmüyor.</p>

  <p class="block4">— Ne biliyorsunuz?</p>

  <p class="block4">— Canım bilinmez mi? Ben biliyorum.</p>

  <p class="block4">— İstediğiniz kadar inkar edin. Kahve falı yalan söylemez. İşte duruyor. Eli başında... Kalbiniz de biraz dolu.</p>

  <p class="block4">— Yani fesat mı?</p>

  <p class="block4">— Orasını bilmem... Yoksa siz fala inanmaz mısınız?</p>

  <p class="block4">— İnanmaz olur muyum? İnanıyorum. Şimdi beni düşünen bir uzun boylu hanım yok ama, belki ilerde olur. On iki sene sonra... Tabii ölmeden çıkarsam...</p>

  <p class="block4">— İnşallah çıkarsınız... Falınız iyi... Ben beğendim.</p>

  <p class="block4">— Eksik olmayın.</p>

  <p class="block4">Fal Aziz Onbaşıyı büsbütün heveslendirmişti. İlle kahve istedi. Ayşe Ana, ikinci kahveleri dağıtmıştı ki kapıyı vurdular. Aralıkta biraz fısıldaşıldı. Gardiyan karı bu sefer, anahtarı kilitten çıkardı ve deliği örten pirinç kapağı yukarı kaldırarak açık bıraktı. Bu suretle içerden dışarısını gözetlemek istedikleri anlaşıldı ve İstanbullu, kendisini şimdi bulunduğu yere oturtmak için neden ısrar ettiklerini anladı. Kadınlar kendisinden o kadar bahsetmiş olacaklar ki Tözey herhalde meraklanmıştı. Rahatsız rahatsız kımıldadı. İnsan, her zanaatta olduğu gibi, zamparalıkta da demek hamlıyordu. Ciddileşti. Elini bıyığına götürdü. Pek manasız bir his olduğu halde, hiçbir insanın mukavemet edemediği beğenilmek arzusuna kapılmıştı. Gardiyan Ali Şeydi hem saz çalıyor, hem de güzel ve kederli sesiyle türkü söylüyordu<span class="calibre1">:</span></p>

  <p class="block8">Yiğidin sevdiği güzel olursa</p>

  <p class="block8">Salını salını naz ilen gelir</p>

  <p class="block4">Birden sazı ve şarkıyı kesti<span class="calibre1">:</span></p>

  <p class="block4">— Haydi, dedi, sıra şarkısı okunacak, hep bizden gelmez... Ötekiler de ısrar ettiler. Evvela sergardiyan aldı. Sıra yavaş yavaş Murat'a geliyordu. Arada sırada, arkadaşlar pek yalvarırlarsa, sevdiği şarkılardan birisini söylerdi. Bunu daha ziyade, kendisi ötekilerden daima saz çalmalarını, türkü söylemelerini istediğinden adeta yük altında kalmamak için yapıyordu. (Bütün şarkıları pek iyi bilen ve iki kalemle bir su bardağına vurarak fevkalade tempo tutan başgardiyan o kadar üzerine düştü ki söylememek kabil olmayacaktı. ) Sırası gelince yere bakarak, kendisine mahsus, biraz ince fakat insanın doğruca yüreğine dokunan emniyetli sesiyle başladı<span class="calibre1">:</span></p>

  <p class="block4">Hani ayrılmam derdin, aldattın beni bu yaz Acı duydu bu gönül hasrete katlanamaz</p>

  <p class="block4">Şarkı bitince Tözey içerden alkışladı. Ve Hanım’ın,</p>

  <p class="block4">— Ayıp bacım... dediği duyuldu.</p>

  <p class="block4">— Neden ayıp oluyor. Ben bu şarkıyı beğendim. İstanbullu hafifçe terlemiş ve yorulmuştu.</p>

  <p class="block4">— İşte gönlünüz oldu, diyerek ayağa kalktı, ben mektubu yarım bıraktım. Siz muhabbetinize bakın. Tözey Hanım yeniden fal açarsa benim falımı, gelir söylersiniz...</p>

  <p class="block4">Birdenbire canı sıkılmıştı. Nalınları tıkırdatarak merdivenleri çıktı. Odası daha aydınlık -yüz mumluk lamba yanıyordu— daha sıcaktı. Sanki ağzına kadar arsız -bu kelime fazla aydınlıktan geldi— ve dayanılmaz bir yalnızlık ve can sıkıntısı ile doluydu. Büyük bir yorgunlukla karyolasına uzandı. İçinde epey zamandır uyuşmuş olan bir şey, durmuş bir diş ağrısı gibi, yeniden başlamıştı. Kadın görmek, mahpushane için makbul değildi. (Hoş, kadın görmüş de sayılmazdı ya... ) Unuttuğunu sandığı şekilde hareket etmek, şu halde, mahpusluğun feci yoksulluğunu şahlandırmaya elveriyordu. Nâzım’ın bir şiirini şimdi daha iyi anladı. Orada şair kâinattan bile daha ehemmiyetli ve hayret verici hadisenin,</p>

  <p class="block4">"Yolunda durulan, Zincire vurulan insan... "</p>

  <p class="block4">olduğunu söylemişti. Duvardaki portreye kederle baktı. "Mahpuslar bir çeşit akraba oluyorlar. Burası sanki Ay'dır. Biz başka cins mahlûklarız. Belki de bunun için arkadaşlar dışarı çıkınca derhal yabancılaşıyorlar... " Jandarmalar nöbet yerinde düdük çalıyorlardı. Bir otomobil, şişkin lastiklerinin gürültüsünü mahpushanenin beton cephesine çarparak geçti. Mahpus (kedi) yattığı yerden doğruldu. Ön ayaklarını uzatıp karnını yere sürerek gerindi, esnedi ve birdenbire çevikliğini sanki sırtına alıp uyku sersemliğinden kurtuldu.</p>

  <p class="block4">— Mahpus...</p>

  <p class="block4">Kediyle sahibi bakıştılar.</p>

  <p class="block4">— Gel bakalım... Gel diyorum.</p>

  <p class="block4">Kedi karyolanın kenarına vurulan ele baktı. Hazırlandı ve sıçrayıp geldi. Tüyleri yumuşaktı, sevildiğini biliyor, adeta şımarıyordu. Bütün ehli hayvanların doymuş hallerindeki uysallığı, üzerindeydi. İstanbullu'nun karnına yattı. Alışık olduğu üzere boğazını parmaklarına sürmeye başladı.</p>

  <p class="block4">— Nasılsın yavrum? Kaşınmak mı istiyorsun?</p>

  <p class="block4">Kendisini topladı. Böyle konuşmak ihtiyacı, kedinin canlı oluşundan geliyordu. Canlı ve anlayışlı oluşundan... Mahpushanelerde hayvan beslemek merakı, sevmek ihtiyacından ibaretti. Sevmek ihtiyacını kedi, güvercin, keklik, kanarya beslemek sefil bir surette, tabii yüzde mini mini bir mikyasla tatmin ediyor olmalıydı.</p>

  <p class="block4">Velhasıl insanları hangi sebeple olursa olsun hapse koymak namussuzluktu. "Demin mektubunu yarım bırakarak aşağı indim. Tözey bize kahve pişirdi. Falımıza baktı. Beni uzun boylu bir kadın düşünüyormuş. Küçük Aduş bir oyun öğrenmiş, şaştım kaldım. Bizim millet de, bütün öteki milletler gibi istidatlı ve insan. Fakat çamurdan bir türlü kurtulamamış. Tözey'in gelişine sevindim. Hiç olmazsa kadınlar koğuşunda biraz neşe vardı. Hanım'ı herhalde avutur. Sana yazdım mı bilmem? Belki kötü haber diye, yazmamıştım. Mahkeme, istidaları, tabii, reddetti. Deliller davayı yeniden gördürecek kadar kuvvetli değillermiş. Ceza Muhakemeleri Usulü Kanunu mucibince derhal Elâziz Ağır Ceza Mahkemesinde bu karara itiraz ettim. Beni en çok üzen şey, Millet Meclisi'ne gidince bu kadar pis davayı müdafaa etmelerini oradaki ahbaplardan nasıl isteyeceğim düşünesidir. Hangi sebeple olursa olsun, bir kadının, iki çocuk doğurduktan sonra kocasını zehirlemesi merhamet celbetmeyen, bilhassa uzakta olanların, birdenbire kinini ayaklandıran bir hal... Canım sıkılıyor.</p>

  <p class="block4">Başka ne yazayım? Piraye'ye hürmet ve sevgilerimi yaz. Ordaki arkadaşlara selâm ederim. Seni de hasretle kucaklar, gözlerini öperim. Sevgili Nâzım Hikmet, Türklerin en vatanperver şairi. İmzaladı. Tekrar okumaya üşendiği için, açıkta durursa kendisini buna cebredecekmiş gibi zarfın üstünü yazıp içine koydu. Bunu ıslatıp yapıştırmaya hakkı yoktu. Yarın müdür bey kontrol edecek... Şaşkın şaşkın etrafına bakındı. Hayret... Beş senedir demek ki, buna da alışamamıştı. Bu mektup kontrolüne bile...</p>

  <p class="block4">"Bizim, karılarımıza, arkadaşlarımıza ve sevgililerimize yazdığımız mektupları, beş sene mütemadiyen, vurguncuların daha kolay vurgun yapması için dikkatle tetkik ettiler... " diye düşündü.</p>

  <p class="block4">Ertesi gün Tözey, Hacı Abdullah'la İstanbullu ‘ya çiğköfte yapıp yolladı. Daha ertesi gün, İstanbullu 'yu, bir mektup okutmak için karıların avlusuna bakan pencereye çağırdılar.</p>

  <p class="block4">Haberi Sefer getirmiş, kimin çağırdığım anlayamamıştı, İstanbullu, Hubuş bacının aylardan beri Ankara'dan beklediği cevabın nihayet geldiğini zannederek Sabiha Hanım’ın neler yazdığını hakikaten merak etti. "Valide Sultan, " acaba hemşerisine yardım vaat etmiş miydi? Pencerenin içine oturdu. Her ihtimale karşı Hubuş bacıya teselli sözleri hazırlıyordu ki Tözey ayağında, atkıları kırmızı ponponlu takunyalar, başında kenarları pullu beyaz başörtüsüyle karşısına dikildi.</p>

  <p class="block4">— Kusura bakmayın, diye güldü, gelmezseniz diye Sefer'e söylemedim. Rahatsız oldunuz.</p>

  <p class="block4">Çirkin olduğu halde, çirkinliğini asla göstermeyen bahtiyar kadınlardandı. Burnu hem büyüktü, hem de biraz çarpıktı. Buna karşılık gözleri siyah ve parlak, biraz kalınca dudakları kırmızıydı. Üzerinde bir temizlik vardı ki insana ferahlık veriyordu. Evinde orospuluk eden evli kadınların kırk yaşlarına girseler beceremeyecekleri, ancak vesikalı cinsin iyisinde rastlanan, emniyet verici bir ciddiyeti vardı. Okutacağı mektuplar, küçük, safi tenteden yapılmış gibi incecik, süs önlüğünün cebinde duruyordu.</p>

  <p class="block4">— Sizi tabii rahatsız ettim... diye tekrarladı.</p>

  <p class="block4">— Hayır. Verin bakalım mektuplarınızı...</p>

  <p class="block4">Sahici bir hicapla uzattı. Elleri güzeldi. Bilekleri tombul tombul ve beyazdı. İki tane mektup almıştı. Birisi uzun öteki kısa... Uzun mektupta, izin almak için askerlik şubesine bir istida verilmesi icap ettiği bildiriliyor, annesinin hastalığından bahseden müsvedde ilave olunduktan sonra, "Seni çok göresim geldi. Aklım başımda yok... Gece gündüz hayalin gözlerimden gitmiyor. Bu ayrılığın bu kadar beter olduğunu bilmezdim. Halbuki ben burada, gurbet yerde, şaşkın şaşkın dolaşırken, sen orada benim düşmanlarımla keyfediyormuşsun. Hepsinden haberim var. Lakin sayılı günün ömrü az olur. Ah benim, biricik sevgilim Edibe... Bana sık sık mektup yazmıyorsun. Yazdıracak adam bulamadım diyorsun. Arkadaşlarım seni yoklamıyorlar mı? Bu mektubu yazarken ben sarhoşum... Kendimi öldürecek kadar içiyorum. Bu mektubu alır almaz cevap yaz... Haydi benim mektubum, uğurlar olsun, seni Edibe'me vermeyenin iki gözleri kör olsun... Derelerden sel gibi, tepelerden yel gibi git. Selâmımı Edibe'me götür. Onun selamını da al getir. " Altına bir mani yazılmıştı. Yani bu çeşit aşk mektuplarının bütün teferruatı tamamdı. Çünkü kırmızı mürekkeple bir de çiçek resmi, sahifenin en altında, çırılçıplak–yapraksız duruyordu.</p>

  <p class="block4">Küçük mektup, Zafer Bayramı'nın tebrik kartıydı. Son derece lükstü. Kat kat ve çapraz açılıyor, bazı sonradan görmelerin düğün davetiyelerine benziyordu. Postalarımızın milli müdafaa vergisine mahsus pulları gibi orta yerinde takımını hücuma kaldıran onbaşı heykelinin gölgeden resmi vardı. Bunun altına yaldızla "Dayan başarırsınız" ibaresi yazılmıştı ki, kartın mukaddes ciddiyetine rağmen İstanbullu ‘ya Refik Halit'in parola gibi konuşmamızdan şikayet eden bir yazısını hatırlatmıştı.</p>

  <p class="block4">İstanbullu, mektupları demirlerin arasından iade etti ve çekinerek sordu<span class="calibre1">:</span></p>

  <p class="block4">— Cevap mı yazacağız?</p>

  <p class="block4">— Neye? Bunlara mı? Rica ederim. Değmez... Değer mi?</p>

  <p class="block4">— Bilmem... Siz bilirsiniz... Yazmamak merhametsizlik olmaz mı? Sizi seviyor bu arkadaş...</p>

  <p class="block4">— Bırakın... Ben onun yüzünden mahpus oldum. Mektuptanım Şoför Faik isminde birine yollamış. Bu Vahap ne aptaldır. Herkesi kendisine dost zanneder. Mektubumu doğruca bana gönderesene... Birisi geldi. "Senin Faik'te mektubun var, " dedi. İki gün aradım, bulamadım. Üçüncü gün rastladım. Yanında yokmuş. Açtım ağzımı, yumdum gözümü... İkisi şahit oldu. Bana bir ay ceza verdiler. 50 lira da para isteyeceklermiş. Parayı alabilirler mi?</p>

  <p class="block4">— Mahkeme karar verdiyse, sizin de paranız varsa... Alırlar...</p>

  <p class="block4">— Elhamdülillah o kadar param var. Baş üstüne alsınlar... Şimdi siz de cevap yazalım diyorsunuz.</p>

  <p class="block4">— Hayır... Ben öyle bir şey demedim. Arzu ederseniz...</p>

  <p class="block4">— Arzu etmiyorum.</p>

  <p class="block4">— Siz bilirsiniz... Başka bir emriniz var mı?</p>

  <p class="block4">— Hemen gidecek misiniz? Sizi rahatsız ettim.</p>

  <p class="block4">— Yok canım...</p>

  <p class="block4">— Bir şey söyleyeceğim.</p>

  <p class="block4">— Buyrun.</p>

  <p class="block4">— Yün almışsınız. Kürt karısı egirmiş. Gördünüz mü?</p>

  <p class="block4">— Hayır. Görsem de aklım ermez ki... Herhalde iyi eğirmiştir.</p>

  <p class="block4">— Hiç de iyi eğirmemiş. Bir kere kalın... Sonra sert... Zaten yünü alırken fena yünden almışlar. O kazak olmaz. Ben ondan size çorap yaptıracağım.</p>

  <p class="block4">— Alâkanıza teşekkür ederim ama, ben kazak istiyorum. Sebep şu: İki tane yün fanilem vardı. Uzun kollu fanileler... Birisini geçen kış sonunda kaybettik.</p>

  <p class="block4">— Burada çalmışlardır.</p>

  <p class="block4">— Herhalde... Şimdi önümüz de kış. Değiştirmek lazım geldikçe yardımı olur diye düşündüm. Bir kolsuz kazağım var. Anladınız mı?</p>

  <p class="block4">— Anladım. Lakin kazak yaptırmak istemiyorum... Kaşlarını çatmış, yüzüne pek inatçı ve biraz da şımarık, kendisini haklı görmekten gelen bir kibir manası vermişti. Kazak dursun... Çorap daha iyi...</p>

  <p class="block4">— Elbette çorap iyidir. Lakin...</p>

  <p class="block4">— Yün için ben dört lira verdim... İki buçuk lira da örmesine gider altı buçuk. Bir buçuk da yıkanıp eğirmesi, sekiz lira... Şu sırada, affedersiniz, sekiz lirayı yalnız yün çoraplara veremem. Bir çift alsam, eskilerle beraber kışı çıkarırım sanıyorum. Ben kışın, yün çorabın üzerine ince deriden yemeni ve onun üzerine de takunya giyiyorum. Bir lirayla kapatılacak bir masrafa sekiz lira vermek, sonra tekrar sekiz lira harcamak zor mesele...</p>

  <p class="block4">— Siz ne kadar hesap biliyorsunuz. Aklımı karmakarışık ettiniz. Ben yani bu iş kadın işidir. Bizim daha çok aklımız erer. Siz karışmayın.</p>

  <p class="block4">— Olmadı... Dünkü köfte için teşekkür edecektim. Elinize sağlık pek güzel yapmışsınız. Tamam, işte yemek meselesi olsa "Şunu koyun, bunu katın" diye karışmam, fakat masraf işine bizim kitapta erkekler karışır.</p>

  <p class="block4">— Hayır diyorum. Ben çorap yaptıracağım. Size o pis yünden çorap örsünler.</p>

  <p class="block4">0 da layık değil ya... Mademki bir kere para vermişsiniz. Hem dört liraya bir kilo yün olur muymuş... Sizi aldatmışlar. Besbelli...</p>

  <p class="block4">— Zannetmem...</p>

  <p class="block4">— işte böyle... Çorap yapsınlar değil mi?</p>

  <p class="block4">— Hayır. Kazak yapacaklar...</p>

  <p class="block4">— Ama ben küserim.</p>

  <p class="block4">— Siz akıllı bir kızsınız. Böyle saçma şeylere küsmezsiniz. O zaman aklıma ne gelir bilir misiniz?</p>

  <p class="block4">— Ne gelir bakalım?.. İstanbullu, kederle gülümsedi<span class="calibre1">:</span></p>

  <p class="block4">— Benimle arkadaşlık etmekten hemen caydınız da bahane arıyorsunuz derim.</p>

  <p class="block4">— Mutlaka kazak mı yapılacak?</p>

  <p class="block4">— Mutlaka...</p>

  <p class="block4">— Demek ki yünü getiren bayanın hatırı için beni "reddediyorsunuz".</p>

  <p class="block4">— Kimsenin hatırı için kimseyi reddetmiyorum. Nebahat Hanım, Allah razı olsun, bana iyilik etmek istedi. Siz de, anlıyorum, bana iyilik etmek istiyorsunuz, ikiniz de sağ olun. Bugün eylülün yirmi biri. Yarın mahpusluğumun beşinci senesi tamam olacak. Geriye tam on sene kalıyor. Cezanın üçte birini tamamlarken gerek sizin ve gerekse Nebahat Hanım’ın gösterdiğiniz alakaya teşekkür ederim. Siz iyi bir insansınız. Yürekli ve mertsiniz. Beni minnet altında bırakmazsanız daha çok memnun etmiş olursunuz. Zaten utanıyorum. Siz bize misafir geldiniz. Halbuki kahvenizi içtik, yemeğinizi yedik.</p>

  <p class="block4">— Yemek lakırdısı edilir mi? Ayıp bir şey... Canınız ne isterse emredin. Sizin burada hiç kimseniz yok.</p>

  <p class="block4">— Bakın bu olur. Evet... Canım bir yemek isterse, haber yollarım.</p>

  <p class="block4">— Çamaşırlarınızı da "eve" gönderip yıkatacağım...</p>

  <p class="block4">— Bu sefer de Hanım gücenir... Allah razı olsun, pekâlâ yıkıyor.</p>

  <p class="block4">— Evet yıkıyormuş. Lakin ütü diye bir şeyin dünya yüzünde var olduğundan haberi bile yok... Gömleklerinizi ne yapıyorsunuz bakalım?..</p>

  <p class="block4">— Ütülemeden de pekâlâ giyiyorum. Zahmete değer mi? Mahpushanede...</p>

  <p class="block4">— Mahpushanede olsun...</p>

  <p class="block4">— Hele bir kere cezanızı bitirip çıkın. Bayramlarda gömleğimi yollarım, ütülersiniz. Niye güldünüz?..</p>

  <p class="block4">— Falınıza güldüm. Hatırladım da... Dün akşam fincanınızda gene uzun boylu karının sizi düşündüğü görünüyordu. Yalan mı?</p>

  <p class="block4">— Yalan... Ne uzun boylu, ne de kısa boylu hiçbir kadın beni düşünmez. Annem öleli çok oldu. Kız kardeşim de yok... Dünyada beni düşünen hiçbir kadın yok. Pardon... Hata ettim. Eksik olmayın siz varsınız.</p>

  <p class="block4">— Bir de, siz varsınız diyorsunuz, bir de kazak yaptırmakta mat ediyorsunuz.</p>

  <p class="block4">— Siz varsınız... Teşekkür ederim. Kazak da, bırakın, yapılsın... Başka bir şey de düşünüyorum. Hanım, kendisine büyük iyilikler yaptığımı zannediyor. İşime mutlaka yaramak istiyor. Şimdi kazaktan vazgeçtiğimi duyarsa üzülür. Halbuki... Sesini alçaktı, bu hal birdenbire aralarına bir hususiyet ve emniyet getirmiş gibi oldu. Ona acımak lazım. Bir de onun her arzusunu yerine getirmeliyiz. Cezası ne kadar ağır. Biz erkek iken, ölüm tehlikesine de maruz bulunmuyorken tahammül edemiyoruz. O kadınlığıyla, aferin iyi dayanıyor. Siz kadınlar dehşetli mahluklarsınız. Erkeklerden şüphesiz daha iyisiniz.</p>

  <p class="block4">Durakladı. Zaten, kendisini düşünen bir kadın olmadığını söylerken sesine verdiği lüzumsuz kederi beğenmemiş, gitgide yadırgamaya başlamıştı. Şimdi son sözünü duyar duymaz, bu konuşmaya vesile olan mektupların sahibine karşı gösterilen alakasızlığı hatırladı. Kadınlar, erkeklerden şüphesiz daha iyi değillerdi. Erkekler de, kadınlar da birbirlerini ve bizzat kendi kendilerini aldatırlarken iyi görünüyorlardı ve galiba bu zamanın ekseri aşkları bu aldatış ve aldanış hadisesinden ibaretti.</p>

  <p class="block4">Şimdi, bu mahpushanenin isten simsiyah olmuş kullanılmaz mutfağının penceresinde tüneyip yüzünü rabıtalı olarak ilk defa gördüğü bu yıpranmış ve şüphesiz aptal kadın karşısında "Bin dereden su getirerek" böylece konuşmasından, hicap duydu. Burada alıp sattıkları neydi? "Saçmalıyorsun azizim... " askerdeki dostun mektubu, dan telâdan yapılmış kadar işlemeli ve ince önlüğün cebinde yemyeşil duruyordu. Mahpushanenin, bilhassa karılar koğuşunda kendi üzerine cereyan eden manasız konuşmaların tesiri... "Ah bu orospular... Yüksek tahsil de görseler böyle cahil de olsalar... Hepsi aynı matah... Bir yerden düşer gibi severler. " iyi ama lütfen bu kepaze hale olsun, sevmek dememeliydi. Düşen ve düşerken muvazenesi bozulmuş bir insanın insiyakı tutunmak hissine sevmek denir mi? Yere varır varmaz kıçının sızısını duyacak Onunla avunacak. Sonra tekrar bir düşme... Tekrar aynı adi sızı... Böylece beş on defa tekrarladı mı, ihtiyarlık ve ölüm. Karşı karşıya susmaları büsbütün komikti. İstanbullu kederle ve öfkeyle gülümsedi<span class="calibre1">:</span></p>

  <p class="block4">— Sizi güneşte tuttum. Allasmarladık...</p>

  <p class="block4">— Güle güle...</p>

  <p class="block4">— Bana gücenmediniz ya?</p>

  <p class="block4">— Gücenmedim ama, kızdım.</p>

  <p class="block4">— Teşekkür ederim. Birisine kızmak arkadaşlık alametidir. Gülüştüler. Dönerken İstanbullu kendi kendine tekrarlıyordu: "Bana gücenmediniz ya... Bana gücenmediniz ya... Bu söze ne lüzum vardı? Bu ne biçim bir kadın ihtiyacı, ne çeşit bir yoksulluk?.. Dilenciliğin bundan daha aşağılık cinsi olamaz. Şefkat mi bekliyor, aşk mı? Mahpushane, insanı demek ki farkına varmadan adileştiriyor. "Bizi buraya neden koyduklarını şimdi anlıyorum. Adileşelim diye... Kendi kendimize karşı bile güvenimiz kalmasın diye... Aman dikkat arkadaş... Aman silâh başına... "</p>

  <p class="block4">Odasına dönmeye, daha doğrusu yalnız kalıp hayal kurmaya cesaret edemedi. Bahçeye çıktı. Hava sıcak olduğundan burası pek tenhaydı. Atölyenin köşesinde Hacı Abdullah'la Ankaralı Gazi başlarına birer mendil örtmüşler, güneşin altında dalgın dalgın dama oynuyorlardı. Yanlarına gidip ayakta durdu.</p>

  <p class="block4">Kırmızı taşlar (kiremit parçaları) kazanmak üzereydi. Gazi, beyaz taşları yenilmekten kurtarmak için alt dudağını çekiştirerek düşünüyordu. İstanbullu,</p>

  <p class="block4">— Ne düşünüyorsun? Damada süren, tavlada vuran... dedi.</p>

  <p class="block4">— İyi ama bey, bu habis Malatyalı bizi bu. hale neden getirdi?.. Hep sürmemizden... Biz de öyle bilirdik. Damada süren, tavlada vuran kazanır derdik. Nah işte, ne oldu? Alman'a döndük.</p>

  <p class="block4">— Allah göstermesin. Alman'a dönmek nasıl söz... Düşman başına... Sen şimdi yenilsen taşları yeniden dizer, belki ikinci partiyi alırsın. Hitler için böyle bir ihtimal kalmadı. Zukof damaya çıktı mı, yani Berlin'e girdi mi, Hitler efendimiz kıyamete kadar mat oldu demektir.</p>

  <p class="block4">— Öyleyse Berlin daha uzakta...</p>

  <p class="block4">— Tayyare devrindeyiz Ankaralı... Şimdi uzak yok...</p>

  <p class="block4">— Orası da doğru... İşte oynadık bakalım Malatyalı... Buyur...</p>

  <p class="block4">— Tamam... Onu mu oynadın? Ben de o taşı bir oynatsa diyordum. Şu taşı al.</p>

  <p class="block4">— Aldım, ne olacak?</p>

  <p class="block4">— Şu iki taşı da al... Haydi al, düşünme...</p>

  <p class="block4">— Vay canına... Hepsini toplayacak.</p>

  <p class="block4">— Toplayacağım elbette... Hacı Abdullah, günleri azaldıkça üzerine çöken müthiş asabiyetin gayrı tabii kahkahasıyla güldü. Bu Polonya... Bu Norveç... Bu Danimarka... Bu Hollanda... Bu Belçika... İşte bu da Fransa. Taş kalmadı. Daha var mısın?</p>

  <p class="block4">İstanbullu, Gazi'ye göz kırptı<span class="calibre1">:</span></p>

  <p class="block4">— Neden somurttun Ankaralı... Hacı, hesapça Alman ordusunu temsil ediyor. Siz Ankaralılar bunu evvelce pek beğeniyordunuz. Şimdi zararı dokununca mı fena oldu? Gülü seven dikenine katlanır demişler.</p>

  <p class="block4">— Bırak beyim... Şuna bir yıpratma harbi de ben açacağım... Taşlarım acele acele dizdi. Yıpratma harbi...</p>

  <p class="block4">— Anlıyorum, şimdi de İngiliz taraftarlığı...</p>

  <p class="block4">— Biz yenene taraftarız.</p>

  <p class="block4">— Herkes yenene taraftar ama, bakalım yenen size taraftar olacak mı?</p>

  <p class="block4">Hacı Abdullah elini kaldırarak,</p>

  <p class="block4">— Olmam vallaha... dedi.</p>

  <p class="block4">— Sen olmazsın biliyorum. Lakin kazanacak sen değilsin de o sebepten</p>

  <p class="block4">ehemmiyeti yok.</p>

  <p class="block4">Hacı Abdullah akşam yemeği zamanına kadar görünmedi. Yemekte iştahsızdı. Gene Karılar kapısının kapalı kapısını önünde saz çalındı. Kahve falına bakıldı. Aduş oynadı. Aduş oyunu günden güne değil, adeta saatten saate ilerletiyordu. Malatya genel birleşme evinin, en iyi oynayan kızı Tözey olduğu için, buna şaşmamak da kabildi.</p>

  <p class="block4">Bu gece Hacı Abdullah tedarikli davranmış, iki büyük karpuz almıştı. "Muhabbetin sonunda bunları kesti. Yarısını karılara yolladı. Saat on bire doğru başgardiyan yattı, onbaşı gitti, Hacı Abdullah İstanbullu'nun odasına çıktı. Sazı duvardaki çivilerden birisine astı.</p>

  <p class="block4">— Bir çay yapalım mı bey? diye sordu.</p>

  <p class="block4">— Fena olmaz. Benim uykum yok.</p>

  <p class="block4">— Gene sen iyi uyuyorsun. Ben sabaha kadar vıcır vıcır bakıyorum. Dön sağa, sola dön... Bereket Tözey geldi de biraz avundum.</p>

  <p class="block4">— Haberim var. Pencerede bol bol görüşüyormuşsunuz,</p>

  <p class="block4">— Eskilerden konuşuyoruz beyim... Hepsini unuttum sanıyordum. Meğer adam, yaşadığı günleri unutmazmış... Gaz ocağını yakmak için yere çömelmiş olan Hacı Abdullah, arkasının dönük olmasından istifade ederek derin derin içini çekti. Eski zamanlar daha iyiymiş bey...</p>

  <p class="block4">— Eski zaman iyi olmaz Hacı... Eski zaman, yaşamaktan ümidini kesmiş ihtiyarlar için iyidir. Genç adama eski zaman berbattır, bugün kötüdür, ancak yarın iyidir.</p>

  <p class="block4">— Yok... Gün günden beter oluyor.</p>

  <p class="block4">— Uydurma... Gene duyduğunu söylüyorsun. Ben şu andaki çağı Sultan Süleyman'ın padişahlığına değişmem... Sultan Süleyman mum yakarmış... Bak, biz güneş gibi elektriğin altında oturuyoruz. Radyo, röntgen, tayyare... Zaman gittikçe iyi oluyor Hacı...</p>

  <p class="block4">— iyi olsa da... Biz yandık beyim...</p>

  <p class="block4">Demliği doldurup hırıldayarak yanan gazocağının üzerine koydu. Bardakları, şeker ve çay kavanozlarını çıkarıp masanın üzerine yerleştirdi. İskemleye, pek alışık bir hareketle bağdaş kurup cigara sarmaya başladı<span class="calibre1">:</span></p>

  <p class="block4">— Karıyla konuşuyoruz bey... Rüyayı da insan böyle görür besbelli. O bana bir laf söylüyor, benim aklıma bir şey geliyor. Ben ona bir şey söylüyorum. Gene benim aklıma bir şey geliyor. Sanki Beydağ’ına çıkmışım gibi içim yoruluyor. On iki sene geçmiş... On iki sene dile kolay... Hocalar, mahşerde tekrar dirilmek var diyorlar. Tekrar, kıyamet günü dirilsek, bu günleri, o zaman işte böyle hatırlayacağız.</p>

  <p class="block4">— Keski hatırlasak...</p>

  <p class="block4">— Gene başladın beyim... Eğer cennet de yoksa... Vallaha biz bütün yandık. Adam umutlanıyor.</p>

  <p class="block4">— Kendini kandırmaktan ne çıkar Hacı...</p>

  <p class="block4">— Demek ahret falan yok mu?</p>

  <p class="block4">— Yok.</p>

  <p class="block4">— Cennet, cehennem?...</p>

  <p class="block4">— Yok...</p>

  <p class="block4">— Sus beyim, dinden çıkıyorsun.</p>

  <p class="block4">— Dinden çıkmak da yok Hacı</p>

  <p class="block4">— Sahi mi söylüyorsun beyim?</p>

  <p class="block4">— Vallaha...</p>

  <p class="block4">— Öyleyse... Yahu sen adam vurmaktan korkmazsın... Adam dolandırmaktan korkmazsın... Fenalıktan korkmazsın... Neden fenalık etmiyorsun?</p>

  <p class="block4">— İşe yaramaz ki... Fenalık dediğimiz şey her ne ise yapana zarardır. Hani</p>

  <p class="block4">Nasrettin Hoca bindiği dalı kesermiş Fenalık işte ona benzer. Ben bir</p>

  <p class="block4">insanım. Dünyada iki milyar adam var. Eğer ben fenalık edersem, bu şu demektir: "Ey Hacı Abdullah, ey Sefer, ey başgardiyan, ey müdür, ey müddeiumumi, işte ben fenalık ediyorum. Fenalık etmek ayıptır, günah değildir. Siz de canınız isterse, kârlı bulursanız bol bol fenalık ediniz. " Bu sözden sonra ne olur? Ben bir tek adam, hepinizin çeşit çeşit fenalıklarınıza karşı gelemem. Zarar ederim.</p>

  <p class="block4">— Şimdi de fenalık edenler var.</p>

  <p class="block4">— Var ama, onları ayıplıyoruz. Doğru yola getirmeye çalışıyoruz. O zaman kimse kimseyi ayıplamaz. Kimse kimseyi doğru yola getirmez. Zaten doğru yol kalmaz. Zaten marifet Allah'tan korkup yahut da "Cennete gideyim ne olacaksa!" deyip iyilik etmekte değil ki... Allah'a, cennete, cehenneme inanmadan iyi olmak marifet... Öteki türlüsü alışveriş oluyor. Pazarlık oluyor. Yani Allah bile, kullarına boş boşuna söz geçiremeyeceğini anlamış da, "Ey kullarım, iyi olursanız sizi cennete koyarım. " demiş. Analarımız da bize böyle demezler miydi? "Uslu dur, sana şeker alırım, yaramazlık edersen babana söyler akşama seni dövdürürüm. " İşte bundan da belli bir şey, Allah'ı adamlar uydurmuşlar. A da tıpatıp bize benziyor. Kanunları da bize <span class="text1">benziyor, mükafaüylemücazatıda...</span></p>

  <p class="block9"></p>

  <p class="block4">— Töbe de beyim...</p>

  <p class="block4">— Doğru söze töbe olmaz. Korkma Hacı. Keski var olsa... Keski var olsa da gazap etse... Bana sıra iki milyon sene sonra gelirdi. En evvel Hitler'in... Daha doğrusu Hitler namussunuzu oynatanların hakkından gelirdi. Kurtulurduk. Sen de oniki sene yatmamış olurdun.</p>

  <p class="block4">— Hepsi Allah'tan beyim... Yeter mi bu kadar çay... Hepsi Allah'tan... Tuh elim yandı. Ölüsünü bellediğimin çaydanlığı...</p>

  <p class="block4">Demliği havluya sardı. Bu sefer de başka bir çaydanlıkla ateşin üzerine su koydu.</p>

  <p class="block4">İstanbullu yavaşça sordu<span class="calibre1">:</span></p>

  <p class="block4">— Tözey'in gençliği iyi miydi Hacı?</p>

  <p class="block4">— Çok iyiydi beyim. Yüzünü kerhanede kırdılar. Böyle çarpık kaldı. Bu asıl Akçadağlıdır. Gelin olduğu zaman onüç yaşında yokmuş. Fukara olduğundan bir ortakçıya vermişler. Oğlan babayiğit ama fakir... Ağası buna göz koymuş. Bir gün, böyle orak zamanı, hizmetkarlara yemek götürürken yolunu beklemiş, zorla üzerine çökmüş. Tözey -o zamanki ismi Edibe— herifle boğuşmuş. Yüzünü, gözünü yaralamış. Teslim olmamış. Ağa buna öfkelenmiş. Devir, eşkıyalık devri. O gece kocasının koynundan dağa kaldırmışlar. İki ay dağda dolaştırdılar. Sonra kocası kabul etmedi. Pezevenge bak pezevenge... Ulan eşkıyalara karşı on üç yaşındaki karı ne bok yesin. Lakin bey, sen orospu dersin... Lakin Tözey'in yüreği değme erkekte yoktur. Başından o felaket geçti. Ağa demiş ki: "Gelsin evimde otursun. " demiş. Razı olmadı. Herif o inatla bunu kerhaneye düşürttü. Bir sene sonra kerhanede Tözey'i tutuyor. "Bir defasında 25 madeni lira vereceğim. " Diyor. Yüzüne tükürdü. Herifi tokatla def etti. İnatçıdır kaltak... Katır gibi mat eder.</p>

  <p class="block4">— Sen yattın mı Tözeyle...</p>

  <p class="block4">100</p>

  <p class="block4">— Yatmadım beyim... O zaman benim kerhanede dostum vardı. Elâzizli Emine derlerdi. Karakol komiseri Osman Efendi, döve döve öldürdü.</p>

  <p class="block4">— O nasıl iş?</p>

  <p class="block4">— Orospu değil mi beyim... Orospuyu herkes döver... Ben döverim, Hacı Ağa’nın gücü yeterse Hacı Ağa döver, gücü yetmezse dostuna dövdürür. Polis döver, bekçi döver, komiser döver... Emine dedim aklıma geldi... Benim ilk gördüğüm karı Emine'dir. Yedi buçuk aya mahkum oldum. Daha şu kadar çocuğuz. Cezayı bitirdik çıktık. Bunun şerefine İbrahim bana birtakım kopuk elbisesi yaptırdı. Halep şalvarı, rengi siyah da ceplerinin ağzı, paçaları siyah ipek kaytanla işlemeli. Belimde Tosya kuşağı. Lacivert sako, bir Sivas kaması... Bir de nagant taklidi tabanca... Arkadaşım lzollu Mustafa diyorlar. Biz hapisteyken o kerhanede dost tutmuş. Deli Hatun isminde çirkin bir karı. Çirkin ama sesi güzel. Bir de beni çok sever. Ben ilk defa kerhaneye gidiyorum. Kızları hep karakola götürmüşler. Tahta sildirmeye, temizlik yaptırmaya... Vizite bir mecidiye... Kerhanede, Mustafa'nın dostu Deli Hatunla Emine'den başka kız kalmamış. Emine bize düştü. Deli Hatun'a Mustafa meseleyi anlattı. Deli Hatun Emine'yi çağırdı: "Kız, dedi, bak buna Hacı Abdullah derler. İyi bağlama çalar. Yalnız karıyı ilk defa sende görecek. Bu yavrunun yüzünü gözünü açacaksın. Bir ayda usta edemezsen artık keyfine... " dedi. Karı önce inanmadı. Onaltı yaşında arslan gibi erkek... Bir cigara sardı. Esrar cigarası... Bizi deneyecek. Ben gözümü kırpmadan ilk nefesi çektim. Öksürmedim bile... Emine, "Vay başıma! dedi, bu mu acemi? Esrar içmesine bakın. " Fukara ne bilsin. Ben hapse girmeden bağ aralarında nefes çekerdim. O zaman Malatya kerhanesinde iki karı bir odada yatardı. Şurada bir yatak, burada bir yatak... Eğer müşteriler yabancı ise ortasına bir çarşaf geriverirlerdi. O gece, Deli Hatun, "Hacı bizden utanır, " diyerek Mustafa'yı başka odaya götürdü. Ertesi gün Sabahleyin hamama gittik. Hamamdan sonra yemek yedik. Kahvede oturuyoruz. "Haydi</p>

  <p class="block4">Mustafa kerhaneye gidelim... " dedim. "Dur yahu... Daha öğle olmadı. " dedi. "Ne demek... Güneşi görmüyor musun? Devrildi, devrilecek... Haydi. " "Hacı, sen galiba Emine'ye yandın oğlum. " "Pekâlâ, yanarsak ne olur?" "Fena olur. Sen ona yanarsın. O seni sevmez... Verem illetinden ölürsün. " "Çaresi?" "Aldırma, çaresi, kaçırırız kaltağı... " "Hele gidelim de bakalım. Tutkun muyuz, değil miyiz... " Kerhanenin kapısından girince, beyim, göğsümün şurasına bir kaynar şey boşandı. "Aman Mustafa, ben yanmışım eyvah... " "Sus ek yerimizi belli etme. " "Ettim gitti, ben yandım öyle mi? Allah belanı versin!" "Bana neden öyle dedin?" "Sen beni buraya neden getirdin?" İşte beyim, ben bağlama çalmasını o aşkla ilerlettim. O zamanlar ben de çubuk gibi delikanlıyım. Mahallede gelinler "Buzo" diye ah çekiyorlar. Karı da meğer bizim bağlama çalmamıza tutulmuş. Bir gün gene oturuyoruz. Dışarı çıktı. Yarım saat sonra içeri girdi. Baktım başındaki ipek örtüyü boynuna sarmış. "Aman dışarda birisiyle yattı da, boynunu mu çürüttürdü?" Sarhoşum, bir taraftan da içiyoruz. Beni efkar aldı beyim. "Çöz şunu boynundan, " dedim. "Çözmem, " dedi. "Çöz hele. " "Çözmem, deliye bak... " "Çözzz... " Bıçağı çektim. Vuracağımı anladı. Çözdü. Gülüyor. "Çok şükür Allah'ıma... Buzo beni seviyormuş Deli Hatun, " diyerek oynuyor.</p>
</body>
</html>
