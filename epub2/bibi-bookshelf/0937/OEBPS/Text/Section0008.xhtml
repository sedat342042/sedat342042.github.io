<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <h1>Fiona</h1>

  <p>Fiona büyük bir hastanenin kafeteryasında çalışıyordu.</p>

  <p>Sık sık işinin insanları iyileştirmek gibi olumlu yanları olmayan hastabakıcılığa benzediğini söylerdi. Soluk yüzleri, meraklı bakışlarıyla doktor randevularını bekleyenleri, bir türlü iyileşmeyen yakınlarını ziyarete gelenleri, olanları tam olarak anlamadan bir şeylerin iyi gitmediğini sezen, etrafı karıştıran gürültülü çocukları o görürdü.</p>

  <p>Zaman zaman, "Kanser değilim, kanser değilim" diye sevinçle bağırarak içeri giren adam gibi mutlu insanlarla karşılaştığı da olurdu. Adam Fiona'yı öptükten sonra odadaki herkesin elini sıkmıştı. Herkes de gülümseyerek ona bakmıştı. Oysa gülümseyenler arasında kesin olarak kanser olanlar da vardı. Adam nedense bunu düşünmemişti. Kesin olarak kanser olanlardan bazıları iyileşecekti. Adamın ölüme mahkûm olmadığını öğrenerek ne kadar sevindiğini görmek iyileşebilme umutlarını unutturmuş adama gıptayla bakmalarına yol açmıştı.</p>

  <p>Kahveyi, çayı ve bisküvileri parayla satıyorlardı. Ancak çok büyük sorunları olanlardan para istemek akıllarına gelmezdi. Aldığı kötü haberle serseme dönmüş birini görünce eline sıcak, şekerli bir bardak çay sıkıştırmayı âdet edinmişlerdi. Fiona kâğıt bardak kullanmaktan hoşlanmıyordu, ama o kadar kişinin porselen fincanını yıkamanın imkânsız olduğunu biliyordu. Hastalardan çoğu Fiona'yı tanır, adıyla hitap ederdi, üzüntülerini biraz olsun unutmak için onunla konuşurlardı.</p>

  <p>Fiona her zaman neşeliydi. Hastaların buna ihtiyacı vardı. Kısa boylu, ifadesi cin gibi, kocaman gözlüklü olan bir kızdı. O gözlükler gözlerini daha da büyütüyordu. Saçını kocaman bir fiyonkla arkasına toplardı. Büyük bekleme odası çok sıcak olduğundan Fiona tişört ve kısa, siyah etek giyerdi. Üstlerinde haftanın günleri yazılı olan tişörtler bulmuştu, insanlar bundan hoşlanıyordu. "Fiona'nın göğsüne bakmadan hangi gün olduğunu bilemiyorum" diyorlardı. "İyi ki ocak, şubat, mart yazmıyor" diyordu başkaları da. Fiona ve haftanın günleri hep gündemde kalırdı.</p>

  <p>Fiona zaman zaman yakışıklı doktorlardan birinin yaklaşarak, kocaman gözlerinin içine baka baka hayatı boyunca beklediği kız olduğunu söyleyeceği anı hayal ederdi.</p>

  <p>Oysa bu beklentisi hiç gerçekleşmedi. Fiona bundan sonra da gerçekleşmeyeceğini kabul etti. O doktorların arkadaşları vardı. Diğer doktorlar, doktorların kızları, şık ve önemli kişiler... Tişörtlü, kâğıt bardakta kahve dağıtan bir kıza bakacak değillerdi. "Rüya âleminde dolaşmaktan vazgeç" diyordu kendi kendine.</p>

  <p>Fiona yirmi yaşındaydı. Erkeklerle tanışma konusunda hayal kırıklığına uğramıştı. Bu işe yeteneği yoktu. "Grania ile Brigid Dunne'a bak diyordu, kapıyı açar açmaz karşılarına bir erkek çıkar. Üstelik birlikte bir gece geçirilebilecek bir erkek..." Sık sık evdekilere karşı onu kullandıklarını biliyordu Fiona. "Fiona'da kalıyorum" demek en büyük kurtuluşlarıydı.</p>

  <p>Fiona'nın annesinin olanlardan hiç haberi yoktu. Bilseydi onaylamazdı. Fiona'nın annesi "İyi kızlar evleninceye dek beklerler" diyenlerdendi. Fiona'nın ise bu konuda kesin bir fikri oluşmamıştı. Aslında birini severse ve o sevgi karşılık bulursa gerçek bir ilişki yaşamanın yanlış olmadığını düşünüyordu. Ama bu güne kadar böyle bir olasılıkla karşılaşmadığı için başına geldiğinde ne yapacağını bilemiyordu.</p>

  <p>Zaman zaman aynada kendine bakardı. O kadar da çirkin sayılmazdı. Belki kısa boyluydu, gözlük takmanın fazla yaran olduğu söylenemese de gözlüklerin ona yakıştığını söyleyenler vardı. Gözlükle yüzü ne kadar da tatlı oluyordu... Bu sözlerle onu teselli mi ediyorlardı yoksa? Ya da aptal mı sanıyorlardı? Gerçeği anlamak ne kadar zordu...</p>

  <p>Grania Dunne, saçmalamamasını, çok hoş olduğunu söylüyordu. Ama son günlerde Grania'nın aklı pek başında sayılmazdı. Babası yaşındaki o adama öylesine tutkundu ki... Fiona olanları anlamıyordu. Grania gibi seçme şansı olan bir kız nasıl olur da o yaşlı adama âşık olurdu?</p>

  <p>Brigid de Fiona'nın muhteşem göründüğünü, harika bir vücudu olduğunu söylüyordu. Her sandviç yediğinde kilo alan Brigid gibi değildi. Öyleyse nasıl oluyordu da o şişko kalçalı Brigid hiçbir zaman erkeksiz kalmıyordu? Hem de sadece çalıştığı turizm acentesinde karşılaştığı insanlar değildi. Brigid işinde beğeneceği bir erkeğe hiç rastlamadığını söylerdi hep. Acenteye gelenler çoğunlukla yanmak için gidecek yer arayan kızlar ile hacca giden yaşlı kadınlardan oluşuyordu. Veya insanın midesini bulandıracak sıklıkta çok özel yerler peşinde koşan balayına çıkacak çiftler... Grania ile Brigid önlerine her çıkanla yatan kızlardan da değildiler. Demek ki erkeklerin gözünde bu kadar popüler olmalarının nedeni bu da değildi. Bu konu Fiona için çok esrarlıydı.</p>

  <p>O sabah işi çok yoğundu. Çöp tenekesi çay poşetleri ve boş bisküvi paketiyle dolmuştu ki... O koca plastik torbayı kapıya doğru itmeye çalıştı. Dışarı, çöplerin durduğu yere kadar bir çıkarabilse sorun kalmayacaktı. Genç bir adam yerinden kalkarak elindeki torbayı aldı.</p>

  <p>- Bana bırakın, dedi. Koyu renk saçları vardı, saçlarının uçları sivri sivri havaya kalkmış olsa da yakışıklı sayılırdı. Koltuğunun altında kaybetmekten korkar gibi bir motosiklet kaskı tutuyordu.</p>

  <p>Çöp tenekelerinin sıralandığı yerin kapışım açtı Fiona. "Hangisine istersen atabilirsin" dedi. Sonra çocuğun geri gelmesi için kapıyı tutarak beklemeye koyuldu.</p>

  <p>- Çok naziksin, dedi genç çocuğa.</p>

  <p>- Başka şeyleri düşünmemi engelliyor.</p>

  <p>O kadar sağlıklı ve genç görünen bu çocuğun hasta olmamasını temenni etti. Ama Fiona nice sağlıklı gencin bekleme odasından kara haber alarak çıktığına şahit olmuştu.</p>

  <p>- Çok iyi bir hastanedir, dedi. Öyle olduğundan emin değildi aslında. Hastaneler arasında fena sayılmazdı belki, ama insanları umutlandırmak için hep böyle söylerdi.</p>

  <p>- Öyle midir? dedi çocuk merakla. Ben, en yakın hastane olduğu için onu buraya getirdim.</p>

  <p>- Çok ünlü bir yerdir. Fiona konuşmanın sona ermesinden korkuyordu. Oğlan, eliyle göğsünü işaret ederek, "Giovedi" dedi.</p>

  <p>- Anlamadım.</p>

  <p>- İtalyanca "perşembe" demek.</p>

  <p>- Öyle mi? İtalyanca konuşur musun?</p>

  <p>- Hayır, ama haftada iki gün İtalyanca kursuna gidiyorum. Yaptığından gurur duyduğu anlaşılıyordu. Fiona ise genç çocuktan hoşlanmıştı. Konuşmalarının sona ermesini hiç istemiyordu.</p>

  <p>- Buraya kimi getirdim dedin? diye sordu. Her şeyi baştan öğrenmek daha doğruydu. Getirdiği karısı veya kız arkadaşı ise daha ileri gitmeye gerek yoktu.</p>

  <p>- Annemi, dedi hüzünlü bir ifadeyle. Acile aldılar. Bana da beklememi söylediler.</p>

  <p>- Ne oldu? Bir kaza mı?</p>

  <p>- Onun gibi bir şey... Konuşmak istemediği belli oluyordu. Fiona konuyu İtalyanca derslere çekti. Zor muydu? Dersler nerede veriliyordu?</p>

  <p>- Mountainview'da. Oradaki büyük okulda.</p>

  <p>Fiona hayretler içindeydi. "Ne büyük bir rastlantı! En yakın arkadaşımın babası orada öğretmen." Aralarında bir bağ doğmuştu sanki.</p>

  <p>- Dünya gerçekten çok küçük...</p>

  <p>Çocuğun canını sıkmaktan korkuyordu. Kahve ve çay bekleyen insanlar sıradaydı. "Çöp torbası için teşekkürler... Çok iyi birisin" dedi.</p>

  <p>- Önemli değil.</p>

  <p>- Annenin iyileşeceğinden eminim. Acildekiler mükemmeldir.</p>

  <p>- Ben de eminim.</p>

  <p>Fiona herkese servis yaptı ve hepsine gülümsedi. "Belki de çok sıkıcı biriyim" diye düşünüyordu. "Sıkıcı olup olmadığı insanın kendisi hakkında en son bileceği şeydir."</p>

  <p>O akşam Brigid'e, "Ben sıkıcı mıyım?" diye sordu.</p>

  <p>- Yok canım o kadar eğlencelisin ki sana ait bir televizyon programı olmalıydı... Brigid hüzünle eteğinden ayrılma cesaretini gösteren fermuarını inceliyordu. Biliyor musun, artık eskisi gibi sağlam yapmıyorlar? Bunu patlatacak kadar şişmanlamadım ya... Bu imkânsız.</p>

  <p>- Tabii ki imkânsız, dedi Fiona doğruyu söylemeye cesaret edemeden. Birden Brigid'in de belki ona yalan söylediğini düşündü. Sıkıcıyım, dedi gerçeği anlamış gibi.</p>

  <p>- Fiona, zayıfsın. İnsanın bütün dünyada bundan başka ne isteği olabilir ki? Sıkıcı olmak laflarını keser misin, lütfen. Bu konuyu kafana takıncaya dek hiç sıkıcı değildin! Yadsınamayacak şekilde şişmanladığını gören Brigid'in böyle bir şikâyeti dinleyecek gücü yoktu.</p>

  <p>- Bir çocukla tanıştım. İki dakika sonra esneyerek yanımdan uzaklaşmaya çalıştı, dedi Fiona. Çok üzgün görünüyordu.</p>

  <p>Brigid yumuşayarak, "Nerede tanıştınız?" dedi.</p>

  <p>- İşte. Annesi acildeydi.</p>

  <p>- Tanrı aşkına, ne bekliyordun? Annesine araba çarpmış birisinden?.. Ne bekliyordun? Seninle partideki gibi konuşmasını mı? Kendine gel, Fiona. Toparla kendini.</p>

  <p>Fiona ikna olmamıştı. "Babanın okulunda İtalyanca öğreniyormuş."</p>

  <p>- İyi. Tanrı'ya şükürler olsun ders alan birileri var. Kursa yeterince öğrenci yazılmayacak diye korkuyorlardı. Babam bütün yazı sivri suratlı bir gelincik gibi geçirdi, dedi Brigid.</p>

  <p>- Ben annem ile babamı suçluyorum. Hiçbir konuyu tartışmadıkları için sıkıcı biri olup çıktım. Evde hiçbir konu tartışılmaz. Yıllarca böyle yaşayınca hangi konuda fikir yürütmemi bekliyorsun?</p>

  <p>- Susar mısın, lütfen Fiona? Sıkıcı biri değilsin! Söyleyecek lafı olan anne babaya sahip kimse yoktur. Benimkiler yıllardır konuşmuyorlar. Babam yemekten sonra odasına kapanır ve gecenin geri kalan kısmını orada geçirir. Orada uyumadığına şaşıyorum. Masasına oturur, kitaplarını, İtalya resimlerini okşar. Güneşli akşamlarda pencerenin kenarındaki koltuğa oturarak boşluğu seyreder. Sıkıcı olmak buna denir işte...</p>

  <p>- Onu bir daha görürsem ne diyeyim? diye sordu Fiona.</p>

  <p>- Babamı mı?</p>

  <p>- Hayır, çivi saçlı çocuğu.</p>

  <p>- Aman Tanrım, annesinin nasıl olduğunu sor. Kukla gibi yanında oturup şimdi bunu söyle şimdi de başını salla mı demeliyim?</p>

  <p>- Fena fikir olmayabilir... Babanın İtalyanca sözlüğü var mı?</p>

  <p>- En az yirmi tane vardır. Neden sordun?</p>

  <p>- Günleri öğrenmek istiyorum da... dedi Fiona sanki çok olağan bir şeymiş gibi... Fiona eve döndüğünde, "Bugün Dunne'lardaydım" dedi.</p>

  <p>- İyi yapmışsın, diye yanıtladı annesi.</p>

  <p>- Çok sık gitmemelisin. Sanki onlarla yaşıyormuşsun izlenimini vermemelisin... diye uyardı babası.</p>

  <p>Fiona babasının ne demek istediğini merak etti. Onlara gitmeyeli haftalar geçmişti. Babası Dunne kardeşlerin ne kadar sık bu evde kaldıklarını söylediklerini bilseydi! İşte asıl sorun o zaman çıkardı.</p>

  <p>- Sizce Brigid Dunne güzel mi? diye sordu.</p>

  <p>- Bilmem. Ne diyeceğimi bilmiyorum, dedi annesi. Babası gazete okuyordu.</p>

  <p>- Neden ne diyeceğini bilmiyorsun? Onu görsen "Ne kadar hoş kız" der misin?</p>

  <p>- Bilmem. Düşünmem gerek, dedi annesi.</p>

  <p>Fiona o akşam yatağında durmadan bunu düşündü.</p>

  <p>Grania ile Brigid Dunne nasıl oluyor da bu kadar özgüvenli olabiliyorlardı? Onunkine benzeyen bir evde yaşıyorlardı, benzer bir okula gitmişlerdi. Oysa Grania aslan gibi yürekliydi. Yaşlı, bir adamla uzun zamandır ilişkisi vardı. Bir darılıp bir barışıyorlardı, ama gerçek bir ilişkiydi yaşadığı. Yakında annesi ile babasına söyleyecek ve adamın evine taşınacaktı, belki de onunla evlenecekti.</p>

  <p>İşin korkunç tarafı adamın Bay Dunne'ın patronu olmasıydı. Üstelik Bay Dunne onu hiç sevmezdi. Grania babasını alıştırmak için ilişkiyi yeni gibi mi göstermesi, yoksa doğruyu mu söylemesi gerektiğini bilemiyordu. Yaşlı adam, her şeyi açıkça anlatmaktan yanaydı. Ona kalırsa insanlar sanıldığından daha yürekliydiler.</p>

  <p>Grania ile Brigid kuşku içindeydiler.</p>

  <p>Brigid her şeyden kuşku duyuyordu. Adam o kadar yaşlıydı ki... "Gözünü açıp kapayıncaya kadar dul kalacaksın" diyordu.</p>

  <p>- Zengin bir dul olacağım ama. Onun için evleniyorum. Emeklilik maaşına konmak için... diyordu gülerek.</p>

  <p>- Başka erkeklerde gözün olacak. Zamanla onu aldatacaksın. O da seni takip edecek ve sevgilinle seni yatakta yakalayacak. Her şey iki kişinin bıçaklanarak ölmesiyle sonuçlanacak. Brigid adeta bu olasılıktan zevk duyuyordu.</p>

  <p>- Hayır. Onu arzu ettiğim gibi kimseyi arzulamadım. Böyle bir şey olursa önce sizlere söylerim. Grania son derece kendinden emin görünüyordu.</p>

  <p>Bu sözleri duyan Fiona ve Brigid bakışlarını tavana dikiyorlardı. Gerçek aşk kulisten seyredildiğinde inşam yoran ve dışlayan bir şeydi. Neyse ki Brigid her zaman kuliste kalmıyordu. Ona da teklifte bulunan birçok kişi vardı.</p>

  <p>Fiona karanlıkta yatmış o sıcak gülüşlü çivi saçlı genci düşünüyordu. Öyle birinin hoşlandığı kız olmak ne muhteşem olurdu.</p>

  <p>O genç çocuğu bir daha görünceye dek bir hafta geçti.</p>

  <p>- Annen nasıl oldu? diye sordu Fiona.</p>

  <p>- Nereden haber aldın? diye sordu çocuk. Bu soru karşısında canı sıkılmış gibiydi. Brigid'in muhteşem önerisi bu kadar işe yaramıştı!..</p>

  <p>- Geçen hafta çöp torbasını taşımama yardım ettiğinde annenin acilde olduğunu söylemiştin.</p>

  <p>Yüzü aydınlandı. "Tabii. Özür dilerim. Aslında o kadar iyi değil. Yeniden aynı şeyi yaptı."</p>

  <p>- Yeniden mi çarptılar?</p>

  <p>- Hayır, yeniden aşın dozda ilaç aldı.</p>

  <p>- Çok, çok üzgünüm. İçten olduğu belliydi.</p>

  <p>- Öyle olduğuna eminim.</p>

  <p>Bir sessizlik oldu. Fiona bir süre sonra üstündeki tişörtü göstererek, gururla, "Venerdi" dedi. "Doğru mu söylüyorum?"</p>

  <p>- Evet. Doğru. Sonra daha güçlü bir İtalyanca telaffuzla tekrarladı. Fiona da onu taklit etti.</p>

  <p>- Sen de mi İtalyanca öğreniyorsun yoksa? diye sordu merakla genç çocuk.</p>

  <p>Fiona ise hiç düşünmeden, "Sadece seninle bir daha karşılaşırım diye günleri öğrendim" dedi. Yüzü bir anda kıpkırmızı olmuştu, o an ölmek istedi. Kahve ve çay makinelerinin araşma düşüp ölmek istedi.</p>

  <p>- Adım Barry, dedi. Bu akşam benimle sinemaya gelir misin? Barry ile Fiona, O'Connell Sokağı'nda buluştular ve sinemaların önündeki kuyruklara baktılar.</p>

  <p>- Hangi filmi görmek istersin? diye sordu Barry.</p>

  <p>- Sen hangisini görmek istersin?</p>

  <p>•- Bana göre hava hoş. Gerçekten...</p>

  <p>- Bana göre de... Fiona bir an çocuğun ifadesinde bir bıkkınlık sezdi. Kuyruğu en kısa olana gitmeye ne dersin? dedi.</p>

  <p>- Ama o judo filmi, dedi Barry.</p>

  <p>- Zarar yok, dedi Fiona aptalca.</p>

  <p>- Yani sen judo filmlerini mi seviyorsun? Kulaklarına inanamıyordu.</p>

  <p>- Ya sen? Sen sever misin? diye yanıtladı Fiona.</p>

  <p>Buluşmalarının çok başarılı bir şekilde başladığı söylenemezdi. İkisinin de hoşlanmadığı bir filme gittiler. Film bitince, yine ne yapacakları sorunu çıktı.</p>

  <p>- Pizza ister misin? diye sordu Barry.</p>

  <p>Fiona istekli bir şekilde başım salladı. "Harika bir fikir."</p>

  <p>- Yoksa bir pub'a mı gitmeyi tercih edersin?</p>

  <p>- Onu da isterim.</p>

  <p>- Pizza yiyelim, dedi oğlan alınacak bir karar varsa kendisinin alması gerektiğini düşünen bir erkek gibi.</p>

  <p>Pizzacıda karşılıklı oturup birbirlerine bakıyorlardı. Hangi pizzayı seçeceklerine karar vermeleri tam bir kâbusa dönüşmüştü. Fiona hem pizza margherita'ya hem depizza napoletana 'ya peki demişti. Sonuç olarak Barry ikisine de birer quattro stagioni ısmarlamıştı. "Bu pizzarun her köşesinde değişik şeyler var" demişti. Hepsini yemek imkânı olunca karar verme zorluğu ortadan kalkıyordu. Signora adlı İtalyanca öğretmeninin derse bir akşam pizza getirdiğini anlattı. Kadın herhalde kazandığı bütün parayı öğrencilerine hediye alarak harcıyordu. Hep birlikte hem pizzalarını yemişler hem de değişik pizza çeşitlerinin adlarını ezberlemişlerdi. Harika bir akşamdı. Bunları anlatırken öylesine çocukça ve hevesli bir ifadesi vardı ki... Fiona, yüzünde ve kalbinde böyle bir ifadenin olmasını ne kadar isterdi... Hangi konuda olursa olsun.</p>

  <p>Tek suçlu annesi ile babasıydı tabii. İyi kalpli, doğru dürüst insanlardı, ama kimseye söyleyecek bir şey bulamazlardı. Babası hep, "Yanlış şeyler söylenmesinin önlenmesi için herkesin koluna doğdukları an: 'Ne kadar az konuşursan o kadar az zarar verirsin' sözleri dövmeyle yazılmalı" demez miydi? Böyle düşünen babası hiç konuşmazdı. Annesinin kuralı ise başkaydı. O hiçbir şeye kendini kaptırmamaya çalışırdı. Hep Fiona'ya İrlanda dansı derslerine veya İspanya seyahatine kendini kaptırmamasını öğütlerdi. Heves duyduğu her şey için bunu söylerdi. Bu yüzden hiçbir konuda fikir yürütemez, hiçbir olaya değişik bir bakış açısı getiremezdi.</p>

  <p>Kendisi de bu yüzden hangi filme gideceğine, ne tür pizza seçeceğine veya hangi konuda konuşacağına karar vermekten âciz biri olup çıkmıştı. Acaba Barry'ye annesinin intiharından söz etmeli miydi, yoksa o, kısa bir süre için bile olsa olanları unutmak mı istiyordu? Bu düşünceler öylesine kafasını karıştırmıştı ki kaşlarım çattığını fark etti.</p>

  <p>- İtalyanca derslerden söz ederek canım sıktım sanırım. Özür dilerim.</p>

  <p>- Yok canım, ne münasebet! diye haykırdı Fiona. O dersleri anlatmana bayılıyorum. Ben de senin gibi olayları ve yaptıklarımı önemsemeyi ne kadar isterdim. Sana ve seninle o kursa katılan herkese ne kadar gıpta ettiğimi bir bilsen... Kendimi öyle sıkıcı buluyorum ki.. Zaman zaman, en ummadığı bir anda karşısındakinin hoşuna giden bir şey söylediğini fark ettiği oluyordu.</p>

  <p>Barry'nin tüm yüzünü kaplayan bir gülümseme belirdi. Elini okşayarak, "Hiç sıkıcı filan değilsin, aksine çok hoş, çok tatlısın... Ayrıca senin de bir kursa katılmanı önleyen bir şey mi var?"</p>

  <p>- Hayır, haklısın. Sizin kurs dolu mu? "Keşke ağzımı açmasaydım" diye düşündü yine. Çok hevesli, peşinden koşar gibi davranmıştı. Sanki kendine bir kurs bulamayacak kadar beceriksizdi. Barry başını sallarken dudaklarını ısırıyordu.</p>

  <p>- Bizim kursa şimdi yazılmak pek fayda vermez. Geç kaldın, biz çok ilerledik. Gurur duyduğu görülüyordu. Hem kursa katılanların hepsinin geçerli bir nedeni var. Hepsi İtalyanca öğrenmek zorunda olan insanlar. En azından öyle görünüyorlar.</p>

  <p>- Senin nedenin neydi?</p>

  <p>Barry biraz rahatsız olmuştu. "Dünya Kupası için oraya gitmiştim" dedi. "Grup halinde gitmiştik, ama orada birçok İtalyan tanıdım, hepsi de hoş insanlardı. Dillerini konuşamadığım için kendimi hödük gibi hissettim."</p>

  <p>- Dünya Kupası yeniden İtalya'da mı olacak?"</p>

  <p>- Hayır olmayacak. Ama İtalyanlar gelecektir. Onlara rastladığım yere geri dönmek ve onlarla İtalyanca konuşmak istiyorum. Dalgın bakışlarla uzaklara bakıyordu.</p>

  <p>Fiona "Annesinin sağlık durumunu sormalı mıyım" diye düşündü, sonra vazgeçti. İsteseydi o bahsederdi. Belki bu fazla özel ve mahrem bir konuydu. Barry'nin çok çok çok hoş biri olduğunu düşünüyordu, onu tekrar görmek istiyordu. Erkeklere nasıl davranacağını çok iyi bilen o kızlar nasıl yapıyorlardı? Hazır cevap ve şakacı davranarak mı? Yoksa hiçbir şey söylemeyip susarak mı? Bunun cevabını bilmeyi ne kadar isterdi. Fiona, karşısındaki bu yakışıklı ve iyi çocuktan hoşlandığını ve onunla arkadaşlık etmek istediğini belirten bir şeyler söyleyebilmeyi ne kadar isterdi... Zamanla daha da fazlası olurdu belki... Ona bu konuda bir işaret veremez miydi?</p>

  <p>- Artık eve gitme zamanı geldi sanırım, dedi Barry.</p>

  <p>- Evet, evet. Tabii. Bal gibi oğlanı sıkmıştı işte.</p>

  <p>- Otobüse kadar birlikte yürüyelim mi?</p>

  <p>- Çok iyi olur.</p>

  <p>- Yoksa motorumla seni eve bırakmamı ister misin?</p>

  <p>- Harika bir fikir! İki önerisini de onayladığını fark etti. Kim bilir ona hangi gözle bakıyordu. Ne kadar aptal buluyordu! Fiona açıklamaya karar verdi. Otobüse kadar yürümeyi teklif ettiğinde motora binmek gibi bir seçenek olduğunu bilmiyordum. Oysa motoru tercih ederim. Sergilediği cesaretten korktu.</p>

  <p>Barry memnun görünüyordu. "Harika" dedi. "Bana sıkı sıkı sarılacaksın. Söz mü?"</p>

  <p>- Söz, dedi Fiona, sonra kocaman gözlüklerinin arkasından aynı genişlikte bir gülümseme yayıldı yüzüne. Eve yaklaştıklarında çok sessiz bir sokakta oturduğu için onu köşe başında indirmesini rica etti. Bir daha görüşmekten söz edecek mi diye merak ediyordu.</p>

  <p>- Görüşürüz, dedi Barry.</p>

  <p>- Evet, iyi olur. Yüzünden gereğinden fazla ümidin ve yalvarışın sezilmemesi için dua ediyordu.</p>

  <p>- Belki de süpermarkette karşılaşırız, dedi.</p>

  <p>- Ne? Ah, tabii. Neden olmasın?</p>

  <p>- Ya da hastanede... İkinci bir seçenek olarak söylemişti bunu.</p>

  <p>- Evet, evet. Neden olmasın, eğer oralardan geçersen... Sesi hüzün doluydu.</p>

  <p>- Her gün oradan geçeceğim, dedi Barry. Annem orada yatıyor. Ayrıca durumu nasıl diye sormadığın için teşekkürler... O konuda konuşmak istemiyordum da...</p>

  <p>- Hayır, hayır, haklısın. Fiona sevinçten nefesini tutmuştu. Pizzacıda dirseklerini masaya dayayıp annesi hakkında ayrıntılı sorular sormasına ramak kalmıştı.</p>

  <p>- iyi geceler, Fiona.</p>

  <p>- İyi geceler, Barry, teşekkürler.</p>

  <p>O gece uzun zaman uyuyamadı. Yatağında uzandı. Barry ondan hoşlanmıştı. Özel hayatına burnunu sokmamasını beğenmişti. Tamam, tamam bir iki saçmalık yapmıştı, ama yine de bir daha görüşeceğiz dememiş miydi?</p>

  <p>Brigid Fiona'yı görmek için hastaneye uğradı. "Bir iyilik yapıp bu akşam bize gelir misin?"</p>

  <p>- Tabii yaparım. Neden?</p>

  <p>- Bu akşam dananın kuyruğu kopacak da ondan. Grania bizimkilere Yaş Haddinden Emekli olan adamdan söz edecek. Herhalde ortalık savaş alanına dönecek.</p>

  <p>- Benim size ne gibi yararım olur?</p>

  <p>- Ev halkının dışında biri olursa belki daha dikkatli davranırlar. Belki. Brigid söylediğine kendisi de inanmıyordu.</p>

  <p>- Peki o da mı gelecek? Yaşlı adam?</p>

  <p>- Girmesine gerek olursa hazır olmak için dışarda, arabada bekleyecek.</p>

  <p>- Gerek olursa mı? Fiona'nın sesi korkuluydu.</p>

  <p>- Ya damat olarak kucaklanmak üzere içeri gelmesi ya da babam Grania'yı öldüresiye döverse onu kurtarması gerekebilir.</p>

  <p>- Bunu yapmaz, değil mi? Fiona'nın ağzı dehşetten kapanmıyordu.</p>

  <p>- Hayır, Fiona, kesinlikle yapmaz. Her şeyi ne kadar gerçekmiş gibi alıyorsun... Hiç hayal gücün yok mu senin?</p>

  <p>- Hayır, Brigid, sanırım hiç yok, dedi hüzünlü bir sesle.</p>

  <p>O gün Fiona Barry'nin annesi Bayan Healy hakkında bir şeyler öğrenmeye çalıştı. O bölümde çalışan Kitty adlı bir arkadaşı vardı. Onunla konuştu. İkinci kez midesi yıkanmıştı. Kadın bu işe devam edeceğe benziyordu. Kitty'nin ise kadına ayıracak zamanı yoktu. "Bu kadar kararlı olanları bırakmalı, isterlerse hayatlarını sona erdirsinler" diyordu. Sevildiklerini, herkesin onlara ihtiyacı olduğunu ispatlamak için bunca para ve zaman harcamaya ne gerek vardı? Çoğunlukla seven kimseleri yoktu, kimsenin de onlara ihtiyacı kalmamıştı... Gerçekten hasta olanları, ölmek istemeyenleri tanısalar kendilerini öldürmekten vazgeçerlerdi.</p>

  <p>Kitty intihara teşebbüs edenlere karşı acımasızdı. Fiona'ya bundan kimseye söz etmemesini söyledi. "Demir gibi, acımasız biri" denilmesini istemiyordu. Hem de kahrolası o kadına diğer hastalara yaptığı gibi hem ilaçlarını veriyor hem de olabildiğince iyi davranıyordu.</p>

  <p>- Adı ne?</p>

  <p>- Sanırım, Nessa. -Nasıl biri?</p>

  <p>- Bilmem. Zayıf, biraz da şok altında. Gözü hep kapıda. Kocasını bekler gibi...</p>

  <p>- Peki kocası geliyor mu?</p>

  <p>- Bu ana kadar gelmedi. Oğlu geliyor, ama kadının beklediği kocası. Karşısında onu görmek istiyor. Zaten onun yüzünden yapmış.</p>

  <p>- Nereden biliyorsun?</p>

  <p>- Hepsi kocalarının yüzünden yapar, dedi Kitty çok bilmiş bir tavırla.</p>

  <p>Dunne'larda herkes mutfak masasının etrafına toplanmıştı. Masada bir tabak peynirli makarna duruyordu, ama pek dokunan olmamıştı. Bayan Dunne'ın kitabı her zamanki gibi kaldığı sayfa kıvrılmış, elinde duruyordu. Ailesiyle oturan bir kadından çok havaalanında uçak bekleyen birini andırıyordu.</p>

  <p>Brigid her zamanki gibi bir şey yemez gibi yaparak tabağın kenarından ufak yemek parçaları kopartarak veya ekmekle dökülen sos damlacıklarını sıyırarak sonunda normal bir tabaktan çok daha fazlasını yemekle meşguldü. Grania'nın yüzü soluktu, Bay Dunne ise sevgili odasına kaçmaya hazırlanıyordu.</p>

  <p>- Bir dakika bekle, Baba, dedi Grania. Sesi boğuktu. Sana bir şey söylemek istiyorum. Aslında hepinize söylemek istiyorum.</p>

  <p>Grania'nın annesi gözlerini okuduğu sayfadan kaldırdı. Brigid ise bakışlarını masaya dikti. Fiona yanaklarının kızardığım hissetti. Kendini suçlu görüyordu. Sadece Grania'nın babası önemli bir şeylerin konuşulacağını anlamamıştı.</p>

  <p>- Tabii, söyle bakalım. Genel bir konu tartışılacağı için mutlu görünüyordu.</p>

  <p>- Hiçbiriniz söyleyeceklerimi kolay kabul etmeyeceksiniz. Bunu biliyorum. Bu bakımdan olabildiğince basitleştirmeye çalışacağım. Sevdiğim biri var ve onunla evleneceğim.</p>

  <p>- Ne iyi, dedi babası.</p>

  <p>- Evlenmek mi? dedi annesi. Âşık olan birinin aklına en son gelecek şey buydu sanki. Brigid ile Fiona ağızlarını açmadan oturuyorlardı. Ufak hayret ve sevinç nidaları çıkartmakla yetiniyorlardı.</p>

  <p>Babasının sevdiği kişinin adını sormasına izin vermeden Grania kim olduğunu söyledi. "İlk duyduğunda memnun olmayacaksın, fazla yaşlı olduğunu filan söyleyeceksin, ama sevdiğim kişi Tony O'Brien."</p>

  <p>Odayı Grania'nın beklediğinden beter bir sessizlik kapladı. Bir süre sonra babası, "Bu bir şaka mı?" diye sordu.</p>

  <p>- Hayır, değil, Baba.</p>

  <p>- Tony O'Brien! Müdürün karısı! Annesi kahkahalarla güldü. Fiona havadaki gerginliğe dayanamıyordu. "Çok iyi biri olduğunu söylüyorlar" dedi yalvarırcasına.</p>

  <p>- Sen bunu nereden duydun? Bay Dunne tam bir öğretmen gibi konuşmuştu.</p>

  <p>- Şey... Etraftan... dedi zayıf bir sesle.</p>

  <p>- O kadar kötü biri değil, Baba. Sonra Grania da biriyle evlenmek zorunda... Brigid bu sözleri havayı yumuşatmak için söylemişti.</p>

  <p>- Tony O'Brien'ın seninle gerçekten evleneceğim sanıyorsan aldanıyorsun. Aidan Dunne'ın yüzü acı dolu ve sertti.</p>

  <p>- Önce size söylemek istedik. Gelecek ay evlenmeyi düşünüyorduk. Grania sesinin titremesini engellemeye çalışıyordu.</p>

  <p>- Grania, o adam yılda en az üç kıza evlenme sözü verir. Sonra da garsoniyerine götürüp her istediğini yapar. Bizlere geceyi Fiona'da geçirdiğini söyleyerek onun evine gittiğinde neler yaptığını herkesten iyi sen biliyorsundur.</p>

  <p>Yakalandıklarını anlayan Fiona korku içindeydi.</p>

  <p>- Öyle değil. Biz çoktandır birbirimizi seviyoruz. Yani bunu çoktandır hissediyoruz. Hem sana hem bana ihanet ettiğini düşünerek müdür olunca onu görmemeye karar verdim. Ama o ihanet etmediğini, her şeyin düzeldiğini söylüyor.</p>

  <p>- Öyle mi diyor?</p>

  <p>- Evet. Öyle diyor. Seni hem seviyor hem çok beğeniyor. Özellikle akşam kurslarının başarısından çok memnun.</p>

  <p>- O kursa katılan bir genç tanıyorum. Harika olduğunu söylüyor, dedi Fiona zayıf bir sesle. Masanın etrafında oturanların bakışlarında sözlerinin çok faydalı olmadığı okunuyordu.</p>

  <p>- Beni razı etmesi çok uzun sürdü, Baba. Senden yana olduğum için onunla görüşmek istemedim. O da bana bu işte yan diye bir şey olmadığını... Hepinizin aynı amaç peşinde olduğunuzu...</p>

  <p>- Seni razı etmesi eminim çok uzun sürmüştür. Genellikle üç gün sürdüğünü söyleyerek böbürlenir... Genç kızları nasıl yatağa attığını hep böbürlenerek anlattığını biliyor musun? Mountainview'da müdür olan adam böyle biri işte...</p>

  <p>- Artık değil, Baba. Şimdi değil. Artık yapmadığına eminim. Bir düşün...</p>

  <p>- Sadece öğretmenler odasına gelmediğinden... Şimdi Tanrı'nın evi gibi gördüğü o ufacık taht odasında oturduğundan. Müdür odası diye adlandırdığı o delikte...</p>

  <p>- Ama Baba, orası Bay Walsh zamanında da müdür odası değil miydi?</p>

  <p>- O, başkaydı. O, o göreve layık biriydi.</p>

  <p>- Peki Tony layık değil mi? Okulu boyatan, etrafa çekidüzen veren o değil mi? Her tarafta yenilikler yapan, yabanıl yaşam bahçesi için sana para veren, İtalyanca kurslarına olanak sağlayan, otobüslerin daha düzenli çalışması için velileri baskı grupları kurmaya özendiren..</p>

  <p>- Bakıyorum iyice beynini yıkamış.</p>

  <p>Grania annesine döndü. "Sen ne diyorsun, Anne?"</p>

  <p>- Ne mi düşünüyorum? Benim ne düşündüğümün ne önemi var? Nasıl olsa istediğini yapmayacak mısın?</p>

  <p>- Tony için de kolay olmadığını anlamanızı istiyorum. Çoktandır sana söylemek istiyordu. Bunun gizli kalmasını hiç istemiyordu, ama ben hazır değildim.</p>

  <p>- Öyle mi?" Babasının sesi alaycıydı.</p>

  <p>- Gerçekten, Baba. Seninle her gün karşılaştığını söylüyor. Bir gün senden bir şeyler sakladığım öğrendiğinde nasıl yüzüne bakacağım düşünüyordu.</p>

  <p>- Zavallı adam. Zavallı, vicdanlı adam! Babalarını hiç bu kadar acı dolu ve alaycı görmemişlerdi. Yüzü küçümseyen bir ifadeyle adeta çarpılmış gibiydi.</p>

  <p>Grania omuzlarım dikleştirdi, "Annemin dediği gibi yirmi bir yaşından büyüğüm, istediğimi yapabilirim... yapacağım da... ama bunu sizin... sizin... desteğinizi alarak yapmak isterdim."</p>

  <p>- O şimdi nerede? Buraya gelip söylemeye cesaret edemeyen Beyaz Atlı Prens nerede?</p>

  <p>- Dışarıda, Baba. Arabasında. Uygun olursa içeri çağıracağımı söyledim. Grania dudaklarını ısırıyordu. İçeri davet etmeyeceklerini anlamıştı.</p>

  <p>- Hayır, uygun değil. Ve hayır Grania sana beklediğin desteği ve onayı verecek değilim. Annenin dediği gibi nasıl olsa istediğini yapacaksın, bizim elimizden ne gelir ki? Kızgındı ve kırılmıştı. Masadan kalktı. Odasının kapısını çarptı.</p>

  <p>Grania annesine baktı. Nell Dunne omzunu silkerek, "Ne bekliyordun?" diye sordu.</p>

  <p>- Tony beni gerçekten seviyor, dedi.</p>

  <p>- Sevse de sevmese de... Baban için bunun ne önemi var? Önemli olan dünyadaki milyarlarca insan arasından hiçbir zaman barışamayacağı tek kişiyi seçmiş olman. Hiçbir zaman!</p>

  <p>- Ya sen? Sen beni anlıyor musun? Grania kendinden yana birini bulmak için neler vermezdi...</p>

  <p>- Şu sırada onu istediğini anlıyorum. Evet. Bundan başka anlayacak ne var?</p>

  <p>Grania'nın yüzü taş gibiydi. "Teşekkürler. Yardımların için teşekkür ederim." Sonra kardeşi ile arkadaşına döndü. "Size de teşekkür ederim. Bu kadar büyük destek verdiğiniz için..."</p>

  <p>- Aman yarabbi, ne yapmamızı istiyordun? Diz çöküp başından beri birbiriniz için yaratılmış olduğunuzu anladığımızı mı söylemeliydik? Brigid bu haksızlık karşısında çaresiz kalmıştı.</p>

  <p>- Herkesin onun hakkında iyi şeyler söylediğini araya sıkıştırmaya çalıştım, dedi Fiona.</p>

  <p>- Evet, söyledin. Grania'nın sesi sertti. Taş gibi bir ifadeyle masadan kalktı.</p>

  <p>- Nereye gidiyorsun? Babamın arkasından gitme. Onu değiştiremezsin, dedi Brigid.</p>

  <p>- Hayır, sadece biraz eşya alıp Tony'nin evine gideceğim.</p>

  <p>- Seni o kadar deli gibi seviyorsa yarına kadar bekler, dedi annesi.</p>

  <p>- Bu evde bir gün daha kalamam, dedi Grania. Beş dakika öncesine kadar bunu anlamamıştım, ama burada hiç mutlu olmadım.</p>

  <p>- Mutluluk nedir? dedi Nell Dunne.</p>

  <p>Grania eşyalarını toplamak için üst kata çıktı. Odadaki üçlü konuşmadan oturuyordu. Dışarda, arabada oturan erkek evde olup bitenleri anlamaya çalışıyordu. Yan odanın camındaki gidip gelmeleri iyiye mi yorması gerektiğini merak ediyordu.</p>

  <p>Bir süre sonra elinde bavul evden çıkan Grania'yı gördü.</p>

  <p>- Seni evimize götüreceğim, sevgilim, dedi. Sonra, yakın zamana kadar babasının omzunda ağladığı gibi başını omzuna dayayarak ceketini ıslatana dek ağladı Grania.</p>

  <p>Fiona saatlerce olanları düşündü. Grania kendinden bir yaş büyüktü. Annesi ile babasına böyle karşı çıkmayı göze nasıl almıştı? Grania'nın hayatındaki olaylarla kıyasladığında Fiona'nın sorunları ne kadar küçük kalıyordu. Onun sorunu Barry'yle yakınlaşacağı bir şeyler bulmaktı.</p>

  <p>Bu konuyu ertesi sabah işte düşünmeye karar verdi.</p>

  <p>Hastanede çalışanların genellikle günün sonunda yandaki çiçekçinin elinde kalan çiçekleri ucuza alma imkânları vardır. Fiona da küçük bir buket frezya alarak bir karta "Çabuk iyileş, Nessa Healy" diye yazdı. Kimsenin görmediği bir sırada o bölümdeki hemşire masasının üstüne buketi bıraktı. Sonra koşarak kafeteryaya döndü.</p>

  <p>Barry'yi iki gün görmedi. Geldiğinde neşeliydi. "Annem çok daha iyi. Hafta sonu eve çıkacak" dedi.</p>

  <p>- Buna sevindim... sorunu... sorunu halloldu mu?</p>

  <p>- Sorun babam. O babamı... şey sanıyor... Neyse onu görmeye gelmedi bile. "Böyle intihar şantajlarıyla beni kandıramaz" diyor, ilk başlarda morali çok kötüydü annemin....</p>

  <p>- Ya şimdi?</p>

  <p>- Babam boyun eğdi. Çiçek göndermiş. Frezyalar... Böylece babamın kıymet verdiğini anladı. Eve çıkmaya razı oldu.</p>

  <p>Fiona her tarafının buz kestiğini hissetti. "Çiçekleri... çiçekleri kendisi getirmedi mi?"</p>

  <p>- Hayır, onları hemşire masasına bırakıp gitmiş. Yine de annemi etkilemeyi başardı.</p>

  <p>- Baban ne diyor? Fiona'nın sesi çok güçsüzdü.</p>

  <p>- Durmadan ona çiçek göndermediğini söylüyor, ama onların arasında hep böyle oyunlar olur... Söylediğinden emin değil gibiydi.</p>

  <p>- Hepimizin ailesi tuhaf. Arkadaşım geçenlerde aynı şeyi söylüyordu. Kafalarından neler geçtiğini anlamak imkânsız. Öylesine içten ve yakın davranıyordu ki...</p>

  <p>- Annem eve dönüp yerleştikten sonra yine çıkar mıyız? diye sordu.</p>

  <p>- Bunu çok isterim, dedi Fiona. Lütfen, lütfen Tanrım, o çiçekler konusunu kimse anlamasın, ne olur ikisi de kolay yolu seçerek çiçekleri babasının gönderdiğine inansınlar...</p>

  <p>Barry, Fiona'yı futbol maçına götürdü. Gitmeden önce hangi takımın iyi hangisinin kötü olduğunu söyledi. Ofsaytın ne olduğunu, hakemin geçen maçta kör gibi davrandığını bu maça kadar görmeye başlamasını temenni ettiklerini anlattı.</p>

  <p>Maçta Barry esmer, şişman bir adamla konuştu. "N'aber Luigi? Bu takımı tuttuğunu bilmiyordum."</p>

  <p>Luigi onu görmekten çok mutlu olmuştu. "Bartolomeo! Seni köftehor seni! Ben doğduğumdan beri bu çocukları tutarım."</p>

  <p>Sonra ikisi de İtalyanca'ya dönerek, "Mi piace giocare a calcio" demeye ve birlikte gülüşmeye başladılar. Fiona da gülüyordu.</p>

  <p>- "Futbol'u severim" demek.</p>

  <p>Fiona anlamıştı, ama Luigi'yi memnun etmek için yeni fark etmiş gibi davrandı. "Demek ki ikiniz de İtalyanca'yı epey ilerletmişsiniz..."</p>

  <p>- Ah, affedersin Luigi, arkadaşım Fiona, dedi Barry.</p>

  <p>- Kız arkadaşın seninle maça geldiği için ne kadar şanslısın. Suzi maça geleceğine duvardaki yağlıboyanın kurumasını seyretmeyi tercih ettiğini söyler.</p>

  <p>Fiona karşısında duran Dublin şiveli, İtalyan adlı bu adama acaba Barry'nin kız arkadaşı olmadığını açıklaması gerekir mi karar veremiyordu. Üstünde durmamaya karar verdi. Ayrıca neden Barry'ye o tuhaf isimle hitap ediyordu?</p>

  <p>- Sonra Suzi'yle buluşacaksan belki dördümüz bir içki içeriz? Luigi bunun duyduğu en parlak fikir olduğunu belirtti, sonra buluşacakları pub'ı kararlaştırdılar.</p>

  <p>Maç boyunca Fiona olanları anlamaya çalıştı. Yerinde bağırmaya yerinde üzülmeye gayret etti. İçinden bunun harika bir şey olduğunu, diğer kızların da erkek arkadaşlarıyla maça gidip orada başka erkeklerle karşılaştıklarını sonra da o erkeklerin kız arkadaşlarıyla bir pub'da buluştuklarını düşünüyordu.</p>

  <p>Kendini harika hissediyordu.</p>

  <p>Şimdi sadece frikik, korner ve penaltının ne olduğunu unutmaması gerekiyordu. Daha da önemlisi Barry'ye annesi, babası ve o esrarengiz çiçekler hakkında soru sormamayı hatırlaması lazımdı.</p>

  <p>Suzi harika bir kızdı. Kıpkırmızı saçları vardı, Temple Bar'daki o şık yerlerden birinde garsondu.</p>

  <p>Fiona, hastanede kahve servisi yaptığından söz etti. Sonra da "Ne de olsa seninki gibi klas bir yer değil" diye ekledi.</p>

  <p>- Çok daha önemli, dedi Suzi kesin bir tavırla. Sen ihtiyacı olan insanlara servis yapıyorsun. Bense oraya sadece görünmek için gelenlerin önüne bir şeyler koyuyorum...</p>

  <p>Erkekler kızların birbirleriyle böylesine anlaştıklarını görünce rahatlayarak maçı en ince ayrıntısına kadar tartışmaya koyuldular. Sonra da çıkacakları İtalya gezisini ele aldılar.</p>

  <p>- Bartolomeo da gece gündüz şu meşhur viaggio'dan konuşuyor mu? diye sordu Suzi merakla.</p>

  <p>- Ona neden böyle diyorsun? diye sordu Fiona alçak sesle.</p>

  <p>- Adı değil mi? Suzi gerçekten şaşırmıştı.</p>

  <p>- Yoo... Adı Barry.</p>

  <p>- Ah! Tamam canım. Hepsi Signora'nın başının altından çıkıyor. Müthiş bir kadın! Annemin evinde kiracı. Evi o idare ediyor, Lou'ya da "Luigi" diyor. Aslına bakarsan çok daha güzel bir ad. Ben bile bazen Luigi diyorum. Sen de gidiyor musun?</p>

  <p>- Nereye?</p>

  <p>- Roma'ya, dedi Suzi "r" harfini İtalyanlar gibi çatlatarak.</p>

  <p>- Emin değilim. Barry'yi daha o kadar tanımıyorum. Ama işler iyi giderse belki giderim. Şimdiden bilemem.</p>

  <p>- Para biriktirmeye başla... Çok eğlenceli olacak. Lou orada evlenmemizi istiyor ya da en azından balayımızı orada geçirmemizi. .. Suzi muhteşem bir yüzük taşıyan parmağını burnunun dibinde sallıyordu.</p>

  <p>- Ne harika...</p>

  <p>- İnanılmaz değil mi? Lou'nun bir arkadaşı çok iyi fiyata ayarlamış...</p>

  <p>- Roma'da balayı geçirmeyi bir düşün, Fiona'nın sesinden ne kadar imrendiği seziliyordu.</p>

  <p>- Tek sakıncası balayımı en az elli altmış kişiyle birlikte geçireceğim. ..</p>

  <p>- Böylelikle onu gündüzleri değil, sadece geceleri oyalamak zorunda kalırsın, dedi Fiona.</p>

  <p>- Onu oyalamak mı? Ya ben? Onun beni eğlendirmesini beklerdim.</p>

  <p>Fiona her zamanki gibi ağzını açtığına pişman olmuştu. Suzi gibi birinin böyle düşünmesinden daha tabii ne olabilirdi. Luigi denen çocuğun etrafında takla atmasını bekleyecekti tabii. Fiona gibi "Onu sıkıyor muyum" diye düşünüp korku içinde yaşayacak değildi ya... Bu kız kadar kendinden emin olmak ne güzel olurdu. Ama insanın Suzi gibi muhteşem kızıl saçları olursa, onun gibi meşhur bir yerde çalışırsa, geçmişinde Luigi gibi kocaman taşlı yüzükler getiren bir dolu erkek arkadaşı olursa... Fiona derin derin içini çekti. Suzi anlayışlı bir bakışla onu süzüyordu. "Maç çok mu sıkıcıydı?" diye sordu.</p>

  <p>- Yok o kadar kötü sayılmaz. Ben daha önce hiç maça gitmemiştim. Ofsaydın ne olduğunu tam anladığımı sanmıyorum. Sen biliyor musun?</p>

  <p>- Aman yarabbi, hayır. Nereden bileyim? Öğrenmeye de niyetim yok. Bunları anlamaya başlarsan kendini buz gibi bir havada kulakları sağır eden bağrışmaların arasında bulursun. Ben kendime düstur olarak "maçtan sonra buluş"u seçtim. Suzi'nin bilmediği şey yoktu.</p>

  <p>Fiona karşısındaki kızıl saçlı kıza ne kadar gıpta ediyordu, ona ne kadar imreniyordu. "Nasıl böyle... böyle kendinden bu kadar emin... biri oldun? Güzel olduğun için mi yoksa?"</p>

  <p>Suzi Fiona'nın yüzüne bakıyordu. Bu hevesli, kocaman gözlüklü kızın alay etmediği kesindi. "Neye benzediğimi hiç bilmiyorum" dedi Suzi. Doğru söylüyordu. "Babam bir sokak orospusuna, bir aşifteye benzediğimi söyler, anneme kalsa erkeklere kolaylıkla yüz veren biri gibiyimdir. İş aradığımda fazla makyaj yaptığımı söylemişlerdi, beni yatağa atmak isteyenlerden ise muhteşem göründüğümü duydum. Benim yerimde sen olsan nasıl göründüğünü bilir miydin?"</p>

  <p>- Anlıyorum, ah, ne kadar iyi anlıyorum, dedi Fiona başını sallayarak. Annesi tişört giydiğinde çok gülünç göründüğünü söylerdi, oysa hastanedekiler tişörtlerine bayılıyordu. Bazıları gözlüklerinin çok yakıştığını -gözlerini büyüttüğü için- bir hava verdiğini söylerdi. Başkaları ise lens alacak parası olmadığından mı gözlük taktığını sorarlardı. O bile zaman zaman uzun saçlarını beğenir, zaman zaman ise o saçlarla ufacık okul talebesine benzediğini düşünürdü.</p>

  <p>- Sanırım sonunda büyüdüğümü ve herkesi memnun etmenin imkânsız olduğunu anladım. Ben de onun yerine kendimi mutlu etmeye karar verdim. Bacaklarım güzel, onun için kısa etek giyiyorum, ama öyle aptalca kısa değil. Sonra makyajımı da biraz hafiflettim. .. Baktım ki ben aldırmayınca başkaları da fikir vermekten vazgeçmeye başladılar.</p>

  <p>Fiona, fikir almak istercesine, alçak bir sesle, "Sence saçlarımı keseyim mi?" diye sordu.</p>

  <p>- Hayır bence kesme. Ama ben saçını uzat da demem. Saçların da vücudun da senin... Onlarla sen ne yapmak istiyorsan onu yap. Ne bana ne Bartolomeo'ya ne de annene sor... Yapmazsan hep çocuk kalırsın. En azından ben böyle düşünüyorum.</p>

  <p>Muhteşem Suzi için böyle konuşmak ne kadar kolaydı. Fiona kendini gözlüklü bir fare gibi görüyordu. Uzun saçlı bir fare. Gözlüklerini atıp saçlarını keserse bu sefer gözlerini kırpıştıran kısa saçlı bir fare olacaktı. Büyümesine, herkes gibi karar almasına yardımcı olacak bir şey gerekiyordu. Belki de aniden ona güç verecek bir şey çıkardı.</p>

  <p>Barry iyi vakit geçirmişti. Fiona arkasında, beline sarılmış motorla eve dönerlerken "Bir daha maça davet ederse ne derim" diye düşünüyordu. Cesaret gösterip Suzi gibi maçtan sonra buluşmayı mı önermeliydi? Yoksa hastanede birilerinden ofsaydı iyice öğrenmeye çalışarak maça mı gitmeliydi? Hangisi daha doğru olurdu? Kendisinin ne istediğini bir bilseydi... Ama o daha Suzi gibi büyümemişti. Hiçbir şey hakkında fikir üretecek konuma gelmemişti.</p>

  <p>Yolun başında motordan inerken, "Arkadaşlarınla tanışmak hoşuma gitti" dedi.</p>

  <p>- Bir dahaki sefer senin istediğin bir şeyi yaparız. Yarın sana uğrarım. Annemi eve çıkartmaya geleceğim.</p>

  <p>- Çoktan döndüğünü sanıyordum. Barry annesi eve iyice yerleştiğinde onu davet edeceğini söylemişti. Fiona da Bayan Healy'nin çoktan evine döndüğünü düşünüyordu. Frezyaları bırakıp kaçan kadın olarak tanınmaktan korktuğu için son günlerde hastanenin o bölümünden uzak durmaya özen göstermişti.</p>

  <p>- Hayır. Tam iyileştiğini düşündüğümüz sırada yeniden geriledi.</p>

  <p>- Buna üzüldüm, dedi Fiona.</p>

  <p>- O çiçekleri babamın gönderdiğinden emindi. Ama tabii ki o göndermemiş. Bunu anlayınca tekrar hastalandı.</p>

  <p>Fiona'yı ateş bastı, aynı zamanda buz gibi oldu vücudu. "Ne korkunç" dedi. Sonra, fısıltıyla, "Neden babanın gönderdiğini sanmıştı?" diye sordu.</p>

  <p>Barry hüzünlü bir ifadeyle, "Kim bilir? Üstünde adı yazılı bir buket çiçek gerçekten geldi... Doktorlar kendi kendine gönderdiğini düşünüyorlar."</p>

  <p>- Buna nasıl karar verdiler?</p>

  <p>- Burada yattığını başka bilen yoktu da ondan...</p>

  <p>Fiona'yı göz kırpmadan geçireceği bir gece daha bekliyordu. O kadar çok şey olmuştu ki... Maç, futbol kuralları, Luigi ve Suzi'yle tanışmak, İtalya'ya gitme ihtimali, herkesin Barry'nin kız arkadaşı olduğunu düşünmesi... Sonra büyüyünce insanın ne yapması, ne söylemesi gerektiğini bileceğini, kendi kendine kararlar alabileceğini anlaması... Sonra da bir buket çiçek yüzünden Barry'nin annesinin hastalığının nüksetmesine neden olması... Kadıncağız uyandığında bir buket çiçek görürse neşelenir sanmıştı. Oysa o buket her şeyi bin kere daha berbat etmişti.</p>

  <p>Fiona ertesi gün işe gittiğinde yorgun ve soluk yüzlüydü. Üstelik tişörtlerinin arasından yanlış gün yazılı olanım seçmişti. Herkesin kafası karışıyordu. İnsanlar günlerden cuma olduğunu sandıklarını söylüyordu. Bir kısmı da "Karanlıkta mı giyindin" diye soruyordu. Kadının biri Fiona'nın göğsünde pazartesi yazdığını görünce "Yanlış geldim" diye çıkıp gitmişti. Fiona, soyunma odasına gitti ve tişörtün önünü arkasına çevirdi. Kimsenin arkasına bakmasına izin vermemeye çalışmaktan başka çare yoktu.</p>

  <p>Barry öğlen tatilinde geldi. "Bizim bölümün sorumlusu Miss Clarke bir iki saat izin verdi. Çok iyi bir kadındır... o da İtalyanca kursuna geliyor. Ona kursta 'Francesca' diyorum, işte ise Bayan Clarke. Ne komik, değil mi?"</p>

  <p>Fiona Dublin'lilerin en az yarısının yalancı isimlerle bu kursta boy gösterdiklerini düşünmeye başlamıştı. Ama Mountainview'daki o azgınlar okulunda çocukça oyunlar oynayan insanları gıpta edecek zamanı yoktu. Merak ettiğini belli etmeden annesinin nasıl olduğunu anlamalıydı.</p>

  <p>- Her şey yolunda mı?</p>

  <p>- Hayır, ne yazık ki değil. Annem eve dönmek istemiyor, ama burada kalacak kadar da hasta değil. Bu yüzden onu bir akıl hastanesine gönderecekler. Çok üzgün ve ümitsiz görünüyordu.</p>

  <p>Yüzü uykusuzluktan ve üzüntüden bembeyaz, "Çok yazık, Barry" dedi.</p>

  <p>- Evet. Ne yapalım buna da göğüs germeye çalışacağım. Sana bir şey söylemek istiyordum. Hani bir daha çıkarız, o zaman da senin istediğin bir şey yaparız demiştim ya...</p>

  <p>Fiona panik içindeydi. Ne istediğini seçmeye vakti olmamıştı ki... Aman yarabbi, her şeyin üstüne bir de bunu sormaya kalkışacak değildi...</p>

  <p>- Ne istediğimi daha tam olarak...</p>

  <p>- Hayır. Sadece bunu biraz ertelemek zorunda olduğumuzu söylemek istedim. Ama sakın başkasıyla çıktığımı veya çıkmak istediğimi sanma... heyecandan kekeliyordu.</p>

  <p>Fiona, Barry'nin gerçekten ondan hoşlandığını anladı. Kalbinin üstünde baskı yapan ağırlığın dörtte üçü bir anda yok olmuştu. "Hayır, tabii... anlıyorum... her şey hallolunca bana haber ver."</p>

  <p>Yüzünü kaplayan gülümseme o kadar genişti ki... Kahve ve çay almak için sırada bekleyenler bir süre daha beklemek zorunda kaldılar.</p>

  <p>Barry de en az onun kadar geniş bir gülümsemeyle onun yüzüne baktı sonra çıkıp gitti. Fiona futbolda ofsaydın kurallarını öğrendi, ama topu atan ile kaleci arasında hep iki kişinin bulunmasının nasıl sağlandığını çözemiyordu. Kimseden doyurucu bir cevap alamamıştı.</p>

  <p>Arkadaşı Brigid Dunne'ı aradı.</p>

  <p>Telefona Brigid'in babası cevap verdi. "Merhaba. Seninle konuşma fırsatı çıktığına sevindim, Fiona. Geçenlerde bize geldiğinde sana kabalık ettim. Lütfen bağışla beni."</p>

  <p>- Zararı yok, Bay Dunne. Canınız sıkılmıştı.</p>

  <p>- Evet canım çok sıkılmıştı. Hâlâ da öyle...</p>

  <p>- Belki benim orada yerim yoktu, fazlalıktım."</p>

  <p>- Brigid'i çağırayım."</p>

  <p>Brigid çok keyifliydi. Bir kilo vermişti, insanı kemikli gösteren yeni bir ceket almıştı ve bedavadan Prag'a gidiyordu. Hiç olmazsa kusurların ortaya döküldüğü çıplaklar plajı olmayan bir ülkeydi Çek Cumhuriyeti.</p>

  <p>- Grania'dan ne haber?</p>

  <p>- Hiç bilmiyorum.</p>

  <p>- Onu görmeye gitmediğini mi söylemeye çalışıyorsun? Fiona çok şaşırmıştı.</p>

  <p>- İyi fikir. Gel bu akşam Zina Sitesi'ne gidelim. Onları ziyaret edelim. Belki o geriatriğe de rastlarız.</p>

  <p>- Şişş. Öyle söyleme... baban duyabilir.</p>

  <p>- Bu babamın deyimi. Bunu babam söylüyor. Brigid hiç pişman değildi.</p>

  <p>Nerede buluşacaklarına karar verdiler. Brigid içten içe gülünç bir gece geçirmeye hazırlanıyordu. Fiona ise Grania'nın yıkılıp yıkılmadığım merak ediyordu.</p>

  <p>Kapıyı Grania açtı. Uzun siyah bir kazak ile blucin giymişti. Onları görünce şaşırdı. "İnanılmaz" dedi sevinçle. "İçeri girin. Tony, zeytin dalının ilk yaprakları kapımızı çaldı."</p>

  <p>Tony de gülerek kapıya geldi. Yakışıklı, fakat çok yaşlıydı. Fiona, Grania'nın nasıl olup da bu adamla bir gelecek görebildiğini anlamıyordu.</p>

  <p>- Kardeşim Brigid ve arkadaşımız Fiona.</p>

  <p>- Girin, girin. Daha iyi bir zaman seçemezdiniz. Tam bir şişe şarap açacaktım. Grania "Çok içiyoruz" diyordu, yani benim çok içtiğimi söylemek istiyordu... Oysa şimdi içmeye mecburuz.</p>

  <p>Onları kitap, kaset ve CD dolu bir odaya aldı. Yunan müziği çalıyordu.</p>

  <p>- Zorba'daki dans mı? diye sordu Fiona.</p>

  <p>- Hayır, ama aynı besteciden. Theodorakis'i sever misin? Aynı çağın müziğinden hoşlandığını sandığı birini bulmak gözlerini parlatmıştı.</p>

  <p>- Kim? dedi Fiona. Karşısındaki adamın gülüşü dondu.</p>

  <p>- Ne kadar lüks, dedi Brigid etrafı hayranlık ve gıptayla süzerek.</p>

  <p>- Değil mi? Tony bütün bu rafları özel olarak yaptırmış. Babamın kütüphanesini yapan adama. Babam nasıl? Grania gerçekten merak ediyordu.</p>

  <p>- Bildiğin gibi. Hep aynı.</p>

  <p>- Hâlâ yüksekten atıp bağırıp çağırıyor mu?</p>

  <p>- Hayır. Daha çok iç çekip inliyor.</p>

  <p>- Ya annem?</p>

  <p>- Annemi bilirsin. Gittiğinin farkında bile değil.</p>

  <p>- Teşekkür ederim. İnsana sevildiğini ne güzel anlatırsın.</p>

  <p>- Sadece gerçeği söylüyorum.</p>

  <p>O sırada Fiona, Dunne ailesinin içyüzünü anlamaması için yaşlı adamı lafa tutmaya çalışıyordu. Belki de adam her şeyi biliyordu.</p>

  <p>Tony hepsine birer bardak şarap verdi. "Sizinle tanışmaktan çok memnunum kızlar. Yalnız okulda bakmam gereken bir iki şey var, sizin de nasıl olsa konuşacaklarınız çoktur. Onun için sizleri biraz yalnız bırakacağım."</p>

  <p>- Gitmen gerekmez, sevgilim. Grania adama zorlanmadan "sevgilim" demişti.</p>

  <p>- Gerekmediğini biliyorum. Ama gideceğim. Brigid'e döndü. Babanla konuşursan, ona... ona... Brigid merakla bekliyordu. Oysa Tony O'Brien sözcükleri bulmakta zorluk çekiyordu. Ona... kızının iyi olduğunu söyle, dedi boğuk bir sesle, sonra çıkıp gitti.</p>

  <p>- Ne demezsin? dedi Brigid. Bundan ne anlam çıkartıyorsunuz?</p>

  <p>- Çok çok üzülüyor, dedi Grania. Babam okulda onunla konuşmuyormuş. Bir yere girdiğinde odayı terk ediyormuş. Okulda durumu çok zor. Ben de eve gidemediğim için zor durumdayım.</p>

  <p>- Eve gidemiyor musun? diye sordu Fiona.</p>

  <p>- Hayır. Aramızda bir olay geçti. "Bunları yapan benim kızım değil artık" gibi sözler söylendi.</p>

  <p>- Bilmem... Babam biraz sakinleşti gibi geliyor, dedi Brigid.</p>

  <p>Belki ilk geldiğinde biraz homurdanır ve söylenir, ama zamanla her şeyi kabul eder...</p>

  <p>- Tony hakkında konuşmasından nefret ediyorum, dedi Grania neye karar vereceğini bilemez gibi.</p>

  <p>- Korkunç geçmişinden söz etmesinden mi demek istiyorsun? diye sordu Brigid.</p>

  <p>- Evet. Ama benim de geçmişim o kadar teiniz değil ki... Onun yaşında olsam ben de dolu dolu bir geçmişim olmasını isterdim. Hayatımın onunkinden kısa olmasından başka ne fark var aramızda?</p>

  <p>- Geçmişin olduğu için ne kadar şanslısın, dedi Fiona.</p>

  <p>- Susar mısın, Fiona? Çalı gibi ince olduğun yetmiyormuş gibi bir de geçmişin mi olmasını istiyordun?</p>

  <p>- Kimseyle yatmadım, kimseyle sevişmedim, o işi yapmadım, dedi birdenbire Fiona. Dunne kardeşler merakla ona bakıyordu.</p>

  <p>- Olamaz... Doğru değil...</p>

  <p>- Neden olamaz? Yatsaydım herhalde hatırlardım. "Yatmadım" diyorsam doğru söylüyorum.</p>

  <p>- Peki, neden. Soran Grania'ydı.</p>

  <p>- Bilmiyorum. Ya sarhoştular ya da korkunç insanlardı. Belki yer yanlıştı ya da ben karar verinceye kadar iş işten geçti... Beni tanırsınız. Kendine acıdığı ve pişmanlık duyduğu seziliyordu. Grania ile Brigid diyecek şey bulamıyorlardı. Şimdi istiyorum ama, dedi Fiona heyecanlı bir sesle.</p>

  <p>- Ne yazık ki çağımızın en yetenekli aygırını kaçırdık, o bu işi seve seve yapardı, dedi Brigid başıyla Tony O'Brien'ın çıktığı kapıyı işaret ederek.</p>

  <p>- Bu söylediğin hiç komik değil, dedi Grania.</p>

  <p>- Bence de, dedi Fiona. Önüme gelenle yapmak istiyorum demedim ki. Âşık olduğum biri var...</p>

  <p>-Aman, affedersiniz!., dedi Brigid öfkeyle.</p>

  <p>Grania şaraplarını tazeledi. "Ne olur kavga etmeyelim" dedi.</p>

  <p>- Kavga eden kim? dedi Brigid şarap bardağını kafasına dikerek.</p>

  <p>- Okuldayken oynadığımız; gerçeği söyleme ya da sadece yürekli olma arasında seçim yapmayı gerektiren oyunu hatırlıyor musunuz?</p>

  <p>- Sen hep yüreklilik göstermeyi seçerdin.</p>

  <p>- Bu akşam gelin gerçeği söylemeyi seçelim.</p>

  <p>- İkiniz bana ne yapmam gerektiğini söyleyin.</p>

  <p>- Eve gelip babamı görmelisin. Seni gerçekten özlediğini sanıyorum, dedi Brigid.</p>

  <p>- Geldiğinde banka veya siyaset konularını açmalısın veya yönettiği gece kursundan söz etmelisin. Onu alıştırıncaya kadar şeye... Tony'yi hatırlatacak konulara girmemelisin, dedi Fiona.</p>

  <p>- Ya annem? Gerçekten aldırmıyor mu?</p>

  <p>- Hayır. Sadece seni sinirlendirmek için böyle söyledim. Ama aklını taktığı bir şey olduğunu sen de biliyorsun. Ya işi ya da geçirmekte olduğu menopoz. O bakımdan annemin gözünde babam gibi "büyük sorun" sen değilsin.</p>

  <p>- Doğru söyledin, dedi Grania. Haydi, Brigid, o oyunu oynayalım.</p>

  <p>- Brigid şişmanlama konusunda ağzını kapatmalı, dedi Fiona.</p>

  <p>- Çünkü şişman değil, seksi. Kocaman bir kıç ve kocaman göğüsler, erkeklerin bayıldığı şey değil mi? diye sordu Grania.</p>

  <p>- Aralarında da incecik bir bel, diye ekledi Fiona.</p>

  <p>- Ama kaloriler ve fermuarlar konusuna gelince çok çok sıkıcı biri oluyor, dedi Grania gülerek.</p>

  <p>- Saç fırçası sapına benzeyen biri için böyle konuşmak kolay.</p>

  <p>- Hem sıkıcı hem seksi. Beklenmeyen bir bileşim, dedi, Grania. Brigid de gülümsemeye başlamıştı, içtenlikle konuştuklarını anlamıştı. "Tamam. Şimdi sıra Fiona'da." Neşelenmeye başladığı görülüyordu. İki kardeş bir süre sustular. İnsanın ailesinden birine saldırması daha kolaydı.</p>

  <p>- Hazırlıklı olmak için bir kadeh şarap alayım, dedi Fiona.</p>

  <p>- Fazla alçakgönüllü...</p>

  <p>- Hep bağışlanmayı isteyen...</p>

  <p>- Hiçbir konuda fikir üretemeyen...</p>

  <p>- Hiçbir konuda karar alamayan...</p>

  <p>- Herkesin kendi kararlarını alması gerektiğini anlayacak kadar olgunlaşmamış....</p>

  <p>- Herhalde hayat boyu çocuk kalacak...</p>

  <p>- Bir daha tekrarlar mısın? diye araya girdi Fiona.</p>

  <p>Grania ile Brigid "Fazla mı ileri gittik" der gibi birbirlerine baktılar.</p>

  <p>- Sadece insanlara karşı hep fazla yumuşak olduğunu, kimsenin senin gerçek fikrinin ne olduğunu anlamadığını söylemek istiyorduk.</p>

  <p>- Ya da fikrin olup olmadığım... diye ekledi Brigid karamsar bir ifadeyle.</p>

  <p>- Ya çocuk kalmak konusu?..</p>

  <p>- Kararlarımızı biz vermek zorundayız değil mi? Yoksa hep bizim yerimize başkaları karar verir. Bu da çocuk kalmak demektir. Bunu demek istedim. Grania komik, küçük Fiona'yı kırmış olmak istemiyordu.</p>

  <p>- Çok tuhaf bir şey. Bunu bana söyleyen ikinci insansın. O Suzi denen kız da "Saçımı kessem mi" diye sorduğumda aynı şeyi söyledi. Ne tuhaf!</p>

  <p>- Peki, yapabilecek misin? Soran Brigid'di.</p>

  <p>- Neyi?</p>

  <p>- Zamanla karar vermeyi öğrenmeyi, sevdiğin adamla yatmayı, saçını kesmeyi, fikir yürütmeyi.</p>

  <p>- Ya sen? Sen insanın kafasını o kalorilerle şişirmeye son verecek misin bakalım? dedi Fiona ateşli ateşli.</p>

  <p>- Evet, o kadar sıkıcı geliyorsa, yapacağım.</p>

  <p>- Tamam, öyleyse, dedi Fiona.</p>

  <p>Grania, Fiona düşüncelerini açıkça söylerse, Brigid de kızartma konusunda ağzım açmazsa Çin yemeği getirteceğini söyledi. Onlar da ertesi gün babasına gitmeye söz verirse Grania'nın koyduğu kurallara uymayı kabul edeceklerim söylediler.</p>

  <p>Yeni bir şişe şarap açtılar, yaşlı adam eve dönüp onun yaşında birinin düzenli uykuya ihtiyacı olduğunu söyleyerek onları kapının önüne koymasına dek birlikte güldüler.</p>

  <p>Oysa adamın Grania'ya bakışlarından uykudan başka şeyler düşündüğü belli oluyordu. Otobüse binip eve doğru yol aldıklarında Brigid, "Ziyaretlerine gitmemiz çok iyi fikirdi, değil mi?" diye sordu. Aradan geçen zaman içinde öneriyi kendisinin yaptığına inanmıştı.</p>

  <p>- Çok mutlu görünüyor, dedi Fiona.</p>

  <p>- Ne kadar yaşlı, değil mi?</p>

  <p>- Neyse. Ondan başkasını istemiyor ki... dedi Fiona konuyu kapatmak için.</p>

  <p>Brigid'in aynı fikirde olduğunu görünce şaşırdı. "Sorun da bu ya... Adam isterse Mars'tan gelmiş sivri kulaklı biri olsun... İstediği o ise... Herkes gerçekten istediği şeyin peşinden gidecek kadar cesur olsa, dünya bambaşka bir yer olurdu..." Belki de şarabın etkisiyle bağırarak konuşuyordu.</p>

  <p>Otobüstekilerin çoğu bu sözlere güldü, alkışlayanlar bile çıktı. Brigid onlara öldürecek gibi bakıyordu.</p>

  <p>- Seksi fıstık, bize bir gül bakalım, diye bağırdı bir erkek.</p>

  <p>- Bana seksi dediler, diye fısıldadı Fiona'ya, mutluluk içindeydi.</p>

  <p>- Sana söylememiş miydik? dedi Fiona.</p>

  <p>Barry Healy'yle bir daha çıktıklarında değişik bir insan olmaya karar verdi. Nasıl olsa bir daha çıkacakları kesindi.</p>

  <p>Aradan geçen bir hafta çok yavaş geçti. Bir gün Barry'yi karşısında buldu.</p>

  <p>- Evde işler yolunda mı? diye sordu.</p>

  <p>- Pek sayılmaz. Annem hiçbir şeyle ilgilenmiyor, yemek bile yapmıyor. Eskiden pastalar ve tatlılar yaparak insanı delirtirdi. Neredeyse zorla yedirirdi yaptıklarını. Şimdi süpermarketten hazır yiyecekler almazsam aç kalırız.</p>

  <p>Fiona anlayış doluydu. "Ne yapmayı düşünüyorsun?" diye sordu.</p>

  <p>- Hiç bilmiyorum. Ondan önce ben delireceğim. Dinle, çıktığımızda nereye gitmek istediğine karar verdin mi?</p>

  <p>Fiona o anda kararını verdi. "Sizin eve çaya gelmek isterim" dedi.</p>

  <p>- Hayır, bu iyi bir fikir değil.</p>

  <p>- Ne istediğimi sen sordun. Ben de sana söyledim. Hem belki anneni harekete geçirmiş oluruz. Yemeğe bir kız arkadaşını getirdiğini söylersen belki bir şeyler hazırlamak ister. Ben de neşeli olur, ona iyi davranırım ve güncel olaylardan konuşuruz.</p>

  <p>- Hayır, Fiona. Henüz değil.</p>

  <p>- Ama ona yardım edeceksek asıl şimdi yapmamız gerekmez mi? Şimdiden normal davranmazsan hayatının düzeleceğine inanmasını nasıl bekliyorsun?</p>

  <p>- Bilmem, belki de haklısın, dedi Barry.</p>

  <p>- Hangi akşam olsun? Barry aslında istemeyerek bu akşamı seçti.</p>

  <p>Sonra Fiona'nın kararsız davranmasını ne hazırlarlarsa hazırlasın önemi olmadığını söylemesini bekledi. Oysa tam tersi oldu, Fiona uzun bir iş gününden sonra yorgun olacağını, bu bakımdan canının makarna veya börek gibi doyurucu bir şeyler isteyeceğini söyledi. Barry kulaklarına inanamıyordu. Ama annesine aktarmaktan kaçınmadı.</p>

  <p>- Bu tür yemekler yapacak halde değilim, dedi Barry'nin annesi.</p>

  <p>- Tabii yaparsın, Anne. Senin ne kadar iyi bir aşçı olduğunu unuttum mu sanıyorsun?</p>

  <p>- Baban böyle düşünmüyor ama... dedi. Barry kalbinin çeliğe dönüştüğünü hissetti. Annesini iyileştirmek için Fiona'nın akşam yemeğine gelmesinden daha fazlası gerekiyordu. Tek çocuk olmamayı, sorunlarını paylaşacak en az altı erkek altı da kız kardeşi olmasını ne kadar isterdi. Babasının annesini ne kadar sevdiğini, ölmek istediğinde ne kadar üzüldüğünü, yani annesinin duymak istediği o kahrolası sözleri söylemesini nasıl da dilerdi. Karşısına kim çıkarsa çıksın onu terk etmeyeceğini söylese... Babası çok yaşlıydı, neredeyse elli yaşındaydı, tabii ki annesini başka bir kadın için bırakacak değildi. Zaten onu kim isterdi ki... Sonra intihara kalkışmasını şantaj diye nitelendirmek de nereden çıkmıştı? Babasının hiçbir konuda kesin fikri yoktu. Ülkede seçim olduğunda veya referandum yapıldığında fikrini açıklayacağına elinde gazete koltuğuna gömülürdü. Peki bu konuda böylesine sert fikirler ortaya atmak ne demek oluyordu? Annesinin istediği sözcükleri söyleyemiyor muydu?</p>

  <p>Fiona'nın parlak fikri boşa gidecekti. Bunu şimdiden görüyordu Barry.</p>

  <p>- Peki, Anne. Öyleyse ben bir şeyler hazırlamaya çalışırım. İyi bir aşçı sayılmasam da denemeye razıyım. Sen pişirmişsin gibi yaparız. Çünkü arkadaşımın eve gelmesinden memnun değilmişsin gibi davranmanı istemem.</p>

  <p>- Yemeği ben yapacağım, dedi annesi. Sen Cascarino'nun yemeğini bile yapmaktan âcizsin. Cascarino tek gözlü iri kedilerinin adıydı. Adını İrlanda Millî Takımı'nda oynayan Tony Cascarino'dan almıştı. Ama kedinin patilerinde büyük bir beceri olduğu söylenemezdi.</p>

  <p>Fiona, Barry'nin annesine ufak bir kutu çikolata getirdi.</p>

  <p>- Getirmeseydin keşke. Kilo almama yarayacak, dedi kadın. Yüzü solgun görünüyordu, bakışları da yorgundu. Koyu kahverengi bir elbise giymişti saçları da dümdüz ve cansızdı.</p>

  <p>Fiona yine de kadına hayranlıkla bakıyordu. "Ah, Bayan Healy, şişman değişiniz ki... Nefis elmacıkkemikleriniz var, bir insanın şişman olup olmadığı oradan belli olur. Elmacıkkemiklerinden..."</p>

  <p>Barry annesinin duyduklarına inanmayan bir edayla yüzüne dokunduğunu gördü. "Doğru mu?" dedi.</p>

  <p>- Gerçekten. Çıkık elmacıkkemikleri olan bütün film yıldızlarına balon... Birlikte film artistlerini saymaya başladılar. Bir kilo bile almayan Audrey Hepburn'leri, Ava Gardner'leri, Meryl Streep'leri... Sonra da elmacıkkemikleri belirgin olmayan başka artistleri saymaya başladılar.</p>

  <p>Barry haftalardır annesini bu kadar canlı görmemişti. Fiona'nın Marilyn Monroe'yu tartıştığını duydu. Yaşlansaydı güzelliğini koruyamayacağım söylüyordu. Konuyu intihar edenlere getirmemesini diliyordu.</p>

  <p>Annesi konuya doğal bir yaklaşım göstererek, "Ama kendini bunun için öldürmedi ki. Yani elmacıkkemikleri yüzünden demek istiyorum" dedi.</p>

  <p>Barry Fiona'nın kızardığını fark etti. Yine de bir şey olmamış gibi konuşmaya gayret ediyordu. "Hayır. Bence yeterince sevilmediğini sandığı için yaptı. Aman yarabbi, iyi ki bizler de böyle davranmıyoruz. Yoksa kısa zamanda dünyada yaşayan kimse kalmazdı." O kadar doğal ve öyle hafife alarak konuşuyordu ki Barry bir an için nefesini tuttu.</p>

  <p>Annesi ise hiç beklenmedik bir şekilde normal bir sesle, "Belki de ölmek istemiyordu, belki sevdiği adamın çok üzüldüğünü görmek ama, kurtulmak istiyordu" dedi.</p>

  <p>Barry hayranlıkla Fiona'yı seyrediyordu. Bugün çok daha canlıydı. Nasıl adlandırması gerektiğim bilmiyordu, ama sanki eskisi gibi her konuda ondan bir ipucu beklemiyordu. Eve yemeğe gelmek için ısrar etmesi çok iyi fikirdi. Fiona'nın annesine elmacıkkemiklerinin ne güzel olduğunu söyleyeceği kimin aklına gelirdi?</p>

  <p>Akşamın beklediği kadar korkunç olmadığını hissetti. Biraz rahatlayarak Marilyn Monroe'nun intihan gibi bir mayın tarlasından sonra hangi konuya geleceklerini beklemeye başladı.</p>

  <p>Barry içinden konuşabilecekleri konuları sıralıyor, hiçbirini uygun bulmuyordu. Fiona'nın hastanede çalıştığını söyleyemezdi, çünkü bu sözler herkese mide yıkamalarını ve orada geçirilen günleri hatırlatırdı, birden İtalyanca kursundan da söz edemezdi ne de süpermarketten veya motorundan bahsedebilirdi. Bu konulara değinirse tehlikeli yerlerden uzaklaşmak için yaptığını anlarlardı. Annesine Fiona'nın tişörtlerini anlatsa, belki bundan hoşlanmazdı. Zaten Fiona da en iyi ceketi ile güzel, pembe bir bluz giymişti.</p>

  <p>O anda, kedi odaya girerek tek gözünü Fiona'ya dikti.</p>

  <p>- Seni Cascarino'yla tanıştırayım, dedi Barry, kızgın, kocaman kediyi hiç bu kadar sevmemişti. "Ne olur Tanrım, Cascarino Fiona'nın yeni eteğini tırmalamasın veya herkesin önünde mahrem yerlerini yalamaya kalkmasın" diye yalvarıyordu. Oysa kedi başını Fiona'nın dizlerine dayayarak kalkışa hazırlanan ufak bir uçak gibi mırlamaya başladı.</p>

  <p>- Sizin de kediniz var mı? diye sordu Barry'nin annesi.</p>

  <p>- Hayır. Aslında ben çok istiyorum, ama babam insanın başına açtığı dertleri bilmediğimi söylüyor.</p>

  <p>- Çok yazık. Ben kedileri çok oyalayıcı buluyorum. Cascarino belki güzel değil, ama bir erkek kedi olarak çok anlayışlıdır.</p>

  <p>- Anlıyorum, dedi Fiona. Erkeklerin bu kadar zor olmaları ne tuhaf değil mi? Aslında bunu isteyerek yaptıklarını sanmıyorum. Sadece yapıları öyle.</p>

  <p>- Onlar kalpsiz. Bayan Healy'nin gözlerinde tehlikeli bir parlaklık vardı. Göğüslerinde kan dolaşımını sağlayan, pat pat diye vuran bir şey var, ama ona kalp denmez. Barry'nin babasını ele alalım. Barry'nin bir arkadaşını getireceğini bile bile gelmedi. Biliyordu ve yine gelmedi.</p>

  <p>Bu, Barry'nin beklediğinden de kötüydü. Annesinin ilk yarım saatte işin derinliğine dalacağını hiç tahmin etmiyordu.</p>

  <p>Ama Fiona bununla da kolay başa çıkmayı başardı.</p>

  <p>- Erkekler böyledir işte!.. Barry'yi ailemle tanıştırmak için eve çağırdığımda babam da aynen böyle yapacaktır. Bana arka çıkmayacağından, beni hayal kırıklığına uğratacağından eminim. Evde olmayacak demek istemiyorum, çünkü hep evdedir. Ama beş dakika geçmeden Barry'ye motora binmenin ne kadar tehlikeli olduğunu, supermarket kamyoneti kullanmanın da en az motosiklet kadar tehlikeler içerdiğini, futbol sevmenin de aptallık olduğunu söyleyeceğine bahse girerim. İtalyanca öğrenmenin kötü taraflarını bulursa onları da sıralayacağına eminim. Babam her şeyin iyi yanını değil, kötü yanını görmekte ustadır. Bunun ne kadar iç karartıcı bir şey olduğunu bilemezsiniz.</p>

  <p>- Peki annen bu duruma ne diyor? Barry'nin annesi anlatılanlarla çok ilgileniyordu. Bir an için kocasını eleştirmeyi bir kenara bırakmıştı sanki.</p>

  <p>- Yıllar geçtikçe o da babam gibi düşünmeye başladı galiba. Onlar yaşlı, Bayan Healy. Sizlerden çok daha yaşlı... Ben kalabalık bir ailenin en küçük çocuğuyum. Onların alışkanlıklarından vazgeçmeleri için artık çok geç... Kocaman gözlüklerine yansıyan ışıkla parıldayan gözleri ve tertemiz saçlarını tutturan fiyonguyla o kadar içten ve heyecanlı görünüyordu ki... Dünyada oğluna böyle sıcak davranan bir kızı istemeyecek anne olamazdı.</p>

  <p>Barry annesinin gittikçe rahatladığım gözlemliyordu.</p>

  <p>- Barry, iyi bir çocuk gibi mutfağa git, böreği fırına koy. Başka yapılacak ne varsa lütfen yap, olur mu?</p>

  <p>Barry odadan çıktı, biraz gürültü yaptıktan sonra oturma odasında neler olduğunu anlamak için sessizce kapıya yanaştı. İki kadın duyamayacağı kadar alçak sesle bir şeyler konuşuyorlardı. "Ne olur Tamım, ne olur Fiona aptalca bir şeyler söylemesin" diye içinden dua ediyordu. Annesi de babasının başka kadınlarla ilişkisi olduğu konusundaki hayallerinden söz etmese... İçini çekerek üç kişilik masayı kurmaya koyuldu. Babasının bulunmayışı canım sıkmıştı. Ne de olsa her şeyi eski haline getirmek için bir çaba gösteriyordu Barry. Bu durumda o da ufacık bir çaba gösteremez miydi? Böyle davranarak annesinin kuşkularını daha da alevlendirdiğini fark etmiyor muydu?</p>

  <p>Bir kerecik olsun eve gelip babalık görevini neden yerine getirmiyordu? Annesi hiç olmazsa tavuklu börek ve elmalı tart yapmıştı. Bu da bir ilerleme değil miydi?.</p>

  <p>Yemek umduğundan çok daha iyi geçti. Fiona önüne konuları her şeyi silip süpürmüştü. Hamur yapmayı çok öğrenmek istediğini söyledi. İyi yemek yapmayı bilmiyordu. Sonra birden aklına bir şey geldi. "İşte buldum! Ben de yemek kursuna katılırım" diye bağırdı. "Barry ne öğrenmek istediğimi sordu da... Bu sofrayı görünce gerçekten neden hoşlanacağımı anladım."</p>

  <p>- Çok iyi fikir, dedi Barry, genç kızın annesinin yemeklerini beğenmesinden çok mutluydu.</p>

  <p>- İyi hamur yapmayı öğrenmek için eli hafif birinden ders almalısın, dedi annesi.</p>

  <p>"Yine her şeye kusur buluyor" dedi Barry içinden.</p>

  <p>Oysa Fiona hiç alınmışa benzemiyordu. "Evet, haklısınız. Hem şimdi dönemin yansına geldik. Size bir şey soracağım... ama hayır... böyle bir şeyi isteyemem... belki..." Barry'nin annesinden bir şey bekler gibi hevesli bir ifadesi vardı.</p>

  <p>- Ne demek istediğini söyle bakalım.</p>

  <p>"Salıları ve perşembeleri Barry akşam kursuna gittiğinde, siz bana gösterseniz, işin püf noktasını öğretseniz diyecektim." Yaşlı kadın bir süre sustu. Fiona devam etti. "Özür dilerim. Hep böyle yaparım zaten, düşünmeden konuşurum..."</p>

  <p>Barry'nin annesi, "Sana hamur yapmayı seve seve öğretirim, Fiona" dedi. "Önümüzdeki salı ekmek ve scone'la<a href="../Text/Section0002.xhtml#n16" id="n16d"><sup>[16]</sup></a> işe başlarız."</p>

  <p>Brigid Dunne hayranlık içindeydi. "Annesinden yemek öğrenmek! Ne harika bir fikir!" dedi.</p>

  <p>- Aslında ağzımdan doğal olarak çıktı. Fiona cesaretine kendisi de şaşıyordu.</p>

  <p>- Bir de erkeklere nasıl davranacağını bilmediğini söylüyorsun.. . Bu meşhur Barry'yle ne zaman tanışacağız?</p>

  <p>- Yakında. Bütün arkadaşlarımın karşısına çıkartarak ürkütmek istemiyorum. Özellikle senin gibi seksi ve özgüvenli olanların...</p>

  <p>- Tanrım, ne kadar değiştin, Fiona...</p>

  <p>- Grania. Ben Fiona.</p>

  <p>- Aman ne iyi. Ben de Genel Müdürlük'ten arıyorlar sanmıştım. Nasılsın? Yaptın mı?</p>

  <p>- Neyi yaptım mı?</p>

  <p>- Biliyorsun ya...</p>

  <p>- Hayır, daha değil, ama yakında. Her şey sırayla. Sana teşekkür etmek için arıyorum.</p>

  <p>-Niçin?</p>

  <p>- Ne kadar salak olduğumu söylediğin için.</p>

  <p>- Hiç öyle bir şey söylemedim, Fiona. Grania'nın alınmış olduğu seziliyordu.</p>

  <p>- Belki öyle söylemedin, ama aklımı başıma toplamamı söyledin. Ne kadar işe yaradı, bilemezsin. Şimdi bana bayılıyor, annesi de öyle... Daha iyi olamazdı.</p>

  <p>- Çok memnun oldum. Grania'nın gerçekten memnun olduğunu anladı.</p>

  <p>- Sen de kendine düşeni yaptın mı, merak ediyorum? Babanı görmeye gittin mi?</p>

  <p>- Hayır. Yapmak istiyordum, ama son dakikada korktum.</p>

  <p>- Grania! Fiona'nın sesi sertti.</p>

  <p>- Senin bana kızabileceğim düşünemiyorum.</p>

  <p>- Evet, ama o akşam aldığımız kararlara uyacağımıza söz vermemiş miydik?</p>

  <p>- Biliyorum.</p>

  <p>- Brigid o günden sonra ağzına düşük kalorili tatlandırıcıları almadı, ben de bir kaplan kadar cesur davranmaya başladım. İnanmazsın.</p>

  <p>- Tamam, tamam, Fiona. Bu akşam giderim, dedi Grania.</p>

  <p>Grania derin bir nefes aldıktan sonra kapıyı çaldı. Kapıyı babası açtı. Yüzündeki ifadeden bir şey anlaşılmıyordu.</p>

  <p>- Anahtarın yok mu? Neden birinin senin için kapıyı açmasını bekliyorsun?</p>

  <p>- Hâlâ bu evde yaşıyormuşum gibi elimi kolumu sallayarak içeri girmek istemedim.</p>

  <p>- Sana burada oturamazsın diyen mi oldu?</p>

  <p>- Biliyorum, Baba. İkisi antrede karşılıklı duruyorlardı. Rahatsızlık veren bir sessizliğin ortasındaydılar. Herkes nerede? Evdeler mi?</p>

  <p>- Bilmem, dedi babası.</p>

  <p>- Haydi, Baba, nasıl bilmezsin?</p>

  <p>- Bilmiyorum. Annen belki de mutfakta kitap okuyordun Brigid de belki yukarıdadır. Ben odamdaydım.</p>

  <p>- Odan nasıl ilerliyor? diye sordu, yalnızlığını saklamak için.</p>

  <p>Bu ev o kadar büyük değildi ki... Evin erkeğinin karısı ile kızının evde olup olmadıklarını bilemeyeceği kadar... veya aldırmayacağı kadar...</p>

  <p>- Fena değil, dedi.</p>

  <p>- Görebilir miyim?" Grania, "Hep böyle mi olacak" diye düşünüyordu, "babamla konuşmak hep diş çektirmeye mi benzeyecek?"</p>

  <p>- Tabii.</p>

  <p>Kızını odasına götürdü. İçeri giren Grania şaşkınlıktan bağırmamak için kendini zor tuttu. Akşam güneşi odaya girmiş, pencerenin içindeki sarı ve altın rengi sediri aydınlatıyordu. Morlu altın renkli perdeler ise sanki bir tiyatro sahnesinin perdeleriydi. Rafları kitap ve biblo doluydu, ufak yazı masası ise akşam ışığında ışıl ışıl parlıyordu.</p>

  <p>- Baba burası harika bir yer! Hiç böyle bir eser meydana getireceğini düşünmemiştim.</p>

  <p>- Birbirimiz hakkında o kadar bilmediğimiz şey vardı ki...</p>

  <p>- Ne olur, Baba bu harika odayı seyretmeme izin ver. Şu fresklere bir bakayım. Ne kadar mükemmel!..</p>

  <p>- Evet.</p>

  <p>- Ya bu renkler, Baba. Sanki bir rüya!..</p>

  <p>Sergilediği coşku babasının hissiz ve soğuk kalmasına izin vermeyecek kadar içtendi. "Haklısın, bir rüyanın parçalan... Ama ben hep rüya peşinde koşan bir aptal oldum, Grania."</p>

  <p>- Öyleyse ben deliliğimi senden aldım...</p>

  <p>- Hayır, sanmıyorum.</p>

  <p>- Hayır, belki senin gibi sanatçı değilim. Bir milyon yıl çalışsam böyle bir oda yapamam, ama benim de rüyalarım var.</p>

  <p>- Onlar doğru düzgün rüyalar değil, Grania. İnan bana.</p>

  <p>- Sana bir şey söyleyeceğim, Baba. Ben annem ile senin dışında kimseyi sevmemiştim. Doğru söylemek gerekirse belki de seni annemden biraz daha çok sevdim. Belki daha fazla dinlemezsin, ama şunu söylememe izin ver lütfen. Âşık olmanın anlamını şimdi anladım. Âşık olmak demek bir başkası için her şeyin en iyisini dilemek onun kendinden bile daha mutlu olmasını istemek demek değil mi?</p>

  <p>- Evet. Sesi ölü gibi çıkmıştı.</p>

  <p>- Bir zamanlar sen de annem için böyle hissettin değil mi? Yani, belki hâlâ da böyle düşünüyorsundur.</p>

  <p>- Yaşlandıkça hisler değişiyor.</p>

  <p>- Benim o kadar zamanım olmayacak. Sizin yirmi beş yıllık bir beraberliğiniz oldu, ama yirmi beş yıl sonra Tony çoktan ölüp gitmiş olacak. Öyle çok sigara ve içki içiyor ki... Biliyorsun. Yani on sene birlikte olursak ne mutlu bana...</p>

  <p>- Grania, daha fazlasını hak ediyorsun...</p>

  <p>- İnsanın sevdiği kişi tarafından sevilmesinden daha fazla ne olabilir ki. Bunu benim kadar sen de biliyorsun.</p>

  <p>- O adama güvenilmez.</p>

  <p>- Oysa ben sonuna kadar güveniyorum. Hayatımı ona teslim edecek kadar...</p>

  <p>- Babasız bir bebekle seni bırakınca görürsün. Bu söylediklerimi o zaman hatırlayacaksın...</p>

  <p>- Dünyada onun çocuğunu doğurmaktan daha çok istediğim bir şey yok.</p>

  <p>- Yap öyleyse!.. Ne duruyorsun?</p>

  <p>Grania ufak masanın üstündeki çiçeklere baktı. "Bu çiçekleri sen mi alıyorsun, Baba?</p>

  <p>- Kimin almasını bekliyorsun?</p>

  <p>Grania'nın gözleri yaşlıydı. "İzin verseydin ben alırdım. Buraya gelir seninle oturur, konuşurdum. Sana bir torun doğurunca onu da seve seve sana getirirdim."</p>

  <p>- Bana hamile olduğunu mu söylemek istiyorsun? Bunu söylemeye mi geldin?</p>

  <p>- Hayır. Ne zaman hamile kalacağım benim elimde. Herkes tarafından sevgiyle kabul göreceğine emin olmadan doğurmamaya kararlıyım.</p>

  <p>- Bu çok uzun sürebilir, dedi babası. Ama bu kez onun da gözleri yaşlıydı.</p>

  <p>- Baba, dedi, sonra hangisinin daha önce davrandığını anlamadan, gözyaşları karışacak biçimde birbirlerinin kollarında buldular kendilerini.</p>

  <p>Brigid ile Fiona sinemaya gittiler.</p>

  <p>- Onunla hâlâ yatmadın mı?"</p>

  <p>- Hayır, ama acelesi yok. Her şey planladığım gibi ilerliyor, dedi Fiona.</p>

  <p>- İlk çağlardan bu yana duyduğum en uzun plan, dedi Brigid homurdanarak.</p>

  <p>- Hayır, emin ol ne yaptığımı çok iyi biliyorum.</p>

  <p>- İçimizden birinin ne yaptığını bildiğini duymak hoşuma gidiyor, dedi Brigid. Babam ile Grania birdenbire çok duygusallaştılar. Grania, aralarında hiçbir şey olmamış gibi babamın yanma gidip onunla oturuyor.</p>

  <p>- Fena mı?</p>

  <p>- Tabii ki fena değil, iyi bir şey. Ama bir muamma.</p>

  <p>- Ya annen, o ne diyor?</p>

  <p>- Hiçbir şey. O da başka bir muamma. Oysa ben Batı dünyasının en renksiz, en sıkıcı ailesi olduğumuzu sanıyordum. Şimdi ise tımarhanede yaşadığımı düşünüyorum. Eskiden senin acayip olduğunu düşünürdüm, Fiona. Ama şimdi sana bak! Annesinden iyi bir aşçı olmayı öğrenen, yakında oğlunu yatağa atmaya hazırlanan ev kuzusu olup çıktın. Bütün bunlar nasıl oldu?</p>

  <p>Brigid muammalardan, açık seçik olmayan akıl karıştırıcı şeylerden nefret ederdi. Çok mutsuz olduğu belliydi.</p>

  <p>Yemek dersleri çok başarılıydı. Bazen Barry'nin babası da evde oluyordu. Uzun boylu, esmer, dikkatli biriydi. Karısından çok daha genç duruyordu, ama onun aklı karışık olmadığına göre bundan daha tabii ne olabilirdi? Büyük bir fidanlık ve sebze bahçesinde çalışıyordu. Şehirdeki otellere ve lokantalara ürünlerim ve çiçekleri götürüyordu.</p>

  <p>Fiona'ya hiç heyecansız, son derece yakın ve sıcak davranıyordu. Onunla ilgili hiçbir şeyi merak etmiyordu. Sanki bu evde oturmayan, kapıdan uğramış biri gibiydi.</p>

  <p>Zaman zaman Barry İtalyanca kursundan eve geliyor, onlarla birlikte hazırladıkları yiyecekleri yiyordu. Fiona ise dönmek için acele etmemesini söylerdi. Zaten yemek yemek için çok geç oluyordu hem dersten sonra sınıfta kalıp diğerleriyle konuşmaktan hoşlandığını söylememiş miydi? Fiona tek başına otobüse biner, eve dönerdi. Buluşacak başka akşamlar da vardı nasıl olsa...</p>

  <p>Yavaş yavaş "Büyük İhanet'in ayrıntılarını öğrenmişti, ilk başta dinlemek istememişti. "Ne olur bütün bunları bana anlatmayın, Bayan Healy. Sonra, Bay Healy'yle aranız düzeldiğinde pişman olacaksınız."</p>

  <p>- Hayır, hiç pişman olmam. Biz seninle arkadaşız. Bunları çok daha ince doğra, Fiona, içinde kalın parçalar olmasını istemezsin. Anlattıklarımı dinlemelisin. Barry'nin babasının nasıl biri olduğunu bilmelisin.</p>

  <p>İki yıl öncesine kadar her şey yolunda gidiyordu, iyi derken ne demek istediğini anlardı ya... Çalışma saatleri baştan beri zordu, ama çoktan alışmıştı kadın. Bazen sabaha karşı dörtte işbaşı yapar bazen de gece çok geç saatlere kadar çalışırdı. Ama arada boş zamanları vardı. Örneğin öğle saatlerinde, iki seansına sinemaya gittikleri günleri unutmuyordu. Arkasından bir yerde çay içer pasta yerlerdi. Bütün komşuları ona gıpta ediyorlardı. Hiçbiri gündüz vakti kocalarıyla sinemaya gitmezdi... Eskiden karısının çalışmasını da istemezdi, ikisine ve çocuklarına yetecek kadar para kazandığını söylerdi. Karısının sadece eve bakmasını, güzel yemekler pişirmesini ve işten döndüğünde onu beklemesini isterdi, o kadar. Böylece hayatlarının mutlu ve huzurlu olacağını söylerdi.</p>

  <p>İki yıl önce birden her şey değişmişti. Bir kadın tanımış ve onunla ilişkiye girmişti.</p>

  <p>- Nasıl emin olabilirsiniz, Bayan Healy? diye soruyordu Fiona yaptığı keke koyacağı kuru üzümleri tartarken. Sorun başka yerde de olabilir. Örneğin işinde, veya trafiğin gittikçe zorlaşmasında. .. işten çıkışta trafiğin nasıl olduğunu biliyor musunuz?</p>

  <p>- Onun eve geldiği saatte, sabahın dördünde trafik filan yok! Yüzü taş gibiydi.</p>

  <p>- Belki de o korkunç iş saatleridir.</p>

  <p>- İşyeriyle konuştum. Haftada yirmi sekiz saat çalışıyor. Oysa evde onun en az iki katı yok.</p>

  <p>- Ya yolda geçen zaman?</p>

  <p>- işe gitmesi en fazla on dakikasını alır, dedi Barry'nin annesi.</p>

  <p>- Belki de yalnız kalmaya ihtiyacı vardır.</p>

  <p>- Yalnız kalacak çok vakti var. Nasıl olsa misafir odasında yatıyor.</p>

  <p>- Belki sizi uyandırmamak içindir.</p>

  <p>- Belki de yanımda olmamak için...</p>

  <p>- Böyle biri varsa kim olduğunu düşünüyorsunuz?</p>

  <p>- Bilmiyorum. Ama bulacağım.</p>

  <p>- işten biri olabilir mi sizce?</p>

  <p>- Hayır. Hepsini tanıyorum. Öyle biri yok orada. Ama işi dolayısıyla tanıdığı biri olabilir... Bu da Dublin'in yansı demektir...</p>

  <p>Kadının anlattıklarını dinlemek çok üzücüydü. Bu kadar mutsuzluğa şahit olmak. Barry'ye kalırsa hepsi hayal ürünüydü.</p>

  <p>- Sana kafasındakilerden hiç söz ediyor mu? Merak ediyordu Barry.</p>

  <p>Fiona ise unlu hamur tahtaları, fokurdayan tencereler arasında anlatılanların adeta dinsel bir gizlilik içerdiklerini düşünüyordu. Çoğunlukla her iş bitince kucağında mırıldayan yan kör Cascarino'yla kanepede otururlar, birlikte birer fincan kahve içerlerdi.</p>

  <p>- Arada sırada, bölük pörçük, diye yanıtladı yan yalan söyleyerek. Nessa Healy Fiona'yı arkadaşı gibi gördüğüne göre anlatılanları tekrarlamak arkadaşlığa sığmazdı.</p>

  <p>Barry ile Fiona çok sık birlikte oluyorlardı. Birlikte futbol maçlarına, sinemaya gidiyorlar, hava düzeldikçe de motorla Fiona'nın hiç bilmediği Wicklow veya Kildare gibi yerlere gidiyorlardı.</p>

  <p>Barry, viaggio diye adlandırdıkları İtalya seyahatine katılmasını teklif etmemişti. Fiona yakın zamanda bunu önereceğini umarak pasaport almak için başvuruda bulunmuştu.</p>

  <p>Zaman zaman haziran ortalarında Dublin'de yapacakları düğünlerine davet eden Luigi ve Suzi'yle dörtlü olarak çıkıyorlardı. Suzi sevinçle Luigi'nin Roma'da evlenmekten vazgeçtiğini söylüyordu. Hem kendi ailesi hem de Luigi'nin ailesi "Hayır" demişti, İtalyanca kursuna katılmayan bütün arkadaşları ise deli olduklarını söylemişlerdi. Bunun yerine balayım Roma'da geçireceklerdi.</p>

  <p>- Sen de İtalyanca öğreniyor musun? diye sormuştu Fiona.</p>

  <p>- Hayır. Benimle konuşmak isteyen dilimi konuşur, dedi Kuzey Kutbu'na gitse de oradaki Eskimoların dilini konuşmasını bekleyen o hoş ve özgüvenli Suzi...</p>

  <p>Sonra para toplamak için düzenlenen o büyük yemek yapıldı. Yemeklerden, İtalyanca kurşundaki otuz kişi sorumluydu. İçkileri bazı içki dükkânları ve süpermarketler veriyordu. Birisi, gazetede resimleri çıkarsa para almadan çalacak müzisyenler bulmuştu. Her öğrenci adam başı beş pound verecek en az beş kişi bulmak zorundaydı. Böylece viaggio için 750 pound toplanacaktı. Sonra büyük bir eşya piyangosu yapılacaktı. Ödüller çok fazla olduğu için en az 150 pound da buradan gelecekti. Seyahat acentesi fiyatı durmadan indiriyordu. Roma'da bir pensione'de yer ayırtılmıştı. Floransa'ya bir geceliğine gidildiğinde bir misafirhanede konaklayacaklardı, oradan Siena'ya ve Roma'ya döneceklerdi.</p>

  <p>Barry, davete gelecek beş kişiyi toparlamaya çalışıyordu. "Gelmeni istiyorum, Baba. Benim için çok önemli. Annem ile ben nasıl iş toplantılarına gelirdik, unuttun mu?" diyordu.</p>

  <p>- Boş olup olamayacağımı bilmiyorum, oğlum. Boşsam, gelirim. Bundan fazlasına söz veremem.</p>

  <p>Barry Fiona'yı, annesini, işten bir arkadaşını ve bir komşusunu götürecekti. Fiona, Brigid ile Grania'ya söylemek istedi, ama onlar babalarından dolayı zaten gidiyorlardı. Suzi de Luigi'yle gidiyordu. Müthiş bir gece olacaktı.</p>

  <p>Yemek dersleri devam ediyordu. Fiona ile Barry'nin annesi parti için çok egzotik bir tatlı yapacaklardı. Tatlının adı cannoli'ydi, ve kuru meyveler, fındık, ricotta peyniri ve hamurla hazırlanıp kızartılacaktı.</p>

  <p>- Bunun bir makarna çeşidi olmadığından emin misiniz? diye merakla sordu Barry.</p>

  <p>- Hayır, dedi kadınlar. Ona cannelloni derlerdi. Hiçbir şey bilmiyordu. Signora'ya sormalıydı. Signora cannoli alla siciliana için "Dünyanın en ağız sulandırıcı yemeğidir" dedi.</p>

  <p>Fiona ile Nessa Healy arasındaki samimiyet gittikçe ilerliyordu. Fiona, Barry'den gerçekten hoşlandığını söylüyordu, onun ne kadar verici ve iyi biri olduğunu bildiğini, ama ev kurmaya hazır olmadığım düşündüğü için aceleye getirmekten kaçındığım söylüyordu.</p>

  <p>Barry'nin annesi de kocasından vazgeçemediğini itiraf ediyordu. Bir zamanlar "Mademki beni sevmiyor kimi seviyorsa ona gitsin" diye düşündüğünü, şimdi ise onu bırakamayacağını söylüyordu.</p>

  <p>- Neden acaba? diye sormuştu Fiona, merakla.</p>

  <p>- Hastaneye yattığımda, hani o deliliği yaptıktan sonra hastanede kalırken bana çiçek getirdi de ondan... Sevmeyen bir erkek bunu yapmazdı. Ne derse desin, ne kadar kalmaya mecbur edildiğini söylerse söylesin, bu hareketi bana bağlı olduğunu gösteriyor. Benim dayanağım da bu işte...</p>

  <p>Fiona, gözlüklerinin arkasında kocaman gözleri ve unlu elleriyle donup kalmıştı. Ve kendine "Cehenneme kadar yolun var" diyordu. Eğer bir açıklama yapacaksa şimdi yapması gerektiğini bilerek karar veremeden düşünüyordu.</p>

  <p>Sonra Nessa Healy'nin yüzüne, umutlu gözlerine bakınca sorunun gerçek boyutunu fark etti. Kadına, o belalı frezyaları getirenin kendisi olduğunu, kafeteryada çalışan gözlüklü kız olduğunu nasıl söyleyebilirdi? Sözde intihar etmek istediğini bilmeyen Fiona? Bu konuyu hiç tartışmamışlardı. Fiona nedensiz yere kadını umutlandırmıştı, şimdi ne yaparsa yapsın o umudu ve yaşam sevgisini yok etmemeliydi. Öyleyse başka bir yol bulmalıydı.</p>

  <p>İlerde kayınvalidesi olacak kadın, "Sevmeyen insan çiçek göndermez" diye tekrarladıkça Fiona da "Tanrım, bana bir yol göster" diye çaresizce yalvarıyordu.</p>

  <p>"Suzi olsa ne yapması gerektiğini bilirdi" diye düşünüyordu. Ona soramazdı. Suzi Luigi'ye söyler, Luigi de Bartolomeo diye hitap etmekte ısrar ettiği eski arkadaşı Barry'ye yetiştirirdi. Hem Suzi'nin olanları öğrendiğinde Fiona'dan nefret edeceği kesindi.</p>

  <p>Brigid ve Grania Dunne'dan da medet umulmazdı. Onlar sadece Fiona'nın eski haline döndüğünü, incir çekirdeğini doldurmayan konuları büyüttüğünü söylerlerdi. Okulda bu deyimi kullanan bir öğretmenleri vardı. "İncir çekirdeğini doldurmayan konuları büyütmeyin, kızlar" derdi. Kızlar da gülmemek için yumruklarını boğazlarına sokarlardı. Daha sonra Brigid ile Grania bu deyimin Fiona'ya çok uyduğunu söylemişlerdi. Oysa bunun, kızın ne kadar önemsediği bir incir çekirdeği olduğunu bir bilseler. Nasıl olsa bütün kabahat sende diyeceklerdi...</p>

  <p>Limonlu pay yapıyorlardı. Bayan Healy, "Beni seviyorsun, değil mi?" diye sordu.</p>

  <p>- Çok, dedi Fiona.</p>

  <p>- Bana gerçeği söylersin, değil mi?</p>

  <p>- Tabii. Fiona'nın sesi birden zayıflamış gibiydi. Korkunç haberi bekliyordu. Birileri o çiçekleri getirenin kendisi olduğunu söylemişti. Belki böylesi daha hayırlıydı.</p>

  <p>- Sence renklerimi öğrenmeli miyim?</p>

  <p>- Renklerinizi mi?</p>

  <p>- Evet. Bana yakışan renkleri, hangi renklerin yüzümü yorgun gösterdiğini belirleyen bir danışmana gitmek... Anlaşılan çok bilimsel bir şey...</p>

  <p>Fiona ne diyeceğini bilemiyordu. "Kaç para alıyorlarmış?" diye sordu sonunda.</p>

  <p>- O sorun değil. Param var.</p>

  <p>- Bu konuları iyi bilmem, ama arkadaşıma sorarım. O, iyi fikir olup olmadığım bilir.</p>

  <p>- Teşekkürler, Fiona, dedi kırk beş yaşında olmasına karşın yetmiş beş yaşındaymış gibi görünen ve Fiona sayesinde kocasının hâlâ kendisine âşık olduğuna inanan Bayan Healy.</p>

  <p>Suzi "Harika bir fikir" dedi. "Ne zaman gideceksin?" diye sordu.</p>

  <p>Fiona kendisi için sormadığım itiraf edecek cesareti bulamadı. Suzi'nin bir danışmana gitmesini olağan karşılamasına biraz da üzülmüştü. Son zamanlarda olgun görünüp ufak sorunları büyütmemeye öyle büyük çaba sarf ediyordu ki, kendinden emin bir şekilde "Evet" dedi "çoktandır bunu düşünüyordum."</p>

  <p>Olumlu haber, Nessa Healy'yi sevindirmişti. "Yapmamız gereken bir şey daha var" demişti içtenlikle. "Bence pahalı bir berbere gidip yepyeni, modern saçlar kestirmeliyiz."</p>

  <p>Fiona bayılacak gibiydi. Viaggio için biriktirdiği tüm paralar... Hepsi son kuruşuna kadar Barry'nin annesiyle yapmak zorunda kaldığı bu değişiklik uğruna yok olacaktı...</p>

  <p>Suzi, bildiği bir kadın berberi okulundan söz ederek imdada yetişti, paranın bir kısmını kurtardı.</p>

  <p>Haftalar geçiyor, Bayan Healy kahverengi yerine pastel, açık renkli giysiler giyiyor, güzel, koyu renkli şallar takıyordu. Saçlarını boyatmış ve kısacık kestirmişti. Artık yetmiş beş yaşında değil elli yaşında duruyordu.</p>

  <p>Fiona'nın koyu renkli parlak saçları da kısacık kesilmişti. Dümdüz bir perçemi vardı. Herkes harika göründüğünü söylüyordu. Parlak kırmızı veya sarı renkte giysiler giyiyordu artık. Hastanede bir iki doktor ondan hoşlandıklarım belli edecek şekilde laf atmışlardı. Fiona da eskisi gibi evlenme teklif ettiklerini sanacağına yan alaylı gülerek cevap vermişti.</p>

  <p>Barry'nin babası evde çok fazla bulunmasa da eskisinden daha çok vakit geçirmeye başlamıştı. Fiona evdeyken ona olabildiğince iyi davranmaya özen gösterdiği belli oluyordu.</p>

  <p>Yine de ne yeni saç biçimi ne de yeni renkli giysiler ilişkilerini olaydan önceki duruma getireceğe benzemiyordu.</p>

  <p>- Anneme ne kadar iyi davranıyorsun. Harika görünmeye başladı, diyordu Barry.</p>

  <p>- Ya ben? Ben de harika görünmüyor muyum?</p>

  <p>- Sen hep harikaydın. Ama beni dinle, sakın annemin intihar ettiğini biliyor olma. Sık sık sana söylemediğime dair yemin ettiriyor bana. Senin saygını yitirmek onu çok üzer...</p>

  <p>Fiona bu sözleri duyunca yutkunuyordu. Gerçeği Barry'ye de anlatamazdı. Hayattan boyunca bir yalanla yaşayan başkaları da vardı herhalde. Bu o kadar önemli bir yalan değildi, ama çok yanlış ümitlere yol açmıştı...</p>

  <p>Yumurta sarılarını beyazlardan ayırıp beze yapmak için kar gibi çırptıkları sırada duyacaklarına hiç hazır değildi Fiona.</p>

  <p>- Nerede çalıştığını keşfettim. -Kimin?</p>

  <p>- Kadının. Dan'ınkinin. Metresinin. Bayan Healy memnundu. Başarılı bir takip işini bitirmiş biri gibiydi...</p>

  <p>- Nerede çalışıyor? Bu sözler Barry'nin annesinin yeniden sinir krizleri geçirip intihar etmeye kalkışması mı demek olacaktı acaba? Fiona kuşku içindeydi.</p>

  <p>- Dublin'in en şık lokantalarından birinde. Quentin's'te. Adını duymuş muydun?</p>

  <p>- Evet. Sık sık gazetede rastlarım, dedi zavallı Fiona.</p>

  <p>- Yakında yine gazetelerde görürsen hiç şaşmam, dedi Barry'nin annesi. Yüzünde karanlık bir ifade vardı.</p>

  <p>Quentin's'e gidip hadise çıkartacağını mı ima ediyordu acaba? Böyle bir şey yapabilir miydi?</p>

  <p>- Orada çalıştığından emin misiniz? Yani, nasıl bu kadar kesin bilebiliyorsunuz, Bayan Healy?</p>

  <p>- Onu takip ettim, dedi büyük bir gururla. Dün akşam kamyonetine bindi, gitti. Çarşambaları genellikle böyle yapar. Evde kalır, televizyon seyreder sonra geceyarısı işe gidiyorum diye çıkar. Yalan olduğunu biliyorum. Çarşambaları başından beri biliyorum. O gece aslında işi yoktur. Sonra dişlerini fırçalar, temiz gömlekler giyer, süslenir, püslenir. Tepeden tırnağa temiz giysiler giyer.</p>

  <p>- Nasıl peşinden gittiniz, Bayan Healy? Kamyonetiyle gitti demediniz mi?</p>

  <p>- Öyle yaptı. Ama ben de bir taksi tutmuştum. Işıklarını söndürmüştü. Böylece biz de peşinden gittik.</p>

  <p>- O kadar zaman kapıda bekleyen bir taksi mi? Dışarı çıkmaya hazır oluncaya kadar mı? Bu deliliğin boyuttan Fiona'yı şaşırtmıştı.</p>

  <p>- Hayır, geceyarısından sonra çıkacağını biliyordum. Ben de on ikiye çeyrek kala gelmesini söyledim taksiye. Sonra taksiye bindim ve kamyoneti takip ettik.</p>

  <p>- Aman yarabbi! Peki taksinin şoförü ne düşünüyordu sizce?</p>

  <p>- Ne düşünecek? Taksimetresinde gittikçe yükselen paraları düşünüyordu elbet!</p>

  <p>- Sonra ne oldu?</p>

  <p>- Kamyonet Quentin's'in arkasına saptı. Kadın sustu. Çok üzülmüş gibi değildi. Fiona, Bayan Healy'nin bundan daha üzgün ve sıkıntılı olduğu günleri hatırlıyordu. Bu akıl almaz misyonu sırasında neyle karşılaşmış olabilirdi?</p>

  <p>-Sonra?</p>

  <p>- Sonra beklemeye başladık. Yani o bekledi. Şoförle ben de bekliyorduk. Bir kadın çıktı. O kadar karanlıktı ki yüzünü göremedim. Sonra emin bir edayla kamyonete bindi, hızla uzaklaştılar. Biz de izlerini kaybettik.</p>

  <p>Fiona'nın içi rahatladı. Bayan Healy çok gerçekçiydi. "Gelecek çarşamba onu kaybetmeyeceğiz" dedi.</p>

  <p>Fiona ikinci gezintiye engel olacaktı. "Ne kadar pahalıya mal olduğunu görmüyor musunuz? Taksiye vereceğiniz parayla kendinize enfes bir gömlek alırsınız."</p>

  <p>- O para benim ev param. Oradan artırdığımla canım ne isterse yaparım.</p>

  <p>- Ya sizi görürse. Ya peşinde olduğunuzu anlarsa?</p>

  <p>- Kötü bir şey yapan ben değilim ki... Sadece taksiyle geziyorum, o kadar...</p>

  <p>- Peki kadım gerçekten gördüğünüzü düşünelim. Ne fark edecek, ne değişecek?</p>

  <p>- Nasıl bir kadın olduğunu anlayacağım. Seviyorum sandığı kadını görmüş olacağım. Dan Healy'nin başka bir kadını sevdiğini sandığını söylerken öylesine kendinden emindi ki Fiona, kanının donduğunu hissetti.</p>

  <p>- Annen Quentin's'te çalışmıyor mu? diye sordu Fiona Brigid'e.</p>

  <p>- Evet. Orada çalışıyor. Neden sordun?</p>

  <p>- Gece çalışanları tanır mı? Garson kızları, genç garson kızları?</p>

  <p>- Herhalde tanır. O kadar uzun zamandır orada ki tanımaması imkânsız. Neden sordun?</p>

  <p>- Sana birisinin adını versem, onun hakkında bilgi alır mısın? Neden sorduğunu açıklamadan, demek istiyorum?..</p>

  <p>- Belki yapabilirim. Neden?</p>

  <p>- Hep neden diye soruyorsun.</p>

  <p>- Nedenini sormadan hiçbir şey yapmam, dedi Brigid.</p>

  <p>- Öyleyse unut gitsin, dedi Fiona hafif kızgınlıkla.</p>

  <p>- Hayır. Yapmam demedim ki...</p>

  <p>- Unut gitsin. Unut...</p>

  <p>- Peki peki, tamam. Annemden öğrenmeye çalışırım. Senin Barry'nle mi ilgili? O mu? Quentin's'te çalışan biriyle ilişkisi olduğunu mu sanıyorsun? Brigid merak içindeydi.</p>

  <p>- Tam değil.</p>

  <p>- İstersen anneme sorarım.</p>

  <p>- Hayır, fazla soru soruyorsun. Bırakalım daha iyi. Yoksa bizi ele verirsin.</p>

  <p>- Haydi, Fiona. Kendimizi bildik bileli arkadaşız. Sen bizi korudun biz de seni... Öğrenirim. Bana adını ver, ben de çaktırmadan anneme sorarım.</p>

  <p>- Bakalım, belki.</p>

  <p>- Kızın adı ne?</p>

  <p>- Daha bilmiyorum. Ama yakında öğrenirim, dedi Fiona. Duyanlar Fiona'nın gerçekten bilmediğini anlardı.</p>

  <p>- Adını nasıl öğrensek, dedi Fiona, Bayan Healy'ye.</p>

  <p>- Bilmem ki... Onlarla yüzleşmekten başka çare göremiyorum.</p>

  <p>- Hayır, adım öğrenirsek avantajlı duruma geçeriz. Yüzleşmeye gerek kalmaz.</p>

  <p>- Bunu nasıl başarırız bilmiyorum. Nessa Healy'nin kafası karışmıştı. Sessizce düşünüyorlardı.</p>

  <p>- Mesela, dedi Fiona, mesela Dan'e Quentin's'ten birinin telefon ettiğini ve aramasını istediğini söylesek. Arayanın kadın olduğunu, adını vermediğini... Sonra telefon ettiğinde kimi istediğini duyarız.</p>

  <p>- Fiona, sen o hastanede ziyan oluyorsun, dedi Barry'nin annesi. Sen dedektif olmalıydın. Aynı akşam bu planı uyguladılar. Dan eve gelince onu güler yüzle karşıladılar, yemek ikram ettiler. Sonra, sanki birden anımsamış gibi karısı Quentin's'ten gelen haberi verdi.</p>

  <p>Dan telefon etmek için antreye çıktı, Fiona elektrikli mikserin sesini yükseltirken Barry'nin annesi ayaklarının ucuna basa basa kapıdan dinlemeye koştu.</p>

  <p>Dan Healy mutfağa döndüğünde iki kadını da yemeklerin başında buldu. "Quentin's dediğine emin misin?"</p>

  <p>- Öyle dedi.</p>

  <p>- Şimdi aradım. Beni arayan olmadığını söylediler de... Karısı omzunu silkti. İş hayatı böyledir işte, diyordu sanki. Adam huzursuz görünüyordu. Kısa bir süre sonra yukarı kata çıktı.</p>

  <p>- Kimi istediğini duydunuz mu? diye sordu Fiona.</p>

  <p>Bayan Healy başını salladı. "Evet. Şimdi adını biliyoruz. Onunla konuştu."</p>

  <p>- Kimdi peki? Adı neydi? Fiona heyecandan ve gerilimden nefes alamıyor gibiydi.</p>

  <p>- Kadın kimse telefonu o açtı. Bizimki ise, "Tanrı aşkına, Nell, neden evi aradın?" diye sordu. Öyle dedi. Adı Nell.</p>

  <p>-NE?</p>

  <p>- Nell. O küçük, bencil, orospunun adı Nell. Kadın boşuna onu sevdiğini sanıyor. Öyle kızgın konuştu ki...</p>

  <p>- Evet, dedi Fiona.</p>

  <p>- Şimdi adını biliyoruz ya, güç bizde, dedi Nessa Healy. Fiona cevap vermedi.</p>

  <p>Nell, Brigid ile Grania'nın annelerinin adıydı. Quentin's'te telefon çalınca açan, kasada oturan Nell Dunne'dan başkası değildi.</p>

  <p>Barry'nin babası, arkadaşının annesiyle aşk yaşıyordu. İyi vakit geçirmek için birlikte olunan saçma sapan bir genç kızla değil Nessa Healy'yle aynı yaşta bir kadınla ilişkisi vardı. Kocası ve iki büyük kızı olan bir kadınla. Fiona bu karmaşık iş, bakalım ne gibi sonuçlar doğuracak diye merak ediyordu.</p>

  <p>- Fiona? Ben Brigid.</p>

  <p>- İşte telefonla konuşmam yasak, Brigid. Lütfen beni buradan arama...</p>

  <p>- Gördün mü? Mezuniyet diplomanı alsaydın insanların seni arayabileceği bir işte çalışırdın, dedi Brigid.</p>

  <p>- Anladık, ama yapamadık işte... Ne var Brigid? Burada sıra bekleyen bir sürü insan var da... Aslında kimse yoktu, ama aile hayatının içyüzünü öğrendikten sonra arkadaşıyla konuşmaktan rahatsız oluyordu.</p>

  <p>- Hani Barry'nin hoşlandığını sandığın o piliç vardı ya. Quentin's'te çalışan... adını söyleyecektin ben de annemden bilgi alacaktım.</p>

  <p>- Hayır! Fiona adeta çığlık atmıştı.</p>

  <p>- Ne oluyorsun? Bunu isteyen ben değildim ki...</p>

  <p>- Fikir değiştirdim.</p>

  <p>- Neden öyle söylüyorsun. Bir kenarda çimleniyorsa bilmek hakkın.. .İnsanların bilmek hakkı...</p>

  <p>- Öyle mi Brigid? Gerçekten insanların hakkı mı bilmek? Fiona gereğinden fazla duyarlı olduğunun farkındaydı.</p>

  <p>- Tabii ki... Hem sana, hem o kıza "Seni seviyorum" diyorsa, tabii ki bunu bilmek senin hakkın.</p>

  <p>- Ama gerçek tam senin anlattığın gibi değil.</p>

  <p>- Neden? Sana seni sevdiğini söylemiyor mu yoksa?</p>

  <p>- Söylüyor... Aman Brigid, ne olur bu konuyu bırak... -Fiona?</p>

  <p>-Efendim?</p>

  <p>- Bence ciddi olarak deliriyorsun. Bunu bilmen gerek sanırım.</p>

  <p>- Peki, Brigid. Tamam. Fiona, bu seferlik yan deli biri olmakla suçlandığına pişman değildi.</p>

  <p>Fiona, Barry'nin annesine, "Kadının genç olması mı yoksa yaşlı olması mı sizi daha çok üzer?" diye sordu.</p>

  <p>- Nell'in mi? Genç olduğu kesin. Öyle olmasaydı beni aldatmasına hiçbir neden olmazdı, değil mi?</p>

  <p>- Herkes, "Erkekleri anlamak imkânsız" diyor. Bakarsınız yaşlı biridir.</p>

  <p>Nessa Healy son derece sakindi. "Eğer beni aldatıyorsa bunu ancak çok genç biriyle yapacağından eminim. Erkekler pohpohlanmaya bayılırlar. Ama o beni seviyor. Bunu biliyorum. Sana anlattığım gibi elimde olmayan nedenlerle hastaneye yattım. Bir gün, ben uyurken gelip çiçek bıraktı. Elle tutulur başka şeyler olsa bile bunu unutmam mümkün değil."</p>

  <p>Barry heyecanla eve dönmüştü. Perşembe günü düzenledikleri partiye rağbet çoktu... Muhteşem bir gece olacaktı. Magnifico. Bay Dunne, böyle bir basandan sonra gelecek yıl daha kapsamlı bir yetişkinler okulu programı hazırlayacaklarını açıklamıştı.</p>

  <p>- Bay Dunne mı dedin? diye sordu Fiona boş bir sesle.</p>

  <p>- Bu kursları tasarlayan ve başlatan o... Signora'nın yakın arkadaşı. Kızlarını tanıdığını söylememiş miydin?</p>

  <p>- Evet. Tanıyorum.</p>

  <p>- O kadar mutlu ki anlatamam. Bu başarının en büyük payı onun...</p>

  <p>-O da gelecek mi?</p>

  <p>- Hey, Fiona, uykuda mı geziyorsun? Babalarıyla partiye gelecekleri için kızlarına bilet satamayacağımızı söyleyen sen değil miydin?</p>

  <p>- Ben mi söyledim? Belki de söylemişti, ama o çok eskidendi. Şimdi bildiklerini öğrenmeden önce...</p>

  <p>- Karısı da gelir mi sence? diye sordu.</p>

  <p>- Bilmem... Herhalde. Karısı veya kocası olan herkes, annesi, babası veya seven bir kız arkadaşı olan herkes... hepsinin gelmesi için elimizden geleni yapıyoruz.</p>

  <p>- Ya baban? O da geliyor mu?</p>

  <p>- Bugün geleceğini söyledi, dedi İtalyanca konuşan Bartolomeo. Böyle bir ekibin içinde olmaktan mutluydu.</p>

  <p>Mountainview Okulu'nda herkes festa gecesini büyük bir hevesle bekliyordu.</p>

  <p>Signora kendisine yeni bir elbise alacaktı, ama son anda o parayı okulun salonuna renkli ampuller almak için harcamaya karar verdi.</p>

  <p>- Aman, Signora, dedi Suzi Sullivan. Good as New'da tam size göre bir elbise gördüm. Bırakın, okul eski lambalarla idare etsin...</p>

  <p>- O akşamı hayatları boyunca unutmamalarını istiyorum. Güzel, renkli ışıklar geceye çok daha romantik bir hava verir... Kırk pounda yeni bir elbise alsam kimin umurunda? Fark edecek kimse yok ki...</p>

  <p>- Işıkları ben halledersem o elbiseyi alır mısınız? diye sordu Suzi.</p>

  <p>- Sakın Luigi'den böyle bir şey isteme... Signora kuşku içindeydi.</p>

  <p>- Hayır. Onun yeraltı dünyasıyla ilişkisine son verdiğine yemin ederim. Hayır. Elektrikçide çalışan birini tanıyorum. Jacko diye biri. Evimin elektrik işlerini yenilemek istediğimde Lou İtalyanca dersinde soruşturdu. Laddy de çalıştığı otelin elektrikçisinin adını vermiş. Onu göndereyim, istediğinizi ona anlatın.</p>

  <p>- Bilmem ki, Suzi...</p>

  <p>- Ucuza yaparsa, ki bundan eminim, o elbiseyi alacağınıza söz veriyor musunuz?</p>

  <p>- Tabii, Suzi, diye yanıtladı Signora, bir taraftan da insanların neden her şeyi giyimle ölçtüklerini sorguluyordu.</p>

  <p>Jacko okulun salonuna göz atmaya geldi. "Ahır gibi bir yer olacağını tahmin etmeliydim" dedi.</p>

  <p>- Biliyorum, ama iki veya üç sıra renkli ampul koyarak... Noel ışıkları gibi...</p>

  <p>- Acıklı olur, dedi Jacko.</p>

  <p>- Başka bir şey alamayız. Paramız yok. Bu kez acıklı olan Signora'nın yüz ifadesiydi.</p>

  <p>- Almaktan söz eden kim? Bu işi bana bırakın, ben gerektiği gibi aydınlatırım. Spotlar filan getirir diskoya çeviririm. Her şeyi bir gecelik hazırlar, ertesi gün de toplarım.</p>

  <p>- Olmaz. Bunu yapamazsınız. Bir servet harcamanız gerekir. Sonra o ışıkları idare edecek kimsemiz de yok.</p>

  <p>- Ben gelirim, patlayan bir şeyler olmaması için başında dururum. Bir gece olduğuna göre sizden para da almam.</p>

  <p>- Bütün bunları neden yapıyorsunuz?</p>

  <p>- Sadece elektrik şirketimi tanıtan büyük bir afiş asın, yeter. Jacko'nun gülümsemesi tüm yüzünü kaplıyordu.</p>

  <p>- Yanınızda birini getirmek istersiniz belki. Size birkaç bilet verebilir miyim? Signora bu kadar iyiliğin altonda kalmak istemiyordu.</p>

  <p>- Hayır. Son günlerde yalnızım, Signora, dedi çarpık bir gülümsemeyle. Ama partide birisiyle tanışırsam karışmam. Ne de olsa tüm vaktimi ışıklara bakarak geçirecek değilim.</p>

  <p>Bill Burke ile Lizzie Duffy'nin toplam on kişi bulmaları gerekiyordu. Grania Dunne daha önce davrandığı için Bill'in bankada satacak adam bulması imkânsızdı. Lizzie'nin annesinin o akşam Dublin'de olacağını öğrenmişlerdi.</p>

  <p>- Çağırma cesaretini gösterelim mi? Ne dersin? diye sordu Bili. Bayan Duffy acayip biriydi, onu böyle bir yere götürmenin tehlikesi büyük olabilirdi.</p>

  <p>Lizzie soruyu ciddi olarak düşündü. "Başımıza gelebilecek en kötü şey ne olabilir?" diye sordu.</p>

  <p>Bili bir süre düşündükten sonra, "Sarhoş olup orkestra eşliğinde şarkı söyler...."</p>

  <p>- Hayır sarhoş olduğunda herkese babamın ne hergele olduğunu anlatır...</p>

  <p>- Nasıl olsa müziğin sesi yüksek olacağına göre... Kimse duymaz. Anneni çağıralım, dedi Bili.</p>

  <p>Constanza istese bütün biletleri alırdı, ama amaç bu değildi. Amaç birilerini davet etmekti.</p>

  <p>Veronica geliyordu, işten de bir arkadaşım getiriyordu. Kız evlatlar harikaydı. Biraz çekinerek oğlu Richard'ı da kız arkadaşıyla davet etmişti. Richard'ın memnuniyetle geleceğini görünce çok sevindi. Mahkeme boyunca ve karar açıklandığında çocukları ona o kadar destek olmuşlardı ki... Harry, önceden tahmin ettiği gibi kısa bir süre tutuklu kalacaktı. Her hafta dört çocuğu sahildeki ufak apartmanına onu ziyarete geliyorlardı. Demek hayatta doğru yaptığı bazı şeyler olmuştu...</p>

  <p>Birkaç gün sonra, Richard, "Buna inanmayacaksın" diye telefon etmişti. "Mountainview Okulu'ndaki şu fes ta 'n var ya... Patronum, Bay Malone de gidiyor. Bugün o partiden söz etti."</p>

  <p>- Dünya ne kadar küçük, dedi Connie. Belki kayınpederini çağırırım. Paul'ün karısı da geliyor mu?</p>

  <p>- Sanırım, dedi Richard. Yaşlılar genelde kanlarım da getirirler. Connie, İtalyanca dersine katılanlardan hangisinin Paul Malöne'yi davet ettiğini merak ediyordu.</p>

  <p>Gus ile Maggie, Laddy'ye tabii ki Festa'ya geleceklerini söylediler. Hiçbir şey gelmelerini engelleyemezdi. Patates kızartması satan arkadaşlarını da davet edeceklerdi, böylelikle bunca yıl yaptığı çevirmenlik için teşekkür etmiş olurlardı... Otelde birkaç kişilik şaraplı akşam yemeğini piyangoya koyuyorlardı.</p>

  <p>Signora'nın kiracı olduğu evde Jerry Sullivan partiye gelmek için yaş sınırı olup olmadığım soruyordu.</p>

  <p>- On altı, Jerry. Sana kaç kere söyledim. Okulda disko gibi aydınlatılmış içkili bir partiye büyük ilgi olduğunu biliyordu Signora.</p>

  <p>Müdür, Bay O'Brien daha büyük öğrencilerin bile katılmasını engellemeye çalışıyordu. "Hepiniz okulda yeterince vakit geçiriyorsunuz. Neden her zamanki gibi kulakları sağır eden müziğinizi dinlemek için yer altındaki o korkunç, duman dolu yerlerden birine gitmiyorsunuz?"</p>

  <p>Son günlerde Tony O'Brien şeytana benziyordu. Hayatının aşkı Grania Dunne'ın hatırı için sigarayı bıraktıktan sonra çok değişmişti. Ancak Grania öylesine mucizeler yaratmıştı ki karşılığında sigarayı bırakması hafif kalıyordu. Grania babasını ziyaret ederek gönlünü almıştı.</p>

  <p>Genç kadının bunu nasıl başardığını bilmiyordu. Tek bildiği Aidan Dunne'ın el sıkışmak için ertesi gün ofisine geldiğiydi.</p>

  <p>- Kraliçe Victoria zamanındaki babalar gibi davrandım, demişti. Oysa kızım ne istediğini bilecek yaşta, onu mesut edebiliyorsan bu yeterli.</p>

  <p>Tony şaşkınlıktan sandalyeden düşecek gibi olmuştu. "Aidan, bugüne kadar saçma sapan bir yaşantım oldu. Ama Grania benim için bir dönüm noktası. Kızın beni gençleştiriyor, kendimi iyi hissetmemi, mutlu ve umut dolu olmamı sağlıyor. Onu hiçbir zaman hayal kırıklığına uğratmayacağım. Senden tek istediğim söylediklerime inanman..."</p>

  <p>Sonra, öylesine ek sıkışmışlardı ki ikisinin de kolları günlerce ağrımıştı.</p>

  <p>Bu durum hem evde hem de okulda, işleri kolaylaştırmıştı. Grania doğum kontrol hapı almaktan vazgeçmişti. Tony de Aidan'ın bu jesti kolay yapmadığını biliyordu. Ne tuhaf adamdı Aidan... Onu daha iyi tanımasa, Signora'yla bir ilişkisi olduğuna inanacaktı.</p>

  <p>Ama Aidan gibi biri evlilik dışı ilişkiye girmezdi.</p>

  <p>Signora'nın arkadaşları Brenda ile Patrick Brennan da partiye geliyorlardı. "Arada sırada başkasına bırakamazsan başarılı bir işin sahibi olmanın ne yaran var" diyorlardı.</p>

  <p>Yardımcı bir aşçıları ve müşterileri karşılamaya yardım eden birileri vardı. Lokanta onlar olmadan bir gece olsun idare edilemeyecekse yanlış yönetiliyor demekti. Kasada oturan Nell Dunne da orada olacaktı. "Demek ki Quentin's bir geceliğine B takımının eline kalacak" diyorlardı gülerek.</p>

  <p>- Hepimiz neden gidiyoruz, anlamıyorum. Delirdik herhalde... diyordu Nell Dunne.</p>

  <p>- Belki de dayanışma içinde olduğumuzu belirtmek içindir, diye yanıtlıyordu Bayan Brennan, Nell'e tuhaf tuhaf bakarak.</p>

  <p>Nell her zamanki gibi Bayan Brennan'ın kendisinden hoşlanmadığını düşündü. Söylediği o kadar aptalca mıydı da öyle tuhaf tuhaf yüzüne bakmıştı? Brennan'lar gibi önemli insanların ve Nell Dunne gibi Dublin'de tanınmış birinin, toplu halde Mountainview'a; Aidan'ın yıllarca hiç karşılık görmeden kendini adadığı o harap okulun bahçesindeki barakaya gitmeleri akıl alacak gibi değildi.</p>

  <p>"Yine de ağzımı açmasaydım daha iyi olurdu" diye düşündü. Bu sözlerle Brennan'ların gözünden düşmüştü.</p>

  <p>Partiye gitmesi daha doğru olurdu. Nasıl olsa Dan o akşam boş olmadığını, oğluyla bir yere gitmek zorunda olduğunu söylemişti. Nell, gitmezse kızlarını da gücendirmekten korkuyordu.</p>

  <p>O okulda yapılan her şey gibi can sıkıcı olacağı kesindi. En azından şık giyinmesi gerekmiyordu. Bir dilim pizza yiyerek kulakları sağır eden İtalyanca şarkılar dinlemek için beş pound vermek ! Aman Tanrım, ailesi için yaptığı fedakârlıkların sonu yoktu.</p>

  <p>Grania ile Brigid defesta'ya hazırlanıyorlardı.</p>

  <p>- Babamın hatırı için gecenin çok iyi geçmesini istiyorum, dedi Grania.</p>

  <p>- Babam patronuyla yatmana izin verdiğine göre başa çıkamayacağı hiçbir şey yok, diye düşünüyorum. Onu yıkabilecek hiçbir şey kalmadı. Brigid, salondaki aynanın önünde saçlarım tarıyordu.</p>

  <p>Grania sinirlenmişti. "Durmadan yatmaktan söz etmesen memnun olurum. Aramızdaki bağ onun çok ötesinde..."</p>

  <p>- Tony yaşında biri zaten fazla yatamaz, yorgun düşer, dedi Brigid alaylı bir ifadeyle.</p>

  <p>- Ayrıntılarını anlatsam kıskançlıktan ölürdün! dedi Grania kaşlarını boyarken. Odaya anneleri girdi. Hadi, Anne. Hazırlan! Birkaç dakikaya kadar çıkıyoruz, dedi Grania.</p>

  <p>- Ben hazırım.</p>

  <p>Annelerine baktılar. Saçları taranmamıştı, yüzü boyasızdı, üstünde günlük bir elbise, omuzlarında yün hırka vardı. İki kardeş bir şey söylemeden birbirlerine baktılar.</p>

  <p>- Peki, dedi Grania. Yola çıkalım.</p>

  <p>Nessa Healy hastaneye yattığından beri ilk kez bir yere gidiyordu. Renkler konusunda danıştığı kadın çok doğru önerilerde bulunmuştu.</p>

  <p>Barry yıllardır annesinin bu kadar güzel ve bakımlı olduğunu görmemişti. Fiona'ya viaggio'ya gelmesini teklif etmek istiyor ancak aynı odada kalmaları gerekeceğinden korkuyordu. Tanışalı haftalar geçmişti, uzun bir süredir çıkıyorlardı, ama işin o yanında fazla ilerleme yoktu. Barry aslında bunu istiyordu, ama hiçbir zaman doğru yeri, doğru zamanı bulamamıştı.</p>

  <p>Babası rahatsızdı. "Orada ne tür insanlar olacak, oğlum?" diye merak ediyordu.</p>

  <p>- Derse katılan herkes, Baba. Bir de benim sizleri sürüklediğim gibi sürükleyecekleri insanlar... Göreceksin, harika bir gece olacak...</p>

  <p>- Eminim.</p>

  <p>- Baba, Bayan Clarke bu sosyal bir gece olsa da süpermarketin kamyonetini alabileceğimi söyledi. Sen veya annem sıkılırsanız sizi eve getiririm. Geldikleri için öyle mutlu ve hevesli görünüyordu ki babası bir an için kendini suçlu hissetti. "Dan Healy'nin masada hâlâ içki bulunan bir daveti terk ettiği duyulmuş mudur?" dedi.</p>

  <p>- Fiona'yla orada mı buluşuyorsunuz? diye sordu annesi. Son zamanlarda içtenlikle bağlandığı bu genç kızdan destek almak istediği belliydi. Fiona, Nell'le yüzleşmeyi biraz erteleyeceğine dair söz almıştı. En azından bir hafta için. Tek bir hafta için... Nessa Healy istemeye istemeye razı olmuştu.</p>

  <p>- Evet, dedi Barry. Israrla yalnız gitmek istedi. Yola çıkalım mı? Ve üçü yola çıktılar. Signora, okulun salonunda ayakta duruyordu.</p>

  <p>Sullivan'lardan çıkmadan büyük aynada kendine bakmıştı. Bir yıl önce İrlanda'ya dönen kadına hiç benzemediği kesindi. Sevgili Mariosunun arkasından gözyaşları döken, düzensiz, uzun eteği ve yele gibi kırmızı saçlarıyla o günlerde kendini bir dul gibi görüyordu. Utanıyor, insanlardan ne iş ne de kalacak bir yer isteyebiliyordu. Kendi ailesinden de korkuyordu.</p>

  <p>Bugün ise dimdik, şık bir kadındı. Kahverengi ile lila karışımı elbisesi o tuhaf saç rengine çok yakışıyordu. Suzi bu elbisenin aslında en az 300 pound ettiğini söylemişti. Aman yarabbi! Yüzünü de Suzi boyamıştı.</p>

  <p>- Beni kim görecek? demişti karşı çıkarak.</p>

  <p>- Bu akşam sizin akşamınız, Signora, demişti araya giren Peggy Sullivan. Gerçekten de öyleydi. Yanıp sönen renkli ışıkların altında, duvarları posterler ve resimlerle süslü odanın ortasında, hoparlörlerden arka arkaya İtalyanca şarkılar duyulan salonda dimdik duruyordu. Birazdan, daha büyük canlılık katacak orkestra da gelecekti. Nessun Dorma, Volare ve Amrivederci Roma adlı şarkıların sık çalınmasına karar vermişlerdi. "Tanınmış şarkılar olsun" demişlerdi.</p>

  <p>Kapıda Aidan Dunne belirdi. "Size nasıl teşekkür edeceğimi bilemiyorum" dedi.</p>

  <p>- Teşekkür etmesi gereken biri varsa o da benim, Aidan. Adı İtalyanca'ya dönüşmeyen bir tek o vardı. Bu da Aidan'a bir ayrıcalık veriyordu.</p>

  <p>- Heyecanlı mısınız? diye sordu Aidan.</p>

  <p>- Biraz. Ama etrafımız arkadaşlarımızla dolu. Neden heyecanlanayım? Herkes bizden yana, bize karşı olan kimse yok ki...</p>

  <p>Sonra gülümsedi. Aslında ailesinden kimsenin, tek bir kişinin bile onu desteklemeye gelmeyeceğini düşünmek istemiyordu. Onlardan gelmelerini istemişti. Israr etmeden söylemişti. Bir kerecik olsun dönüp "Size kardeşimi tanıtayım" veya "Annemle tanışıyor musunuz" demeyi ne kadar isterdi... Ama hayır.</p>

  <p>- Gerçekten harika bir görüntü, Nora. Yani buraya değil, size harikasınız demek istiyorum.</p>

  <p>İlk kez ona "Nora" diyordu. Bunun anlamım düşünmesine fırsat kalmadan ilk davetliler gelmeye başladılar. Kapıda, Constanza'nın son derece işbilir arkadaşı Vera, biletleri topluyordu.</p>

  <p>Vestiyerde ise İtalyanca kursundan Caterina ve Harriet adındaki cin gibi arkadaşı paltoları alıp kaybetmemelerini tembih ederek numaralar veriyorlardı. Yabancılar okula girdiklerinde karşılaştıkları manzaraya ve düzene hayran kalıyorlardı.</p>

  <p>Müdür Tony O'Brien ise tebrikleri ve takdirleri Signora'ya yönlendiriyordu. "Ne yazık ki benim hiçbir katkım olmadı. Her şey bu projenin yaratıcısı Bay Dunne ile Signora'nın emeğiyle gerçekleşti."</p>

  <p>Onlar da gelin ile damat gibi kapıda tebrik kabul ediyorlardı.</p>

  <p>Fiona, Grania ile Brigid'in anneleriyle kapıdan girdiklerini görünce şaşkınlık içinde nefesini tuttu. Bayan Dunne'ı bugüne kadar çok görmüştü, ama bu akşam tanınmayacak haldeydi. Tam bir yıkıntı gibiydi. Sanki yüzünü bile yıkamamıştı.</p>

  <p>"Ne iyi" diye düşündü Fiona acımasızca. Boğazında yutmakta zorluk çektiği büyük bir lokma vardı sanki. Az pişmiş büyük bir patates parçasını veya kocaman çiğ bir kerevizi yutmak ister gibiydi. Bunun korku olduğunu biliyordu. Gözlüklü fare Fiona başka bir hayatla oynamaya niyetleniyordu. Bir sürü insana bir dolu yalan söyleyecek, hepsini öldüresiye korkutacaktı. Acaba düşündüklerini başaracak mıydı yoksa yarı yolda başı dönerek kendini kaybedecek miydi?</p>

  <p>Tabii ki başaracaktı. Başarmalıydı. Yaşlı adamın evi terk ettiği, "Grania'nın Çin yemeği getirttiği o geceyi hatırla" diyordu. Fiona o gece tüm yaklaşımlarını ve stilini değiştirmişti, sonuç ne harika olmuştu... Nessa Healy'deki değişiklikleri ve bu partiye gelmesini tek başına o sağlamamış mıydı? Bütün bunlar gözlüklü bir farenin yapacağı işler değildi. Buraya kadar gelmişken pes edemezdi. Sonuna kadar gitmeliydi. Herkesi üzen bu ilişkiyi sona erdirmeliydi. Ancak bunu başardıktan sonra hayatına dönecek ve ilişkisini yoluna koymaya başlayacaktı.</p>

  <p>Fiona yüzüne özgüvenli bir gülümseme yerleştirerek etrafım incelemeye koyuldu. Partinin biraz hız almasını beklemek zorundaydı.</p>

  <p>Parti çok çabuk hız aldı. Hararetli konuşmalar, ve bardak şıkırtıları arasında orkestra yerini almıştı. Her yaşa uygun altmışlı yılların ağır başlı müziğiyle dans başladı.</p>

  <p>Fiona, aşağılayıcı bakışlarla etrafı süzerek tek başına duran Nell Dunne'a yaklaştı. "Beni hatırlıyor musunuz, Bayan Dunne?"</p>

  <p>- Ah, Fiona? Adım ilgisizce ve zorla bulmuş gibiydi.</p>

  <p>- Evet, gençken bana çok iyi davranırdınız, Bayan Dunne. Bunu hiç unutmuyorum.</p>

  <p>- Gerçekten mi?</p>

  <p>- Evet. Size çaya geldiğimde. Bu nedenle alay konusu olmanızı, rezil olmanızı hiç istemem.</p>

  <p>- Neden rezil olacakmışım ki?</p>

  <p>- Dan, orada duran adam...</p>

  <p>- NE? Nell, Fiona'nın parmağıyla gösterdiği yöne baktı.</p>

  <p>- Her tarafta gezer, karısının ne kadar rüküş ve değersiz olduğunu, durmadan intihar etmeye kalkıştığını, onu bırakıp gitmeye nasıl can attığım anlatır. Adamın bu sözleri söylediği bir dizi kadınla ilişkisi var... Hepsine aynı yalanları anlatır...</p>

  <p>- Neden söz ettiğini bilmiyorum.</p>

  <p>- Durun bakayım... hımm... Çarşamba geceleri ile başka bir gecesinin kadını da sizsiniz sanırım... Onun yöntemi bu...</p>

  <p>Nell Dunne, Dan Healy'nin yanında duran ve birlikte güldüğü şık kadına baktı. Sözünü ettiği karısı bu olamazdı... "Onun hakkında bu kadar çok şeyi sen nereden biliyorsun bakalım?" diye sordu Fiona'ya.</p>

  <p>- Kolay, dedi Fiona. Annemi de böyle elde etti. Kamyonetiyle gelip işten alırdı. Annem ona tutkundu. Korkunç bir şeydi.</p>

  <p>- Bunları neden bana söylüyorsun? Bakışları deli gibiydi, sesi ise kısılmıştı. Durmadan sağa sola bakıyordu.</p>

  <p>Fiona, Bayan Dunne'ı iyice sarstığını anladı. "Çalıştığım yere sebze ve meyve getirir, geldiğinde hep kadınlardan söz eder, sizden de bahseder, ona deli olduğunuzu, onsuz yapamadığınızı anlatır. .. 'Quentin's'teki lüks hatun' der sizin için. Birden sözünü ettiği kişinin Brigid ile Grania'nın annesi olduğunu anladım. Sanki benim annemden söz ediyor gibiydi... Midem bulandı, hasta oldum..."</p>

  <p>- Anlattıklarının tek kelimesine bile inanmıyorum. Sen son derece tehlikeli zır deli bir kızsın, dedi Bayan Dunne. Gözleri ince iki çizgi gibiydi.</p>

  <p>Luigi kurstaki Caterina'yla ateşli bir şekilde dans ediyordu. Caterina ile arkadaşı Harriet vestiyer sorumluluğundan kurtulmuşlar, kaybettikleri zamanı kazanmaya çalışıyorlardı.</p>

  <p>- Özür dilerim, dedi Fiona Luigi'yi pistten sürükleyerek.</p>

  <p>- Ne var? Suzi kızmaz ki... Dans etmemden hoşlanıyor. Çok öfkeli görünüyordu.</p>

  <p>- Bana bir iyilik yap lütfen, dedi Fiona yalvarırcasına. Hiç soru sormadan istediğimi yap...</p>

  <p>- Peki.</p>

  <p>- Kapının yanında duran o esmer adama gidip çarşamba geceleri birlikte olduğu kadını yalnız bırakmamasını söyler misin?</p>

  <p>-Ama?..</p>

  <p>- Nedenini sormayacağına söz verdin ama!</p>

  <p>- Nedenini sormuyorum, sadece suratıma bir yumruk yer miyim acaba diye merak ediyorum, o kadar?</p>

  <p>- Hayır yemezsin. Hem Luigi? -Evet?</p>

  <p>- İki şey. Bundan ne Suzi'ye ne de Bartolomeo'ya söz etmeyeceğine söz ver.</p>

  <p>- Verdim gitti.</p>

  <p>- Bir de adamla konuşurken insafsız biri gibi görünmeye çalış lütfen.</p>

  <p>- Çalışırım, dedi Luigi, içinden bunun kolay olmayacağını düşünüyordu.</p>

  <p>Nell Dunne, Dan'ın yanma gitmeye karar verdi. Dan çok öfkeli, iri, kalın enseli biriyle tartışıyordu. Yanından geçerken ağzının kenarından bir şeyler fısıldamayı düşünüyordu. "Biraz konuşalım" diyecekti. Başıyla yan taraftaki koridoru gösterecekti.</p>

  <p>Buraya geleceğinden neden söz etmemişti ki? Neden bu kadar gizliliğe gerek duymuştu? Bu kadar büyük bir sır perdesine? Kim bilir bilmediği daha neler vardı...Tam yanına yaklaşırken Dan onu gördü. Yüzünde büyük bir korku vardı. Uzaklaşmaya çalıştı. Karısının kolundan tuttu ve dansa kaldırdı.</p>

  <p>Orkestra, Ciao Ciao Bambino adlı parçayı çalıyordu. Aslında müzisyenler bu tür parçalardan nefret ediyorlardı, ama iş işti. Yarınki akşam gazetesinde onlara ait bir yazı çıkacaktı.</p>

  <p>Fiona, her şeyi daha iyi görebilmek için bir sandalyenin üstüne çıktı. Hem görmek hem de hiç unutmamak için. Barry, biraz önce viaggio'ya gelmesini istemiş o da "Peki" demişti. Gelecekteki kayınvalidesi kayınpederiyle dans ediyordu.</p>

  <p>Grania ile Brigid'in anneleri ise salondan çıkıp gitmeye çabalıyordu. Paltosunu almak için Caterina ve Harriet'in vestiyeri açmalarını istiyordu. Kadının gittiğini sadece Fiona görmüştü. Barry varlığından bile haberdar olmamıştı. Frezyaların nereden geldiğini kimsenin öğrenememesi gibi Barry'nin bu kadının varlığından haberdar olmasına da hiç gerek kalmayacaktı.</p>

  <p>- Benimle dans eder misin? diye sordu Fiona'ya. Three Coins in the Fountain çalıyordu. Dokunaklı ve duygusal bir şarkıydı...</p>

  <p>Barry ona sımsıkı sarıldı. "Ti anıo, Fiona, carissima Fiona."</p>

  <p>- Anch'io. "Ben de" demek. Ben de seni seviyorum. Ti amo da morire.</p>

  <p>- Aman Tanrım, bunları nereden öğrendin? Hayatında hiçbir şeyden bu kadar etkilenmemişti.</p>

  <p>- Signora'ya sordum. Sonra tekrarladım. Her ihtimale karşı... -Her ihtimale mi?</p>

  <p>- Sen söylersin diye... Ne cevap vereceğimi bilmek için...</p>

  <p>Etrafları şarkının saçma sözlerini bir ağızdan söyleyen insanlarla doluydu. Grania ile Brigid'in babaları karısının nerede olduğunu merak edip aramaya koyulacağına Signora'yla konuşuyordu. Birinin aklına gelse dansa başlayacak bir çifti andırıyorlardı. Barry'nin babası, huzursuz bir tavırla etrafa bakmaktansa yeniden bir kadına benzemeye başlayan karısıyla konuşuyordu. Brigid ise eskisi gibi üstündeki dar etekliği çekiştireceğine bol kırmızı elbisesi içinde hiç kaçmaya niyetli görünmeyen bir adamla dans ediyordu. Grania da o yaşlı adamın, Tony'nin koluna girmişti. Onlar dans etmiyorlardı, ama evleneceklerdi. Fiona'yı düğünlerine davet etmişlerdi.</p>

  <p>Fiona, büyümenin ne harika bir şey olduğunu düşündü. Bütün olanların değilse bile olayların büyük çoğunluğunun sorumlusu oydu.</p>
</body>
</html>
