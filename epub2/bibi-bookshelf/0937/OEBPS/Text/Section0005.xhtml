<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <h1>Kathy</h1>

  <p>Kathy Clark, Mountainview'un en çalışkan öğrencilerinden biriydi. Derse alnı kırış kırış olacak kadar kendini verir, soruları cevaplamak için çaba sarf eder, dersten sonra sınıfta kalır, anlamadığı konuları sorardı. Öğretmenler odasında şaka yollu alaya alırlardı Kathy'yi. "Kathy Clark'lık yapmak" demek kaşlarını çatarak, okulun ilan tahtasında yazılanları çözmeye çalışmak demekti.</p>

  <p>Uzun boylu, hantal ve biraz sakar bir kızdı. Lacivert okul üniformasının eteği biraz uzundu. Diğer arkadaşları gibi kulakları delik değildi, onlar gibi ucuz takılan yoktu. Çok zeki değildi belki, ama başarılı olmaya kararlıydı. Fazlasıyla kararlı olduğu bile söylenebilirdi. Her yıl okulda veli toplantıları yapılırdı. Bu toplantılarda Kathy'nin durumunu öğrenmeye kimin geldiğini hatırlayan yoktu.</p>

  <p>Aidan Dunne bir keresinde, "Babası su tesisatçısı" demişti. "Bizim banyoyu yaptı. İşini iyi yaptı. Baştan bir şey söylemedi, sonunda cebimden çek defterimi çıkarttığımı görünce neredeyse bayılacaktı. Meğerse ödemenin nakit olmasını istermiş. Vergi vermemek için..." İrlandalı öğretmen Helen de "Annesini hatırlıyorum. Konuşma boyunca ağzından sigarası düşmedi. Durmadan okumanın ne işe yarayacağını, hayatım kazanmasına ne yaran olacağını sorup durdu" diye ekledi.</p>

  <p>- Hepsi öyle der, dedi müstakbel müdürleri Tony O'Brien. Herhalde kişinin kendisi için çalışmasının entelektüel teşvikinden söz etmelerini beklemiyorsunuz.</p>

  <p>- Bazen ablası gelir, diye hatırladı başka bir öğretmen. Supermarket yöneticisi. Zavallı Kathy'yi bir tek o anlıyor sanırım...</p>

  <p>- Tanrım, keşke çocuklarımızın fazla çalışmalarından, kaş çatmalarından başka derdimiz olmasa... Bunu ne kadar isterdik, değil mi? Bu soruyu masasının üstü çözüm bekleyen sorunlarla dolu olan müstakbel müdür Tony O'Brien sormuştu. Sorunları sadece masasının üstündekilerle sınırlı olsa, neyse... Daha başka ne dertleri vardı...</p>

  <p>Bugüne kadar hayatını bir kadından diğerine giderek yaşamıştı. Ayrılmak istemediği pek az kadın çıkmıştı karşısına. Şimdi ilk kez böyle hissediyordu ve Allah'ın belası bir zorlukla karşılaşmıştı. Okula müdür seçileceğinden emin olan Aidan Dunne'ın kızına çatmıştı. Bu durumun yarattığı anlaşmazlıklar ve karmaşa Kraliçe Victoria döneminin melodramlarını aratmayacak nitelikteydi...</p>

  <p>Grania Dunne, babasının küçük düştüğünü bahane ederek onunla görüşmeye yanaşmıyordu. Bu fikir her ne kadar zorlama ve yanlış da olsa, kızcağız gerçekten böyle düşünüyordu. Tony ise kararı Grania'ya bırakmış, hayatında ilk kez kimseyle ilişki kurmadan geri döneceği günü bekleyeceğine söz vermişti. Arada, beklediğini kanıtlamak için şaka dolu kartlar gönderse de genç kızdan hiç yanıt almamıştı. Belki de döneceğini ummak aptallıktı. Hayatı boyunca hiç balıksız kalmadığından denizde ne çok balık yüzdüğünü bilirdi...</p>

  <p>Nedense hiçbir balık bu zeki, içten ve pırıl pırıl bakışlı genç kız kadar cazip, onun kadar hazır cevap değildi ve kendini bu kadar genç hissetmesini sağlamıyordu. Birlikte oldukları o tek gecede genç kızın onu yaşlı bulmadığı belliydi. Hani kim olduğunu, babasının asla elde edemeyeceği atamayı beklediğini öğrendiği sabahtan önceki gece...</p>

  <p>Mountainview'un müdürü olunca eve kapanmayı tek başına bir keşiş gibi yaşamayı düşünmüyordu Tony. Aslında, sigarayı azaltmanın gece kulüplerine gitmemenin ve erken yatmanın zararlı olduğu söylenemezdi. Grania'nın döneceğini umarak sigarayı iyice azaltmaya çalıştığı gerçekti. En azından sabahları sigara içmiyordu artık. Eskisi gibi, yatarken, gözlerini açmadan elini sigara paketine uzatmaktan vazgeçmişti. Birinci teneffüse kadar bekliyor, ilk nefesi okuldaki odasında bir fincan kahve eşliğinde çekiyordu. Bu da bir ilerleme sayılmaz mıydı? "Acaba ona üzerinde sigara resmi bulunan bir kart göndersem de 'hâlâ içmiyorum' diye yazsam mı" diye düşündü... "Öyle yaparsam tümüyle sigarayı bıraktığımı düşünür, bu da doğru olmaz" Grania'yı bu kadar sık düşünmesine kendi de şaşıyordu...</p>

  <p>Mountainview gibi bir okulu yönetmenin ne kadar yoğun bir iş olduğunu önceden fark etmemişti. Veli toplantıları ile açık toplantılar, okulda bulunmasını gerektiren şeylerden sadece ikisiydi.</p>

  <p>Bu dünyadaki hiçbir Kathy Clark'a ayıracak zamanı yoktu. Kathy okulu bitirince nasıl olsa bir iş bulurdu. Belki de ablası onu süpermarkete alırdı. Üniversiteye gitmeyeceği kesindi. Ne geçmişi ne de kafa yapısı buna uygundu. Yaşamım sürdürmeye yetecek beceriyi kazanması yeterliydi.</p>

  <p>Aslında hiçbiri Kathy Clarke'in nasıl bir ev hayatı olduğunu bilemezdi. İçlerinden bunu merak edenler çıksa bile o ucuz sitelerdeki, çok televizyon seyredilen, hazır yiyecek yenilen, gürültülü, dar, çok çocuklu, az paralı evlerden birinde yaşadığını düşünürdü. Kızın ailesi düşünüldüğünde bunlar olağan şartlardı. Kathy'nin odasında bir yazı masasının ve kitap dolu ufak bir kütüphanenin olduğunu bilemezlerdi. Ablası Fran'in her öğleden sonra ödevleri bitinceye dek yanında oturduğunu da bilemezlerdi. Kış günlerinde, Fran'in süpermarketten indirimle aldığı tüpgazlı bir sobayla ısındıkları nereden akıllarına gelecekti?</p>

  <p>Kathy'nin annesi ile babası bu şımarık davranışlarla alay ediyorlardı. "Diğer çocuklar ödevlerini mutfak masasında yaptılar da ne oldu?" diye soruyorlardı. Ama Fran böyle düşünmüyordu. O, on beş yaşına gelmeden, diploma almadan okulu bırakmıştı, işinde ilerlemesi yıllarca sürmüştü. Bugün bile açıklarını kapatmış sayılmazdı. Oğlanlara gelince, onlar zar zor kendilerini kurtarmışlardı. İkisi İngiltere'de çalışıyordu, üçüncüsü de rock müziği yapan bir grupla ülkeyi dolaşıyordu. Fran, Kathy'nin kaderinin diğerlerinden daha iyi olmasına sanki yemin etmişti.</p>

  <p>Kathy zaman zaman Fran'i hayal kırıklığına uğratmaktan korkardı. "Ben sandığın kadar akıllı değilim, Fran. Sınıftakilerin çoğu kadar kolay anlamıyorum. Harriet! al... Nasıl çabuk kavradığım bilemezsin..."</p>

  <p>- Babası öğretmen değil mi? O akıllı olmayacak da, kim olacak, sorarım sana?</p>

  <p>- Evet, haklısın, Fran. Bana karşı o kadar iyisin ki... Hafta sonlarında veya akşamları danslı davetlere gitmek yerine ödevlerimle ilgileniyorsun. Bu çabalarına karşılık, sınavlarda başarısız olmaktan o kadar korkuyorum ki...</p>

  <p>- Dans etmek istemiyorum, dedi Fran içini çekerek.</p>

  <p>- Gençsin, mutlaka canın diskoya gitmek ister... Kathy on altı yaşında, ailenin en küçüğüydü. Fran ise otuz iki yaşındaydı, evin büyük çocuğuydu. Aslında tüm arkadaşları gibi onun da artık evlenmesi ve çoluk çocuk sahibi olması gerekirdi, ama Kathy Fran'in evden ayrılmasını hiç istemiyordu. Onsuz bir ev hayatı düşünemiyordu. Anneleri "işleri halletmek"te olduğu için evde pek bulunmazdı. İşleri halletmek, kumar makinesinin başında olmak demekti.</p>

  <p>Fran olmasa evde en ufak bir konfor olamazdı. Sabahları taze sıkılmış portakal suları, akşamları ise iki kap sıcak yemek... Kathy'nin üniformasını alan, ayakkabılarını boyamasını, her gece gömleğini ve iç çamaşırlarını yıkamasını öğreten Fran'di. Anne bunların hiçbirini öğretmemişti.</p>

  <p>Hayatı öğreten, ilk Tampax'ini alan Fran'di. Fran, ilk defasında, herkes yapıyor diye değil, gerçekten beğenilen, sevilen biriyle sevişmenin daha doğru olduğunu söylüyordu.</p>

  <p>Kathy on dört yaşının verdiği saflık ve merakla, "Sen çok beğendiğin, sevdiğin birini bulmuş muydun?" diye sordu.</p>

  <p>Fran'in bu soruya da yanıtı hazırdı. "En iyisi bundan hiç söz etmemek. Bilirsin konuşmaya başlayınca tılsımı da yok olur..." demiş, bir daha da bu konuda konuşmaya yanaşmamıştı.</p>

  <p>Fran onu tiyatroya götürürdü. Abbey'e, Gate'e veya Project'e oyun seyretmeye giderlerdi.</p>

  <p>Grafton Sokağı'nda bir aşağı bir yukarı dolaşırlar, şık dükkânlara girerlerdi. "Her şeyi güvenli bir havayla yapmayı öğrenmeliyiz" derdi Fran. "İşin sırrı burada. Mütevazı ve özür dilercesine davranmamalıyız, tam tersine böyle yerlerde bulunmayı hak eden insanlar izlenimi vermeliyiz."</p>

  <p>Fran, anne ve babayı kınayan tek söz söylemezdi. Zaman zaman Kathy, "Anne seni kullanıyor, Fran" derdi. "Ona o güzel fırını hediye ettin. Karşılığında sana bir tek yemek yapmadı."</p>

  <p>- Aldırma. Annem aslında iyi biridir, derdi Fran.</p>

  <p>- Süpermarketten bira getirdiğinde babam bir teşekkür bile etmez. Onun sana hiç hediye aldığını görmedim.</p>

  <p>- Ondan kötü babalar var... Hayatını boruların ve S bağlantılarının arasında geçirmek pek hoş bir şey olmasa gerek.</p>

  <p>Bir keresinde, korkuyla, "Evlenmeyi düşünmüyor musun?" diye sormuştu Kathy.</p>

  <p>- Sen büyüyünceye dek bekleyeceğim. Sonra çaresine bakarım. Bu sözleri gülerek söylemişti.</p>

  <p>- O zaman çok yaşlanmış olmaz mısın?</p>

  <p>- Hayır, ne münasebet. Sen yirmi yaşına geldiğinde ben otuz altı olurum. Yani altın çağımın doruğunda...</p>

  <p>- Ken'le evleneceğini sanmıştım, dedi Kathy.</p>

  <p>- Biliyorum. Ama evlenmedim. O Amerika'ya gitti. Bu konu kapandı. Fran çok çabuk konuşuyordu.</p>

  <p>Ken süpermarkette çalışıyordu, geleceği parlak olanlardandı.</p>

  <p>Ailesi de Fran'in Ken'le evleneceğinden emindi. O iş kapandığında Kathy rahat bir nefes almıştı.</p>

  <p>Kathy'nin babası yaz başı yapılan veli toplantısına katılamayacaktı. O akşam geç saate kadar çalışması gerektiğim söylemişti.</p>

  <p>- Lütfen, Baba. Lütfen... Öğretmenler mutlaka aileden bir büyüğün gelmesini istiyorlar. Anne gelemez. O hiç gelmez. Senden bir şey istemiyorlar ki... Sadece söylenenleri dinlemen ve "Her şey yolunda" demen yeterli.</p>

  <p>- Aman yarabbi Kathy, okuldan nefret ettiğimi neden anlamak istemiyorsun? Orada kendimi fazlalık gibi görüyorum...</p>

  <p>- Ama ben kötü bir şey yapmadım, benden şikâyetçi olmayacaklar ki. Sadece benimle ilgilendiğinizi görmelerini istiyorum, o kadar.</p>

  <p>- İlgileniyoruz kızım, ilgileniyoruz... Annen eskisi gibi değil artık... üstelik sigara içmesini istemediklerini biliyorsun. Bir de sigara içmezse orada oturması hiçbir işe yaramaz. Boşuna olur... Belki yine Fran gider. Zaten bizden daha iyi konuşur onlarla.</p>

  <p>Böylece okula giden yine Fran olmuştu. Kilisede günah çıkartır gibi gelen bir sürü veliyle görüşüp hepsini hem yüreklendirmekten hem de uyarmaktan yorgun düşen öğretmenlerin karşısına geçip konuşan yine ablası olmuştu.</p>

  <p>- Fazla ciddi, demişlerdi. Çok çaba gösteriyor. Fazla... Biraz rahatlasa belki daha iyi algılar.</p>

  <p>- Aslında çok ilgi duyuyor, diye karşı çıkmıştı Fran. Ödevlerini yaparken yanında oturuyorum. Hepsini kendi yapıyor.</p>

  <p>- Hiç oyun oynamıyor, değil mi? Yeni müdür iyi birine benziyordu. Hangi çocuktan söz edildiğini bilmediği belliydi, genel anlamda konuşuyordu sanki. Fran neye dayanarak konuştuğunu merak etti, yoksa uyduruyor muydu yeni müdür?</p>

  <p>- Hayır, ders çalışmayı tercih ediyor.</p>

  <p>- Belki biraz oyun oynasa daha iyi olur. Konuşması kesinlik taşısa da iyi niyetli olduğu hissediliyordu.</p>

  <p>- Latince'ye devam etmesine gerek yok sanırım, demişti o iyi kalpli Bay Dunne.</p>

  <p>Fran'in kalbi hop etmişti. "Ama o kadar çaba gösteriyor ki, Bay Dunne. Ben hiç Latince öğrenmedim. Onunla birlikte okumaya gayret ediyorum. İnanın ki saatlerce çalıştığı oluyor."</p>

  <p>- Ne yazık ki Latince'nin temelini algılamadığını söylemek zorundayım. O iyi kalpli Bay Dunne Fran'i kırmamaya özen gösteriyordu.</p>

  <p>- Birkaç özel ders alsa? Okuldan ayrıldığında Latince öğrenmiş olması o kadar farklı olur ki... Öyle bir diplomayla nerelere girebileceğini düşünün...</p>

  <p>- Üniversiteye girecek puanı tutturabileceğini sanmıyorum. Bay Dunne sözlerini hafifletmeye çalışıyordu sanki.</p>

  <p>- Olmaz ki... Girmesi şart... Hiçbirimiz bir şey olamadık. Kathy'nin hayata daha iyi bir yerden başlaması şart.</p>

  <p>- Sizin çok iyi bir işiniz var, Bayan Clarke. Süpermarkete geldiğimde size rastlıyorum.</p>

  <p>Kathy'ye orada bir iş bulamaz mısınız?</p>

  <p>- Kathy hiçbir zaman bir süpermarkette çalışmayacak. Fran'in gözleri alev alev yanıyordu.</p>

  <p>- Üzgünüm, dedi Aidan Dunne alçak sesle.</p>

  <p>- Hayır, asıl üzgün olan benim! Bu kadar ilgi gösterdiğiniz için teşekkür ederim. Bağırarak konuştuğum için özür dilerim. Onun için yapılacak en doğru şeyin ne olduğunu söyleyin lütfen.</p>

  <p>- Hoşlandığı, sevdiği bir şey yapmalı. Ona yük olmayan bir şey... Örneğin müzik... Hiç ilgi gösterdi mi?</p>

  <p>- Hayır, diye yanıtladı Fran. Hiç öyle şeylerle ilgilenmedi. Hiç birimizin kulağı yoktur zaten. Pop grubuyla turneye çıkan kardeşimin bile...</p>

  <p>- Ya resim?</p>

  <p>- Benim anlamam imkânsız. Ayrıca o konuyu da sorun haline getireceğinden eminim, iyi mi yapıyorum, doğru mu boyuyorum diye kendine dert eder... iyi kalpli Bay Dunne'la konuşmak kolaydı. Zavallı adamın bir öğrencinin üniversiteye gidecek kadar akıllı olmadığım ailesine söylemesi çok zordu herhalde. Kim bilir belki kendi çocukları üniversitede okuyordu, başkalarının da aynı koşullardan yararlanmamasına üzülüyordu... Zavallı Kathy'nin mutlu ve sorunsuz bir yaşamı olmasına böylesine önem vermesi ne kadar iyi biri olduğunu kanıtlıyordu. Adamın tüm önerilerine olumsuz tepki vermemeye özen gösterdi Fran, iyi niyetli olduğu görülüyordu. Zaten öğretmenliği seçmesi de sabırlı biri olduğunu kanıtlıyordu?</p>

  <p>Aidan da karşısında oturan narin yapılı, hoş kızı inceliyordu. Annesi ile babasından çok daha yoğun bir ilgiyle kardeşinin sorunlarına eğilen bu kıza... Bir öğrencinin algılama zorluğu çektiğini söylemekten nefret ederdi. Aslında bu sözleri söylerken kendini sorumlu hissederdi. Okul daha küçük olsa, koşullar daha iyi olsa, kütüphaneler daha büyük, imkânlar daha bol olsa belki de öğrenme zorluğu olan öğrencilerin sayısı azalırdı. Signora'yla İtalyanca derslerini planlarken bu konuyu tartışmışlardı, "insanların beklentileriyle doğrudan ilintisi var" demişti Signora. "Bu engelleri kaldırmaya özerk eğitim ile eğitim görmüş tek kuşak yeterli değil."</p>

  <p>- İtalya'da da aynı şey oldu, diye sürdürmüştü. Köyün tek otelinin sahibinin çocuklarının ve karısının nasıl geliştiklerine şahit olmuştu. Köy ufak ve fakirdi. Köydeki küçük okula giden çocukların aileleri onlardan kendilerinden daha fazlasını yapmalarım beklemiyordu. Signora o çocukların turistlerin karşısına, otelde hizmetçilik veya garsonluk yapmalarına yetecek kadar İngilizce bilerek çıkmalarını sağlamıştı. Aslında daha ileri gitmelerini ne kadar isterdi... Bu yüzden Aidan'ın Mountainview'daki öğrenciler için istediklerini çok iyi anlıyordu.</p>

  <p>Signora, konuşulması o kadar kolay biriydi ki. Gece kurslarının hazırlanması sırasında birkaç kez birlikte kahve içmişlerdi. Karşısındakinden hiçbir şey beklemeyen, ailesi ve ev hayatı konusunda hiç soru sormayan, yaşamından veya Jerry Sullivan'ın ailesiyle geçen günlerinden hiç söz etmeyen biriydi. Aidan ise hazırladığı yeni çalışma odasından bile söz etmişti.</p>

  <p>- Mal mülk beni hiç ilgilendirmez, dedi Signora. Ama penceresinden tatlı bir ışık alan, yazı masası olan, tüm anıların, kitapların, resimlerin duvarları süslediği güzel sessiz bir oda... çok hoş bir şey olmalı. Böyle bir odayı hiç hak etmeyen, başkalarına ödül olarak verildiğinde mutluluk duyan bir Çingene, bir bohçacı kadın gibi konuşmuştu.</p>

  <p>Aidan, Kathy Clark'tan, onu olduğundan daha^ akıllı gören ablasını hayal kırıklığına uğratmaktan ödü kopan o zavallı kızdan söz etmek istedi. Belki Signora her zamanki gibi bir çözüm bulurdu.</p>

  <p>Signora'yla yaptığı o zevkli konuşmaları düşünmekten vazgeçip içinde bulundukları ana geri dönmeye zorladı kendini. Önünde görüşmek için sıra bekleyen uzun bir kuyruk vardı. " Bir çözüm bulacağınızdan eminim, Bayan Clarke." Bir yandan da bekleyen velilere bakıyordu.</p>

  <p>- Bu okulda çalışan herkese minnettarım. Fran'in sesinden gerçekten böyle düşündüğü seziliyordu. Hepiniz çocuklara zamanınızı veriyorsunuz. Onlarla gerçekten ilgileniyorsunuz. Yıllar önce ben öğrenciyken böyle değildi, belki de okumaya devam etmediğim için kendimi böyle avutuyorum... Yüzü soluk, ifadesi ciddiydi. "Genç Kathy Clark böyle bir ablası olduğu için çok talihli" diye içinden geçirdi Aidan Dunne.</p>

  <p>Fran otobüs durağına doğru yürüyordu. Elleri cebinde, başı öne eğikti. Okulun ek binasının yarandan geçerken eylül ayında başlayacak İtalyanca kurslarının ilanı gözüne ilişti. İtalya'nın dilini, müziğini, resim sanatını ve renklerini tanıtacak bir kurs. Hem eğlenceli hem de öğretici olacağı anlaşılıyordu. "Acaba böyle bir kurs nasıl olur" diye düşündü Fran. Ancak pahalıdır. Masraftan o kadar çoktu ki... Bütün dönemin ücretini peşin ödemesi çok zor olacaktı. Ya Kathy kursu da diğer yaptıkları gibi fazla ciddiye alırsa? İlaç hastalıktan daha pahalıya patlayabilirdi. Yok, yok, başka bir çözüm bulmalıydı. Fran içini çekerek otobüs durağına yöneldi.</p>

  <p>Durakta, kasada çalışan Peggy Sullivan'a rastladı. "Bu toplantılar insanı yaşlandırıyor, değil mi?" diye sordu Bayan Sullivan.</p>

  <p>- Evet, uzun sürdükleri doğru, ama kimsenin bizimle ilgilenmediği bizim öğrenciliğimizden yine de daha iyi. Fran, yönetici olarak yanında çalışanların hepsini yakından tanımaya özen gösterirdi. Peggy'nin sorunlu iki çocuğu olduğunu biliyordu. Babasıyla geçinemeyen büyük bir kızı ve kitapların kapağını açmayan küçük bir oğlu vardı...</p>

  <p>- Jerry inanmayacak, ama bayağı gelişme göstermiş... Bütün öğretmenler aynı şeyi söyledi. "Yeniden insanların arasına karıştı" dedi bir tanesi...</p>

  <p>- İyi bir haber.</p>

  <p>- Hepsi evde yaşayan o deli kadının sayesinde oldu... Kimseye söylemeyin ama, bir odamızı yan İtalyan yan İrlandalı bir kadına kiraladık. Kocasının İtalyan olduğunu, adamın öldüğünü söylüyor, ama doğru değil. Bana kalırsa eski bir rahibe ve bunu saklıyor. Ama ne yapsa beğenirsiniz? Bizim Jerry'yle ilgilenmeye başladı? Anlaşılan Jerry'yi tamamen değiştirmiş. Sonra Signora evlerine girinceye dek oğlu Jerry'nin şiir denilen şeyin bir anlamı olduğunu kavramaktan uzak olduğunu, kadının konuşmalarıyla her şeyi nasıl değiştirdiğini anlattı Peggy Sullivan. "İngilizce öğretmeni şimdi Jerry'den çok memnun" dedi. Tarih denilen şeyin gerçekten yaşanmış olaylardan oluştuğunu bilmediğini, bunu anlayınca her şeyi başka türlü algıladığını anlattı.</p>

  <p>Fran, yoğun bir şekilde ilgilendiği kardeşinin Latince'nin insanlarca konuşulan bir dil olduğunu bir türlü algılamadığını fark etti. Bu Signora denen kadın belki Fran'in beynindeki bazı kapalı kapıları da açabilirdi... "Kiracınız ne iş yapıyor?" diye sordu.</p>

  <p>- Bilmem. Anlamak için dedektif sürüsü tutmak gerek... Biraz dikiş, sanırım bir hastanede ufak bir iş filan... ama önümüzdeki dönem okulda İtalyanca dersleri vermeye başlayacak... bu yüzden heyecan içinde. Onu kendi kendine İtalyanca şarkılar söylerken duyan tek başına Dünya Kupası'nı kazandığını düşünür. Bütün yazı o derslere hazırlanmakla geçiriyor. Çok şeker, iyi bir insan ama, zır deli... zır deli...</p>

  <p>Fran o anda kararını verdi. O kursa yazılacaktı. Kathy ile ikisi her salı ve perşembe akşamları birlikte kursa gideceklerdi. İkisi de İtalyanca öğrenecekti. Hem öğrenecekler hem de şarkı söyleyerek kursu hazırlayan o deli ve heyecan dolu kadından zevkle ders alacaklardı. Belki bu sayede zavallı, sinirli, gergin Kathy biraz rahatlar o da onu terk edip Amerika'ya giden Ken'i biraz olsun unuturdu.</p>

  <p>- Herkes Kathy'nin ne kadar başarılı olduğunu söyledi, dedi Fran gurur dolu bir sesle. Mutfakta yemek yiyorlardı.</p>

  <p>Kumar makinelerinde ağır kayıplara uğramış anneleri ilgilenmeye gayret ediyordu. "Tabii, neden olmasın. Kathy gerçekten fevkaladedir" dedi.</p>

  <p>- Benim hakkımda hiç kötü bir şey söylemediler mi? dedi Kathy merakla.</p>

  <p>- Hayır. Hiçbir şey. Ev ödevlerini fevkalade iyi yaptığını ve sana bir şeyler öğretmenin çok zevkli olduğunu söylediler... Gördün mü?</p>

  <p>- Ben de orada olup bu sözleri duymak isterdim, yavrum. Ama işten zamanında ayrılamamaktan korkuyordum. Kathy ile Fran babalarını affetmişlerdi bile. Artık fazla önemi kalmamıştı.</p>

  <p>- Sana büyük bir sürprizim var, Kathy. İtalyanca öğreneceğiz. İkimiz. Aya gideceğiz deseydi Clarke ailesi bu kadar şaşırmazdı herhalde. Kathy'nin sevinçten yanakları kızardı. "İkimiz mi?"</p>

  <p>- Neden olmasın? Hep İtalya'ya gitmek istemişimdir. Dillerini konuşursam hoş bir İtalyan'la tanışmam daha kolay olmaz mı?</p>

  <p>- Peki ben becerebilecek miyim dersin?</p>

  <p>- Tabii becerirsin. Benim gibi doğru dürüst okumamış aptallar yapabilirse sen haydi haydi yaparsın. Sınıf birincisi olman işten bile değil, ama asıl amaç eğlenceli olması. Dersi veren kadın, operalar çalıyor, resimler gösteriyormuş. Bir de İtalyan yemekleri ikram ediyormuş. Harika olacak.</p>

  <p>- Çok pahalı değildir umanın, Fran. Öyle mi yoksa?</p>

  <p>- Hayır, değil. Hem karşılığında neler kazanacağımızı düşün... dedi Fran, bir taraftan da "Böyle bir açıklama yaptığıma göre deliriyor olmalıyım" diye düşünüyordu.</p>

  <p>Ken, o yazı New York eyaletinin o ufak şehrine yerleşmekle geçirdi. Fran'e yeniden, "Seni seviyorum, seni hep seveceğim. Kathy konusunu anlıyorum, ama buraya gelemez misin? Onu tatillerde yanımıza alırız, o zaman öğretmek istediklerini öğretirsin. Ne olur kendime tek odalı bir daire tutmadan önce cevap ver. Evet dersen ufak bir ev tutarız. O on altı yaşında, Fran. Dört yıl seni bekleyemem."</p>

  <p>Fran, mektubu aldığında kucaklayarak ağladı. Kathy'yi bu durumda bırakması söz konusu değildi. Clarke ailesinden bir kişinin üniversiteye gittiğini görmek istiyordu. Bu onun rüyasıydı. Ken bu rüyayı çocuklarıyla gerçekleştirebileceğini söylüyordu. "Baştan onları üniversiteye gitmek üzere yetiştiririz" diyordu Ken, ama anlamıyordu. Kathy için ne kadar çaba harcadığım bilmiyordu... Küçük kız gerçek bir entelektüel değildi belki ama, aptal da sayılmazdı. Zengin bir ailenin çocuğu olsa ona her türlü olanak sağlanır, sorunları kendiliğinden hallolurdu. Evleri kitap dolu olur, ona gereken ilgi gösterilir ve ailenin beklentileri doğrultusunda üniversiteye gitmesi kaçınılmaz olurdu. Fran başından beri üniversiteye gideceğine Kathy'yi inandırmıştı. Şimdi onu ortada bırakıp gidemezdi. Başını arada sırada kumar makinelerinden kaldırıp görmeyen gözlerle bakan bir annenin ve nakit alacağı paradan başka bir şey düşünmeden musluk tamir eden bir babanın eline terk edemezdi onu.</p>

  <p>O olmazsa Kathy boğulurdu.</p>

  <p>O yaz sıcak geçiyordu, İrlanda'ya her zamankinden fazla turist gelmişti. Süpermarkette ise parkta piknik yapmak isteyenlere özel sepetler satılıyordu. Fikir Fran'den çıkmıştı ve çok başarılı olmuştu.</p>

  <p>Şarküteri kısmında çalışan Bay Burke bu fikre karşı çıkmıştı. "Çocukluğumdan beri bu işi yapıyorum diye kafanızı şişirmek istemem, ama domuz eti dilimlerini kızartıp soğuk olarak sandviçe koyma fikrinin iyi olmadığım söylemek zorundayım, Bayan Clarke. Neden eskisi gibi yağsız füme jambon koymuyoruz?"</p>

  <p>- Bay Burke, zevkler değişti, insanlar domuz etini şimdi çıtır çıtır kızarmış istiyorlar. Biz de o dilimleri sıcak tutabilirsek ve müşteri istediğinde, son dakikada ılık olarak sandviçe koyabilirsek doyamayacaklarını, arka arkaya birkaç tane yiyeceklerini göreceksiniz.</p>

  <p>- Peki ya ben eti keser, kızartırsam, sonra da isteyen çıkmazsa? O zaman ne olacak, Bayan Clarke? Çok iyi ve karşısındakini mutlu etmek isteyen biriydi, ama değişikliğin her türlüsünden korkuyordu.</p>

  <p>- Üç haftalık bir deneme yapıp, bakmaya ne dersiniz, Bay Burke?</p>

  <p>Fran haklı çıkmıştı. Herkes bu müthiş sandviçler için sıraya giriyordu. Aslında supermarket bu işten para kaybediyordu, ama önemsizdi. İnsanları bir kere süpermarkete sokmak yeterliydi, ödemek için kasanın yolunu tuttuklarında hiç akıllarında olmayan şeyler almaları kaçınılmazdı.</p>

  <p>Kathy'yi Modern Sanat Müzesi'ne götürdü, izin gününde de otobüsle Dublin şehir turu yaptılar. "Yaşadığımız şehir hakkında bilgi edinmek için" demişti Fran, ikisi de bu geziye bayıldılar. Hiç içini görmedikleri o iki Protestan katedralini, sonra etrafından döndükleri Phoenix Park'ı ve rehberin gururla gösterdiği George dönemine ait kapıları yakından gördüler...</p>

  <p>- Otobüste bizden başka İrlandalı yok, dedi Kathy gururla. Bütün gördüklerimiz bize ait. Diğerleri sadece misafir.</p>

  <p>Fran her şeyi kendi yapıyormuş gibi görünmemeye gayret ederek on altı yaşındaki kız kardeşine şık, san bir elbise hediye etti ve iyi bir berberde saçlarını kestirtti. Yaz sona erdiğinde Kathy yanık tenli hoş bir genç kız olmuş, eskiden korkuyla bakan gözleri neşeyle dolmuştu.</p>

  <p>Kathy'nin arkadaşları vardı, ama Fran'in gençliğindeki gibi yakın, birlikte kıkır kıkır güldüğü kimsesi yoktu. Kathy'nin arkadaşlarının bir bölümü cumartesi akşamları Fran'in süpermarkette çalışan gençlerden duyduğu diskolara gidiyorlardı.</p>

  <p>Fran o yerlerin tehlikeli olduğunu, oralarda uyuşturucu kullanıldığını biliyordu. Geceleri saat birden önce sanki bir rastlantıymış gibi diskonun yanından geçer, kız kardeşini alır, eve birlikte dönerlerdi. Supermarket kamyonetinin şoförlüğünü yapan Barry'den cumartesi akşamları onu diskonun önünden geçirmesini istedi. Barry de o yerlerin genç kızlara göre olmadığını söyledi.</p>

  <p>- Ne yapabilirim? diye sordu Fran omuz silkerek. "Gitme" dersen kendini kurban gibi hissedecek. Eve götürmek için seni bulduğuma şanslıyım. Barry çok şeker bir çocuktu. Motosiklet alacak parayı biriktirmek için fazla mesai yapmaya can atardı. Motosikletin parasının üçte birini topladığını, yansını toplar toplamaz gidip seçeceğini söylüyordu. Üçte ikisini biriktirdiğinde satın alacak, kalan kısmını sonradan ödeyecekti.</p>

  <p>- Neden motosiklet almak istiyorsun? diye sormuştu Fran.</p>

  <p>- Bağımsız olmak için, Bayan Clarke, demişti. Anlarsınız ya özgür olmak, rüzgârın saçlarımın dağıtması gibi şeyler için...</p>

  <p>Fran kendini birden çok yaşlı hissetmişti. "Kız kardeşimle birlikte İtalyanca öğreneceğiz" dedi bir akşam Barry'nin motosiklet parasını artırarak diskonun önünde beklerken.</p>

  <p>- Ah, ne güzel, Bayan Clarke. Ben de ne kadar isterdim. Dünya Kupası maçları için İtalya'ya gitmiştim. Orada harika arkadaşlar edindim, tanıyabileceğiniz en hoş insanlardı, Bayan Clarke. "İklimimiz öyle olsa sanki biz de onlar gibi oluruz" diye düşündüm. Öyle benzeşiyoruz ki...</p>

  <p>- Belki sen de İtalyanca öğrenmek istersin, dedi Fran. Aklı başka yerdeydi sanki. Diskodan çıkan gürültülü ve korkunç gençliğe bakıyordu. Kathy ve arkadaşları nasıl olur da bu tür yerlere gelmekten hoşlanırlardı? Neden? Aslında on altı yaşında çocuklar olarak ne kadar özgürdüler... Özellikle kendi gençliğiyle kıyaslandığında.</p>

  <p>- Motosikleti alırsam İtalyanca öğrenmeyi daha çok isterim. Çünkü motosikletimi ilk götüreceğim yer İtalya olacak...</p>

  <p>- Dersler Mountainview'da. Eylülde başlıyor. Kathy, Harriet ve arkadaşlarıyla diskodan çıkıyordu. Onları izlerken sesi hafiflemiş ve dalgın bir edayla konuşmuştu. Eğildi kornaya bastı. Hepsi birden dönüp kamyonete baktılar. Cumartesi akşamları eve götürmek için uğrayan ablaya alışmışlardı. "Diğer kızların ailesi nerede" diye düşündü. Hiçbiri aldırmıyor mu? Yoksa o mu fazla meraklı? "Tanrım" diye düşündü "okul açılsa ve bu tür gece çıkışları sona erse..."</p>

  <p>İtalyanca kursu bir salı akşamı saat yedide başladı.</p>

  <p>O sabah Ken'den bir mektup almıştı. Küçük apartman dairesine yerleşmişti. Amerika'da her şey değişikti, birçok sözcüğün anlamı başkaydı. Stok kontrolü de farklı biçimde yapılıyordu. Mal getirenlerle gizli anlaşma yapılmıyordu. İstenilen fiyatı ödemek zorunluydu. Herkes çok yakınlık gösteriyor, onu evlerine davet ediyorlardı. Yakında İşçi Bayramı geliyordu. Yazın sona erdiğini belli eden bir piknik düzenleniyordu. Fran'i çok özlemişti. Fran de onu özlemiş miydi?</p>

  <p>Sınıfta otuz kişiydiler. Herkese koskocaman kartonlar dağıtarak üzerlerine adlarını yazmalarını söylemişlerdi, ama o harika İtalyan kadın herkesin İtalyanca adını kullanmasını önermişti. Böylece Fran, Francesca oldu, Kathy de Caterina... El sıkışıp, birbirlerine isimlerini sordukları zevkli oyunlar oynadılar. Kathy'nin bu işten büyük keyif aldığı belli oluyordu. "Yaptığım tüm fedakârlıklara değecek herhalde" diye içinden geçirdi Fran, bir yandan da yalnız başına İşçi Bayramı pikniğine katılmaya hazırlanan Ken'i unutmaya çalışıyordu.</p>

  <p>- Hey Fran, "Mi chiamo Bartolomeo" diyen adamı görüyor musun? Süpermarketteki Barry değil mi? Gerçekten oydu. Fran sevindi. Demek yaptığı fazla mesailerle motosiklet parasını halletmişti. Odadaki karşılıklı köşelerden birbirlerine el salladılar.</p>

  <p>Ne ilginç bir karışım vardı sınıfta. Örneğin şu şık kadın... Herhalde evinde kalabalık öğle yemeği davetleri veren, dergilerde resimleri çıkan kadın olmalıydı. Böyle bir yerde onun ne işi vardı? Ya altın lüleli "Mi chiamo Elizabetta" diyen o güzel kız ile temiz takım elbise içindeki erkek arkadaşı... Ya o esmer, haşin görünüşlü Luigi ile yaşlı Lorenzo... Ne ilginç bir karışım.</p>

  <p>Signora pek hoş biriydi. Çok cana yakındı... "Ev sahibinizi tanıyorum" dedi Fran dersten sonra salamlı, peynirli ufak sandviçleri yerlerken.</p>

  <p>- Öyle mi? Evet, Bayan Sullivan'la akraba oluruz, yani ben onların akrabasıyım, dedi telaşla Signora.</p>

  <p>- Tabii, ne aptalım, akraba olduğunuzu unutmuştum, dedi Fran kadını sakinleştirmek için. Bu tür davranışlara babasından dolayı alışıktı. Oğluna çok faydanız dokunmuş. Öyle söyledi.</p>

  <p>Signora'nın yüzü bir anda parlak bir gülümsemeyle aydınlandı. Güldüğü zaman ne kadar güzelleşiyordu... Fran kadının rahibe olduğunu hiç sanmıyordu. Peggy Sullivan'ın yanıldığından emindi.</p>

  <p>Fran ile Kathy derslere bayılmışlardı. Birlikte otobüse biniyorlar, Signora'nın anlattığı hikâyelere ve telaffuzlarına çocuklar gibi katıla katıla gülüyorlardı. Kathy okuldaki kızlara bunları anlattığında kimse inanamıyordu.</p>

  <p>Derse katılanlar arasında inanılmaz bir bağ oluşmuştu. Sanki ıssız bir adaya düşmüşlerdi ve kurtulmaları İtalyanca öğrenmelerine ve öğrendiklerini hiç unutmamalarına bağlıydı... Signora her birinin büyük şeylerin altından kalkabileceğinden öylesine emindi ki kendileri de buna inanmaya başlamışlardı. Cümle kuramasalar bile ellerinden geldiğince İtalyanca sözcük kullanmaları için adeta yalvarıyordu. Onlar da casa'dan geldiklerini, camera'nın bugün çok sıcak olduğunu veya yorgunuz yerine stanca olduklarını söylemeye başlamışlardı.</p>

  <p>Signora sınıfı hem dinliyor hem de gözlemliyordu. Gördükleri onu mutlu ediyordu, ama hiç şaşırmıyordu. Tanışan herkesin İtalyanca'ya büyük bir hevesle bağlanacağından ve zevkten başka bir şey duymayacağından öylesine emindi ki... Yanında bu projenin gerçek mimarı Bay Dunne vardı. İkisinin çok anlaştığı her hallerinden belliydi.</p>

  <p>- Belki de eskiden beri arkadaşlar, dedi Fran.</p>

  <p>- Olamaz, adamın karısı ve iki büyük çocuğu var, dedi Kathy.</p>

  <p>- Karısı olması arkadaş olmalarına engel değil ki...</p>

  <p>- Belki haklısın, ama bana kalırsa kırıştırıyorlar. Hep birbirlerine özel gülücükler yolluyorlar. Harriet'e bakılırsa bundan daha iyi ipucu olamazmış. Cinselliğe çok ilgisi olan Harriet, Kathy'nin sınıf arkadaşlarından biriydi.</p>

  <p>İtalyanca derslerinin çiçek gibi açılarak gelişmesini izleyen Aidan Dunne hiç ummadığı kadar mutluydu. Haftalar geçiyor, kursa yazılanlar bisikletle, motosikletle, kamyonetle veya otobüsle gelmeye devam ediyorlardı. BMW'siyle gelen o akıl almaz kadın bile sektirmeden kursa devam ediyordu. Öğrenciler için sürpriz hazırlamaktan da büyük mutluluk duyuyordu Aidan. Kâğıttan bayraklar yapmışlardı. Signora beyaz bayrakları dağıtıp hangi renge boyayacaklarını İtalyanca söylüyordu. Sınıftakiler, teker teker ellerindeki bayrağı havaya kaldırıyorlar bir ağızdan renkleri söylüyordu. Çocuklaşmışlar, heves dolu öğrencilere dönüşmüşlerdi. Ders bittiğinde, o kaba saba Luigi mi yoksa Lou mu olan adam bile ortalığı toplamaya yardım ediyordu. Dersten sonra sınıfta kalıp sandalyeleri bir kenara istif edeceğini söyleseler hiç inanmayacak olan o adam bile yardımcı oluyordu.</p>

  <p>Signora buydu işte... Herkesin en iyi yönünü bulur ve o yönün açığa çıkmasını beklerdi. Beklentisinde de haklı çıkardı. Aidan'a çalışma odasının yastıklarına yeni yüzler dikmek istediğini söylemişti.</p>

  <p>- Gelip odamı görün, dedi Aidan bir gün aniden.</p>

  <p>- İyi fikir. Ne zaman geleyim?</p>

  <p>- Cumartesi sabah. Okul yok. Siz boş musunuz?</p>

  <p>- Ben hep boşum, dedi Signora.</p>

  <p>Cuma akşamım odayı temizleyip ovmakla geçirdi Aidan. Venedik yakınlarındaki Murano'dan aldığı iki bardakla tepsiyi hazırladı. Bir şişe Marsala şarabı almıştı. Yeni odasının ve gece kursunun şerefine kadeh kaldıracaklardı.</p>

  <p>Signora öğle vakti geldi. Bazı kumaş örnekleri getirmişti. "Bana anlattıklarınızdan sarı uygun bir renkmiş gibi geldi" dedi elinde sıcak, altın sarısı bir kumaş tutarak. "Diğerlerinden biraz daha pahalı belki ama, burası yaşam odanız değil mi?"</p>

  <p>- Yaşam odası... diye tekrarladı Aidan.</p>

  <p>- Dikmeden önce karınıza göstermek ister miydiniz?</p>

  <p>- Hayır, hayır. Nell beğenir. Hem burası benim odam...</p>

  <p>- Evet, evet. Tabii. Hiç soru sormazdı.</p>

  <p>Nell o sabah evde yoktu. Kızları da dışardaydı. Aidan onlara ziyaretçisinden söz etmemişti. Evde olmadıkları için mutluydu. Signora'yla birlikte İtalyanca derslerinin başarısına ve yaşam odasının şerefine kadeh kaldırdılar.</p>

  <p>- Keşke okulda da ders verseydiniz. İstek ve heyecan yaratmayı öylesine iyi biliyorsunuz ki... dedi. Sesinde büyük bir hayranlık seziliyordu.</p>

  <p>- Yok canım. Asıl neden onların öğrenme hevesleri...</p>

  <p>- Kathy Clarke denen o kızı ele alalım... Herkes son zamanlarda ne kadar cevvalleştiğini konuşuyor, her şey İtalyanca derslerine bağlı...</p>

  <p>- Caterina... hoş bir kız.</p>

  <p>- Duyduğum kadarıyla sınıfta sizin İtalyanca derslerinizi anlatarak herkesi eğlendiriyormuş. Şimdi hepsi katılmak istiyor.</p>

  <p>- Ne harika değil mi? dedi Signora.</p>

  <p>Oysa Aidan'ın bilmediği için anlatmadığı bir şey daha vardı... O da yaşlı İtalyanca öğretmeniyle kırıştırdığının ve sahibine bakan bir köpek yavrusu gibi hayranlık dolu gözlerle kadına bakışının anlatılmasıydı. Kathy'nin arkadaşı Harriet hep şüphelendiğini söylüyordu. "Sessiz ve sakin duranlardan kork" diyordu. "Gerçek şehvet tutkunu onlardır."</p>

  <p>Bayan Quinn tarih hocasıydı. Her şeyi bugüne uyarlayarak anlatmayı yeğliyordu. Çocukların bildiği, özdeşleştikleri konularla bağlantı kurmak istiyordu. "Medici'lerin sanatı desteklediğini söylemek fazla bir şey ifade etmez" diye düşünerek onun yerine sponsorluk yaptıklarını söylüyordu. Bu sözcüğü herkesin anlayacağı kesindi.</p>

  <p>- Kimlerin sponsoru olduklarını bilen var mı? diye sormuştu. Herkes boş gözlerle birbirine bakıyordu.</p>

  <p>- Sponsor mu? diye sordu Harriet. İçki şirketi veya sigorta şirketi gibimi?</p>

  <p>- Evet. İtalya'nın ünlü sanatçılarının isimlerini biliyor olmanız gerek. Tarih öğretmeni gençti, çocukların ne kadar çok şeyi unutabileceklerini veya ne kadar çok şeyi hiç öğrenmediklerini bilecek yaşta değildi.</p>

  <p>Kathy Clarke sessizce yerinden kalktı. "En önemlileri Michelangelo'ydu. Medici'lerden biri, V. Sixtus adıyla papa olduğunda ondan Sistina Capellası'nın tavanını boyamasını ve çeşitli sahneler yaratmasını istemişti." Sonra sakin ve özgüven dolu bir sesle sınıfa capellaya kurulan iskeleyi, sıraları ve neler yapıldığını anlatmaya koyuldu. Bugün bile o renklerin korunmasının nasıl sorun yarattığını dile getirdi.</p>

  <p>Kaşları çatık değildi, aksine büyük bir heves içindeydi. Genç tarih öğretmeni Bayan Quinn'in anlatabileceklerinden çok daha fazlasını anlattığı için öğretmen konuyu kapatma zamanının geldiğini düşündü.</p>

  <p>- Verdiğin bilgiler için teşekkür ederiz, Katherine Clarke. O devirde yaşamış bir başka İtalyan sanatçısının adını kim verebilir?</p>

  <p>Kathy'nin eli yine kalktı. Öğretmen başkası var mı diye sınıfı taradı, ama kimse yoktu. Sınıftaki genç kız ve oğlanlar Kathy Clarke'ın Leonardo da Vinci'nin beş bin sayfalık not defterlerinden ve solak olduğu için veya gizli kalmaları için nasıl aynada yazılmış gibi ters yazdığından söz edişini hayretle izliyorlardı. Sonra nasıl Milano düküne başvurduğunu ve savaşlarda kullanılmak üzere top atışlarına dayanıklı gemiler ve barış döneminde heykeller yapabileceğini söylediğini anlattı.</p>

  <p>Kathy bütün anlattıklarını bilerek ve hikâye anlatır gibi aktarıyordu.</p>

  <p>Josie Quinn öğretmenler odasına girdiğinde, "Aman yarabbi, İtalyanca dersler müthiş olmalı" dedi.</p>

  <p>- Ne demek istiyorsun? diye sordu tüm öğretmenler bir ağızdan.</p>

  <p>- Kathy Clarke ayağa kalktı ve Rönesans'ı başından sonuna dek herkesten daha iyi anlattı.</p>

  <p>Bu dersleri hayal eden sonra da hayata geçiren Aidan Dunne ise odanın bir köşesinde oturmuş içinden gülümseyerek kahvesini karıştırıyordu. Geniş, mutlu bir gülümseyişti bu...</p>

  <p>İtalyanca sınıfında birlikte geçirdikleri o saatler Kathy ile Fran'i birbirlerine daha da yakınlaştırdı. Matt Clarke sonbaharda İngiltere'den gelerek Liverpool'lu Tracy ile evlenmeye karar verdiğini açıkladı. Büyük bir düğün istemiyorlardı, o parayla Kanarya Adaları'na balayına gideceklerdi. Herkes düğün için İngiltere'ye gitmekten kurtulduğuna sevinmişti. Balayının evlilikten sonra değil, önce olacağını duyunca gülmeden edemediler.</p>

  <p>Matt ise anlattıklarını çok mantıklı buluyordu. "Düğün resimlerinde yanık görünmek istiyor. Hem bu şekilde birbirimizden nefret ettiğimize karar verirsek düğünü iptal edebiliriz" dedi şaka yollu.</p>

  <p>Matt annesine kumar oynaması için biraz para verdi, babasını da birkaç bardak bira içmek için bara götürdü. "İtalyanca öğrenmek de nereden çıktı?" diye sordu.</p>

  <p>- Bilmem, dedi babası. Hiçbir şey anlamıyorum. Fran erkenden süpermarkete gittiği ve geceyarılarına kadar çalıştığı için zaten yorgun. Birlikte olduğu çocuk Amerika'ya gitti. Bütün bu yükün altına neden girdiğini bir türlü anlamıyorum. Özellikle okulda Kathy'nin fazlasıyla çalıştığını söyledikleri bir sırada... Ama gel gör ki ikisi de bu derslere deli oluyorlar. Gelecek yıl da devam etmeye niyetliler. En doğrusu karışmamak...</p>

  <p>- Kathy bayağı hoş bir genç kız oluyor, değil mi? dedi Matt.</p>

  <p>- Öyle mi? Her gün gördüğüm için pek farkına varmadım dersem inan, dedi babası duyduklarına şaşırmış bir ifadeyle.</p>

  <p>Kathy gerçekten çok hoş olmaya başlamıştı. Okulda, arkadaşı Harriet de böyle düşünüyordu. "İtalyanca dersinde birine mi tutuldun yoksa? Değişmiş görünüyorsun da..."</p>

  <p>- Yok, hayır. Ama bir sürü yaşlı erkek var, dedi Kathy gülerek. Bazılarına fazla yaşlı bile denebilir. Akşam çıkmayı birine nasıl İtalyanca teklif edeceğimizi öğrenmek üzere ikişer kişilik gruplara ayrılmamız gerekiyor. Öyle komik oluyoruz ki... Bana Lorenzo denilen biri düştü. En az yüz yaşında olmalı... Gerçek hayatta adı Laddy. Neyse Lorenzo bana "E libero questa sera?" diyor sonra gözlerini devirerek hayalî bıyıklarını buruyor... Tabii herkes gülmekten kınlıyor.</p>

  <p>- Yapma! Peki size "Ne dersin beraber olalım mı" gibi gerekli soruları öğretiyor mu?</p>

  <p>- Evet, biraz. Kathy o sözcükleri bulmaya çalışıyordu. Örneğin Vive solo veya sola gibi deyimler var. Bir de tam olarak hatırlayamadığım. .. Deve rincasare questa notte? gibi bir şey var. "Bu akşam eve dönmek zorunda mısınız" demek.</p>

  <p>- Arada bir kütüphanede rastladığımız o komik renkli saçlı kadın mı öğretiyor bunları?</p>

  <p>- Evet. Signora o.</p>

  <p>- Düşün, dedi Harriet. Her şey gittikçe acayipleşiyordu.</p>

  <p>- Mountainview'daki o derslere hâlâ gidiyor musunuz, Bayan Clarke?" diye sordu Peggy Sullivan kasada bozuk paraları sayarken.</p>

  <p>- Gerçekten muhteşem dersler, Bayan Sullivan. Lütfen Signora'ya böyle dediğimi söyleyin. Hepimiz bayılıyoruz. Derse gelmekten vazgeçen olmadığını biliyor musunuz?</p>

  <p>Bugüne kadar hiç duyulmamış bir şey.</p>

  <p>- Signora da derslerden neşeyle bahsediyor. Tahmin edemeyeceğiniz kadar sır dolu olan biri o Bayan Clarke. İtalya'nın hiç duyulmamış köşesinde bir köyde yirmi altı yıl bir İtalyan'la evli olduğunu söylüyor ama... İtalya'dan tek bir mektup aldığı yok... odasında tek bir resim yok. Üstelik Dublin'de yaşayan geniş bir ailesi de varmış? Sahildeki o pahalı sitelerden birinde oturan bir anne, huzurevinde kalan bir baba ve her tarafa dağılmış kardeşler var...</p>

  <p>- Ya, öyle mi? Fran, Signora'yla ilgili en ufak bir olumsuzluk duymak istemiyordu.</p>

  <p>- Aslında tuhaf değil mi? Böyle geniş bir ailesi olduğu halde bizim yanımızda tek odaya sığınması...</p>

  <p>- Bell'i ailesiyle anlaşamıyordur. Basit bir nedeni olabilir.</p>

  <p>- Her pazartesi annesini görmeye gider. Babasını da haftada iki kez huzurevinde ziyaret eder. Tekerlekli sandalyesiyle babasını dışarı çıkartıyormuş. Hastabakıcılardan biri Suzi'ye anlatmış. Bir ağacın altına oturup babasına yüksek sesle kitap okuyormuş. Babası daha seyrek gelen diğer çocuklarıyla konuşmak için çaba gösterdiği halde, onunla olduğunda hiç kıpırdamadan uzakta bir noktaya bakıp susuyormuş.</p>

  <p>- Zavallı Signora, dedi Fran birden. O çok daha iyisini hak ediyor...</p>

  <p>- Evet, dedi Peggy Sullivan. Haklısınız, çok daha iyisini hak ediyor.</p>

  <p>Eskiden rahibe olsa bile bu acayip misafire çok şey borçluydu aslında. Ailesinin yaşamına olumlu katkıları olmuştu kadının. Suzi Signora'yla iyi anlaştığından o geleli beri eve çok daha sık gelir olmuştu. Jerry ise kadım özel hocası sanıyordu. Ayrıca tül perdeler dikmiş, koltuklara yeni kılıflar yapmıştı. Mutfak dolabım boyamış, pencerelerin dışına çiçekler dikmişti. Odası hem çok düzenli hem de pırıl pırıldı. Peggy Sullivan arada bir o odaya girer araştırmalar yapardı. Kim olsa böyle yapmaz mı? Signora geldiği gün yanında ne varsa onunla yetinmeyi bilmişti. Olağanüstü bir insan denirdi ona. Kursa katılanların ondan hoşlanması ne kadar iyiydi.</p>

  <p>Kursa gelenlerin içinde en genci Kathy Clarke'tı. Kızcağız öğrenmek için can atıyor, başkalarının aksine dilbilgisiyle ilgili sorular soruyordu, İtalya'da hiç rastlanmayan mavi gözler ve koyu renk saçlarla çok hoş bir kızdı. İtalya'da koyu renk saçlıların gözleri de hep koyu olurdu.</p>

  <p>Okulu bitirince Kathy'nin ne yapacağını merak ediyordu. Bazen genç kıza kütüphanede çalışırken rastlıyordu. "Üniversiteye girmeyi ümit ediyor olmalı" diye düşünüyordu.</p>

  <p>- Okulu bitirince annen ne yapmanı istiyor? diye sordu bir gün dersten sonra birlikte sınıfı toplarken. Herkes geride kalıp konuşmak isterdi, gitmek için can atan kimse olmazdı. "Bu da çok iyi bir işaret" diye düşünüyordu Signora. Bazılarının yokuşun başındaki pub'a içki, diğerlerinin de bir yerlere kahve içmeye gittiğini biliyordu.</p>

  <p>- Annem mi? dedi Kathy. Çok şaşırdığı belli oluyordu.</p>

  <p>- Evet, dedi. Her konuda heyecanlı ve hevesli görünüyor da...</p>

  <p>- Yok hayır. Ne okulla ne de ne yaptıklarımla ilgili fazla bir bilgisi yoktur. Dışarı fazla çıkmadığı için de neler yapıldığım, hangi okula gidilmesi gerektiğini hiç bilmez.</p>

  <p>- Seninle derse gelen annen değil mi? Süpermarkette çalışmıyor mu? Ev sahibim Bayan Sullivan annenin marketin patronu olduğunu söyledi.</p>

  <p>- Ha, o mu? O Fran. Ablam, dedi Kathy. Böyle konuştuğunuzu duymasın. Çok üzülür. Signora şaşkındı. "Özür dilerim. Ben her şeyi karıştırırım zaten."</p>

  <p>- Yok canım. Böyle düşünmeniz çok normal. Kathy kadıncağızın mahcup olmaması için ne yapacağını şaşırmıştı. Fran en büyüğümüz. Bense en küçükleriyim. Böyle düşünmeniz çok doğal.</p>

  <p>Bu konudan Fran'e hiç söz etmedi. Fran'in aynada yüzünde kırışıklar aramasına yol açmasa da olurdu. Zavallı Signora gerçekten dalgın biriydi, birçok şeyi ters anladığı da doğruydu. Ama öğretmen olarak üstüne yoktu. Sınıftaki herkes, motosikletli Bartolomeo bile ona bayılıyordu.</p>

  <p>Kathy, Bartolomeo'dan hoşlanıyordu. Çok hoş bir gülüşü vardı ve ondan futbolla ilgili çok şey öğrenmişti. Kathy'nin dans etmeye nereye gittiğini merak ediyordu, yazın gittiği diskodan söz ettiğinde de dönem ortasında dansa gitmeye yeniden başladıklarında ona güzel bir yer önereceğini söylemişti.</p>

  <p>Kathy bunları Harriet'e tekrarladığında, "O kursa sırf seks için katıldığım biliyordum zaten" dedi. İki arkadaş bu sözlerden sonra durmadan gülmüşler, gülmüşlerdi. Duyan birinin neye güldüklerini unutacağı kadar uzun sürmüştü...</p>

  <p>Ekim ayında kötü bir fırtına oldu, akşam kurslarının yapıldığı binanın damı akmaya başladı. Tüm katılanlar elbirliğiyle çalıştı, gazeteler yaydılar, masaların yerini değiştirdiler, bir yerlerden kovalar buldular ve bu sorunla baş etmeyi başardılar. Bir yandan da Che tempaccio ve Che brutto tempo diye bağırıyorlardı. Barry yağmurluğunu giyip dışarda bekleyeceğini, kimsenin ıslanmaması için otobüsün geldiğini ışık yakarak haber vereceğini söylemişti.</p>

  <p>Luigi'nin "Taktığı mücevherlere verdiği parayla birçok apartman dairesi alınabilir" dediği kadın ise dört kişiyi arabasına almayı teklif etmişti. Böylece Guglielmo -bankada çalışan o iyi çocuk- sersem kız arkadaşı Elizabetta, Francesca ve genç Katerina kadının muhteşem BMW'sine doluşmuşlardı. İlk durak Elizabetta'nın eviydi. İki sevgili ciao ve arrivederci sesleri arasında yağmurun altında eve doğru koşmuşlardı.</p>

  <p>Sonra sıra Clarke'ların evine gelmişti. Önde oturan Fran yolu tarif ediyordu. Buraları Connie gibilerinin bildiği mahalleler değildi. Evin yakınma geldiklerinde Fran çöpü boşaltan annesini gördü. Yağmura rağmen ağzından sigarası eksik değildi. Islanan sigara gittikçe yumuşar, yerlere dökülürdü. Ayağında her zamanki eski terlikler vardı. Üstünde ise o lekeli, yırtık iş elbisesi... Fran o anda annesinden utandığı için utanç duydu. Pahalı bir arabaya bindi diye tüm değerlerini değiştirecek değildi. Annesinin zor bir hayatı olmuştu, gerektiğinde verici ve anlayışlı olabileceğini kanıtlamıştı.</p>

  <p>- Ah, işte annem. Sırılsıklam... Çöpü sabah dökse ne olurdu? dedi Fran.</p>

  <p>- Che tempaccio, che tempaccio, dedi Kathy dramatik bir sesle.</p>

  <p>- Çabuk ol, Caterina. Anneannen senin için kapıyı tutuyor, dedi Connie.</p>

  <p>- O annem, dedi Kathy.</p>

  <p>O kadar yağmur, o kadar gürültü vardı ki, çarpan kapıların ve sürüklenen çöp tenekelerinin arasında kimse neler olduğunu fark etmemişti.</p>

  <p>Eve girdiklerinde Bayan Clarke şaşkın, elindeki ıslak sigaraya iğrenerek baktı. "O limuzinden çıkıp eve girmenizi beklerken neredeyse boğulacaktım" dedi.</p>

  <p>- Aman yarabbi! Bir fincan çay içelim, dedi Fran, çaydanlığı doldururken. Kathy birden masanın yanına çöktü.</p>

  <p>- Due tazze di te, dedi Fran en düzgün İtalyancasıyla. Haydi Kathy. Con latte? Con zucchero?</p>

  <p>- Ne süt ne de şeker istemediğimi biliyorsun, dedi Kathy. Sanki uzaklardaydı. Yüzü çok soluk görünüyordu. "Böyle konuşacaksanız ben yatıyorum" dedi Bayan Clarke. Kocası pub'dan gelecek olursa mutfağı kirli tencere ve tavayla dolu bırakmamasını söylemelerini istedi.</p>

  <p>Anneleri öksürerek, söylenerek, gıcırdayan merdivenleri çıkıyordu.</p>

  <p>- Neyin var, Kathy?</p>

  <p>Kathy ablasına baktı. "Benim annem sen misin, Fran?" diye sordu.</p>

  <p>Mutfakta yoğun bir sessizlik oldu. Üst kattan sifonun dışardan ise asfalta çarpan yağmurun sesi geliyordu.</p>

  <p>- Böyle bir soruyu şimdi sormak nereden aklına geldi?</p>

  <p>- Bilmek istiyorum da ondan. Annem misin, değil misin?</p>

  <p>- Annen olduğumu sen de biliyorsun, Kathy. Uzun bir sessizlik oldu.</p>

  <p>- Hayır bilmiyordum. Şu ana kadar bilmiyordum. Fran kollarını uzatarak yanına geldi. Hayır, gelme. Bana dokunma. Dokunmanı istemiyorum.</p>

  <p>- Kathy, aslında bunu biliyordun. Bunu hissediyordun. Söylemeye gerek yoktu. Bildiğini sanıyordum.</p>

  <p>- Herkes biliyor mu?</p>

  <p>- Herkes derken kimi kastediyorsun? Bilmesi gerekenler, biliyor. Seni ne kadar sevdiğimi biliyorsun. Mutlu olman için, en iyi şeyleri elde etmen için elimden gelen her şeyi yapacağımı da biliyorsun.</p>

  <p>- Evet, bir baba, bir isim ve bir yuvanın dışında her şeyi...</p>

  <p>- Adın var, yuvan da var, ve anne ile baba gibi ikinci bir annen ve baban var.</p>

  <p>- Hayır yok. Ben bir piçim ve sen bunu benden hep sakladın.</p>

  <p>- Piç diye bir sözcük yoktur. Olmadığını sen de biliyorsun. Artık evlilik dışı çocuk diye bir kavram bile kalmadı. Üstelik doğduğun günden beri yasaların önünde bu ailenin bir parçasısın. Burası senin evin.</p>

  <p>- Sen nasıl böyle bir şey... diye söze başladı Kathy.</p>

  <p>- Kathy, sen ne demek istiyorsun? Seni yabancılara mı verseydim? Bunu mu tercih ederdin? Sonra on sekiz yaşına gelmeni, gerçek anneni merak edip beni aramanı mı beklemeliydim? Böylesi daha mı iyi olurdu?</p>

  <p>- Bu kadar yıl anneyi annem sanmama izin verdin. Buna inanamıyorum. Kathy duyduklarını toparlamak için başım sallıyordu. Bu yeni ve korkutucu bilgiyi unutmak istercesine çırpınıyordu.</p>

  <p>- Anne, hem sana hem bana annelik etti. Senin varlığından heberdar olduğu andan itibaren sana kucak açtı. "Bu evde yeni bir bebeğin olması ne kadar fevkalade bir şey" dedi. Böyle dedi ve gerçekten senin gelişin fevkalade bir şeydi hepimizi için. Bir de senin gerçekten bildiğini sanıyordum, bundan emindim.</p>

  <p>- Nasıl bilebilirdim? İkimiz de anne ve babaya anne ve baba diyorduk. Herkes benim ablam olduğunu, Matt, Joe ve Sean'ın da ağabeyim olduğunu söylüyorlardı. Nasıl bilebilirdim?</p>

  <p>- O kadar önemli değildi. Hep birlikte bu evde yaşıyorduk. Sen Joe'dan yedi yaş küçüktün, doğal çözümü böyleydi...</p>

  <p>- Bütün komşular biliyorlar mı?</p>

  <p>- Bazısı. Ama herhalde onlar da unutmuşlardır.</p>

  <p>- Babam kim? Gerçek babam kim?</p>

  <p>- Baba, gerçek baban. Seni büyüten, ikimize bakan o.</p>

  <p>- Ne demek istediğimi biliyorsun.</p>

  <p>- O lüks bir okulda okuyan genç bir çocuktu. Ailesi benimle evlenmesini istemedi.</p>

  <p>- Neden çocuktu, diyorsun. Yoksa öldü mü?</p>

  <p>- Hayır, ölmedi. Ama hayatımızın bir parçası değil...</p>

  <p>- Belki senin hayatının bir parçası değil, ama benimkinin bir parçası olabilir.</p>

  <p>- Bu bana iyi bir fikirmiş gibi gelmiyor.</p>

  <p>- Senin ne düşündüğün hiç önemli değil. Nerede olursa olsun o benim babam. Onu tanımak, onunla tanışmak, Kathy olduğumu söylemek, onun yüzünden var olduğumu söylemek benim hakkım...</p>

  <p>- Biraz çay iç lütfen. Ya da bana bir fincan çay ver.</p>

  <p>- Sana içme diyen mi var? Bakışları buz gibiydi.</p>

  <p>Fran işte karşılaştığı zorluklardan çok daha önemli bir sorunla karşı karşıya olduğunu, çok dikkatli ve diplomatça davranması gerektiğini biliyordu. Şirketin üst düzey yöneticilerinden birinin çocuğunun yaz stajında hırsızlık yaparken yakalanmasından da zor bir durumdaydı, daha dikkatli davranmalıydı, içinde bulunduğu durum her şeyden önemliydi.</p>

  <p>- Öğrenmek istediğin her şeyi sana anlatmaya hazırım. Her şeyi. Sesinin elinden geldiğince sakin olmasına çalışıyordu. Baba, ikimiz konuşurken gelecek olursa odana gitmeyi öneriyorum.</p>

  <p>Kathy'nin odası Fran'inkinden çok daha büyüktü. İçinde yazı masası, kitaplığı ve yıllar önce muslukçunun büyük bir özen ve sevgiyle taktığı lavabosu vardı.</p>

  <p>- Her şeyi suçluluk duyduğun için yaptın, değil mi? Güzel oda, aldığın üniformalar, fazladan cep harçlığı, hatta İtalyanca dersleri... Hepsinin parasını kendini suçlu hissettiğin için verdin.</p>

  <p>- Seninle ilgili hiç suçluluk duymadım, dedi Fran sakin bir sesle. O kadar kendinden emindi ki Kathy'nin galeyana gelmiş tavrı biraz durulur gibi oldu. Hayır... Çok çalışman yüzünden ve hayata gerekli donanımlarla başlaman için sahip olman gereken şeyleri sana veremeyeceğim endişesiyle hüzünlendiğim oldu... Sana hayatın boyunca iyi yaşam koşulları sağlayabilmek için çok çalıştım. Her hafta az da olsa para biriktirip senin adına bir inşaat şirketine yatırdım. Bu para belki çok değil, ama bağımsız olmam sağlayabilir diye düşündüm. Seni yaşadığım her gün, her an çok sevdim. Ve bir gün geldi kafamda kardeşlik ile annelik birbirine karıştı, inan. Sen benim için sadece Kathy'sin ve senin için hayattaki her şeyin en en iyisini istiyorum. Bunları elde etmek için yoğun bir işte uzun saatler çalışıyorum, seni ve geleceğini hiç unutmuyorum. Bu hislere ne denir bilmiyorum, ama suçluluk olmadığına eminim.</p>

  <p>Kathy'nin gözleri yaşla dolmuştu. Fran çekingen elini uzattı, çay fincanım tutan eli okşadı.</p>

  <p>Kathy, "Biliyorum" dedi, "böyle söylememeliydim. Ama benim için büyük bir şok oldu, anlıyor musun?"</p>

  <p>- Hayır, hayır, hiç önemi yok. Ne öğrenmek istiyorsan sor, anlatayım sana.</p>

  <p>-Adine?</p>

  <p>- Paul. Paul Malone.</p>

  <p>- Kathy Malone mi? diye sordu merakla.</p>

  <p>- Hayır. Kathy Clarke.</p>

  <p>- O zamanlar kaç yaşındaydı?</p>

  <p>- On altı. Ben de on beş buçuk yaşındaydım.</p>

  <p>- Bugüne kadar seksle ilgili sert nasihatlerini ve seni nasıl dinlediğimi düşündükçe...</p>

  <p>- Neler söylediğimi bir düşün. Yaptıklarımı asla sana öğütlemediğimi göreceksin.</p>

  <p>- Demek onu sevdin? Paul Malone denen o çocuğu? Sesi çok aşağılayıcı ve alaycıydı.</p>

  <p>- Evet. Hem de çok sevdim. Çok gençtim, ama aşkın ne olduğunu bildiğimi düşünüyordum. O da öyle sanıyordu. Saçmalık diyerek önemsizleştirmeyeceğim. Çünkü değildi...</p>

  <p>- Nerede tanıştınız?</p>

  <p>- Bir pop konserinde. O kadar anlaşırdık ki bazen okuldan kaçar birlikte sinemaya giderdik. O da özel ders alacağına benimle olurdu. Çok mutlu, güzel günlerdi...</p>

  <p>- Sonra ne oldu?</p>

  <p>- Sonra hamile olduğumu anladım. Paul bunu annesine babasına söyledi, ben de anne ile babaya anlattım ve kıyamet koptu.</p>

  <p>- Kimse evlilikten söz etmedi mi?</p>

  <p>- Hayır. Hiç kimse. Şimdi senin olan o odada çok düşündüm. Kapının açılacağım ve Paul'ün elinde bir buket çiçekle içeri girerek on altı yaşına basar basmaz evleneceğimizi söyleyeceğini hayal ederdim.</p>

  <p>- Böyle bir şey olmadı ama, değil mi?</p>

  <p>- Hayır. Olmadı.</p>

  <p>- Evlenmeseniz bile neden sana yardım etmeyi teklif etmedi?</p>

  <p>- Anlaşmanın bir maddesi buydu.</p>

  <p>- Anlaşma mı?</p>

  <p>- Evet. Ailesi bu birlikteliğin uygun olmadığım, gelecekten yoksun olduğunu, tüm bağları kopartmak gerektiğini söyledi. Öyle dediler. Bütün bağları kopartalım, ayrılalım...</p>

  <p>- Korkunç muydular?</p>

  <p>- Bilmem. O güne kadar onları tanımamıştım. Paul de bizimkilerle tanışmamıştı.</p>

  <p>- Demek ki anlaşma onun bu işten kurtulmasını sağlamak içindi. Bir çocuk yapmak sonra çocuğunu bir daha görmemek. Öyle mi?</p>

  <p>- Dört bin pound verdiler Kathy. O zaman için çok paraydı.</p>

  <p>- Yani seni satın aldılar!</p>

  <p>- Hayır, biz öyle düşünmemiştik. İki bin poundunu senin adına o inşaat şirketine yatırdım. Bugüne kadar benim de eklediklerimle bu para arttı. Sonra iki bin poundunu da seni büyütmeyi kabul eden anne ile babaya verdik.</p>

  <p>- Paul Malone bunun adil bir çözüm olduğunu mu düşünüyordu?</p>

  <p>- Seni tanımıyordu ki... Seni görmemişti. Ailesinin sözünü dinledi, onlar on altı yaşında baba olunamayacağını, önünde parlak bir gelecek olduğunu, bana olan borcunu ödemesi gerektiğini söylüyorlardı. Onların görüşü buydu.</p>

  <p>- Bir kariyeri oldu mu?</p>

  <p>- Evet, muhasebeci oldu.</p>

  <p>- Muhasebeci, babam, dedi Kathy.</p>

  <p>- Sonra evlendi, çocukları oldu. Şimdi onun bir ailesi var.</p>

  <p>- Başka çocukları mı oldu demek istiyorsun? Kathy çenesini havaya dikmişti.</p>

  <p>- Evet, öyle. Sanırım iki tane.</p>

  <p>- Nereden biliyorsun?</p>

  <p>- Bir süre önce bir mecmuada gördüm. Hani zengin ve ünlülerin hayatlarını anlatan bir röportajda.</p>

  <p>-O ünlü değil ki...</p>

  <p>- Karısı ünlü. Marianne Hayes'le evli. Fran sözlerinin etkisinin ne olacağını merak ediyordu.</p>

  <p>- Babam İrlanda'nın en zengin kadınlarından biriyle evli öyle mi?</p>

  <p>- Evet.</p>

  <p>- Benden kurtulmak için de sefil bir dört bin pound verdi.</p>

  <p>- Önemli olan o değil. O tarihte evli değildi...</p>

  <p>- Önemli. Şimdi zengin olduğuna göre bize bir şeyler vermeli.</p>

  <p>- Her şeyin var Kathy. İstediğimiz her şeye sahibiz.</p>

  <p>- Hayır, istediğim her şeye sahip değilim. Ne sen ne de ben... Kathy konuşurken gözlerinde biriken yaşlar aniden boşandı, bir yandan durmadan ağlıyor diğer yandan on altı yıldır ablası olduğunu sandığı Fran saçlarını, ıslak yanaklarını, boynunu bir anne şefkati ve sevgisiyle okşuyordu.</p>

  <p>Ertesi sabah kahvaltıda Joe Clarke'in akşamdan kalma olduğu belliydi.</p>

  <p>- Kathy, uslu kızlar gibi buzdolabından bir Coca-Cola çıkartır mısın? Bugün Killiney'de berbat bir işim var da... Kamyonet neredeyse gelir.</p>

  <p>- Buzdolabına benden daha yakınsın, dedi Kathy.</p>

  <p>- Bu küstahlık da ne oluyor? diye sordu.</p>

  <p>- Hayır. Sadece gerçeği söylüyorum.</p>

  <p>- Benim çocuğum bana hiçbir gerçeği bu tonda söyleyemez! Anladın mı? Yüzü öfkeyle kıpkırmızıydı.</p>

  <p>- Ben senin çocuğun değilim, dedi Kathy buz gibi bir sesle.</p>

  <p>Anneannesi ile dedesi başlarını kaldırmaya zahmet bile etmediler. Annesi ve babası bildiği bu iki yaşlı insan hiç etkilenmeden oturuyorlardı. Kadın sigara içerek elindeki mecmuayı okumaya devam ediyor adam da söyleniyordu. "Hayatında görüp göreceğin tek baba ben olduğuma göre... Haydi kalk da Coca-Cola'yı ver. Beni yerimden kaldırma, olur mu?"</p>

  <p>Kathy bir anda onların bir şey saklamak veya gizlemek peşinde olmadıklarını anladı. Onlar da Fran gibi her şeyin farkında olduğunu sanıyorlardı. Pencerenin önünde dimdik durarak dışarısını seyreden Fran'e baktı.</p>

  <p>- Peki, Baba, dedi. Dolaptan kolayı çıkardı, bir de bardak alarak yaşlı adamın önüne koydu.</p>

  <p>- Aferin sana, dedi adam her zamanki gülümseyişiyle. Babaya göre hiçbir şey değişmemişti.</p>

  <p>Okulda, "Annen ile babanın kızı olmadığını öğrenseydin ne yapardın?" diye sordu Harriet'e.</p>

  <p>- Zevkten dört köşe olurdum.</p>

  <p>- Neden?</p>

  <p>- O zaman büyüyünce annem ve anneannem gibi iğrenç sivri bir çenem olmayacağını bilirdim de ondan... Bir de okulu bitirmek için kaç puan toplamam gerektiğini yüzlerce kez söyleyen babamı dinlemek zorunda kalmazdım. Harriet'in babası öğretmendi ve kızının doktor olması en büyük umuduydu. Harriet ise gece kulübü sahibi olmayı hayal ediyordu. Konuyu kapattılar.</p>

  <p>- Marianne Hayes hakkında ne biliyorsun? diye sordu bir süre sonra Kathy.</p>

  <p>- Avrupa'nın en zengin kadım. Yoksa Dublin'in miydi? Üstelik güzel de. O bembeyaz dişlerini, harika yanık tenini ve parlayan saçlarını parayla satın aldığına eminim.</p>

  <p>- Ben de...</p>

  <p>- Neden onunla ilgileniyorsun?</p>

  <p>- Dün gece rüyamda gördüm de ondan. Kathy gerçeği söylüyordu.</p>

  <p>- Bense enfes bir mahlukla seviştiğimi gördüm. Artık bu işi ciddiye almanın zamanı geldi. On altı yaşına bastığımıza göre...</p>

  <p>- "Ders çalışmalıyız" diyen sen değil miydin? dedi Kathy şikâyet edercesine.</p>

  <p>- Evet ama, bu rüyayı daha görmemiştim. Çok solgun, yorgun ve yaşlı görünüyorsun. Marianne Hayes'i bir daha rüyanda görmemeye bak. Sana yaramıyor.</p>

  <p>- Evet, yaramıyor, dedi Kathy, bembeyaz yüzü, kırışık göz altları ve yanmamış teniyle aniden Fran'i hatırlayarak. On altı yıldır her hafta onun için bir kenara para koyan Fran'i düşündü. Sonra Fran'i bırakıp Amerika'ya giden Ken aklına geldi Acaba o da zengin bir Amerikalı mı bulmuştu? Su tesisatçısının kızıyken köşe başındaki süpermarkette çalışarak kendi gayretiyle ilerlemeye çabalamayan birini... Evlilik dışı doğurduğu çocuğuna bakmak zorunda olmayan birini... Ken Kathy'nin durumunu biliyor olmalıydı. Fran'in bu konuyu gizli tutmak için özel bir gayret sarf etmemiş olduğu anlaşılıyordu.</p>

  <p>Bir gece evvel söylediği gibi Dublin, en küçük çocuğun aslında evin torunu olduğu bir sürü aileyle doluydu. Fran, çoğu kez gerçek annenin evde kalmadığım, yeni bir yaşam kurabilmek için evi terk ettiğini anlatmıştı. Ne büyük haksızlıktı bu...</p>

  <p>Paul Malone'nin sadece işin zevkini tadıp bütün sorumluluklardan kurtulması da çok büyük haksızlıktı. O gün ders dinlemediği için üç kez öğretmeni tarafından uyarıldı Kathy. Ama Kathy Clarke'ın derse karşı en ufak bir ilgisi kalmamıştı. Paul Malone'nin karşısına çıkmanın en uygun yolunu düşünüyordu.</p>

  <p>O akşam, Fran, "Konuş benimle" dedi.</p>

  <p>- Hangi konuda? "Söylenecek başka bir şey yok" diyen sensin.</p>

  <p>- Hiçbir şey değişmedi değil mi? diye sordu Fran. Gözlerinden ne kadar telaşlı olduğu okunuyordu. Onun göz kenarlarında oluşan kırışıklıkları yok edecek pahalı kremler alacak parası yoktu. Onun çocuğunu yetiştirmek için yardımcısı hiç olmamıştı. Oysa şimdiki adı Marianne Malone olan Marianne Hayes'in kim bilir kaç yardımcısı vardı.</p>

  <p>Çocuk bakıcıları, dadılar, au pair'ler, şoförler, tenis hocaları... Kathy annesini açık açık inceledi. Hayatı altüst olmuştu, ama Fran'e yeni bir sorun yüklemeye hakkı yoktu.</p>

  <p>- Hayır, Fran, dedi. Değişen hiçbir şey yok.</p>

  <p>Paul ile Marianne'ın oturdukları yeri bulmak kolay oldu.</p>

  <p>Her hafta en az bir gazetede onlarla ilgili bir haber çıkıyordu. Herkes evlerinin nerede olduğunu biliyordu. Kathy evinde görmek istemiyordu. Bürosuna gitmeliydi, iş görüşmesi yapar gibi konuşmalıydı. Söyleyeceklerini karısının duymasına gerek yoktu.</p>

  <p>Satın aldığı telefon kartıyla büyük muhasebecilik şirketlerini teker teker aramaya başladı. İkinci telefonda çalıştığı şirketin adını öğrenmişti. Bütün film yıldızlarının ve tiyatrocuların muhasebe işlerim yaptıkları için bu adı önceden duymuştu. Adam sadece paralı olması yetmiyormuş gibi bir de en eğlenceli işi de bulmuştu...</p>

  <p>İki kere işyerinin kapısına kadar gitti, içeri girecek cesareti bulamadı. Bina o kadar büyüktü ki... Babasının şirketinin beşinci ve altıncı katta olduğunu biliyordu, ama kendine güveni yoktu. Yanına girse ona kim olduğunu, annesinin nasıl çalışıp para biriktirdiğini anlatacak, hiçbir şey istemeyecekti. Sadece yapılan haksızlığı göz önüne serecekti, o kadar. Fakat bina o kadar görkemliydi ki... Kathy'yi korkutuyordu. Girişteki üniformalı memurlar, alt kattaki danışma masasında oturan, kim olduğunuzu öğrendikten sonra üst katlardaki önemli şirketlere girmeyi hak edip etmediğinizi telefonla soran kızlar...</p>

  <p>Paul Malone'yle karşılaşmak istiyorsa kapıdaki bu bakımlı ejderhaların önünden geçebilmek için görünüşünü değiştirmek zorunda olduğunu fark etti. Lacivert okul üniformalı küçük bir kızı muhasebe bürosunun yöneticisinin yanma bırakmayacakları kesindi. Özellikle evli ve milyoner bir adamın yanına...</p>

  <p>Harriet'e telefon etti.</p>

  <p>- Yarın okula annenin gösterişli giysilerinden getirir misin?</p>

  <p>- Neden olduğunu söylersen, belki getiririm.</p>

  <p>- Bir macera yaşayacağım...</p>

  <p>- Bir seks macerası mı?</p>

  <p>- Herhalde.</p>

  <p>- Gecelik ve külot mu istiyorsun? Harriet hep pratik düşünen biri olmuştu.</p>

  <p>- Hayır. Bir ceket. Hatta eldiven.</p>

  <p>- Vay canına! dedi Harriet. Bu çok karışık bir ilişki olmalı.</p>

  <p>Ertesi sabah giysiler hafifçe buruşmuş olarak bir plastik torbada geldiler. Kathy kızların soyunma odasında prova yaptı. Ceket tamdı, ama etek iyi durmuyordu.</p>

  <p>- Macerayı nerede yaşayacaksın? dedi Harriet, heyecandan nefesi kesilmiş.</p>

  <p>- Bir işyerinde. Şık bir büroda...</p>

  <p>- Okul formanı biraz yukarı kaldırabilirsin. Kısa olursa fena durmaz. Seni o mu soyacak yoksa sen mi soyunacaksın?</p>

  <p>- Ne? Ha, kendim soyunacağım.</p>

  <p>- O vakit tamam. Birlikte Kathy'yi her yere kolayca kabul edilecek biri haline getirdiler. Zaten evden Fran'in dudak boyası ile göz farını getirmişti.</p>

  <p>- Şimdiden sürme, dedi Harriet. -Neden?</p>

  <p>- Canım, derse gireceksin de ondan. Böyle boyandığım görürlerse şüphelenirler.</p>

  <p>- Derse girmeyeceğim ki... Grip olduğumu söylersin.</p>

  <p>- İnanmıyorum!</p>

  <p>- Haydi, Harriet, ne olur... Pop şarkıcılarını görmek istediğinde ben de senin için böyle dememiş miydim?</p>

  <p>- Sabahın dokuzunda nereye gideceksin?</p>

  <p>- Macera yaşayacağım işyerine, diye yanıtladı Kathy.</p>

  <p>- Sen bir tanesin, dedi Harriet ağzı hayranlıkla açılarak. Bu kez hiç çekinmedi.</p>

  <p>- Günaydın. Paul Malone'yle görüşeceğim.</p>

  <p>- Adınız?</p>

  <p>- Adım ona hiçbir şey ifade etmez, ama Katherine Clarke'ın Frances Clarke adlı eski bir müşteri hakkında konuşmaya geldiğini söyleyebilirsiniz. Kathy burada insanların hem adları hem de soyadlarıyla çağrıldığını sezmişti. Burada Kathy'lere, Fran'lere yer yoktu...</p>

  <p>- Sekreteriyle konuşayım. Bay Malone randevusuz kimseyle görüşmez.</p>

  <p>- Sekreterine onu görünceye dek bekleyeceğimi söyleyebilirsiniz. Kathy'nin sesinde sessiz bir kararlılık hissediliyordu.</p>

  <p>Resepsiyondaki iki harika mahluktan biri hafifçe omuz silkerek diğerine baktı ve alçak sesle telefonda konuşmaya başladı.</p>

  <p>Sonunda, "Bay Malone'nin sekreteriyle görüşmek ister miydiniz, Bayan Clarke?" diye sordu.</p>

  <p>- Tabii.</p>

  <p>Kathy üniformasının eteğinin Harriet'in annesinin ceketinin altından sarkmaması için dua ederek telefona doğru yürüdü.</p>

  <p>- Adım Penny. Size nasıl yardımcı olabilirim?</p>

  <p>- Konuyla ilgili isimleri verdiler mi? diye sordu Kathy. Konuyla ilgili isimleri demeyi nasıl hatırlamıştı? Bu deyim müthişti, ne çok şeyi kapsıyordu...</p>

  <p>- Evet, şey yani... Yani asıl konu bu değil.</p>

  <p>- Bence asıl konu bu. Lütfen o adları Bay Malone'ye verin ve lütfen fazla zamanını almayacağımı söyleyin. En fazla on dakika sürer, ama beni görünceye dek buradan ayrılmayacağım.</p>

  <p>- Böyle randevu veremeyiz.</p>

  <p>- Lütfen isimleri kendisine iletin. Kathy'nin heyecandan başı dönüyordu. Sakin bir şekilde üç dakika kadar bekledi. Sonra bir zil sesi duydu.</p>

  <p>Resepsiyonun arkasında oturan tanrıçalardan biri, "Bay Malone'nin sekreteri sizi altıncı katta bekliyor" dedi.</p>

  <p>- Yardımlarınız için çok teşekkür ederim, dedi Kathy, okul eteğini çekerek babasına götürecek asansöre doğru yürürken.</p>

  <p>Penny, "Bayan Clarke?" dedi. Güzellik yarışmasına katılan kızlara benziyordu. Krem rengi bir tayyör ile uzun topuklu siyah ayakkabılar giymişti. Boynunda da kaim, siyah bir kolye vardı.</p>

  <p>- Evet, dedi Kathy, bir yandan da "Daha güzel, daha büyük ve daha şık olmak için neler vermezdim" diye düşünüyordu.</p>

  <p>- Benimle gelin, lütfen. Bay Malone sizi konferans salonunda kabul edecek. Kahve ister miydiniz?</p>

  <p>- Çok iyi olur. Teşekkür ederim.</p>

  <p>Girdikleri odada açık renk tahta bir masa ile sekiz sandalye vardı. Duvarda, okuldaki çerçevelenmiş fotoğraflar yerine yağlıboya resimler asılıydı. Pencerenin önüne taze çiçekler konmuştu. O sabah yerleştirildikleri belliydi. Kathy oturdu ve beklemeye başladı.</p>

  <p>Kapı açıldı. İçeri girdi. Gençti, yakışıklıydı, Fran'den sadece bir yaş büyük olmasına karşın daha genç duruyordu.</p>

  <p>- Merhaba, dedi geniş bir gülüşle.</p>

  <p>- Merhaba, dedi Kathy. Bir sessizlik kapladı odayı.</p>

  <p>O anda elinde kahve fincanlarıyla Penny girdi içeri. "Bırakayım mı?" diye sordu kalmaya can atarak.</p>

  <p>- Teşekkürler Pen, dedi.</p>

  <p>- Kim olduğumu biliyor musunuz? diye sordu Kathy, Penny odadan çıkınca.</p>

  <p>- Evet, dedi.</p>

  <p>- Beni bekliyor muydunuz?</p>

  <p>- Açıkçası iki üç sene sonra. Çok cazip bir gülüşü vardı.</p>

  <p>- Geldiğimde ne yapmayı düşünüyordunuz?</p>

  <p>- Şimdi ne yapacaksam onu. Seni dinlemeyi.</p>

  <p>Çok akıllıca bir yanıttı. Her şeyi ona bırakan bir yanıt...</p>

  <p>- Sadece gelip sizi görmek istedim o kadar, dedi kendinden emin olmayan bir edayla.</p>

  <p>- Tabii.</p>

  <p>- Neye benzediğinizi merak ediyordum.</p>

  <p>- Şimdi gördün işte. Sesi sıcaktı. Sıcak ve içten. Ne düşünüyorsun? diye sordu.</p>

  <p>- Fena görünmüyorsunuz, dedi istemeyerek.</p>

  <p>- Sen de fena görünmüyorsun.</p>

  <p>- Yeni öğrendim, dedi açıklarcasına.</p>

  <p>- Anlıyorum.</p>

  <p>- İşte bu yüzden sizi görüp konuşmak istedim.</p>

  <p>- Tabii, tabii. İkisinin fincanına kahve doldurmuştu. Şeker ve süt almayı Kathy'ye bırakmıştı.</p>

  <p>- Bu haftaya kadar anne ile babanın kızı olduğumu sanıyordum. Bayağı bir şok oldu.</p>

  <p>- Fran annen olduğunu söylemedi mi?</p>

  <p>- Hayır söylemedi.</p>

  <p>- Daha küçükken söylememesini anlıyorum da büyüdükten sonra neden?..</p>

  <p>- Benim tahmin ettiğimi sanıyormuş, ama ben anlamamıştım. Onu sadece harika bir abla olarak görüyordum. Sizin anlayacağınız fazla akıllı değilmişim...</p>

  <p>- Bana akıllı ve iyi biri izlenimi veriyorsun. Beğenişinin içten olduğu belliydi.</p>

  <p>- Aslında değilim ama... Çalışkanım, sebatkârım, sonunda sonuca ulaşırım, ama birden kavrama yeteneğim yoktur. Yani arkadaşım Harriet gibi değilim... Ben pek akıllı olmayan sebatkâr biriyim sizin anlayacağınız.</p>

  <p>- Ben de öyleyimdir. Demek ki babana çekmişsin.</p>

  <p>Bu büroda o kadar olağanüstü şeyler yaşıyordu ki... Karşısındaki babası olduğunu kabul ediyordu. Başının döndüğünü hissetti Kathy. Şimdi ne diyeceğini bilemiyordu. Karşısındaki adam bütün kozlarım elinden almıştı. Oysa Kathy adamın telaşlanacağım, olayları reddedeceğini ve bahaneler bulacağım sanmıştı.</p>

  <p>- Gerçekten sadece sebatkâr biri olsaydınız böyle bir işiniz olamazdı.</p>

  <p>- Karım çok zengin, sebatkârlığımda da bir çekicilik olmalı. Kimseyi rahatsız etmem. İşte bu yüzden bu yerlere geldim.</p>

  <p>- Karınızı tanımadan kendi gücünüzle muhasebeci olmuştunuz ama, değil mi?</p>

  <p>- Evet muhasebeci olmuştum, ama böyle bir yerde değil... Bugün karımı tanımam isterim, Katherine. Ondan hoşlanacağından eminim. Çok çok iyi bir insandır.</p>

  <p>- Adım Kathy ve ondan hoşlanmam imkânsız... Çok iyi olduğundan şüphem yok, ama onun da beni tanımak isteyeceğini sanmıyorum.</p>

  <p>- Ben istiyorum dersem seve seve yapar. Biz birbirimizin hoşuna giden şeyleri yapmaya özen gösteririz. Ben de onu mutlu edecekse yeni birini tanımaktan kaçınmam.</p>

  <p>- Benim varlığımdan haberdar bile değil.</p>

  <p>- Yanılıyorsun. Senin varlığından heberdar. Ona uzun yıllar önce anlatmıştım. Adım bilmiyordum, ama büyüyünce tanışacağımdan emin olduğum adım bilmediğim, hiç görmediğim bir kızım olduğunu söylemiştim.</p>

  <p>- Adımı bilmiyor muydunuz?</p>

  <p>- Hayır. O olaylar olduğunda Fran oğlan veya kız doğurduğundan başka bilgi vermeyeceğini söylemişti.</p>

  <p>- Anlaşma böyle miydi?</p>

  <p>- Güzel söyledin! Anlaşma böyleydi.</p>

  <p>- O sizden iyi bir şekilde bahsediyor. O sırada çok iyi davrandığınızı söylüyor.</p>

  <p>- Bugün bana ne gibi bir mesaj gönderdi? Çok rahat ve şefkatliydi. Hiç ürkeklik ve korku sergilemiyordu.</p>

  <p>- Buraya geldiğimden haberi yok.</p>

  <p>- Seni nerede sanıyor?</p>

  <p>- Mountainview'da, okulda.</p>

  <p>- Mountainview'da mı? Orada mı okuyorsun?</p>

  <p>- On altı yıl önce verilen dört bin pounddan beni lüks bir okula gönderecek kadar para kalmamış da ondan, dedi Kathy esprili bir şekilde.</p>

  <p>- Demek anlaşmanın ayrıntılarını da biliyorsun?</p>

  <p>- Her şeyi aynı gece öğrendim. Onun ablam olmadığını, sizin de beni sattığınızı.</p>

  <p>- Sana öyle mi anlattı?</p>

  <p>- Hayır. O başka türlü anlattı, ama gerçek bu...</p>

  <p>- Çok üzgünüm. Bunu duymak çok hüzün verici, çok iç karartıcı bir şey olmalı...</p>

  <p>Kathy karşısında oturan adama baktı. Gerçekten öyle olmuştu. İç karartıcı. Anlaşmanın ne kadar haksız olduğunu düşünmüştü. Annesi fakirdi, o yüzden satın alınabilirdi. Babası ise ayrıcalıklı bir aileden geldiği için eğlencesinin sonuçlarına katlanmak zorunda değildi.</p>

  <p>Bunları duyunca sistemin hep onun gibilerin zararına çalıştığını bir kez daha hatırladı. Karşısında oturan erkeğin bu hisleri anlamış olması çok tuhaftı.</p>

  <p>- Evet. Öyleydi. Hâlâ da öyle.</p>

  <p>- Peki benden ne istediğini söyle. Söyle ki konuşabilelim. Aslında hem Fran için hem de kendisi için dünyadaki her şeyi istemeye gelmişti. Yirminci yüzyılda olduklarını, zenginlerin artık her istediklerini yapabilecekleri zamanın geride kaldığını söylemeye hazırlanmıştı. Ama karşısındaki onu görmekten korkmak yerine, memnun olduğunu belli eden bu adama bütün bunları söylemek o kadar kolay değildi.</p>

  <p>- Ne istediğimi ben de bilmiyorum. Her şey o kadar yeni ki...</p>

  <p>- Anlıyorum. Neler hissettiğini anlayacak zamana ihtiyacın var. Ne rahatlamış ne de sorumluluğu üzerinden atmış gibi davranıyordu. Sadece içten ve anlayışlı görünüyordu.</p>

  <p>- Sizi tam olarak algılayıp kabullenmem zor.</p>

  <p>- Benim için seni tanımak da aynı şey. Algılamam zor. Bu sözleriyle ikisini eşit duruma getirmişti.</p>

  <p>- Gelmem sizi rahatsız etmedi mi?</p>

  <p>- Hayır. Çok yanılıyorsun. Beni görmeye geldiğin için çok sevinçliyim. Hayatının şimdiye kadar zor olduğunu, bu şoktan sonra daha da zorlaştığını öğrenmek beni üzdü, o kadar. Benim duygularım böyle...</p>

  <p>Kathy'nin boğazında bir düğüm vardı sanki. Beklediğinin tam tersiyle karşılaşmıştı. Bu adamın babası olması mümkün müydü? Her şey başka türlü gelişseydi Fran bu adamla evli olacak, kendisi de onların en büyük çocuğu olacaktı demek...</p>

  <p>Adam, cebinden bir kartvizit çıkartıp üstüne bir telefon numarası yazdı. "Bu direkt hattım. Bu numarayı ararsan kimseden geçmene gerek kalmaz" dedi. Bu fazla kurnazca göründü. Sanki kimseye bir açıklama yapmak istemiyor gibiydi. İşyerindekilerin geçmişindeki tatsız sırrı öğrenmemelerini ister gibiydi.</p>

  <p>- Evinize telefon etmemden çekinmiyor musunuz? diye sordu aralarındaki bu huzurlu ortamı bozduğuna üzülerek. Bir yandan da bu adam tarafından aldatılmamaya kararlıydı.</p>

  <p>Kalem hâlâ elindeydi. "Ev numaramı yazmak üzereydim. Ne zaman istersen arayabilirsin."</p>

  <p>- Ya karınız?</p>

  <p>- Marianne da seninle konuşmaktan mutlu olur tabii. Beni görmeye geldiğini bu akşam ona anlatacağım.</p>

  <p>- Ne kadar soğukkanlısınız! Kathy'nin sesi hem hayranlık doluydu hem de içerlemiş gibiydi.</p>

  <p>- Dışardan bakıldığında sakin görünüyorum belki. Ama içim çok heyecanlı. Benim yerimde kim olsa heyecanlanır? Büyümüş, hoş kızını ilk kez görmek, onun bu dünyaya gelişine neden olduğunu düşünmek kimi heyecanlandırmaz ki?</p>

  <p>- Hiç annemi düşündüğünüz olur mu?</p>

  <p>- Bir süre düşündüm. Hepimizin ilk aşkımızı düşündüğümüz gibi. Olaylar ve senin doğumun daha da fazla düşündürdü. Sonra, birleşemeyeceğimizi kabul edince başka şeyleri, başka insanları düşünmeye başladım.</p>

  <p>Gerçek buydu. Kathy aksini bekleyemezdi.</p>

  <p>- Size nasıl hitap edeceğim? dedi Kathy aniden.</p>

  <p>- Fran'e Fran dediğine göre bana da Paul diyemez misin?</p>

  <p>- Tekrar geleceğim, Paul, dedi Kathy yerinden kalkarak.</p>

  <p>- Bana ne zaman ihtiyacın olursa buradayım, dedi babası.</p>

  <p>İkisi de aynı anda ellerini uzattılar. Elleri temas ettiğinde Paul kızım kendine çekerek ona sarıldı. "Bundan sonra her şey farklı olacak, Kathy" dedi. "Farklı ve çok daha iyi..."</p>

  <p>Kathy, okula varmadan, otobüste dudak boyasını ve göz makyajını sildi. Harriet'in annesinin ceketini katlayarak elindeki çantaya sıkıştırdı ve sınıfa girdi.</p>

  <p>- Nasıldı? diye fısıldadı Harriet. -Hiç.</p>

  <p>-Hiç ne demek?</p>

  <p>- Hiçbir şey olmadı.</p>

  <p>- Bu kadar süslenip adamın işyerine gittin ve o sana dokunmadı mı demek istiyorsun?</p>

  <p>- Sarıldı denebilir, dedi Kathy.</p>

  <p>- İktidarsız olmalı, dedi Harriet bilge bir edayla. Mecmualar bu konuda mektup yazan kadınlarla dolu. Etrafta çok iktidarsız erkek olmalı...</p>

  <p>- Belki de doğrudur, dedi Kathy coğrafya kitabım çıkartırken. Müdür olduğu halde son sınıfa coğrafya dersi vermeye devam eden Bay O'Brien gözlüklerinin üstünden bakarak, "Ne oldu, aniden iyileştin mi Kathy?" diye sordu kuşkulu bir sesle.</p>

  <p>- Tanrı'ya şükürler olsun ki öyle oldu Bay O'Brien. Sesinin saygısız veya isyankâr olduğu söylenemezdi, ama bir öğrenci gibi değildi, eşit biriyle konuşur gibiydi.</p>

  <p>Tony O'Brien "Bu çocuk dönemin başından bu yana ne kadar ilerledi" diye düşündü. İtalyanca kurslarla bir ilgisi var mı diye merak ediyordu. Başına büyük bir felaket çıkaracağım sandığı o kurslar hiç de beklediği gibi çıkmamıştı...</p>

  <p>Anne Bingo<a href="../Text/Section0002.xhtml#n13" id="n13d"><sup>[13]</sup></a> oynamaya gitmişti. Babaysa pub'daydı. Fran evde, mutfaktaydı.</p>

  <p>- Biraz geç kaldın, Kathy. Bir şey mi oldu?</p>

  <p>- Evet. Biraz yürüdüm. Bu akşamki ders için vücudumun her bölümünü ezberledim. Biliyorsun bizi yine ikişer ikişer ayırarak Dov'e il gomito diyecek biz de eşimizin dirseğini göstereceğiz.</p>

  <p>Fran Kathy'nin böyle neşeli olduğunu görmekten mutluydu. "Bütün bunlar için enerji toplamamıza yardım edecek bir tost yemeye ne dersin?"</p>

  <p>- Harika olur derim. Ayaklara ne dendiğini biliyor musun?</p>

  <p>- ipledi. Öğle tatilinde çalıştım. Fran gülümsedi. İkimiz öğretmenin sevgilileri olacağız galiba.</p>

  <p>- Bugün onu görmeye gittim, dedi Kathy. -Kimi?</p>

  <p>- Paul Malone'yi.</p>

  <p>Fran birden sandalyeye çöktü. "Ciddi olamazsın."</p>

  <p>- Bana çok iyi davrandı. Gerçekten çok iyiydi. Bana kartını verdi. Bak direkt telefonunu ve ev numarasını verdi.</p>

  <p>- Çok akıllıca bir şey yaptığım söyleyemem, dedi Fran sonunda.</p>

  <p>- Çok hoşuna gitti beni görmek. Onu mutlu ettiğimi bile söyledi.</p>

  <p>- Gerçekten mi?</p>

  <p>- Evet. Ne vakit istersem işyerine gelebileceğimi, istersem evine gelip karısıyla tanışabileceğimi söyledi. Birden Fran'in yüzü ifadesizleşti. Sanki kanı çekilmiş gibiydi. Görünmez bir el kafatasının içini boşaltmıştı. Kathy şaşkındı. "Memnun olmadın mı? Ne kavga ne bağrışma ne de feryat, sadece senin de söylediğin gibi tabii ve olağan bir davranış. Benim şok geçirmemi anlayışla karşıladı, bundan sonra her şeyin değişeceğini söyledi. 'Farklı ve çok daha iyi olacak' dedi. Tam bu sözcükleri kullandı."</p>

  <p>Fran başım sallıyordu. Sanki konuşamıyor gibiydi. Tekrar başını sallayarak zorla konuştu. "Evet. İyi. Çok iyi."</p>

  <p>- Neden sevinmedin? Senin de böyle olmasını istediğini sanıyordum.</p>

  <p>- Onunla ilişki kurmak ve onun hayatının bir parçası olmak senin hakkın. Bu hakkı elinden almak aklımın köşesinden bile geçmez.</p>

  <p>- Sorun bu değil.</p>

  <p>- Sorun bu. Onun gibi tenis kortları, yüzme havuzları, şoförleri, her şeyi olan bir adamı gördükten sonra haksızlığa uğradığını düşünmen çok doğal.</p>

  <p>- Benim aradığım bu değildi, dedi Kathy.</p>

  <p>- Sonra böyle bir eve dönüp, Mountainview gibi bir okula gitmeni, kuruş kuruş biriktirdiğim parayla katıldığın İtalyanca kurslarını büyük bir ödül gibi görmeni beklemek yanlış olur. Senin de her şeyin... nasıl demişti... farklı ve çok daha iyi olmasını beklemen çok doğal.</p>

  <p>Kathy dehşet içindeydi. Fran onu değil, Paul Malone'yi istediğini sanmıştı. Birkaç gün öncesine kadar varlığından haberdar olmadığı bir adamı birkaç dakika görüp zenginliğinden, lüks içinde oluşundan etkilendiğini düşünüyordu...</p>

  <p>- Farklı olan tek şey her şeyi öğrenmiş olmam. Başka hiçbir şey farklı olmayacak, dedi.</p>

  <p>- Tabii, diye yanıtladı Fran. Sesi sert ve mutsuzdu. Elindeki ekmeğe peynir sürüyor, üstüne ikişer dilim domates koyarak robot gibi ızgaraya diziyordu.</p>

  <p>- Bir dakika dur, Fran. Hiçbir şey istemiyorum. Anlamıyor musun? Onu görmem gerekiyordu. Sen haklıydın. O bir canavar değil. Hoş bir insan.</p>

  <p>- İyi ki söylemişim.</p>

  <p>- Yanılıyorsun. İstersen onu ara. Kendin sor. Seninle değil onunla yaşamak istediğimi sanma. Sadece arada sırada görmek isterim o kadar. Onunla konuşursan anlarsın.</p>

  <p>- Hayır.</p>

  <p>- Neden? Neden olmaz? Hazır ben yolu açmışken?</p>

  <p>- On altı yıl önce bir anlaşma yaptım. Onları hiç aramayacağıma söz verdim. Hiç aramadım.</p>

  <p>- Ben hiçbir anlaşma yapmamıştım ama.</p>

  <p>- Hayır. Seni kınayan mı var? Hakkın olduğunu söylemedim mi? Böyle demedim mi? Fran peynirli tost ile birer bardak süt dolduruyordu.</p>

  <p>Kathy anlatılmaz yoğunlukta bir hüzün hissetmeye başladı. Bu iyilik perisi onun için her şeyini feda etmiş, her isteğini yerine getirmeye çalışmıştı. Fran olmasaydı ne buz gibi süt içebilirdi ne de yiyecek sıcak iki kap yemek bulurdu... Şimdi de İtalyanca derslerin parasını ne büyük zorlukla bir araya getirdiğini ağzından kaçırmıştı. Bu kadar özveriden sonra Kathy'nin bunları unutup ondan uzaklaşabileceğini düşünmek bile Fran'i kim bilir ne kadar üzmüştü? Bugüne kadar hiç tanımadığı bir zenginliği ve rahatı görünce gözlerinin körleşeceğinden korkmasından daha doğal ne olabilirdi.</p>

  <p>- Otobüse binme zamanı geldi, dedi Kathy.</p>

  <p>- Nasıl istersen.</p>

  <p>- Tabii istiyorum.</p>

  <p>- Haydi öyleyse gidelim. Fran eski paltosunu ve en iyi sayılacak ayakkabılarını giydi. Kathy birden babasının ayağındaki yumuşacık İtalyan ayakkabıları anımsadı. O ayakkabıların ne kadar pahalı olduklarını biliyordu.</p>

  <p>- Avanti, dedi otobüse doğru koşarlarken.</p>

  <p>Derste Fran, Luigi'yle eş olmuştu. Bu akşam adamın kapkara gözleri her zamankinden tehditkârdı.</p>

  <p>- Dov'e il cuore? diye sordu Luigi. Adamın Dublin şivesi o kadar baskındı ki vücudun hangi bölümünü sorduğunu anlamak imkânsızdı. Anlamadığını görünce, sinirli sinirli, "II cuore" dedi. "Tanrı aşkına, II cuore, vücudumuzun en önemli organı."</p>

  <p>Fran boş gözlerle adama bakıyordu. "Non so" dedi.</p>

  <p>- Tabii ki kahrolası cMore'nin nerede olduğunu biliyorsun, diye bağırdı Luigi gittikçe daha saldırgan.</p>

  <p>Signora yetişerek, "Con çalma perfavore" dedi. Barışı sağlamak istiyordu. Fran'in elini alarak kalbine götürdü. "Ecco il cuore" dedi.</p>

  <p>- Neyse sonunda buldun, diye homurdandı Luigi.</p>

  <p>Signora Fran'e baktı. Bu akşam çok farklı görünüyordu. Genelde her şeye katılır, çocuğu da yüreklendirirdi.</p>

  <p>Signora, Peggy Sullivan'dan durumu tekrar öğrenmek istedi. "Bayan Clarke'ın on altı yaşındaki o kızın annesi olduğunu mu söylemiştiniz?"</p>

  <p>- Evet. Doğurduğunda kendi de o yaştaydı. Çocuğu kendi annesi büyüttü, ama Bayan Clarke'ın kızı olduğunu bilmeyen yoktur.</p>

  <p>Signora, Kathy'nin bunu bilmediğini fark etmişti. "Bu hafta ikisinde de bir değişiklik var" diye düşündü. "Belki artık bilmeyen kalmadı" dedi kendi kendine. Büyük bir suçluluk duygusu içindeydi, "Bu bilinçlenmeye katkım olmamıştır inşallah" dedi.</p>

  <p>Kathy, bir hafta bekledikten sonra Paul Malone'yi özel numarasından aradı.</p>

  <p>- Konuşmak için zamanınız var mı? diye sordu.</p>

  <p>- Yanımda biri var, ama ben de seninle konuşmak istiyorum. Biraz bekler misin? Yanındakini başından savdığını duydu. Kim bilir belki de önemli biriydi... "Çok ünlü biri de olabilir" dedi kendi kendine.</p>

  <p>- Kathy? Sesi içten ve sıcaktı.</p>

  <p>- İşyerinin dışında, rahat bir yerde buluşabileceğimiz! söylediğinizde samimi miydiniz?</p>

  <p>- Tabii. Birlikte öğle yemeğine dersin?</p>

  <p>- Memnuniyetle. Nerede?</p>

  <p>- Yarın. Quentin's'i biliyor musun?</p>

  <p>- Nerede olduğunu biliyorum.</p>

  <p>- Harika. Birde diyelim mi? Okul saatine uyar mı?</p>

  <p>- Tamam. Ben okul saatine uydururum. Kathy gülümseyerek konuşuyordu, karşısındakinin sesinden onun da gülümsediği belliydi.</p>

  <p>- Tamam, ama başını derde sokmanı istemem.</p>

  <p>- Hayır, kesinlikle derde sokmam.</p>

  <p>- Aramakla beni mutlu ettin...</p>

  <p>O akşam saçlarını yıkadı, ertesi gün de özenle giyindi. En yeni okul gömleğini seçti, ceketindeki lekeyi sildi.</p>

  <p>- Bugün onunla buluşuyorsun, dedi Fran Kathy ayakkabılarını boyarken.</p>

  <p>- Sana hep İnterpol'de çalışmalıydın demez miydim?</p>

  <p>- Hayır, hiç böyle bir şey söylediğini hatırlamıyorum.</p>

  <p>- Sadece öğle yemeği yiyeceğiz, o kadar.</p>

  <p>- Sana, onu görmek isteme hakkın olduğunu söyledim. Nerede yiyeceksiniz?</p>

  <p>- Quentin's'te. Doğruyu söylemek zorundaydı. Fran er geç nasıl olsa duyardı. İçinden "Keşke bu kadar lüks, bizlerin dünyasına bu kadar ters bir lokanta seçmeseydi" diye geçirdi.</p>

  <p>Fran nasıl olduğunu anlamadan gerekli sözcükleri buldu ve "Aman ne kadar hoş... İyi vakit geçirmeni temenni ederim. Her şeyin keyfini çıkar..."</p>

  <p>Kathy, anne ve babanın gündelik hayatlarını ne kadar az etkilediğini düşündü. Sanki arka planda yaşıyorlardı. Acaba hep böyleydi de o mu ilk kez farkına varıyordu? Nöbetçi öğretmene dişçide randevusu olduğunu söyledi.</p>

  <p>- Böyle şeyler için yazılı kâğıt gerekir, dedi öğretmen.</p>

  <p>- Biliyorum, ama dişçiden o kadar korkuyorum ki kâğıdı almayı unuttum. Yarın getirsem olur mu?</p>

  <p>- Peki, peki, olur.</p>

  <p>"Bu kadar yıl inek gibi çalışmanın faydalan" diye düşündü Kathy. "Okulun başına dert açanlardan olmamanın yararlan..." Bu yüzden şimdi ne isterse yapabiliyordu.</p>

  <p>Harriet'e dersten kaçtığını anlattı tabii.</p>

  <p>- Şimdi nereye gidiyorsun? Adamın karşısına hastabakıcı gibi mi çıkacaksın yoksa?</p>

  <p>- Hayır, sadece Quentin's'te öğle yemeğine gidiyorum, dedi gururla. Harriet'in ağzı açık kalmıştı. "Şaka ediyorsun" dedi.</p>

  <p>- Hayır, hiç şaka değil, istersen sana mönüyü getireyim, dedi.</p>

  <p>- Tanıdıklarımın arasında seks hayatı seninki kadar heyecan verici olan yok, dedi Harriet gıptayla.</p>

  <p>Loş, serin ve şık bir yerdi.</p>

  <p>Koyu renk tayyörlü zarif bir kadın karşıladı onu.</p>

  <p>- İyi günler. Hoş geldiniz. Adım Brenda Brennan. Birini mi bekliyordunuz?</p>

  <p>Kathy, bu kadın gibi olmayı ne kadar isterdi. Fran'in de ona benzemesi ne harika olurdu. Özgüvenli ve emin... Belki babasının karısı böyle biriydi. İnsan herhalde böyle doğuyordu. Sonradan öğrenilecek bir şey değildi... "Güvenliymiş gibi davranmayı sonradan öğrenebilirim belki" dedi.</p>

  <p>- Bay Paul Malone'yle buluşacağım. Saat bir için masa ayırtacağını söylemişti. Biraz erken geldim galiba...</p>

  <p>- Sizi Bay Malone'nin masasına götüreyim. Beklerken bir şey içmek ister misiniz? Kathy, diyet kola ısmarladı. Kola, içinde bir dilim limon ve buzla kristal bir bardakta geldi. "Harriet'e anlatmak için her şeyi en ince ayrıntısına kadar aklımda tutmalıyım" diye düşünüyordu.</p>

  <p>Kapı açıldı, babası içeri girdi. Sağa sola gülümseyerek, selam vererek ilerliyordu. Adamın biri elini sıkmak için yerinden kalktı. Kathy'nin yanına gelinceye dek lokantadakilerin yansıyla selamlaşmıştı.</p>

  <p>- Değişmiş görünüyorsun. Pek hoşsun, dedi Kathy'ye.</p>

  <p>- Resepsiyondakilerin yanından kolayca geçebilmek için tonlarca makyaj yapmadım arkadaşımın annesinin ceketini giymedim de ondan, dedi gülerek.</p>

  <p>- Hemen ısmarlayalım mı? Acelen var mı?</p>

  <p>- Hayır, sözde dişçideyim. Saatler sürebilir. Sizin aceleniz var mı?</p>

  <p>- Hayır, hiç yok.</p>

  <p>Mönüleri aldılar, biraz sonra, Bayan Brennan günün yemeklerini söylemek için yanlarına geldi. "Çok güzel bir insalata di mare'miz var" diye söze başladı.</p>

  <p>- Gamberi, calamari? diye araya girdi Kathy kendini tutamadan. Bir akşam önce derste deniz mahsullerini öğrenmişlerdi... "Gamberi, karides, calamari, kalamar..."</p>

  <p>Paul ile Brenda Brennan aynı anda şaşkınlıkta Kathy'ye baktılar.</p>

  <p>- Gösteriş yapıyorum. Akşamları İtalyanca kursuna gidiyorum da...</p>

  <p>- Bu sözcükleri ben de anlayıp söyleyebilseydim ben de gösteriş yapardım, dedi Bayan Brennan. İtalyanca yemekler yaptığımızda arkadaşım Nora'dan yardım istemek zorunda kalıyorum. İkisi de hayranlık dolu bakışlarla Kathy'ye bakıyordu ya da ona öyle geldi...</p>

  <p>Paul her zamanki içkisini istedi, Kathy maden sulu şarap olduğunu anladı.</p>

  <p>- Beni bu kadar şık bir yere getirmemeliydiniz, dedi Kathy.</p>

  <p>- Neden? Seninle iftihar ediyorum. Herkesin seni görmesini istiyorum.</p>

  <p>- Sorun o değil. Sorun Fran... sanırım sizinle böyle bir yere geldiğim için biraz kıskanıyor... Onunla ancak MacDonald's veya Colonel Sanders'a gidebiliyoruz da...</p>

  <p>- Anlayış göstereceğine eminim. Sana kavuşmayı kutlamak istedim...</p>

  <p>- Bunların benim hakkım olduğunu söylüyor, "İyi vakit geçirmeye bak" diyor. Bu sabah da öyle dedi. Ama aslında içinin biraz tedirgin olduğundan eminim.</p>

  <p>- Hayatında kimse var mı? Bir erkek arkadaşı filan? Kathy çok şaşırmış görünüyordu. Demek istediğim şu... aslında üstüme vazife değil, ama olduğunu umuyordum. Onun evlendiğini, senin başka kardeşlerin olduğunu düşünüyordum. Anlatmak istemiyorsan, anlatma. Çünkü benim bunları sormaya hiç hakkım yok. Bunu biliyorum.</p>

  <p>- Ken vardı.</p>

  <p>- Ciddi bir şey miydi?</p>

  <p>- Bilinmez ki... Daha doğrusu ben bilemem. Ben kolay görüp anlayanlardan değilim de ondan... Ama birlikte sık sık çıkıyorlardı, sonra arabasıyla Fran'i evden almaya geldiğinde çok güldürürdü.</p>

  <p>- Şimdi nerede?</p>

  <p>- Amerika'ya gitti.</p>

  <p>- Gittiğine Fran üzüldü mü sence?</p>

  <p>- Yine bilmiyorum demek zorundayım. Zaman zaman mektup alıyor. Son zamanlarda daha az, ama geçen yaz epey sık yazmıştı.</p>

  <p>- Fran de Amerika'ya gidebilir miydi sence?</p>

  <p>- Bunu sormanız tuhaf... Bir keresinde bana "Amerika'nın ufak bir şehrinde yaşamak ister misin" diye sordu. New York filan gibi bir yer değildi. "Aman yarabbi, katiyen" dedim. Dublin'de kalmak bin kere iyidir. Hiç olmazsa başkent...</p>

  <p>- Sence Ken'le gitmeyişi senin yüzünden mi?</p>

  <p>- Bunu daha önce hiç düşünmemiştim. Ama o zamanlar ablam olduğunu sanıyordum. Belki haklısınız, belki gitmemesinin nedeni bendim. Birden kendini suçlu ve huzursuz hissetmeye başlamıştı.</p>

  <p>- Canını sıkmaktan vazgeç. Burada suçlu biri varsa o da benim. Sanki aklından geçenleri okuyor gibiydi.</p>

  <p>- Sizi aramasını söyledim. Ama yapmaz.</p>

  <p>- Neden yapmaz? Nedenini söyledi mi?</p>

  <p>- Anlaşmadan dolayı... Siz sözünüzü nasıl yerine getirdinizse o da kendi verdiği sözden dönmeyeceğini söylüyor.</p>

  <p>- Hep dürüst biriydi.</p>

  <p>- Bu da ikinizin bir daha karşı karşıya gelip konuşamayacağınızı kanıtlıyor.</p>

  <p>- Bir daha birlikte güneşin batışına doğru yürüyüşe çıkmayacağımız doğru. İkimiz de değiştik. Ben Marianne'ı seviyorum, o da belki Ken'i seviyordur. Bilmiyorum. En azından başka birini sevecektir. Ama konuşacağız. O işi bana bırak. Şimdi ikimiz bir taraftan dünya sorunlarını hallederken bir taraftan da gerçek bir yemek yiyeceğiz.</p>

  <p>Aslında haklıydı. Bu konuda söylenecek fazla bir şey yoktu. Okuldan, tiyatrolardan, harika İtalyanca derslerden ve Paul'ün altı ve yedi yaşındaki çocuklarından söz ettiler.</p>

  <p>Hesabı öderlerken kasada oturan kadın, "Özür dilerim, ama üstünüzdeki Mountainview'un ceketi değil mi?" diye sordu. Kathy'nin yüzü birden büyük bir suçluluk ifadesiyle doldu. "Kocam orada öğretmen de... O yüzden tanıdım" dedi.</p>

  <p>-Öyle mi? Adı ne?</p>

  <p>- Aidan Dunne.</p>

  <p>- Ah, evet. Bay Dunne çok iyi biri. Latince öğretmeni. İtalyanca derslerini planlayan da o, dedi Paul'e.</p>

  <p>- Sizin adınız?., diye sordu kasadaki kadın.</p>

  <p>Paul Malone çekici bir gülümsemeyle araya girerek, "... onun adı sonsuza dek sır olarak kalacak. Yemeğe çıkan genç kızlar öğretmenlerinin bunu duymasını istemezler de..." Sesi buz gibiydi.</p>

  <p>Kasada oturan Nell Dunne müşterilere fazla samimi davrandığı için kınandığını anladı. Bayan Brennan'ın duymamış olmasını temenni etti.</p>

  <p>- Anlatma daha iyi, dedi Harriet esneyerek. İstiridye ve havyar yediniz herhalde.</p>

  <p>- Hayır. Carciofi ve kuzu eti yedim. Kasada Bay Dunne'ın karısı vardı. Okul ceketini tanıdı.</p>

  <p>- Yandın, desene, dedi keyifle sırıtarak.</p>

  <p>- Hiç de değil... Kim olduğumu söylemedim ki.</p>

  <p>- O öğrenecektir. Nasıl olsa yakalanacaksın.</p>

  <p>- Yeter artık. Yakalanacaksın demeyi kes. Sen de benim yakalanmamı istemezsin. Bu maceraları yaşamaya devam etmemi tercih edersin.</p>

  <p>- Kathy Clarke, cehennem ateşinde yanacağımı bilsem yine de bu tür maceralar yaşayacak en son insan olacağını söylerdim...</p>

  <p>- Hayat böyle işte... dedi Kathy neşeyle gülerek.</p>

  <p>- Bayan Clarke, üçüncü hatta size özel bir telefon var, anonsu duyuldu. Fran şaşkınlıkla başını kaldırdı. Sonra müşterilerin görünmeden izlendikleri gözetim odasına girdi.</p>

  <p>Düğmeye bastı, hattı aldı. "Sorumlu yönetici, Bayan Clarke" dedi.</p>

  <p>- Paul Malone, dedi karşısındaki ses.</p>

  <p>- Evet?</p>

  <p>- Konuşmak istiyorum. Herhalde buluşmaya razı olmazsın, değil mi?</p>

  <p>- Haklısın, Paul. Kızgınlıktan değil. Sadece anlamsız olduğu için.</p>

  <p>- Biraz telefonda konuşabilir miyiz, Fran?</p>

  <p>- Şu sıra çok işim var.</p>

  <p>- İşi çok olanların hep işi vardır.</p>

  <p>- Haklısın.</p>

  <p>- Kathy'den daha önemli hangi iş olabilir?</p>

  <p>- Benim için hiçbir şey...</p>

  <p>- Benim için de son derecede önemli, ama.</p>

  <p>- Ama fazla bulaşmak istemiyorsun...</p>

  <p>- Tam tersi... Elimden geldiğince ilişki kurmak, ilgilenmek istiyorum, ama onu büyüten sensin, onu bugünkü insan yapan sensin, dünyada senin kadar onu seven başka biri yok. Aniden, zorla aranıza girmekten çekmiyorum. Kathy için en doğrusu neyse bana söyle, lütfen.</p>

  <p>- Bildiğimi mi sanıyorsun? Nereden bilebilirim? Onun için dünyadaki her şeyin en iyisini istiyorum, ama elde edemiyorum. Sen yapabilirsen, durma yap. En iyi ne varsa bul ve ona ver.</p>

  <p>- Sana öyle hayran ki, bilemezsin, Fran.</p>

  <p>- Sana da hayran olmadığını söyleyemem...</p>

  <p>- Benim varlığımdan heberdar olalı bir hafta oldu. Oysa hayatı boyunca seninleydi. Seni çok iyi tanıyor.</p>

  <p>- Sakın kalbini kırma, Paul. O çok iyi bir kız, büyük bir şok geçirdi. Ben tahmin ettiğini, anladığını ve kabullendiğini sanıyordum. Bizim mahalle için o kadar şaşırtıcı bir şey değil... Ama yanılmışım.</p>

  <p>- Hayır, ama üstesinden gelmiş. Senin genlerini almış. Haklı, haksız her şeyin üstesinden gelecek gücü var.</p>

  <p>- Senin de cesaretini almış.</p>

  <p>- Peki şimdi ne yapacağız, Fran?</p>

  <p>- Ona bırakmak zorundayız.</p>

  <p>- Benden ne isterse vermeye hazırım. Ama onu senden ayıracak hiçbir şey yapmayacağıma söz veriyorum.</p>

  <p>- Biliyorum. Bir süre ikisi de konuşmadı.</p>

  <p>- Her şey... nasıl... iyi mi?</p>

  <p>- Evet, evet... fena sayılmaz.</p>

  <p>- Birlikte İtalyanca öğrendiğinizi anlattı. Bugün lokantada İtalyanca konuştu.</p>

  <p>- Aferin, dedi Fran. Mutlu olduğu belliydi.</p>

  <p>- Bir bakıma iyi yaptık, değil mi Fran?</p>

  <p>- Gerçekten iyi yaptık, dedi Fran hıçkırarak ağlamak üzereyken telefonu kapattı.</p>

  <p>- Carciofi nedir, Signora? diye sordu Kathy İtalyanca dersinde.</p>

  <p>- Enginar, Caterina. Neden sordun?</p>

  <p>- Lokantaya gittim. Mönüde vardı da.</p>

  <p>- O mönüyü arkadaşım Brenda Brennan için ben yazdım, dedi Signora gurur dolu bir sesle. Quentin's'e gitmiştin değil mi?</p>

  <p>- Evet. Ama lütfen Bay Dunne'a söylemeyin. Sakın duymasın. .. Karısı orada çalışıyor. Biraz budala gibi geldi bana...</p>

  <p>- Sanırım öyle, dedi Signora.</p>

  <p>- Ah, sırası gelmişken, Fran'in annem olduğunu sandığınızı söylediğinizde size ablam olduğunu söylemiştim ya...</p>

  <p>- Evet... evet... dedi Signora özür dilercesine.</p>

  <p>- Siz haklıymışsınız. Meğer ben anlamamışım. Kathy'ye göre insanın annesini ablası sanması dünyadaki en olağan yanlışlardan biriydi sanki...</p>

  <p>- Her şeyin açıklığa kavuşması iyi bir şey.</p>

  <p>- Evet, hem de çok iyi bir şey, dedi Kathy.</p>

  <p>- Öyle olmalı. Signora'nın sesi ciddiydi. O kadar genç ve iyi biri ki, hem önünüzde birlikte geçireceğiniz uzun yıllar var. Daha yaşlı bir annen olsaydı uzun yıllar birlikte olmayı umamazdın.</p>

  <p>- Doğru söylüyorsunuz. Evlenmesini çok istiyorum. Evlenirse kendimi ona karşı bu kadar sorumlu hissetmem.</p>

  <p>- Zamanla belki evlenir.</p>

  <p>- Korkarım fırsatı kaçırdı. Çünkü evleneceği kişi Amerika'ya gitti. Bana kalırsa benim yüzümden onunla gitmedi.</p>

  <p>- Belki sen bir mektup yazarsan... dedi Signora.</p>

  <p>Signora'nın arkadaşı Brenda Brennan derslerin başarısını duyunca çok sevindi. "Geçen gün öğrencilerinden biri lokantaya geldi. Üstünde Mountainview'un okul ceketi vardı, İtalyanca ders aldığını söyledi."</p>

  <p>- Enginar mı yedi?</p>

  <p>- Nasıl bildin? Altıncı hissin çok güçlü olmalı.</p>

  <p>- Gelen Kathy Clarke'ti... Sınıftaki tek çocuk o. Diğerleri hep yetişkin... Aidan Dunne'ın karısının orada çalıştığını söyledi. Doğrumu?</p>

  <p>- Ha, hep söz ettiğin Aidan olmalı... Evet, Nell bizim kasiyerdir. Garip bir kadın. Açıkça ne işler çevirdiğini ben de anlamış değilim.</p>

  <p>- Ne demek istiyorsun?</p>

  <p>- Çok verimli, dürüst ve eli çabuk... Müşterilere robot gibi güzel bir gülümsemeyle yaklaşır, her birine adıyla hitap eder, ama aslında sanki bambaşka bir yerde, uzaklardadır.</p>

  <p>-Uzakta, nerede?</p>

  <p>- Bana kalırsa evlilik dışı bir ilişkisi var.</p>

  <p>- Yok canım. Kiminle?</p>

  <p>- Bilemiyorum. Öylesine ağzı sıkı ki... ama işten çıkınca biriyle buluştuğundan emimin.</p>

  <p>- Bak şu işe...</p>

  <p>Brenda omuz silkti. "Kocasıyla yakınlık kurmak istiyorsan, bence yap. Karısının yoluna taş koyacağını sanmıyorum."</p>

  <p>- Aman, Brenda, bu da nereden çıktı? Benim yaşımda? Söylesene, Kathy Clarke senin şık lokantana kiminle geldi?</p>

  <p>- Aslında bana da garip geldi. Paul Malone'yle. Duymuşsundur herhalde... belki de duymadın... Şu son moda muhasebe bürosu sahibi, Hayes'lerin servetiyle evli... Üstelik son derecede cana yakın ve çekici biri...</p>

  <p>- Kathy onunla mıydı?</p>

  <p>- Evet. Aslında kızı yaşında, dedi Brenda. Ama bu işte her geçen gün yeni bir şey görüyorum. Artık hiçbir şey beni şaşırtmıyor.</p>

  <p>-Paul?</p>

  <p>- Kathy, çok zaman geçti...</p>

  <p>- Benimle öğle yemeğine çıkar mısınız? Benim davetlim olarak? Ama Quentin's'e değil...</p>

  <p>- Tabii gelirim. Nereyi düşünüyorsun?</p>

  <p>- İtalyanca kursunda iki kişilik yemek kuponu kazandım. Şarap dahil iki kişilik bir öğle yemeği.</p>

  <p>- Benim yüzümden okula gitmemene razı olamam.</p>

  <p>- Ben de cumartesi günü gidelim diyecektim. Tabii sorun olmazsa..</p>

  <p>- Benim için hiçbir şey sorun olmaz. Sana daha önce de söylemiştim.</p>

  <p>İtalyanca kursunda kazandığı ödülü gösterdi. Paul Malone de konuğu olarak onu seçtiği için teşekkür etti.</p>

  <p>- Size bir önerim var. Parayla ilgili, ama sadaka istemiyorum.</p>

  <p>- Söyle bakalım.</p>

  <p>Noel'de New York'a gitmekten söz etti. Aslında Ken yol parasının hepsini vermeye razıydı, ama o kadar parası yoktu. Amerika'da borç da alamıyordu... Buradaki gibi krediyle yaşanmıyordu orada...</p>

  <p>- Anlat bakalım, dedi Paul Malone.</p>

  <p>- Her şeyi öğrendiğimi, onların araşma girmekten duyduğum üzüntüyü yazdığımda o kadar sevindi ki... Fran'e onu ne kadar sevdiğini, onun için İrlanda'ya geri dönmeyi bile düşündüğünü, ama bunu yaparsa her şeyi berbat etmekten korktuğunu yazdı. Özel bir mektup olduğu için size gösteremem, ama okusaydınız bayılırdınız. Gerçekten sevinirdiniz. Onun adına mutlu olurdunuz.</p>

  <p>- Bundan eminim.</p>

  <p>- Şimdi ne kadar olduğunu söyleyeyim. Üç yüz pound kadar. Korkunç bir para olduğunu biliyorum. Fran'in tüm parasını benim adıma bir inşaat şirketine yatırdığını da biliyorum. Onun için bunu borç olarak istiyorum. O ikisini birleştirdiğimizde ben borcumu hemen öderim.</p>

  <p>- O anlamadan bu işi nasıl yaparız?</p>

  <p>- Siz yaparsınız.</p>

  <p>- Sana ve annene her şeyi vermeye hazırım, Kathy. Ama insanların gururuyla oynamak istemem.</p>

  <p>- Ken'e gönderemez miyiz?</p>

  <p>- Bu sefer de onun gururuyla oynamış olmayalım...</p>

  <p>Bir sessizlik oldu. Garson memnun olup olmadıklarını sormak için masalarına geldi.</p>

  <p>- Benissimo, dedi Kathy.</p>

  <p>- Benim... genç arkadaşım İtalyanca kursunda kazandığı kuponla beni buraya davet etti, dedi Paul Malone.</p>

  <p>- Çok akıllı bir kız olmalısın, dedi garson.</p>

  <p>- Hayır, akıllı değilim. Sadece bir şeyler kazanmayı biliyorum, o kadar.</p>

  <p>Paul'ün yüzündeki ifade değişmiş, sanki aklına parlak bir fikir gelmişti. "Tamam" dedi, "iki uçak bileti kazanabilirsin."</p>

  <p>- Nasıl yaparım?</p>

  <p>- Bu iki kişilik öğle yemeğini kazanan sen değil misin?</p>

  <p>- Signora sınıftan birinin böyle bir ödül kazanmasını planladı da ondan...</p>

  <p>- Belki ben de iki kişinin uçak bileti kazanmasını planlayabilirim?</p>

  <p>- Buna sahtekârlık denir.</p>

  <p>- Yardım etmekten daha iyidir...</p>

  <p>- Düşünmem için biraz zaman tanıyabilir misiniz?</p>

  <p>- Fazla düşünme. Böyle bir yarışmayı planlamak için zamana ihtiyacımız var.</p>

  <p>- Ken'e söyleyelim mi?</p>

  <p>- Bence hiçbir şey söylemeyelim. Sen ne dersin? diye sordu Paul.</p>

  <p>- Senaryonun tümünü bilmesine ne gerek var? Bu, Harriet'in çok sık kullandığı bir deyimdi.</p>

  <p>Lou on beş yaşındayken üç sopalı adam babasının dükkânına girmiş sigaraları ve kasadaki parayı almışlardı. Aile fertleri tezgâhın arkasında korkuyla büzülmüş beklerken dışardan bir Garda'nın sesi duyulmuştu.</p>

  <p>Lou hemen hızla adamların en iriyarısına, "Arka kapıdan, duvardan atlayın" demişti.</p>

  <p>- Senin çıkarın ne? demişti adam ıslık çalar gibi.</p>

  <p>- Sigaraları al, parayı bırak. Çabuk gidin. Adamlar söylediğini yapmışlardı. Polis öfke içindeydi.</p>

  <p>- Yöreyi çok iyi biliyor olmalılar, dedi Lou omuz silkerek. Babası çok hiddetlenmişti. "Onların kurtardın... Onları bal gibi sen kurtardın."</p>

  <p>- Gerçekçi ol, Baba. Lou zaten hep gangsterler gibi konuşurdu. Ne işe yarardı? Hapishaneler adam almıyor. İçeri girseler nasıl olsa iyi halden cezaları hafiflerdi. Onlar da çıkar çıkmaz dükkânı tuzla buz ederlerdi. Oysa şimdi bize borçlular. Korunmak için haraç parası vermek gibi bir şey yapmış olduk.</p>

  <p>- Şehirde değil ormanda yaşıyoruz sanki, dedi babası. Lou doğru davrandığından emindi. Annesi de sessizce onaylıyordu.</p>

  <p>- Boşuna başım derde sokma, derdi hep. Saldırgan soyguncuları eli coplu polise teslim etmenin başlarına dert açmaktan başka bir işe yaramayacağını düşünürdü.</p>

  <p>Altı hafta sonra bir gün dükkâna sigara isteyen bir adam geldi. Otuzlarında, şişmanca biriydi. Saçları kazınmış gibiydi. Okuldan sonra olduğu için dükkânda Lou vardı.</p>

  <p>"Adın ne?" diye sordu.</p>

  <p>Lou sesi tanıdı. Soygun günü çıkarının ne olduğunu düşündü. "Lou" dedi.</p>

  <p>- Beni tanıyor musun, Lou?</p>

  <p>Lou, adamın gözünün içine bakarak, "Hayatımda görmedim" diye yanıtladı.</p>

  <p>- Aferin, Lou. Yakında seninle görüşeceğiz, dedi. Altı hafta önce elindeki sopayı sallayarak elli paket sigara çalan adam şimdi aldığı tek paketin parasını uslu uslu ödedi. Kısa bir süre sonra aynı iriyarı adam elinde plastik bir torbayla yemden dükkâna geldi. "Annene bir kuzu budu getirdim" dedi. Sonra çıkıp gitti.</p>

  <p>Annesi, "Babana bir şey söylemeyelim," dedi ve budu o pazar öğle yemeğinde pişirdi. Lou'nun babası olanları bilseydi, dükkânlarından çalınan malların başkalarına dağıtıldığını duymaktan hoşlanmadığı gibi kasabın da etlerinin modern bir Robin Hood tarafından ona buna verildiğini öğrenmekten hiç memnun olmayacağını söyleyeceği kesindi.</p>

  <p>Lou ile annesi işi uzatmamaya karar verdiler. Lou, iriyarı adamı Robin Hood gibi görmeye başladı. Etrafta rastladığında "N'aber?" diyordu.</p>

  <p>İriyarı adam da gülerek, "işler nasıl, Lou?" diye yanıtlıyordu.</p>

  <p>Lou bir bakıma Robin'den haber çıkması için dua ediyordu. Kuzu budunu getirmekle borcunu ödemişti. Öte yandan yeraltı dünyasıyla böylesine yakın olmaktan gurur duyuyor, Robin'in ona bir iş vermesi için can atıyordu. Soyguna katılmaktan yana değildi. Soyguncuları kaçıran arabayı kullanmak da istemiyordu. Canı heyecan verici olaylara katılmayı çekiyordu.</p>

  <p>Onu okuldan arayan olmadı. Lou öğrenci olmak için yaratılmış bir çocuk değildi. On altı yaşında okuldan ayrılmış İş Bulma Kurumu'na başvurmuştu, ama oradan da fazla ümidi yoktu. Kurumun kapısından girince karşısına ilk çıkan Robin oldu. İlan tahtasını inceliyordu.</p>

  <p>- N'aber Robin? dedi bunun kendi taktığı ad olduğunu unutarak. Karşısındaki, "Robin adı da nereden çıktı?" diye sordu.</p>

  <p>- Sana bir şey demem gerekiyordu. Adını bilmediğim için ben de sana Robin diyorum...</p>

  <p>- Bu soğuk bir şaka olmasın sakın... Son derece sinirliydi.</p>

  <p>- Yok canım. Robin Hood'un adı... bilirsin... sesi gittikçe hafifliyordu. Lou, yanlış anlaşılmaktan korktuğu için Robin Hood'un çetesi "Şen Adamlar"dan söz etmekten korktu. Aman yarabbi, o adı söylemek nereden aklına gelmişti?</p>

  <p>- Hırsızlıkla ilgili bir şey olmasın da...</p>

  <p>- Aman yarabbi, ne münasebet, HAYIR, dedi Lou, dünyanın en iğrenç fikriymiş gibi.</p>

  <p>- Neyse... dedi Robin içi rahatlamıştı. -Asıl adın ne?</p>

  <p>- Yanlış bir anlamı olmadığına göre Robin işimizi görür.</p>

  <p>- Yanlış anlam da nereden çıktı...</p>

  <p>- İyi... Peki, söyle bakalım, işler nasıl, Lou?</p>

  <p>- iyi sayılmaz. Bir depoda çalışıyordum, ama sigara içilmemek gibi aptal kuralları vardı.</p>

  <p>- Bilirim... Hepsi birbirine benzer... Robin çok anlayışlıydı. Karşısındaki gencin ilk işinde bir hafta çalıştıktan sonra kovulduğunu anlamıştı. Onun da aynı şeyi yaşamış olduğu belliydi.</p>

  <p>- Bak, sana göre güzel bir iş var, dedi parmağıyla bir sinema salonunun temizlikçi aradığını belirten ilam göstererek.</p>

  <p>- Kadın işi değil mi?</p>

  <p>- Öyle demiyor. Artık kız erkek ayrımı kaldı mı?</p>

  <p>- Evet ama, çaresizlikten kabul etmiş görünmekten korkarım. Robin'in ona böyle aşağılayıcı bir işi layık görmesine kırılmıştı.</p>

  <p>- Bakarsın bazı ikramiyeleri vardır, iriyarı adam bu sözleri uzaklara boş gözlerle bakarak söylüyordu.</p>

  <p>-Ne gibi?</p>

  <p>- Kapıları açık bıraktıracak ikramiyeler.</p>

  <p>- Her gece mi? Çakmazlar mı?</p>

  <p>- Sürgü sadece biraz gevşetilirse, hayır.</p>

  <p>- Sonra?</p>

  <p>- içeri girip çıkmak isteyenlere bir hafta zaman verilmiş olur... -Sonra?</p>

  <p>- Temizlik işini yapanın hayatında iyi şeyler olur. Çok fazla olmasa da ufak tefek iyilikler. Kendisine borçlu birilerinin olduğunu görür.</p>

  <p>Lou'nun heyecandan nefesi kesilmişti, istediği an gelmişti. Robin onu çetesine alıyordu. Hiç konuşmadan masaya yaklaştı ve temizlik işi için başvuru formu doldurmaya koyuldu.</p>

  <p>- Böyle bir işi neden kabul ettin? diye sordu babası.</p>

  <p>- Ben yapmazsam nasıl olsa birileri yapacaktı da ondan... dedi Lou omuz silkerek. Koltukları temizliyor, yerdeki çöpleri topluyordu. Tuvaletleri ovuyor, duvar yazılarını özel temizleyicilerle siliyordu. Akşamları da o koca arka kapının sürgüsünü gevşetmeyi unutmuyordu. Robin'in hangi kapı olduğunu söylemesine gerek kalmamış o kapıdan başka girişin olmadığını anlamıştı.</p>

  <p>Sinemanın müdürü ufak tefek, sinirli bir adamdı. Lou'ya durmadan her şeyin ne kadar değiştiğini, gençliğinde dünyanın ne kadar farklı olduğunu anlatıyordu.</p>

  <p>- Haklısınız, diyordu Lou, fazla konuşmamaya gayret ederek. Olaydan sonra akılda kalacak bir davranış sergilememeye çalışıyordu.</p>

  <p>Olay, dört gün sonra gerçekleşti. Hırsızlar içeri girerek gizli kasayı kırmışlar ve günün hasılatıyla ortadan kaybolmuşlardı. Kilidi kesmişlerdi. Ufak bir aralıktan kilidin diline ulaşmış olmalıydılar. Polis, "Kapı açık kalmış olabilir mi" diye sorduğunda sinir krizleri geçiren ufak tefek müdür dünyanın ne kadar kötüleştiğini tekrarlayarak buna imkân olmadığını, her akşam kapıyı kontrol ettiğini söylemişti. "Açık olsa neden testere kullansınlar" diye sormuştu. Lou bu sözleri onu korumak için söylediğini anladı. Kimsenin yeni temizlikçiden kuşkulanmaması için önlem alınmıştı.</p>

  <p>Dikkat çekmemek için, her akşam yeni kapının kilitli olmasına özen göstererek iki hafta daha işte kaldı. Sonra müdüre daha iyi bir iş bulduğunu söyledi.</p>

  <p>- Gelen gideni aratır, dedi müdür... Çok kötü biri olduğunu düşünen Lou utanç duydu. Daha önce çalışanların hiçbiri hırsızlar girsin diye kapıyı açık bırakmamıştı. Suçluluk duymanın da bir faydası kalmamıştı. Olan olmuştu. Gelişmeleri beklemekten başka çare yoktu.</p>

  <p>Gelişme, Robin'in bir gün dükkâna sigara almaya gelip bir zarf bırakması oldu. Babası dükkânda olduğu için Lou zarfı sessizce aldı ve hemen açmadı. Zarfın içinde on poundluk banknotlar vardı. Dört gece arka arkaya kapının sürgüsünü açık bırakmaya yüz pound! Robin'in dediği gibi borçlu olanlar vardı.</p>

  <p>Lou Robin'den iş istemedi. Ufak tefek görevlere hayır demeden hayatını sürdürdü. Önemli bir şey çıktığında haber çıkacağından emindi. Yine de iriyarı adama rastlamaya can atıyordu. Robin'e İş Bulma Kurumu'nda da bir daha rastlamadı.</p>

  <p>Lou, Robin'in supermarket soygununda parmağı olduğundan emindi. Süpermarketi koruyan şirket içerden yardım eden birileri olduğuna dair en ufak bir kanıt bulamamıştı.</p>

  <p>Robin işlerini nasıl hallediyordu? Çaldığı malları nerede saklıyordu? Herhalde bir yerlerde deposu vardı. Seneler önce babasının dükkânını soymaya kalktığı günden bu yana çok ilerlemişti. Lou o zamanlar daha on beş yaşındaydı. Şimdi ise on dokuzuna basmıştı. Aradan geçen onca yıl içinde Robin ona sadece bir iş vermişti.</p>

  <p>Bir gece ansızın diskotekte karşısına çıktı Robin. Çok gürültü vardı, Lou beğendiği hiçbir kıza rastlamamıştı. Daha doğrusu ondan hoşlanan hiçbir kıza rastlamamıştı. Nedenini bir türlü çözemiyordu. Onlara elinden geldiğince iyi ve sıcak davranıyor, devamlı gülümseyerek içkiler ısmarlıyordu. Ama kızlar asık suratlı, kötü bakışlı adamların peşinden gitmeyi tercih ediyorlardı. İşte bunları düşünürken gözü enfes bir kızla dans eden Robin'e takıldı. Kız gülerek karşısında kırıttıkça Robin'in bakışları kararıyor, yüzü asılıyordu. Belki işin sırrı burada, dedi Lou kendi kendine. Barda durmuş arkadaki aynada surat asma denemeleri yaparken arkasında beliren Robin'i gördü.</p>

  <p>-İyi misin, Lou?</p>

  <p>- Seni görmek ne güzel, Robin.</p>

  <p>- Senden hoşlanıyorum, Lou. Kendini satmaya kalkmıyorsun.</p>

  <p>- Ne gereği var? Ben, işleri oluruna bırakmaktan yanayım.</p>

  <p>- Babanın dükkânında geçenlerde bir sorun olmuş, diye duydum. Robin bunu nasıl duymuştu? "Evet. Çocuklar, serseri çocuklar..."</p>

  <p>- Onların işi görüldü. Kıçlarının derisini soydular. Bir daha sizin dükkânın yanına yanaşamazlar. Polis dostlarımıza bir telefon yeter. Çaldıkları malların yerini söyletiriz. Yarın her şey hallolmuş olur...</p>

  <p>- Sana ne kadar teşekkür etsem azdır, Robin. Sağ ol.</p>

  <p>- Hiç gerek yok. Benim için bir zevk. Lou bekledi. Şu sıralarda çalışıyor musun Lou?</p>

  <p>- Gerekirse bırakılmayacak bir işte değil...</p>

  <p>- Burası ne kalabalık değil mi? Robin eliyle ban gösteriyordu. Her tarafta onluklar, yirmilikler uçuşuyordu. O akşamın hasılatı epey yüklü olacağa benziyordu.</p>

  <p>- Evet. Ben bu akşamın hasılatını iki bekçi ve büyük bir kurt köpeğiyle götürecekler derim.</p>

  <p>- Gerçek sandığından çok farklı, dedi Robin. Lou yine sessizce bekledi. Çalışanları evlerine bırakan bir steyşın var. Sabahın üçünde. En son yönetici iniyor. Yaranda bir spor çantasıyla. Gecenin hasılatı o çantada.</p>

  <p>- Parayı kasaya mı koyuyor?</p>

  <p>- Hayır, evine götürüyor. Biraz sonra biri gelip evinden parayı alıyor ve kasaya kaldırıyor.</p>

  <p>- Ne karmaşık bir yöntem, öyle değil mi?</p>

  <p>- Doğru. Ama burasının çok tehlikeli bir bölge olduğunu unutma.... Robin, onaylamayarak başını sallıyordu. Kimse buralarda bir para arabası kullanmak istemez. Korkarlar... Robin yeniden kara kara bakıyordu. Sanki hayatlarını karartan bir gölge görmüştü.</p>

  <p>- Spor çantalı yöneticiyi ve diğer ayrıntıları bilen yok mu?</p>

  <p>- Hiç bilen yok sanırım.</p>

  <p>- Steyşının şoförü de mi bilmiyor?</p>

  <p>- Hayır, hayır. Kesinlikle bilmiyor.</p>

  <p>- İnsanların neye ihtiyacı var, sence?</p>

  <p>- Steyşının önünde geri manevra yaparken kazara arabası stop eden... steyşının beş dakika kadar yolunu kapatan birine... Lou başıyla onayladı. Arabası, temiz bir ehliyeti olan ve buraya sık geldiği bilinen birine ihtiyaçları var...</p>

  <p>- İyi fikir...</p>

  <p>- Araban var mı?</p>

  <p>- Ne yazık ki hayır, Robin. Ehliyetim var, buraya sık sık gelirim, ama arabam yok.</p>

  <p>- Araba almayı düşünüyor muydun?</p>

  <p>- Evet, tabii... elden düşme bir araba... Çok düşündüm, ama bir türlü gerçekleştiremedim.</p>

  <p>- Şimdiye kadar... Robin kadehini kaldırdı.</p>

  <p>- Evet, şimdiye kadar, dedi Lou. Robin'den haber çıkıncaya dek hiçbir şey yapmaması gerektiğini biliyordu. Robin'in ondan hoşlandığım söylemesine çok sevinmişti. Yakınındaki bir genç kıza kaşlarım çatarak bakınca kız onu dansa kaldırdı. Lou kendini uzun zamandır bu kadar iyi hissetmemişti.</p>

  <p>Ertesi sabah babası, "İnanamayacaksınız ama, polis o köpek yavrularının bütün çaldıklarım geri getirdi." Buna mucize denmez miydi? Üç gün sonra bir araba galerisinden "leasing" anlaşması içeren bir mektup aldı Lou. Bay Lou Lynch iki bin poundluk depozito yatırmış, her ay taksit ödemeyi kabul etmişti. Üç gün sonra evrakı imzalayıp arabayı teslim almaya gelebilirdi.</p>

  <p>- Bir araba almayı düşünüyorum, dedi Lou annesi ile babasına.</p>

  <p>- Ne harika, dedi annesi.</p>

  <p>- Aylak gezenlerin neler başardığını görmek çok hoş! dedi babası.</p>

  <p>- Boş gezmiyorum, dedi Lou.</p>

  <p>Elektrikli aletler satan büyük bir dükkânda çalışıyor, müşterilerin paketlerini arka kapıdan arabalara taşıyordu. Her zaman Robin'in dükkâna iş vermeye gelmesini bekliyordu. Robin'i diskotekte göreceği nereden aklına gelirdi?</p>

  <p>Arabasıyla gurur duyuyordu. Bir pazar, annesini Glendalough'a götürdü. Annesi, gençken hep arabalı bir gençle tanışmak istediğini, ama bu arzusunun bir türlü gerçekleşmediğini söyledi.</p>

  <p>- Bak, şimdi gerçekleşti işte, Anne, dedi.</p>

  <p>- Baban karanlık işlere bulaştığım düşünüyor, Lou. Kazancınla böyle bir araba almana imkân olmadığım söylüyor.</p>

  <p>- Ya sen? Sen ne düşünüyorsun, Anne?</p>

  <p>- Ben hiç düşünmüyorum, oğlum.</p>

  <p>- Ben de öyle, Anne... Ben de hiç düşünmüyorum. Robin'le altı hafta sonra karşılaştılar. Elektrikli aletler satan büyük mağazaya gelip bir televizyon satın aldı. Lou televizyonu arabaya taşıdı.</p>

  <p>- Diskoya düzenli olarak gidiyor musun?</p>

  <p>- Haftada iki üç kez. Artık herkes adımı da öğrendi.</p>

  <p>- Aslında köhne bir yer... öyle değil mi?</p>

  <p>- Yine de... İnsanın dans edecek içki içecek bir yere ihtiyacı var. Lou, Robin'in rahat davranan insanlardan hoşlandığını biliyordu.</p>

  <p>- Haklısın. Bu akşam da gidecek misin diye sormaya geldim?</p>

  <p>- Tabii ki..</p>

  <p>- Alkol testinden ötürü belki de içki içmemeyi düşünürsün...</p>

  <p>- Zaman zaman maden suyu içmek sağlığa çok yararlı bence.</p>

  <p>- Bu akşam arabanı park edeceğin uygun bir yer göstermeme ne dersin?</p>

  <p>- Harika fikir, derim. Başka hiçbir ayrıntı sormadı. Lou'nun kuvveti buradaydı. Robin'in az bilgi istenmesinden hoşlandığımın farkındaydı.</p>

  <p>O akşam saat on civarında arabasını gösterilen yere park etti. Geri geri gittiğinde o dar sokaktan caddeye çıkışı nasıl tıkayacağını anlamıştı. Steyşındaki çalışanların gözlerinin önünde olacağını da anlamıştı. Arabası stop etmeliydi. Sonra da gösterdiği çaba ve gayrete rağmen çalışmamakta direnmeliydi. Bütün bunlara daha beş saat vardı.</p>

  <p>Vakit geçirmek için diskoya girdi. Ve on beş dakika geçmeden hayatı boyunca seveceği, hiç ayrılmak istemeyeceği kızla tanışmıştı. Uzun boyluydu, insanın aklını çelecek güzellikte kızıl saçları vardı, adı da Suzi'ydi. Diskoya ilk gelişiydi. Öyle diyordu.</p>

  <p>Evde sıkılmıştı dışarı çıkıp gecenin nelere gebe olduğunu görmek istemişti.</p>

  <p>Gece karşısına Lou'yu çıkartmıştı. Birlikte dans ettiler, konuştular. Çoğu erkeğin leş gibi bira koktuğu bir ortamda sadece maden suyu içen birine rastladığı için ne kadar mutlu olduğunu söyledi. Lou da zaman zaman fazlaya kaçmadan bira içtiğini itiraf etti.</p>

  <p>Temple Bar'da bir kahvede çalışıyordu. Aynı tür filmlerden, aynı müzikten hoşlanıyorlardı, köri<a href="../Text/Section0002.xhtml#n14" id="n14d"><sup>[14]</sup></a> seviyorlardı, yazları soğuk denizde yüzmeye bayılıyorlardı, ikisi de bir gün Amerika'ya gitmeyi hayal ediyordu. İnsan içkili değilse dört buçuk saatte karşısındaki hakkında çok şey öğrenebilir. Lou da Suzi hakkında öğrendiklerinin hepsinden hoşlanmıştı. Normal koşullarda Suzi'yi evine kadar arabasıyla bırakırdı.</p>

  <p>- Seni arabayla evine bırakmak isterdim, ama biraz sonra adamın biriyle iş görüşmem var. Böyle mi demeliydi? Olaydan sonra şüphe mi çekerdi yoksa?.. Sorgulanacağı kesindi. Kızı eve kadar yürüyerek götürüp geri gelse olur muydu? Belki de olurdu, ama Robin bütün gece diskoda olduğunun herkes tarafından görülmesi gerektiğini söylememiş miydi?</p>

  <p>- Seninle tekrar görüşmek istiyorum, Suzi.</p>

  <p>- Ben de isterim.</p>

  <p>- Yarın akşama ne dersin? Ya burada ya da daha sessiz bir yerde?</p>

  <p>- Bu akşam bitti mi demek istiyorsun? diye sordu Suzi.</p>

  <p>- Benim için öyle. Yarın akşam istediğin saate kadar birlikte oluruz.</p>

  <p>- Evli misin? diye sordu Suzi.</p>

  <p>- Hayır. Tabii ki evli değilim. Bana baksana daha yeni yirmi yaşıma bastım. Neden evli olayım ki?</p>

  <p>- Bazıları evli de...</p>

  <p>- Ben değilim. Yarın görüşecek miyiz?</p>

  <p>- Şimdi nereye gidiyorsun?</p>

  <p>- Tuvalete.</p>

  <p>- Uyuşturucu mu kullanıyorsun, Lou?</p>

  <p>- Aman yarabbi, ne münasebet... Ne yapıyoruz? Bu bir sorgulama mı?</p>

  <p>- Hayır, sadece bütün gece tuvalete taşındın, o kadar... Haklıydı. O gece içerde görünmek dikkat çekmek zorundaydı.</p>

  <p>- Hayır. Dinle tatlım, ikimiz yarın harika bir akşam geçireceğiz. Nereye istersen oraya gideceğiz. Gerçekten...</p>

  <p>- Hımm.</p>

  <p>- Hayır. Hımm değil... Gerçekten...</p>

  <p>- İyi geceler, Lou. Sesinden kırıldığı, üzgün olduğu seziliyordu. Ceketini aldı, karanlığın içinde kayboldu.</p>

  <p>Peşinden koşmamak için kendini zor tuttu, Lou. Bundan kötü bir rastlantı olabilir miydi? Hayat ne kadar acıklı ve haksız olabiliyordu.</p>

  <p>Harekete geçmeye başlayacağı an bir türlü gelmiyordu, zaman sanki durmuş dakikalar saat olmuştu. Kulüpten çıkıp arabasına girdi. Minivanın dolmasını, farların yanmasını bekledi. Aynı saniye arabası geriye doğru fırladı. Arkadan motoru boğacak kadar gaza bastı.</p>

  <p>Her şey saat gibi çalıştı. Lou olanlarla hiç ilgilenmedi, dönüp bakmadı bile. O, arabasını çalıştırmaya çalışan bir adamdı. İşi bitirip duvardan atlayarak gözden kaybolan siyah gölgeleri gördü. Sonra panik içinde haykırarak arabadan çıkan, yardım isteyen, "Polis" diye bağıran müdürü gördü.</p>

  <p>Lou çaresiz arabada oturuyordu. "Arabayı kımıldatamıyorum. Deniyorum, ama olmuyor."</p>

  <p>- O da onlardan, diye bağırdı biri. Birileri ellerini tutarak kollarını kavradı. Sonra kim olduğunu gördüler.</p>

  <p>- Neler oluyor? Önce arabam çalışmıyor, sonra hep birlikte üstüme atlıyorsunuz... Ne oluyor?</p>

  <p>- Gecenin hasılatı çalındı. İşte olan bu... Yönetici iş hayatının sona erdiğini, önünde poliste geçireceği uzun saatler olduğunu biliyordu. Öyle de oldu. Herkes için...</p>

  <p>Polisin biri Lou'nun adresini hatırladı. "Kısa bir süre önce sizin oradaydım. Gençlerden oluşan bir çete dükkânınızı soymuştu."</p>

  <p>- Evet efendim. Annem ile babanım bütün çalınanları bulup getirdiğiniz için ne kadar minnettar olduklarım tahmin edemezsiniz.</p>

  <p>Polis, durup dururken yapılan bir ihbarla zahmetsizce başardıkları bir iş için herkesin önünde övülmekten çok mutlu olmuştu. Herkes Lou'ya son zamanların en şanssız rastlantısının kurbanı gibi bakıyordu. Diskoda çalışanlar, polise Lou'nun çok iyi biri olduğunu, böyle bir soyguna karışmasına imkân olmadığını söylüyorlardı. Elektrikli ev aletleri satan büyük dükkândan da Lou hakkında olumlu bir görüş geldi. Arabanın taksitlerim geciktirmeden ödüyordu. Kanında bir damla alkol çıkmadı. Lou Lynch temize çıkmıştı.</p>

  <p>Ertesi gününü Robin'i ve getireceği zarftan kaç para çıkacağım düşünerek geçirmedi. Aksine o enfes Suzi Sullivan'ı aklından çıkartamıyordu. Ona yalan söylemek zorundaydı. Doğruyu söyleyemeyeceğinden, olayları polis tutanaklarına geçen şekliyle anlatmalıydı. Kızın kendisine fazla kırgın olmaması için dua ediyordu. Öğle tatilinde, elinde bir kırmızı gülle çalıştığı lokantaya gitti. "Dün gece için teşekkürler."</p>

  <p>- Dün gece ne oldu ki?., dedi Suzi. Sen öyle bir Kül Kedisi'ydin ki hepimiz erkenden eve gitmek zorunda kaldık.</p>

  <p>- Bu gece öyle olmayacak. Tabii sen istersen...</p>

  <p>- Bakalım, dedi Suzi ümitsizce.</p>

  <p>O günden sonra her akşam buluştular.</p>

  <p>Lou, tanıştıkları diskoya gitmek istiyordu. Bunu duygusal nedenlere bağlıyordu. Oysa asıl neden diskodakilerin olaydan sonra gelmediğini düşünmelerini istemeyişiydi.</p>

  <p>Olayı tüm ayrıntılarıyla anlattılar. Dört silahlı adam arabaya girerek herkesin yere yatmasını söylemişti. Sonra hepsinin çantalarını alıp kaçmıştı. Tüm olay ancak birkaç dakika sürmüştü. Silahlar. Bu sözü duyan Lou, midesinde bir ağrı hissetti. Robin'in ve arkadaşlarının hâlâ sopa devrinde olduklarını sanıyordu. Oysa aradan yıllar geçmiş, her şey gibi onlar da ilerlemişlerdi. Disko yöneticisi işten kovulmuştu. Paraların bankaya yatma yöntemi değişmiş o geceden sonra havlayan köpekler eşliğinde koskoca bir kamyonet gelmeye başlamıştı. O arabaya saldırmak için bir ordu birliğine ihtiyaç vardı.</p>

  <p>Üç hafta sonra bir akşam işten çıkarken park yerinde arabada bekleyen Robin'i gördü. Elinde yine bir zarf vardı. Lou yine zarfı açmadan cebine atmıştı.</p>

  <p>- Çok teşekkür ederim, dedi.</p>

  <p>- Açıp içine bakmayacak mısın? Hayal kırıklığına uğramış gibiydi.</p>

  <p>- Ne gerek var? Bana karşı hep çok cömert davrandın.</p>

  <p>- Zarfta bin papel var, dedi Robin gururlu bir ifadeyle. Bunu duyunca heyecanlanmamak elde değildi. Lou zarfı yırttı. İçindeki paralara baktı. "Gerçekten harika!" dedi.</p>

  <p>- Sen iyi bir adamsın, Lou. Senden hoşlanıyorum, dedi Robin sonra hızla oradan uzaklaştı.</p>

  <p>Cebinde bin poundu ve onu bekleyen dünyanın en güzel kızıl saçlı kızı varken ondan daha şanslı kim olabilirdi?</p>

  <p>Suzi'yle serüveni iyi ilerliyordu. Elindeki parayla ona güzel hediyeler alıyor, birlikte pahalı yerlere gidiyorlardı. Cebinden yirmi pound çıkarttığı her sefer Suzi'nin yüzünü şaşkınlık ve korku karışımı bir ifade kaplıyordu.</p>

  <p>- Söylesene Lou, etrafa böylesine saçacak yirmilikleri nerden buluyorsun?</p>

  <p>- Bir işim yok mu? Çalışmıyor muyum?</p>

  <p>- Evet... Ama öyle bir yerin sana ne kadar para vereceğini biliyorum. Bu, son günlerde bozdurduğun üçüncü yirmilik...</p>

  <p>- Beni gözetliyor musun yoksa?</p>

  <p>- Senden hoşlandığım için evet gözetliyorum.</p>

  <p>- Ne arıyorsun?</p>

  <p>- Suç işlemediğinden emin olmak istiyorum.</p>

  <p>- Suçluya benziyor muyum?</p>

  <p>- Bunun cevabı evet veya hayır olamaz.</p>

  <p>- Hayatta cevabı evet hayır olmayan çok önemli sorular vardır, dedi Lou.</p>

  <p>- Peki öyleyse. Şunu sormama izin ver... Şu sıralarda yasadışı herhangi bir işle ilgin var mı?</p>

  <p>- Hayır. Cevabı çok içtendi.</p>

  <p>- Bu tür işlere ilerde karışmaya niyetin var mı? Kısa bir sessizlik oldu. Bunlara hiç ihtiyacımız yok, Lou. İkimiz de çalışıyoruz. Lütfen başımıza dert açacak hiçbir şeyin içine girmeyelim. Harika bir teni ve kocaman yeşil gözleri vardı.</p>

  <p>- Peki. Bir daha hiçbir işe karışmayacağıma söz veriyorum, dedi Lou.</p>

  <p>Suzi konuyu burada kapatacak akıllılığı gösterdi. Geçmiş hakkında hiç soru sormadı. Haftalar geçiyor gittikçe daha sık beraber oluyorlardı. Bir pazar Lou'yu ailesiyle tanıştırmak için eve götürdü.</p>

  <p>Lou oturduğu mahalleyi görünce şaşkınlığını saklamadı...</p>

  <p>- Burada oturmayacak kadar züppe olduğunu sanıyordum, dedi otobüsten inerlerken.</p>

  <p>- Lokantadaki o işi vermeleri için kendime bile bile bu görüntüyü verdim.</p>

  <p>Babası doğru futbol takımını tutuyordu, buzdolabını birayla doldurmuştu, anlattığı kadar kötü biri değildi.</p>

  <p>Annesi ise bir süre önce Robin ile arkadaşlarının soyduğu süpermarkette çalışıyordu. Kadın olayın nasıl olduğunu, yöneticileri Bayan Clarke'ın içlerinde soygunculara kapıyı aralık bırakan biri olmadan böyle bir hırsızlığı başarmanın imkânsız olduğunu sandığını anlattı.</p>

  <p>Lou hem Suzi'nin annesini dinliyor hem de şaşkın bir tavırla başını sallıyordu. Robin'in şehrin dört bir yanında sürgüleri gevşeten, belirli yerlere arabalarını park eden adamları mı vardı? Hevesle gülümseyen Suzi'ye baktı. İlk kez, Robin'in bir daha ona başvurmaması için dua etti.</p>

  <p>Suzi, "Senden hoşlandılar" dedi. Şaşırmış görünüyordu.</p>

  <p>- Neden şaştın? Ben iyi bir çocuğum, dedi Lou.</p>

  <p>- Kardeşim "Hep kaşlarım çatıyor" dedi. Ben de senin böyle bir tikin olduğunu, çenesini tutmasını söyledim.</p>

  <p>- Tikle alakası yok. Önemli görünmek için bilinçli bir davranış aslında... dedi.</p>

  <p>- Neyse... Bulabildikleri tek kusur bu oldu... Fena sayılmaz. Ben seninkilerle ne zaman tanışacağım?</p>

  <p>- Haftaya.</p>

  <p>Kız arkadaşını öğle yemeğine getireceğini duyan annesi ile babası korkmuşlardı. "Hamile kalmıştır" dedi babası.</p>

  <p>- Alakası yok. Geldiğinde sakın o konuya değinmeye kalkmayın.</p>

  <p>- Sence hangi yemekleri sever? Annesinin kafası karışmış gibiydi.</p>

  <p>Sullivan'larda neler yediklerini hatırlamaya çalıştı Lou. "Tavuk" dedi. "Tavuğa bayılır." Annesi bile bir tavuğu berbat edecek kadar kabiliyetsiz değildi.</p>

  <p>- Senden hoşlandılar, dedi yemekten sonra Suzi'ye. Tıpkı Suzi'nin gösterdiği şaşkınlığı taklit ederek.</p>

  <p>- Ne iyi... Aldırmazmış gibi görünmesine rağmen sevindiği belliydi.</p>

  <p>- Sen ilksin de... diye açıkladı.</p>

  <p>- Yaa... öyle mi?</p>

  <p>- Eve getirdiğim ilk kızsın demek istedim.</p>

  <p>Elini okşadı. "Benim gibi bir kızla tanıştığın için ne kadar şanslı olduğunu biliyor musun" der gibiydi.</p>

  <p>Eylül başında Robin'e rastladı. Aslında rastlantı olmadığım biliyordu. Robin, babasının dükkânının önüne arabasını park etmişti. Onu görünce arabadan çıktı.</p>

  <p>- Günün bitişini kutlamak için bir bardak biraya ne dersin? dedi başıyla karşıdaki pub'ı işaret ederek.</p>

  <p>- Harika olur, dedi Lou sahte bir hevesle. Zaman zaman Robin'in aklından geçenleri okuduğunu düşünürdü. Sesindeki samimiyetsizliği sezmemesini temenni ediyordu.</p>

  <p>- işler nasıl?</p>

  <p>- Harika... Enfes bir kızla tanıştım.</p>

  <p>- Farkındayım. Ne güzel kız, değil mi...?</p>

  <p>- Gerçekten öyle. Çok ciddi bir ilişkimiz var.</p>

  <p>Robin kolunu dürttü. Aslında dostça bir hareketti belki, ama canını acıttı. Lou acıyan yeri ovmamak için kendini tuttu. "Yeni bir ev almak için peşin paraya ihtiyacın olacak demektir" dedi Robin hafife alan bir sesle.</p>

  <p>- O konuda acelemiz yok. Onun harika bir stüdyosu var...</p>

  <p>- Ama daha sonra... daha sonra demek istiyorum. Robin direnişe boyun eğecek gibi değildi.</p>

  <p>- Tabii... çok, çok sonra... Bir sessizlik oldu. Robin, Lou'nun verilecek yeni bir işten sıyrılmaya çalıştığını fark etmiş miydi?</p>

  <p>Sessizliği bozan Robin oldu. "Senden hoşlandığımı hep söylerim, Lou."</p>

  <p>- Evet. Ben de senden hoşlanırım. Yani sevgimiz karşılıklıydı. Yani karşılıklı... diye ekledi Lou aceleyle.</p>

  <p>- Hele nasıl tanıştığımızı göz önüne alırsak.</p>

  <p>- Bilirsin, insan nerede tanıştığını unutur...</p>

  <p>- İyi, iyi. Robin onaylayarak başım sallıyordu. Ne arıyorum biliyor musun, Lou? Bir yer arıyorum.</p>

  <p>- Bir yer mi? Oturacak bir yer mi?</p>

  <p>- Hayır, hayır. Evim var. Polis dostlarımızın sık sık aramaya geldikleri bir yer... Haftalık görevlerinin en başında gelip benim evi ince ince aramak var bence...</p>

  <p>- Buna taciz denir.</p>

  <p>- Taciz olduğunu ben de onlar da biliyoruz. Hiçbir şey bulamadıkları için bal gibi taciz ettiklerinin farkındalar.</p>

  <p>- Bir şey bulamadıklarına göre?.. Lou konuşmanın yönünü kestiremiyordu.</p>

  <p>- Bir şey bulamamaları malların başka bir yerde saklanması demek oluyor... Böyle bir yeri bulmak gittikçe zorlaşıyor... Eskiden Lou hiç konuşmaz, beklerdi. Sırası geldiğinde Robin isteklerini açıklardı. Haftada birkaç kez giren çıkanın çok olduğu bir yer arıyorum. İnsanların dikkat çekmeden gelebilecekleri bir yer...</p>

  <p>- Çalıştığım depo gibi bir yer mi? diye sordu Lou telaşla.</p>

  <p>- Hayır, orası olmaz. Orada gerçek bir güvenlik sistemi var...</p>

  <p>- Sözünü ettiğin yerde neler olması gerekiyor?</p>

  <p>- Fazla büyük olması şart değil. Örneğin, şey kadar... gözünün önüne beş altı kasa şarap getir; o boyda paketler işte...</p>

  <p>- Böyle bir yeri bulmak o kadar zor olmamalı, Robin.</p>

  <p>- Beni atmaca gibi izliyorlar. Zamanımın çoğunu Emniyet'te sabıkası olmayan insanları dolaşarak geçiriyorum. Sırf akıllarını karıştırmak için. Yakında mal gelecek. O zamana kadar emin bir yer bulmak zorundayım.</p>

  <p>Lou korkuyla karşıya, babasının dükkânına baktı.</p>

  <p>- Annem ile babamın dükkânının uygun olacağını sanmıyorum, dedi.</p>

  <p>- Yok, hayır. Aradığım öyle bir yer değil. Benim istediğim hareketli, çok insanın girip çıktığı bir yer...</p>

  <p>- Düşüneceğim, dedi Lou.</p>

  <p>- İyi edersin, Lou. Bu hafta düşün, sonra ne yapacağını söylerim. Aslında çok kolay... Öyle araba kullanmak filan yok..</p>

  <p>- Açık konuşmak gerekirse Robin, aslında sana daha önce söylemek istediğim bir şey vardı... Artık bu işlere karışmamak istiyorum.</p>

  <p>Robin'in yüzündeki ifade korkutucuydu. "Bir kez bulaştın mı sonuna dek bulaştın sayılır" dedi. Lou susuyordu. "Ne yazık ki böyle" diye ekledi Robin.</p>

  <p>- Anlıyorum, dedi Lou. İşin ciddiyetini kavradığını belli etmek için o da kaşlarım çatmıştı.</p>

  <p>O akşam Suzi'nin işi vardı. Ailesinin yanında kiracı o deli İtalyan kadının Mountainview Okulu'nda başlayacak gece kursu için ek binada yapacağı değişikliklere yardım edecekti.</p>

  <p>- Neden yardım etmen gerektiğini anlamıyorum, dedi Lou. Canı önce sinemaya gitmek sonra bir lokantada patates kızartması yemek istiyordu, arkasından da Suzi'nin ufak stüdyosuna gidip yatağa girmek... Yalnız kalıp bir kere bulaşanın hayatının sonuna kadar bulaşmış sayılacağını düşünmek istemiyordu.</p>

  <p>- Sen de gel, dedi Suzi. Gelirsen daha çabuk bitiririz.</p>

  <p>Lou, "Gelirim" dedi. Birlikte okulun yanındaki ek binaya gittiler. Binanın bir holü, büyük bir dersanesi, iki tuvaleti ve ufak bir mutfağı vardı. Holde de büyükçe bir dolap. İçinde boş karton kutular olan bir dolap...</p>

  <p>- Bunlar ne? diye sordu Lou.</p>

  <p>- Dersler başlamadan ortalığı toparlamaya çalışıyoruz, dedi aklından zoru olan Signora denen kadın. Zararsız, ama garip biriydi. Hele saçları... Ne acayip rengi vardı.... Vahşi bir kısrağı andırıyordu.</p>

  <p>- Kutuları atalım mı? diye sordu Suzi.</p>

  <p>Lou, "isterseniz dolabı toparlayıp kutuları bir köşeye dizeyim. Belki bu boş kutuları kullanmak istersiniz."</p>

  <p>- İtalyanca dersinde mi?.. Suzi kulaklarına inanamıyordu. Signora araya girdi. "Hayır. Lou haklı. İtalya'da lokantada yemek ısmarlamayı öğreneceğimizde kutuları masa yerine kullanabiliriz. Zaman zaman dükkân tezgâhı yerine geçerler, zaman zaman da tamire giden bir araba..." Kutuları kullanacak yerleri düşündükçe yüzü gülüyordu.</p>

  <p>Lou şaşkınlıkla kadına bakıyordu. Aklından zoru olduğu kesindi, ama şu anda onu ne kadar sevdiğini bilemezdi... "Akıllı kadınsınız, Signora" dedi sonra kutuları bir kenara üst üste dizmeye koyuldu.</p>

  <p>Robin'i bulması imkânsızdı. Birkaç gün sonra işe telefon ettiğinde hiç şaşırmadı.</p>

  <p>- Ben sana gelemeyeceğim. Oyuncak askerler son zamanlarda iyice heyecanlılar. Arkama en az beş tanesi takılmadan kıpırdayamıyorum...</p>

  <p>- Bir yer buldum, dedi Lou.</p>

  <p>- Bundan emindim, Lou.</p>

  <p>Lou, bulduğu yerin, her salı ve perşembe akşamı en az otuz kişinin girip çıkacağı bir yer olduğunu anlattı.</p>

  <p>- Harika, dedi Robin. Sen de yazıldın mı?</p>

  <p>- Nereye?</p>

  <p>- Kursa...</p>

  <p>- Aman yarabbi, Robin. Zar zor İngilizce konuşurken İtalyanca'yla ne işim var?</p>

  <p>- Sana güveniyorum, dedi Robin telefonu kapatmadan.</p>

  <p>O akşam evde bir zarf buldu. İçinde beş yüz pound ve "Yabancı dil derslerinin taksidi" yazılı kısa bir not vardı. Robin'in şakası yoktu.</p>

  <p>- Ne dedin? Ne yapacaksın?</p>

  <p>- Kendimi geliştirmem gerektiğini söyleyen sen değil miydin, Suzi? Neden olmasın?</p>

  <p>- Kendini geliştir derken akılları demek istemiştim... Görüntüne önem ver, daha iyi bir iş bul. Aklını kaybedip yabancı dil kursuna yazıl demedim ki... Suzi'nin ağzı açık kalmıştı. Sen iyice delirmişsin, Lou. Bir kere bu kurs oldukça pahalı. Zavallı Signora, insanların ödeyemeyeceği kadar pahalı diye korkarken sen kursa yazılmaya kalkıyorsun... Kulaklarıma inanamıyorum... Anlamıyorum.</p>

  <p>Lou, kaşlarını korku verecek biçimde çattı. "Herkesi tam olarak anlasaydık dünya çok can sıkıcı olurdu" dedi.</p>

  <p>Suzi de "Keşke öyle olsaydı, yaşamak çok daha kolaylaşırdı" diye yanıtladı. Lou birinci derse idam sehpasına giden bir mahkûm gibi gitti.</p>

  <p>Okul hayatı hiç parlak geçmemişti. Kendi ayaklarıyla yeniden aşağılanacağı bir yere gidiyordu. Ama ilk ders, hoşuna gitti. O deli Signora adlarını sormuş, ellerine gülünç renkli kartonlar vererek isimlerinin İtalyanca karşılığım yazmalarını istemişti.</p>

  <p>Lou, Luigi oldu. Bundan hoşlanmıştı. Önemli bir isme benziyordu.</p>

  <p>Kaşlarını çatarak, "Mi chiamo Luigi" dedikçe duyanlar çok etkileniyormuş gibi geliyordu.</p>

  <p>İlginç bir grup oluşturuyorlardı. Örneğin, üstünden aklı başında hiç kimsenin Mountainview'a giderken takmayacağı kadar çok mücevher akan o BMW'li kadın... Lou, Robin ve arkadaşlarının kadının BMW'sini çalmamaları için dua ediyordu. Kadın hem iyi birine benziyordu, hem de hüzünlü gözleri vardı.</p>

  <p>Adı Laddy olduğu halde yaka kartında "Lorenzo" yazan iyi kalpli yaşlı bir otel kapıcısı, ayrıca bir anne kız vardı, sonra Elizabetta denilen sersem bir sarışın ile kravat ve ceketle gelen ciddi erkek arkadaşı... Bir sürü insan daha vardı. Hepsi de böyle bir kursta olmaları beklenmeyecek türden insanlardı. Belki onlar Lou'nun kursa gelmesini acayip bulmuyorlardı. Belki neden geldiğini sorgulamaya gerek duymayacaklardı.</p>

  <p>O iki hafta boyunca nedenini sorguladı. Robin, bir gün salı akşamı yedi buçuk sularında, herkes derse gelirken teslim edilecek kutular olacağını haber verdi ve Lou'dan dolaba yerleştirilmelerine nezaret etmesini istedi...</p>

  <p>Kutuları getiren anoraklı adamı tanımıyordu. Sadece kapıda durup minibüsü gözlemekle yetindi. O kadar çok gelen vardı ki. Bazısı bisikletini park ediyordu, bir kısmı motosikletlerini... Sonra BMW'li o kadın geldi... Toyota Starlet'in içinden iki kadın çıktı... Minibüs kimsenin dikkatini çekmemişti.</p>

  <p>Dört kutu vardı. Kutular bir anda yerlerini bulmuş, anoraklı adam ile arabası gözden kaybolmuştu.</p>

  <p>O dört kutuyu perşembe günü çabucak alınacak biçimde dizdi. İşlem yine birkaç saniye sürmüştü. Lou ise kutulara yardım ederek hocanın sevgilisi rolüne soyunmuştu. Zaman zaman kırmızı krepon kağıdıyla örterek yemek masası gibi kullanıyorlar, üstlerine çatal bıçak diziyorlardı.</p>

  <p>"Quanto costa il piatto del 'giorno?" diye sorardı Signora. Sınıf, soruyu hep bir ağızdan ezberleyinceye dek arka arkaya tekrarlardı. Sonra bıçakları havaya kaldırarak, "Ecco il coltello" diye bağırırlardı.</p>

  <p>Çocukça olsa bile Lou derslerden hoşlanıyordu. Suzi'yle bir gün İtalya'ya gideceklerini, orada Suzi'ye masıl un bicchiere di vino rosso ısmarlayacağım düşlüyordu.</p>

  <p>Signora, bir keresinde içi dolu ağır bir kutu kaldırdı, emanet kutulardan biriydi..</p>

  <p>Lou, kalbinin duracağını sandı. Hemen, "Lütfen bana bırakır mısınız, Signora? Bize boş kutular gerek..." dedi.</p>

  <p>- İçlerinde bu kadar ağır olan ne var?</p>

  <p>- Bu okulun işine akıl erdirmek mümkün mü? İşte, size boş kutuları getirdim. Bugün ne yerine geçecekler?</p>

  <p>- Konumuz oteller, alberghi. Albergo di prima categoria, di seconda categoria.</p>

  <p>Lou bu sözcükleri anladığı için çok mutluydu. "Okuldayken belki aptal filan değildim..." dedi Suzi'ye. "Belki sadece öğretmenler kötüydü... O kadar basit."</p>

  <p>- Olabilir, dedi Suzi. Aslında aklı başka yerdeydi. Jerry'nin başı dertteydi. Annesi ile babasını okula çağırmışlardı. Konu ciddiye benziyordu. Hem de tam Signora evlerine geldi geleli dersleri yoluna girmişken... Son zamanlarda ödevlerini zamanında yapıyor, derslerini çalışıyordu. Hırsızlık olamazdı... Ne olabilirdi? Okuldan arayanlar o kadar esrarlı davranmışlardı ki...</p>

  <p>Kahvede çalışmanın güzel yanlarından biri konuşmalara kulak misafiri olmaktı. Suzi, çalışırken duyduklarıyla Dublin hakkında ayrıntılı bir kitap yazabileceğini söylüyordu.</p>

  <p>Müşteriler hafta sonu kaçamaklarını, diğer gizli buluşmalarını, nasıl vergi kaçıracaklarım anlatıyorlardı. Bir de siyasîler, gazeteciler ve televizyoncular hakkında inanılmaz skandallardan söz ediyorlardı. Anlatılanların hiçbiri doğru olmasa bile hepsi de insanın tüylerini ürpertecek korkunçluktaydı. Yine de en ilginç konuşmalar gündelik ve basit olanlardı. Belediyenin düşük kiralı evlerinden birine hak kazanmak için gebe kalmaya kararlı on altı yaşında bir kızın veya sahte nüfus cüzdanları yapan ve iyi bir pres makinesi almanın yararlarını sayan bir çiftin konuşmaları gibi olanlar en hoşuna gidenlerdi. Lou, Robin ile arkadaşlarının işlerini tartışmak için o kahveyi seçmemelerine dua ediyordu. Onlara göre fazla lüks bir yer olması kurtarırdı belki...</p>

  <p>Kahvede oturanlar ilginç konular konuştuklarında Suzi yan masayı uzun uzun temizlemeyi âdet edinmişti. Bir keresinde kızıyla gelen orta yaşlı bir adam gördü. Kız banka üniforması giymiş, çok hoş bir sarışındı. Babası ise uzun saçlı kemikli suratlı biriydi. "Ne iş yaptığım anlamak zor" diye düşündü Suzi. "Ya gazetecidir ya da şair." Kavga ettikleri belliydi. Suzi uzaklaşmamaya özen gösteriyordu.</p>

  <p>- Sadece yarım saat vaktim olduğu ve kantindeki o bulaşık suyu yerine güzel bir kahve içmek istediğim için buluşmaya razı oldum, diyordu kız.</p>

  <p>- Eve gelmeye karar verirsen seni bekleyen yepyeni bir kahve makinesi ile dört çeşit kahve göreceksin, diye yanıtladı yaşlı adam. Bir baba değil de kızın sevgilisi gibi konuşuyordu. Ne kadar yaşlıydı... Suzi daha iyi duyabilmek için durmadan yan masayı cilalıyordu.</p>

  <p>- Kullandın mı?</p>

  <p>- Deniyorum. Geri döneceğin günü iple çekiyorum ve o güne hazırlanıyorum... Sana istersen Blue Mountain istersen Costa Rica kahvesi yapacağım.</p>

  <p>- Çok bekleyeceksin gibime geliyor... diye yanıtladı genç kız. "</p>

  <p>- Ne olur konuşalım... Konuşamaz mıyız?.. Yalvarır gibiydi... "Aslında bayağı yakışıklı sayılır" dedi Suzi içinden.</p>

  <p>- Konuşuyoruz işte, Tony.</p>

  <p>- Sanırım sana âşık oldum...</p>

  <p>- Hayır değilsin. Sadece beni hatırlamaktan hoşlanıyorsun... bir de diğerleri gibi tükürdüğümü yalayıp koşarak geri dönmememi beğeniyorsun...</p>

  <p>- Artık diğerleri diye bir şey kalmadı. Bir süre sessiz kaldılar. Bugüne kadar kimseye "Seni seviyorum" demedim.</p>

  <p>- Bana da sevdiğini söylemedin ki... Sadece beni sevdiğini sandığını söyledin. İkisi farklı şeyler.</p>

  <p>- Bırak da gerçek hislerimi anlayayım. Aslında emin sayılırım. Genç kıza gülümsedi.</p>

  <p>- Daha iyi anlayasın diye kendimizi yatağa atalım demek istiyorsun herhalde. Sesi zehir gibi acıydı.</p>

  <p>- Aslına bakarsan onu demeyi hiç istemiyorum. Birlikte akşam yemeğine çıkalım ve eski günlerdeki gibi konuşalım...</p>

  <p>- Yatma saati gelinceye kadar... Sonra, eski günlerdeki gibi doğru yatağa...</p>

  <p>- Sadece bir kez oldu, Grania. Konumuz o değil. Suzi adeta büyülenmişti. Yaşlı adam iyi birine benziyordu. "Grania'nın ona bir şans daha tanıması gerekir" diye düşündü. Hiç olmazsa akşam yemeğine evet demeliydi. Suzi, ağzını açmaması gerektiğini bilse de fikrini söylemek için kıvranıyordu.</p>

  <p>- Sadece bir akşam yemeği, dedi Grania, sonra birbirlerine gülümseyerek el ele tutuştular.</p>

  <p>Her seferinde aynı minibüs ve aynı anorak gelmiyordu. İlişkileri çok kısa ve hızlıydı. Havalar gittikçe soğuyor, günler kısalıyor, yağmur yağıyordu. Lou, dolaba konması gereken ıslak paltolar için hole bir askı getirmişti. "Signora'nın kutularının ıslanmaması için..." diyordu.</p>

  <p>Kutular, salı günleri dolaba giriyor, perşembeleri çıkıyordu. Bu işlem haftalarca sürmüştü. Lou, içlerinde ne olduğunu düşünmek bile istemiyordu. Robin'in işiyle ilgili olsa supermarket soygunu gibi kamyonlar dolusu şişe olurdu. Artık inkâr edecek hal kalmamıştı. Kutularda uyuşturucu vardı... Öyle olmasa birisinin getirdiğini başka biri alır mıydı? Aman yarabbi! Okulda uyuşturucu. Robin aklım kaçırmış olmalıydı.</p>

  <p>Tam o sırada Suzi'nin kızıl saçlı edepsiz suratlı erkek kardeşi sorun çıkarttı? Kendinden büyük çocuklarla birlikte bisiklet barınağında basılmıştı. Jerry sadece teslimatçılık yaptığına yemin ediyordu. Çocuklar, müdür onlardan şüphelendiği için okulun kapısında verilecek paketi getirmesini istemişlerdi, o kadar. Herkesi dehşete düşüren Bay O'Brien Suzi'nin ailesinin canına okumuştu.</p>

  <p>Signora'nın yalvarmaları olmasa Jerry'nin kovulması işten değildi... O kadar gençti ki... Ailesi dersler biter bitmez hiç oyalanmadan eve dönmesini sağlayacaklarına söz veriyorlardı. Son zamanlarda sergilediği gelişmeler ve Signora'nın şahsî güvencesi Jerry'yi kurtarmıştı.</p>

  <p>Gruptaki büyük çocukların hepsi o gün okuldan atıldılar. Tony O'Brien geleceklerinden kaygılanmadığını, başlarına gelebileceklerle ilgilenmediğini söylüyordu. "Zaten gelecek diye bir şeyleri olduğunu sanmıyorum, varsa da bu okulda olmasın" diyordu.</p>

  <p>Lou, okulun ek binasının salıları uyuşturucunun teslim alındığı, perşembeleri de yola çıktığı bir depo olarak kullanıldığının anlaşıldığında kopacak kıyameti düşünmek istemiyordu. Belki de o gün kayınbiraderi olacak Jerry Sullivan'ın taşıyıcılığım yaptığı mal da o emanetin içinden çıkmıştı.</p>

  <p>Suzi'yle birlikte gelecek yıl evlenmeye karar verdiler.</p>

  <p>- Bugüne kadar senden daha çok beğendiğim biri olmadı, diyordu Suzi.</p>

  <p>- Bıkmış gibi konuşuyorsun. Sanki kötülerin arasında en iyisiymişim gibi...</p>

  <p>- Hayır. Doğru değil. İtalyanca kursuna başladığından beri Lou'dan daha çok hoşlanıyordu. Signora hep ne kadar yardımcı olduğunu anlatıyordu. "İnsanı böyle şaşırtır işte" dedi Suzi. Gerçekten öyleydi. İtalyanca çalışmasına yardım ediyordu. İnsan vücudunu, günleri birlikte ezberliyorlardı. Ufak bir çocuk kadar içtenlikle çalışıyordu. İyi bir çocuk gibi...</p>

  <p>Tam Suzi'ye yüzük almayı düşündüğü sırada Robin'den haber çıktı.</p>

  <p>- Kızıl saçlı kız arkadaşına güzel bir yüzüğe ne dersin, Lou? diye sordu Robin.</p>

  <p>- Evet. Ama kendim almak istiyordum, Robin. Anlarsın ya... birlikte bir dükkâna gidip seçmek filan... Lou okuldaki iş için ek ödeme beklemeli miydi bilmiyordu. Bir bakıma yaptığı o kadar kolaydı ki fazlasını hak etmediğini düşünüyordu. Diğer taraftan işin tehlikesi çok daha yüksek bir bedel gerektiriyordu.</p>

  <p>- Grafton Sokağı'ndaki büyük dükkândan bir yüzük seçerseniz sadece kaparo yatırman yeterli, diyecektim. Gerisi ödenecek...</p>

  <p>- Şüphelenmesinden korkarım, Robin. Ona hiçbir şey anlatmıyorum...</p>

  <p>Robin gülümsedi. "Anlatmadığını biliyorum, Lou. Kesinlikle şüphelenmez. Dükkânda, fiyatını söylemeden eşdeğerde yüzüklerle dolu bir tepsi gösterecekler. Böylelikle sen de kızın parmağına gerçekten kıymetli bir yüzük takmış olursun... Üstelik paranın geri kalanı derhal verileceği için yasal bir şekilde ödenmiş bir yüzük..."</p>

  <p>- Sanmıyorum... Dinle... Ne kadar güzel bir teklif olduğunu biliyorum... ama şey...</p>

  <p>- İlerde iki çocuğun olunca hayat ne kadar zorlaşacak bir düşün... O zaman aklına Robin gelir ve onun sayesinde yeni bir ev için yatırdığın kaparo ile karının parmağındaki on bin papellik kaya parçası...</p>

  <p>Gerçekten on bin pound mu demek istiyordu? Lou, başının döndüğünü hissetti. Bir de yeni bir eve kaparodan söz etmişti. Bütün bunları reddetmek için insanın çıldırmış olması gerekirdi...</p>

  <p>Mücevherciye girdiler. George'la görüşmek istediklerini söylediler.</p>

  <p>George yüzük dolu bir tepsi getirdi. "Hepsi sizin düşündüğünüz fiyattan..." dedi. Suzi ise, "Bunlar çok büyük" diye fısıldadı. "Senin bütçene göre değil..."</p>

  <p>- Ne olur bırak da sana istediğim gibi güzel bir yüzük alayım... dedi Lou hüzünlü gözlerini açarak.</p>

  <p>- Lütfen beni dinle, Lou. İkimiz birlikte ancak haftada yirmi beş pound biriktirebiliyoruz. Onu da zorla yapıyoruz... Bunlar iki yüz elli pounddan az olamaz. Yani on haftalık birikimimiz demek... Ne olur daha ucuz bir şey alalım... Lütfen... Hak etmediği kadar iyi bir kızdı. Ayrıca gerçek takılara baktığının farkında da değildi...</p>

  <p>- En çok hangisini beğendin?</p>

  <p>- Bu hakiki zümrüt değil, değil mi Lou?</p>

  <p>- Zümrüde benzeyen bir taş, diye yanıtladı Lou ciddi bir ifadeyle. Suzi elini sağa sola çevirdikçe taş ışığı yansıtarak parlıyordu.</p>

  <p>Mutlu bir şekilde güldü genç kız. "İnsan aslında gerçek zümrüt diye iddiaya girer..." dedi George'a.</p>

  <p>Lou iki yüz elli pound vermek için George'u bir köşeye götürdü. O sırada Bay Lou Lynch'in aynı gün aldığı bir yüzük için dokuz bin beş yüz poundun ödenmiş olduğunu gördü.</p>

  <p>Yüzündeki ifade hiç değişmeyen George, "Size mutluluklar dilerim, efendim" dedi. Acaba George ne kadarım biliyordu? Yoksa o da bir kere bulaşıp da kurtulamayanlardan mıydı? Robin gerçekten böyle saygın bir dükkâna gelerek o kadar parayı nakit olarak ödemiş miydi? Lou başının döndüğünü hissetti. Bayılacak gibiydi.</p>

  <p>Signora, Suzi'nin yüzüğünü çok beğendi. "Çok çok güzel bir yüzük" dedi.</p>

  <p>- Aslında taşı gerçek değil, cam, Signora. Ama gören sahici zümrüt sanır, değil mi? Takılardan çok hoşlanmasına rağmen hiç mücevheri olmayan Signora gerçek bir zümrüt olduğundan emindi. Tasarımı da çok güzeldi. Luigi konusunda meraklanmaya başladı.</p>

  <p>Suzi o güzel Grania'nın kahveye girdiğini gördü. Yaşlı adamla çıktığı yemek nasıl geçmişti acaba? Her zamanki gibi sormaya can atıyordu, ama susması gerektiğini biliyordu.</p>

  <p>- İki kişilik bir masa mı istersiniz? diye nezaketle sordu.</p>

  <p>- Lütfen... bir arkadaşımla buluşacağım.</p>

  <p>Suzi, buluşacağı kişinin o yaşlı adam olmamasına üzüldü. Arkadaşı kızdı. Ufak tefek, kocaman gözlüklü bir kız... Çok eski arkadaş oldukları belliydi.</p>

  <p>- Hiçbir şey kesinleşmiş değil, Fiona. Hiçbir şey... Sadece önümüzdeki haftalarda telefon edip sende kalacağımı söyleyebilirim, o kadar. Ne demek istediğimi anlarsın...</p>

  <p>- Gayet iyi anlıyorum. İki kardeş çoktandır benden yalancı şahitlik istemediniz... dedi Fiona.</p>

  <p>- Mesele... o adam... neyse uzun hikâye. Aslında ondan çok hoşlanıyorum, ama bir sürü sorun var...</p>

  <p>- Yüz yaşında olması gibi mi? dedi Fiona yardım edercesine.</p>

  <p>- Ah, Fiona! Bir bilsen... yaşı sorunlarımın sonuncusu... Yüz yaşına basmak üzere oluşu hiç sorun değil.</p>

  <p>- Siz Dunne'lar çok esrarlı hayatlar yaşıyorsunuz... dedi Fiona. Yüzünden hayranlık duyduğu belli oluyordu. Sen yaşını fark etmediğin bir emekliyle çıkıyorsun. Brigid de aklını son derece olağan görünen kalçalarına takmış durumda...</p>

  <p>- Hepsi çıplaklar kampı olan o tatil yerine gitmesiyle başladı, diye açıkladı Grania. Salağın biri altına sıkıştırdığı bir kalem düşmeden duruyorsa göğüslerinin sarkık olduğunu, üstsüz gezmemesi gerektiğini söylemiş...</p>

  <p>- Sonra?..</p>

  <p>- Brigid de "Değil kalem telefon rehberi koysam yine düşmez" diyor. Bu sözlere ikisi de güldü.</p>

  <p>- Kendi söylediğine göre... dedi kocaman gözlüklü kız.</p>

  <p>- İşin kötüsü kimse karşı çıkmamış. Bizimkinin de bu yüzden kocaman bir kompleksi var. Suzi gülmemek için kendini zor tutuyordu. "Biraz daha kahve ister misiniz" diye sordu. "Hey, bu ne güzel yüzük böyle" dedi Grania.</p>

  <p>- Yeni nişanlandım da... dedi Suzi gururla. İkisi onu kutlayarak yüzüğü denediler.</p>

  <p>- Gerçek zümrüt mü? diye sordu Fiona.</p>

  <p>- Sayılmaz. Zavallı Lou büyük bir elektrikçide paket yapıyor. Gerçek değil, ama harika bir cam değil mi?</p>

  <p>- Enfes... Nereden aldınız? Suzi dükkânın adını söyledi.</p>

  <p>Kız uzaklaştığında Grania arkadaşına, "Çok tuhaf. O dükkânda sadece gerçek taş satarlar. Hesapları bizim bankada olduğu için biliyorum. Cam olmadığına eminim. Gerçek bir zümrüt olduğuna bahse girerim" diye fısıldadı.</p>

  <p>İtalyanca kursunun Noel daveti yaklaşıyordu. İki hafta tatil vardı, birbirlerinden ayrılacaklardı. Signora, hepsinin derse bir şeyler getirmesini istedi. Bir "parti" yapacaklardı. Sınıfa Buon Natale yazılı kocaman pankartlar asmışlardı. Yeni yılı kutlayan afişler de vardı. Herkes şıktı. Bankada çalışan Guglielmo dedikleri ciddi Bili bile havaya girmiş dağıtmak üzere kâğıt şapkalar getirmişti...</p>

  <p>Arabalı, takılı, süslü Connie de kocasının arabasında bulduğu altı şişe Frascati şarabını alıp gelmişti. Onları sekreterine götürdüğüne emin olduğundan kurstaki arkadaşlarıyla paylaşmayı tercih ediyordu. Kimse bu sözlerin ciddi olup olmadığım arılamıyordu. Hem okulda içki içmek yasaktı. Signora, Bay O'Brien'dan izin aldığını söyleyince rahatladılar.</p>

  <p>Signora, Tony O'Brien'ın okul uyuşturucu kaynar, çocuklar kolaylıkla "crack" bulurken birkaç yetişkinin Noel'i kutlamak için şarap içmesinin önemi olmadığını söylediğini eklememişti.</p>

  <p>Luigi, birden, "Geçen Noel ne yapmıştınız, Signora?" diye sordu. Etrafta salute'ler, molto grazie'ler ve va bene'ler uçuşurken yan yana oturuyorlardı.</p>

  <p>- Geçen yıl, Noel'de geceyarısı ayinine gittim ve kilisenin arkasında oturup kocam Mario ile çocuklarını seyrettim, dedi.</p>

  <p>- Neden onlarla birlikte değildiniz? Signora gülümsedi. "Doğru olmazdı" dedi.</p>

  <p>- Sonra durup dururken öldü, öyle mi? diye sordu Lou. Annesi her ne kadar Signora'nın eski bir rahibe olduğunu düşünüyorsa da Suzi'den aslında dul olduğunu duymuştu.</p>

  <p>- Evet, Lou. Durup dururken öldü, dedi alçak bir sesle.</p>

  <p>- Mi spiace, dedi Lou. Troppo triste, Signora.</p>

  <p>- Haklısın, Lou. Ama hayat kimse için kolay değil. Bunu unutma. Tam kadınla aynı fikirde olduğunu belirtecekken içini ani bir korku kapladı.</p>

  <p>Bugün perşembeydi ve anoraklı adam görünmemişti. Minibüsten de haber yoktu. Okul, dolaptaki kutularla birlikte iki haftalığına kapanacaktı. Şimdi ne yapacaktı? Tanrı adına ne yapması gerekiyordu?</p>

  <p>Signora Silent Night adlı Noel şarkısının İtalyanca sözlerini getirmişti. Gece sona ermek üzereydi. Lou deli gibiydi. Arabası yoktu, bir taksi bulsa yine de gecenin bu saatinde okuldan taşıdığı ağır kutuları nasıl izah edebilirdi? Ocağın ilk haftasından önce içeri girmesine olanak yoktu. Robin onu öldürecekti.</p>

  <p>Aslında kabahat Robin'indi. Ulaşabileceği bir telefon numarası vermemişti, zora düştüğünde başvuracağı bir yer yoktu. Malı alacak insanın başına bir şey gelmiş olmalıydı. Zincirin zayıf noktası buydu. Kabahat Lou'da değildi. Kimse onu suçlayamazdı. Ama çok para aldığı da doğruydu. Çabuk düşünüp, karar vermesi ve harekete geçmesi için bu paraları veriyorlardı. Ne yapmalıydı?</p>

  <p>Etrafa baktı. Ortalığı topluyorlardı. Herkes birbiriyle vedalaşıyordu.</p>

  <p>Lou çöpleri atmayı önerdi. "Hepsini sana bırakamam, Luigi. Zaten o kadar yardım ettin ki..." dedi Signora.</p>

  <p>Guglielmo ile Bartolomeo yardım ettiler. Başka bir ortamda ikisiyle de bir banka memuru ve bir minibüs şoförüyle arkadaşlık edemezdi. Hep birlikte gecenin karanlığında o kocaman siyah torbaları okulun büyük çöp bidonlarına attılar.</p>

  <p>- Senin şu Signoran bayağı iyi bir kadın, değil mi? diye sordu Bartolomeo.</p>

  <p>- Lizzie, Bay Dunne'la, hani bu kurslardan sorumlu olan adamla aralarında bir şey olduğunu sanıyor, dedi Guglielmo fısıldayarak.</p>

  <p>- Haydi canım! dedi Lou. Gençler aralarında tartışıyordu.</p>

  <p>- Keşke doğru olsa, ne harika olurdu!..</p>

  <p>- Onların yaşında böyle şey olur mu ama... dedi Guglielmo şaşkın.</p>

  <p>- Belki biz de onların yaşına geldiğimizde dünyanın en olağan şeyi gibi görürüz. Lou nedense Signora'yı korumak ihtiyacını hissediyordu. Bu gülünç öneriyi ret mi etmeliydi yoksa dünyanın en olağan şeyiymiş gibi onaylamalı mıydı?</p>

  <p>O kutular aklından çıkmıyordu, ne yapacağına karar vermeye çalışırken kalbinin hızla attığım fark etti. Nefret ettiği bir şey yapmak zorundaydı; şaşırtıcı saçlı, iyi kalpli İtalyan kadını kandırmak zorundaydı. "Eve nasıl gidiyorsunuz? Bay Dunne sizi almaya gelecek mi?" diye sordu çok tabii bir sesle.</p>

  <p>- Evet. Uğrarım demişti. Yanakları pembeleşti. Heyecanlı görünüyordu. "Herhalde şarap, gecenin başarısı ve açıkça sorduğum soru onu duygulandırdı" diye içinden geçirdi Lou.</p>

  <p>"Öğrencilerinin içinde en parlağı sayılmayan Luigi bile Aidan Dunne'la ilişkisinde özel bir durum olduğunu sezmişse diğerleri kim bilir ne düşünüyordur" diye içinden geçirdi Signora. Aidan, kız arkadaşı olarak algılandığım öğrenirse çok üzülürdü. Aralarında dostluk sınırım aşacak hiçbir konuşma geçmemişti. Ya bu laflar karısının veya kızlarının kulağına giderse... Veya kızı Luigi'yle nişanlı olan Bayan Sullivan bu söylentileri duyarsa...</p>

  <p>Yıllardır hayatını büyük bir mahremiyet içinde yaşamaya alışmış olan Signora birden değişmekten korkuyordu. Ayrıca çok gereksiz bir şeydi de... Aidan Dunne'ın ona iyi bir arkadaş gözüyle baktığı kesindi. O kadar... Ama, örneğin Luigi gibi basit insanların gözünde böyle algılanmayacağını da kabul ediyordu.</p>

  <p>Lou, anlamayan bakışlarla Signora'ya bakıyordu. "Tamam. Öyleyse kapıları ben kilitleyeyim mi? Siz yürümeye başlayın, ben arkanızdan yetişirim. Bu akşam biraz geç kaldık."</p>

  <p>- Grazie Luigi. Troppo gentile. İyice kilitlediğine emin ol... Bir saat sonra kontrol etmeye gelen bekçiyi unutma. Bay O'Brien bu konuda çok titiz. Bugüne kadar kapıyı hiç açık unutmadık. Son etapta yanlış bir şey yapmak istemem...</p>

  <p>Artık bir plan hazırlayana dek kapıyı açık bırakmasına imkân kalmamıştı. O kutuları kilitlemek zorundaydı. Anahtarı aldı. Baykuşlu bir anahtarlığa takılıydı. Saçma, çocukça bir anahtarlıktı, ama en azından büyüktü. Kimsenin unutamayacağı bir anahtarlıktı. İnsanın çantasından eksildiğin fark edeceği büyüklükteydi.</p>

  <p>Yıldırım hızıyla kendi anahtarı ile Signora'nınkini değiştirdi. Sonra okulun kapısını kilitledi, koşarak kadına yetişerek anahtarlığı çantasına attı. Signora'nın ikinci dönemden önce o anahtarı kullanacağı yoktu nasıl olsa. Ne yapıp edecek anahtarları daha önce tekrar değiştirecek bir yol bulacaktı. Önemli olan kadının doğru anahtarla eve döndüğüne inanmasıydı.</p>

  <p>Bu akşam Bay Dunne gölgeden sıyrılıp Signora'nın koluna girmedi. "Öyle olsa bile şaşırtıcı bir yanı yok" diye düşündü. Suzi'ye anlatmalıydı. Aklına gelmişken, bu gece Suzi'nin evinde kalmalıydı, çünkü Signora'ya kendi evinin anahtarını vermişti.</p>

  <p>- Bu gece Fionalarda kalacağım dedi Grania. Brigid önündeki domateslerden başını kaldırdı.</p>

  <p>Nell Dunne başım kaldırmadan kitabım okumaya devam etti. "İyi" dedi.</p>

  <p>- Yarın akşam görüşürüz, dedi Grania.</p>

  <p>- Tamam. Annesi hâlâ başını kaldırmamıştı.</p>

  <p>- Tastamam... dedi Brigid ekşi bir sesle.</p>

  <p>- İsteseydin sen de çıkabilirdin, Brigid. Domates dolu bir tabağa bakarak içini çekmene gerek yok... Gidecek o kadar yer varken... Hem sen de Fiona'da kalabilirsin.</p>

  <p>- Tabii canım. Hepimize yetecek büyüklükte bir kâşanede yaşıyor... dedi Brigid.</p>

  <p>- Hadi Brigid... Yarın Noel... Neşelen biraz...</p>

  <p>- Herifin biriyle yatağa atlamadan da neşelenirim ben, dedi Brigid ıslık çalar gibi. Grania endişelendi, oysa annesi olanların farkında değildi. "Evet. Hepimiz için aynı şey geçerli" dedi Grania alçak sesle. "Yalnız biz kalçalarımız şişman diye etrafa saldırmıyoruz. Unutmadan seninkilerin son derece normal olduğunu da söylemeliyim."</p>

  <p>- Kalçalarımdan kim sana söz etti? Brigid'in gözleri endişe ve kuşku doluydu.</p>

  <p>- Bugün bankaya kalçalarına karşı çıkan bir grup geldi de... Aman, Brigid. Şu konuyu kes... Harika görünüyorsun. Durup dururken çıkarttığın şu anoreksia işini bırak!..</p>

  <p>- Anoreksia mı? Brigid homurdanır gibi güldü. Bakıyorum sevgilin geri geldi diye birden ballı börek oldun...</p>

  <p>- Sevgilim kim? Hadi söyle, kim? Hiçbir şey bilmiyorsun. Grania kardeşine ateş püskürüyordu.</p>

  <p>- Nasıl surat asıp inleyerek ağladığını bilmiyor muyum sanıyorsun. Domateslerin karşısında içimi çektiğimi söylerken asıl sen fırtınalı bir gökyüzü gibi iç çektiğinin farkında değilsin. Her telefon çaldığında nasıl on metre havalara fırladığının da farkında değilsin. Kimse, evli olduğu kesin. Üstünden suçluluk akıyor senin...</p>

  <p>- Doğduğundan beri her söylediğin yanlış... dedi Grania. Ama bunun kadar yanıldığın hiçbir şey olmadı... Evli değil, hiç evlenmeyeceğine iddiaya girmeye hazırım.</p>

  <p>- Ölesiye nişan yüzüğü bekleyen herkes böyle saçma laflar eder, dedi Brigid isteksizce önündeki domateslerle oynarken.</p>

  <p>- Gidiyorum, dedi Grania. Babama gelmeyeceğimi söylemeyi unutmayın. Kapıyı kilitlemesi için...</p>

  <p>Babaları mutfakta yedikleri akşam yemeklerine artık katılmıyordu. Ya odasında oturup asacağı tabloları seçiyor ya odanın renklerini düşünüyor ya da okulda kalıp gece kursuyla ilgileniyordu.</p>

  <p>Aidan Dunne, Signora'ya rastlamak umuduyla okula gitmişti, ama her tarafı kapalı buldu. Signora hiç tek başına pub'a gitmezdi. Kahveler de son anda alışveriş yapanlarla dolup taşıyordu. Bugüne kadar onu Sullivan'ların evinden aramamıştı. Bundan sonra da başlamaya niyeti yoktu.</p>

  <p>Ama Noel'den önce onu görüp aldığı ufak hediyeyi vermeyi çok istiyordu. İçinde Leonardo da Vinci'nin portresi olan ufak bir madalyon bulmuştu. Pahalı değildi, ama Signora'ya çok yakışacaktı. Noel sabahından önce vermeyi umuyordu. Altın sarısı, "Buon Natale" yazılı bir kâğıda sanlıydı. "Sonra verirsem anlamsız olur" diye düşünüyordu.</p>

  <p>Belki de anlamı değişmezdi, ama Aidan'ın cam bir süre Signora'yla konuşmak istiyordu. Bir ara oturduğu sokağın sonundaki bir duvardan söz etmişti. Bazen o duvarda oturup uzaklardaki dağları seyrettiğini söylüyordu. Hayatının ne kadar değiştiğini, vista del monte sözcüklerinin artık okulu çağrıştırdığım anlatmıştı. Belki bu akşam da o duvarda oturuyordu.</p>

  <p>Aidan Dunne insanlarla dolu siteyi geçti. Pencerelerde Noel ışıkları yanıyordu. Kapıların önüne bira sandıkları dizilmişti. "Signora için ne değişik bir Noel" diye düşündü. Geçen sene Sicilya'da o köyde geçirdiği Noel'den ne kadar farklı olmalıydı.</p>

  <p>Duvarın üstünde kımıldamadan oturuyordu. Aidan'ı görünce şaşırmamıştı. Aidan yanma oturdu.</p>

  <p>- Sana Noel hediyeni getirdim, dedi.</p>

  <p>- Ben de seninkini getirdim, dedi Signora. Elinde büyük bir paket vardı.</p>

  <p>- Şimdi açalım mı? Sesinden ne kadar istekli olduğu seziliyordu. -Neden olmasın? Madalyonu ve çalışma odasına çok yakışacak sanlı morlu büyük tabağı açtılar. Teşekkür ederek aldıkları hediyeleri övdüler. Gidecek yerleri olmayan gençler gibi duvarda oturdular.</p>

  <p>Hava soğudu, nedenini anlamadan ikisi aynı anda kalktı.</p>

  <p>- Buon natale, Signora. Yanağından öptü.</p>

  <p>- Buon natale, Aidan, caro mio, diye yanıtladı Signora.</p>

  <p>Noel akşamı, elektrikli ev eşyaları satan büyük dükkânda geç saatlere kadar çalıştılar.</p>

  <p>İnsanlar et kesmek için hangi elektrikli bıçağı alacaklarına veya hangi videoyu seçmeleri gerektiğine neden son dakikada karar verirlerdi? Lou bütün gün çok yoruldu. Tam kapanış saatinde karşısında Robin'i buldu. Elinde bir makbuz tutuyordu. Lou bir bakıma onu bekliyordu.</p>

  <p>- İyi Noeller, Lou.</p>

  <p>- Buon natale, Robin.</p>

  <p>- Ne demek istiyorsun?</p>

  <p>- Öğrenmemi istediğin İtalyanca... Neredeyse İngilizce düşünemeyecek hale geldim.</p>

  <p>- İstediğin anda kursu bırakabileceğini söylemeye geldim. -Ne?</p>

  <p>- Emin ol! Başka bir yer bulundu. Ama senin bulduğun yer için çok minnettar olanlar var.</p>

  <p>- Ya son gelen mallar? Lou bembeyaz olmuştu.</p>

  <p>- Son gelen mallara ne olmuş?</p>

  <p>- Onlar hâlâ okulda.</p>

  <p>- Şaka mı yapıyorsun?</p>

  <p>- Böyle bir konuda hiç şaka yapar mıyım? Perşembe günü kimse gelmedi. Malı alan olmadı.</p>

  <p>- Çabuk ol. Bu adamın malını çabuk getir... Depo sorumlusu bir an önce işini bitirip evine gitmek istiyordu.</p>

  <p>- Makbuzunu ver, dedi Lou alçak sesle.</p>

  <p>- Suzi ile sana bir televizyon...</p>

  <p>- Alamam, dedi Lou. Çalıntı olduğunu anlar.</p>

  <p>- Çalıntı değil ki... Şimdi parasını ödedim. Robin alınmıştı.</p>

  <p>- Tabii ödedin... Ne demek istediğimi anlıyorsun... Senin arabana koyacağım.</p>

  <p>- Noel için Suzi'ye hazırladığın sürprizle birlikte seni Suzi'nin evine bırakmayı düşünüyordum.</p>

  <p>Lou'nun tahmin ettiği gibi dükkânın en pahalı televizyonunu almıştı. En mükemmel televizyonu. Suzi'nin, stüdyosuna böyle bir televizyonun girmesini doğal karşılamasına imkân yoktu.</p>

  <p>- Dinle beni... Şimdi başımızda bu televizyondan çok daha büyük bir sorun var. Haftalığımı alayım okul konusunda ne yapacağımıza karar verelim.</p>

  <p>- Bazı önlemler aldığına eminim.</p>

  <p>- Evet. Ama belki doğru önlemler değildir.</p>

  <p>Lou içeri girdi ve diğer gençlerle beklemeye başladı. Paralarını aldılar, birer içki içtiler, Noel ikramiyeleri dağıtıldı. Bitmeyecek gibi görünen bir sürenin sonunda arkasında kocaman bir televizyon duran bir arabada onu bekleyen iriyarı adamın yanma oturdu.</p>

  <p>- Okulun anahtarını aldım. Ama kapıları ne gibi delilerin denetlediğini Allah bilir. Okul müdürü manyağın tekiymiş...</p>

  <p>Signora'nın anahtarlığından çıkardığı andan beri yanından ayırmadığı anahtarı gösterdi.</p>

  <p>- Akıllı çocuksun, Lou.</p>

  <p>- Anoraklı bir herif görünmediği gün ne yapmam gerektiğini söylemeyi unutanlardan daha akıllı olduğum kesin, dedi Lou. Kızgın ve üzgündü, şimdi korkuyordu. Suç işlemiş biriyle, reddetmek zorunda olduğu koskocaman bir televizyonla çalıştığı yerin parkında bir arabadaydı. Kendini akıllı bir adam gibi değil aksine tam bir ahmak gibi görüyordu.</p>

  <p>- Gördüğün gibi zaman zaman sorun çıkartanlar olur, dedi Robin. Yarı yolda bırakanlar olur. Demek biri bizi yarı yolda bıraktı. Bir daha çalışmayacaktır.</p>

  <p>- Başına ne gelecek? Lou korku içindeydi. Perşembe günü gözükmeyen anoraklının taşlarla bağlanmış olarak Liffey Nehri'nden çıkartıldığını görür gibiydi.</p>

  <p>- Dediğim gibi bir daha kimse ona iş vermeyecek.</p>

  <p>- Belki araba kazası geçirmiştir ya da çocuğunu hastaneye götürmek zorunda kalmıştır. Lou neden o adamı koruduğunu arılamıyordu. Başlarına bu derdi açan o değil miydi?</p>

  <p>Bu sorun çıkmasaydı Lou kurtulmuş olabilirdi. Robin'in arkadaşları yeni bir yer bulmuşlardı. "Yine de kursa devam ederdim" diye düşündü. O derslerden zevk alıyordu. Signora'nın gelecek yaz İtalya'ya düzenleyeceği yolculuğa bile katılmayı düşünüyordu. Derslere sırf Robin istedi diye devam etmeyecekti. Yakalanmamışlardı. Orası sadece malları başarıyla sakladıkları bir yerdi. Yakalanmadıklarına göre içerden yardım eden birilerini arayan da çıkmayacaktı. Bir de perşembe günü gözükmeyen o ahmak olmasaydı.</p>

  <p>- Cezası bir daha çalışmamak olacak, dedi Robin. Başım üzüntüyle sallıyordu. Lou o anda tünelin ucundaki ışığı görür gibi oldu. Onlardan kurtulmanın yolunu bulmuştu. Bir işi yüzüne gözüne bulaştırmak yeterliydi... İşi iyi yapmazsan kimse senden bir şey istemezdi demek. Bu kadar kolay olduğunu önceden bilseydi. Önce şu işi halletmek zorundaydı. Anoraklı zaten cezalandırılacaktı. Oysa Lou anahtarı alarak sorunu çözmüştü. Planını bundan sonraki işte uygulamaya geçirebilirdi.</p>

  <p>- Bu senin araban mı, Robin?</p>

  <p>- Hayır, değil tabii. Bunu bilmezmiş gibi konuşuyorsun. Televizyonu Suzi'ye taşımak için bir arkadaşımdan aldım. Oysa şu işe bak... Yüzü bir çocuk gibi asılmıştı.</p>

  <p>- Öyleyse bu arabadayken polis seninle ilgilenmez, değil mi? Bir fikrim var. Belki iyi bir fikir değil, ama aklıma başka şey gelmiyor.</p>

  <p>- Anlat bakalım. Lou anlattı.</p>

  <p>Lou arabayı okula yanaştırdığında geceyarısı olmuştu. Gören var mı diye sağa sola bakarak kamyoneti okulun ek binasına geri geri dayadı.</p>

  <p>Nefes almaktan korkarak dolabı açtı. Dört kutu yerli yerinde duruyordu. Her zamanki gibi içlerinde sanki bir düzine şarap şişesi vardı. Sadece şişe olduğunu belirten işaret yoktu. Dikkat! Kırılacak Eşya! demiyordu. Kutuları büyük bir özenle teker teker dışarıya taşıdı. Sonra nefes almakta zorlanıp büyük çaba sarfederek o kocaman televizyonu sınıfa taşıdı. İçinde kendi videosu olan mükemmel bir üründü. Daha önce gece açık kalan bir dükkândan aldığı renkli kalemlerle kısa bir not hazırlamıştı.</p>

  <p>"Buon natale a Lei, Signora, e a tutti" yazmıştı.</p>

  <p>Artık akşam kursunun bir televizyonu vardı. Kutular da okuldan çıkmıştı. Onları Robin'in arabasıyla başka bir yerde başka bir minibüsle gelen başka bir anoraklıya sessizce teslim edecekti.</p>

  <p>Lou bir Noel akşamı gidecek yerleri olmayan insanların hayatlarını merak etti. İçinden hiçbir zaman onlar gibi olmamak için dua ediyordu.</p>

  <p>Televizyonu görünce Signora'nın tepkisi ne olacaktı? Sınıfa ilk giren o mu olacaktı? Belki de her tarafı gece gündüz denetlemek hastası o sapık O'Brien ilk gören olacaktı... Hepsinin sonsuza dek merak edecekleri kesindi. Televizyonun seri numarasını kazımışlardı. Şehirde bu televizyonlardan satan en az bir düzine dükkân vardı.</p>

  <p>Kutusunda da nereden alındığını belirten bir yazı yoktu. Araştırmaya başladıklarında çalıntı olmadığı anlaşılacaktı. Varsayımlar arasında kalıp sonsuza dek çözüme ulaşamayacaklardı. Zamanla içeri nasıl girildiğinin esrarı da unutulup gidecekti. Ne de olsa kimse bir şey çalmamıştı. Hırsızlık olmamıştı.</p>

  <p>Kuruntulu Bay O'Brien da sonunda vazgeçmek zorunda kalacaktı.</p>

  <p>Bu arada okulun, yararlanacağı muhteşem bir televizyonu ve videosu olacaktı. Belki de en çok yararlananlar gece kursuna gelenler olacaktı.</p>

  <p>Robin'in bundan sonra vereceği işi yüzüne gözüne bulaştıracaktı. Robin de üzülerek bir daha çalışamayacağını söyleyecekti. Lou hayatını yaşamaya başlayacaktı.</p>

  <p>Noel günüydü. Lou bitkindi. Çay saatinde Noel pastası yemeye Suzi'nin ailesine gitti. Signora bir köşede Jerry'yle sessizce satranç oynuyordu.</p>

  <p>- Düşünsene, satranç oynuyor! dedi Suzi şaşkınlık ve hayranlıkla. O çocuk piyonları tanıyor ve yerlerini anlıyor demek... Mucizeler bitmeyecek...</p>

  <p>- Signora! dedi Lou.</p>

  <p>- Luigi. Onu görmekten mutlu olduğu seziliyordu.</p>

  <p>- Bana da sizinki gibi bir anahtarlık hediye ettiler, dedi. O kadar şaşacak bir şey yoktu aslında?</p>

  <p>- Baykuşlu anahtarlığım. Signora her konuya olumlu yanıt veren bir yapıya sahipti.</p>

  <p>- Evet. Verir misiniz bakayım aynı mı? dedi Lou.</p>

  <p>Signora çantasından çıkarttığı anahtarlığı uzattı. Lou iki anahtarlığı kıyaslar gibi yaparken değiş tokuşu gerçekleştirdi. Artık hem o hem Signora kurtulmuştu. Kimse bu zararsız konuşmayı hatırlayamazdı. Şimdi başka hediyelerden söz ederek onları şaşırtmalıydı.</p>

  <p>Peggy Sullivan, "Bu akşam Lou hiç susmayacak sandım" dedi. Signora'yla ortalığı topluyorlardı. "Hatırlıyor musunuz, eskiden bazıları için gramofon iğnesiyle aşılanmış denirdi? Günümüzde CD'ler ve kasetler devrinde böyle söylenemez herhalde."</p>

  <p>- Evet. O deyimi duymuştum. Bir keresinde Mario'ya açıklamaya çalışmıştım, ama birçok deyim gibi başka bir dile çevrilirken bütün anlamını yitirdi. Ne demek istediğimi anlamadı.</p>

  <p>Açılıp iç dökme zamanı gelmişti sanki. Peggy bu acayip kadına özel sorular sormaktan kaçınırdı, ama sanki bir an için etrafındaki koruyucu duvar yıkılmıştı. "Akrabalarınızla olmak istemediniz mi, Signora? Noel'i onlarla geçirmek istemediniz mi?" diye sordu.</p>

  <p>Signora hiç alınmış görünmüyordu. Soruyu, Jerry'nin sorularına yaptığı gibi özenle ve dikkatle yanıtladı.</p>

  <p>- Hayır, dedi. Hiç hoşlanacağımı sanmıyorum. Yapay olurdu. Ayrıca annem ile kardeşlerimi sık sık gördüm. Hiç biri bunu önermedi. Onların kendilerine has âdetleri oluşmuş. Aralarına katılmam her şeyi zorlaştırırdı. Çok da sahte olurdu. Kimse bundan zevk almazdı. Ama bugün burada sizin ailenizle olmak hoşuma gitti. Dingin ve huzurlu ayakta duruyordu. Boynunda yeni bir madalyon vardı. Kimin verdiğini söylememişti, kimse de nereden geldiğim sormaya cesaret edememişti. Signora özel hayatını kendine saklayan bir insandı.</p>

  <p>- Biz de sizinle birlikte olmaktan çok çok zevk aldık, Signora, dedi Peggy Sullivan. Bir taraftan da bu tuhaf kadın evlerine gelmeden önce nasıl yaşadıklarını düşünüyordu.</p>

  <p>Kurs, ocak ayının ilk salı akşamı yeniden başladı. Soğuk bir akşam olmasına karşın eksiksiz gelmişlerdi. Eylülde yazılan otuz kişiden hiç ayrılan çıkmamıştı. Gece kursları arasında bir rekordu bu...</p>

  <p>Bütün yüksek düzey yöneticiler de açılışa gelmişlerdi. Müdürleri Tony O'Brien, Bay Dunne... Hepsinin yüzü gülüyordu. Dünyanın en olağanüstü şeyi olmuştu. Sınıfa bir hediye gelmişti. Signora bir çocuk gibi neredeyse ellerini çırpacak kadar mutluydu.</p>

  <p>Kimden gelmiş olabilirdi? Sınıftan biri miydi? Öyleyse teşekkür edebilmeleri için lütfen kendini tanıtır mıydı? Herkes şaşkındı, ama hepsi Connie olduğunu düşünüyordu.</p>

  <p>- Hayır. Keşke ben olsaydım. Keşke benim aklıma gelseydi. Connie televizyonu getirmemiş olduğu için adeta kendini suçluyordu.</p>

  <p>Müdür ise çok sevindiğini, ama güvenlik açısından rahatsız olduğunu söyledi. Bu güzel hediyeyi getirdiğini itiraf eden çıkmazsa kilitleri değiştirmek zorunda kalacaklardı. İçeri zorla girilmediğine göre birilerinin elinde anahtarlar var demekti.</p>

  <p>- Bu olay bankada olsa bambaşka bir açıdan değerlendirilirdi, dedi Guglielmo. "Her şeyi olduğu gibi bırak, bakarsın haftaya bir müzik seti gelir" derlerdi.</p>

  <p>Asıl adı Laddy olan otel kapıcısı Lorenzo ise, "Ortalıkta Dublin'deki kapıları açacak ne kadar anahtar dolaştığını bilseniz şaşarsınız" dedi.</p>

  <p>Birden Signora başını kaldırdı ve Luigi'ye baktı. Luigi gözlerini kaçırdı.</p>

  <p>"Tanrım, yalvarırım sussun" dedi. "Tanrım, yalvarırım bir yararı olmayacağını, sadece zarar vereceğini anlasın." Tanrı'ya mı yalvarıyordu, yoksa sadece kendi kendine söylenmekle mi yetiniyordu, bilmiyordu. Bildiği tek şey içtenliğiydi. Gerçekten içten yalvarıyordu.</p>

  <p>Yalvarmaları işe yaramıştı. Signora gözlerini kaçırdı.</p>

  <p>Ders başladı. Eski konuları tekrarlıyorlardı. Signora, birçok şeyi unuttuklarını söyledi. Gerçekten İtalya'ya gitmek istiyorlarsa çok çalışmaları gerekiyordu. Utanç içinde iki haftalık tatile çıkmadan önce kolaylıkla söyledikleri deyimleri tekrarlamaya koyuldular.</p>

  <p>Ders bitince Lou çabucak çıkmaya çalıştı.</p>

  <p>- Bu akşam kutulara yardım etmeyecek misin, Luigi? Bakışı çok kararlıydı.</p>

  <p>- Scusi Signora. Kutular nerede?.. Unutmuşum.</p>

  <p>Boş kutuları suçun hiçbir kanıtı kalmayan dolaba yerleştirdiler.</p>

  <p>- Şey... Bay Dunne sizi eve götürmeye gelecek mi, Signora?</p>

  <p>- Hayır, Luigi. Ama sen kaldığım evin kızı Suzi'yle çıkıyorsun. Yüzü öfkeliydi.</p>

  <p>- Bunu biliyordunuz, Signora. Biz nişanlıyız.</p>

  <p>- Evet. Ben de seninle o konuyu konuşacaktım. Nişanı ve nişan yüzüğünü. İtalyanca, un anello di fidanzamento deriz.</p>

  <p>- Evet, evet, nişan yüzüğü. Lou çok heyecanlıydı.</p>

  <p>- Genelde zümrüt olmaz, Luigi. Gerçek bir zümrüt hiç olmaz. Tuhaf olan da bu...</p>

  <p>- Aman Signora! Gerçek zümrütmüş... Şaka yapıyorsunuz herhalde... Renkli bir camdan başka bir şey değil.</p>

  <p>- Hayır, gerçek zümrüt, uno smeraldo. Onları iyi tanırım. Zümrüde dokunmaya bayılırım.</p>

  <p>- Taklitlerini gittikçe daha güzel yapıyorlar, Signora. Artık sahtesi ile gerçeği ayırt etmek çok zor...</p>

  <p>- O yüzük binlerce pound eder, Luigi.</p>

  <p>- Signora, beni dinleyin...</p>

  <p>- Yüzlerce ve yüzlerce pound eden o televizyon gibi... Belki bin pounddan fazla...</p>

  <p>- Ne demek istiyorsunuz?</p>

  <p>- Bilmiyorum. Asıl sen bana ne söylemek istiyorsun?</p>

  <p>Okuldayken hiçbir öğretmeni Lou Lynch'i şimdiki gibi küçültmeyi, utandırmayı başaramamıştı. Ne annesi ne babası onu uysallaştıramamıştı. Hiçbir din adamı veya Hıristiyan Kardeş onu korkutamamıştı... Ama o anda birden karşısında sessizce duran o acayip kadının saygısını yitirmekten korktuğunu hissetti.</p>

  <p>- Söylemek istediğim... diye söze başladı. Karşısında, o tuhaf sessizliğin içinde bekliyordu Signora. Her neyse bittiğini söylemek istiyorum sanırım. Bir daha olmayacak, demek istiyorum.</p>

  <p>- Peki bunlar çalıntı mı? O zümrüt, bu harika televizyon?</p>

  <p>- Hayır çalıntı değil. Hepsinin parası ödendi. Benim tarafımdan değil, ama işlerini gördüğüm insanlar tarafından.</p>

  <p>- Artık işlerini görmediğin insanlar mı?</p>

  <p>- Hayır, artık bitti. Yemin ederim. Kadının inanması için neler vermezdi?</p>

  <p>- Demek pornografiye son veriyorsun.</p>

  <p>- Neye son veriyorum, Signora?</p>

  <p>- O kutuları açtım tabii Luigi. Okulda uyuşturucu bulduklarında, sonra Suzi'nin kardeşi genç Jerry konusu ortaya çıktığında öyle merak ettim ki... Dolapta uyuşturucu sakladığım sandım.</p>

  <p>- Yani değildi?.. Soru sorduğunu belli etmemeye çalışıyordu.</p>

  <p>- Sen de uyuşturucu olmadığını pekâlâ biliyorsun. Kapaklara bakılırsa gülünç derecede iğrenç şeylerdi. İçeri dışarı alıp vermek için ne çok çaba sarf ettin. Genç beyinler için çok da zararlı olmalı...</p>

  <p>- Baktınız demek Signora?</p>

  <p>- Seyretmedim. Videom yok benim. Olsaydı bile...</p>

  <p>- Ve ses çıkartmadınız?</p>

  <p>- Yıllarca konuşmadan sessizce yaşadım. Sonunda alışkanlık oldu.</p>

  <p>- Ya anahtar? Onu da mı anladınız?</p>

  <p>- Bu akşama kadar hayır. Sonra o abuk sabuk anahtarlık konusu aklıma geldi... Anahtara neden gerek duydun?</p>

  <p>- Noel tatilinde içerde kalan kutular oldu, dedi.</p>

  <p>- Bırakamaz miydin Luigi? Anahtarı çalıp sonra geri koymayı göze almadan.</p>

  <p>- Başından beri karmaşık ve zor bir işti, dedi pişman olmuşçasına.</p>

  <p>- Peki ya televizyon?</p>

  <p>- Uzun hikâye!</p>

  <p>- Bir bölümünü anlat...</p>

  <p>- O televizyon... şeyleri... video kasetleri sakladığım için bana hediye edildi. Ben de Suzi'ye vermek istemedim... yapamazdım. Anlardı, bir şeyler döndüğünü tahmin ederdi.</p>

  <p>- Artık tahmin edecek bir şey kalmadı, değil mi?</p>

  <p>- Hayır, Signora. Kalmadı. Dört yaşında kafası öne eğik bir çocuk gibi hissediyordu kendini.</p>

  <p>Signora, özenle kapıyı kilitlerken, "in bocca al lupo, Luigi" dedi sonra iyice kapalı olup olmadığım kontrol etmek için itti kapıyı.</p>
</body>
</html>
