<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>steve</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_6">6. Bölüm<br class="chapter" />
  Buluşçu Ruh:<br class="chapter" />
  İnovasyon Nereden Geliyor?</h1>

  <p class="indentmetin">“İnovasyonun ne kadar Ar-Ge yatırımı yaptığınızla hiçbir ilgisi yoktur. Apple Mac’le ortaya çıktığı zaman IBM Ar-Ge çalışmalarına en az yüz kat daha fazla para harcıyordu. Bunun parayla bir ilgisi yok. Sahip olduğunuz insanlarla, nasıl yönetildiğinizle ve bunu ne kadar anladığınızla ilgisi var.”</p>

  <p class="indentmetin">&nbsp;</p>

  <p class="indentmetinitalik">—Steve Jobs, Fortune, 9 Kasım 1998</p>

  <p class="indentmetinitalik">&nbsp;</p>

  <p class="normal">3 Temmuz 2001’de Apple ciddi övgüler alan Power Mac G4 Cube bilgisayarını rafa kaldırdı. Küp biçimindeki bu bilgisayarı, daha bir yıl önce Jobs büyük bir coşkuyla pazara sunmuştu. CD’leri bir tost makinesi gibi tepesinden çıkaran sekiz inçlik küp biçimli yarı saydam plastikten yapılmış olan Cube eleştirmenlerin en gözde ürünüydü. <span class="ideitalik">Wall Street Journal</span>’dan Walt Mossberg “bu şimdiye dek gördüğüm ya da kullandığım en göz kamaştırıcı kişisel bilgisayar” diyordu. Jonathan Ive bu tasarım için birkaç ödül kazandı. Ama bu bilgisayar tüketiciler tarafından pek tutulmadı. Çok az satıldı. Apple ilk yıl 800 bin adet satış bekliyordu ama sonuç 100 binin altındaydı. Tanıtımından bir yıl sonra Jobs bu bilgisayarın üretimini askıya aldı ve alışılmadık bir basın bülteni<sup class="calibre2"><a href="../Text/steve_split_154.html#footnote-100-128" id="footnote-100-128-backlink">[128]</a></sup> yayınladı. Açıklamada “Şirket ileride bu bilgisayarın bir üst modelinin çıkarılması konusunda küçük bir olasılık bulunduğunu ama şu anda bu konuda herhangi bir plan olmadığını söyledi” deniliyordu. Görünüşe bakılırsa, Jobs bu bilgisayarı resmen terk etmek istemiyordu ama onu daha fazla satışta tutmaya da hazır değildi. Böylece ürün, kalıcı olarak ürün mezarlığına gönderildi.</p>

  <p class="normal">Cube Jobs’ın bebeğiydi; güzel bir biçimde tasarlanmış, teknik açıdan ileri bir bilgisayardı. Ve aylar belki de yıllar süren bir prototip hazırlama ve deneme çalışmalarının bir ürünüydü. Cube birçok güçlü donanımı çok dar bir alana sığdırmıştı. Hızlı ve becerikliydi ve Steve Jobs’ın en köklü yakınma nedenlerinden birinden –dahili soğutma fanından– tamamen kurtarılmıştı. Ama birkaç tasarım müzesi dışında bu bilgisayara fazla ilgi duyan olmadı. 2.000 dolar civarındaki makine, daha sonra çıkan Mac mini gibi ucuz monitörsüz bir Mac isteyen çoğu tüketiciye fazla pahalı gelmişti. Buna maddi gücü elverenler –grafik ya da tasarım alanında çalışan yaratıcı profesyoneller– ise yeni grafik kartları ya da ekstra hard disklerle kolayca yükseltilebilen daha güçlü bir bilgisayara gereksinim duyuyordu. Bu yüzden onlar da Cube yerine daha ucuz olan Power Mac G4’ü alıyorlardı. Bu bilgisayar çirkindi ama işe yarıyordu.</p>

  <p class="normal">Jobs kötü bir pazar değerlendirme hatası yapmıştı. Cube yanlış fiyatta yanlış bir makine olmuştu. Ocak 2001’de Apple Jobs’ın şirkete dönüşünden sonra ilk kez 247 milyon dolarlık bir çeyrek dönem zararı açıkladı. Jobs’ın canı yanmıştı.</p>

  <p class="normal">Cube Jobs’ın Apple’a geri dönüşünden bu yana attığı birkaç yanlış adımdan biriydi. Cube ayrıca onun denetlediği tamamen tasarım odaklı birkaç üründen de biriydi. İşlevden çok biçim üzerinde bir deneydi. Küp her zaman Jobs’ın en sevdiği şekillerden biri olmuştur. NeXT şirketinde sattığı bilgisayar –NeXT Cube– magnezyumdan yapılmış lazer kesimi, pahalı bir küptü (ve işin tuhafı bu da bir pazar fiyaskosuydu). Ayrıca Apple’ın Manhattan Beşinci Cadde’deki yeraltı mağazasının tepesinde de Jobs’ın tasarımına yardımcı olduğu dev bir cam küp var (ama bu başarısız bir ürün değil). <span class="ideitalik">Register</span>, G4 Cube için “sağduyunun önüne geçen görkemli bir estetik deneyi” demiştir. Jobs, müşterilerin ne istediği üzerine odaklanmak yerine onlara zarif bir müze eşyası verebileceğini düşünmüştü. Ama bu ona pahalıya patladı.<sup class="calibre2"><a href="../Text/steve_split_155.html#footnote-100-129" id="footnote-100-129-backlink">[129]</a></sup></p>

  <p class="normal">Jobs genellikle müşteri deneyimine çok dikkatli bir özen gösterir. Bu ona inovasyon konusunda iyi bir ün kazandıran özelliklerden biridir. Jobs ve Apple ile ilgili önemli sorulardan biri şudur: Bu inovasyon nereden geliyor? Bütün karmaşık fenomenler gibi Apple’daki inovasyonun da pek çok kaynağı var ama çoğu Jobs’ın dikkatli bir şekilde gösterdiği özenden gelir. Jobs, iPod’un içine girdiği kutudan aygıttaki kaydırma tekerleğine kadar müşteri deneyimine her açıdan dikkat eder. Apple’ın inovasyonlarını hızlandıran ve yönlendiren Jobs’ın ürünlerin kullanım deneyimi ile ilgili içgüdüleridir. Cube ise Jobs’ın dikkatini oyuna vermediği ender durumlardan biridir.</p>

  <p class="solbaslik">İnovasyon İştahı</p>

  <p class="normal">Bugünlerde iş dünyasındaki en gözde konulardan biri inovasyondur. Sürekli kızışan rekabet ve kısalan ürün ömürleri nedeniyle şirketler umutsuzca inovasyon için sihirli bir anahtar bulma arayışı içindeler. Bir sistem arayışı içinde çalışanlar yaratıcılıklarını özgür bırakmak için Lego’larla oynadıkları inovasyon workshoplarına gönderiliyor. Şirketler CIO’ları görevlendiriyor ya da yöneticilerin Lego kutularıyla çepeçevre sarılmış bir biçimde beyin fırtınası, serbest çağrışım yaptıkları ve fikir geliştirdikleri inovasyon merkezleri açıyorlar.</p>

  <p class="normal">Jobs bu tür fikirlere küçümseyerek bakar. Apple’da inovasyon yapan bir sistem yoktur. <span class="ideitalik">New York Times</span> muhabiri Rob Walker tarafından hiç bilinçli bir biçimde oturup da inovasyon düşünmeye çalışıp çalışmadığı sorulduğunda Jobs şu yanıtı vermiştir: “Hayır. Biz bilinçli bir şekilde harika ürünler yapma konusunu düşünüyoruz. Biz ‘Haydi yenilikçi olalım! Birer konuyu üstlenelim! İşte size beş inovasyon kuralı, haydi bunları bütün şirkete yerleştirelim’ diye düşünmüyoruz.” Jobs inovasyonu sistemleştirmeye çalışmanın “gözde olmayan birinin gözde olmaya çalışması gibi” olduğunu söylüyordu: “Buna tanık olmak insana acı verir… Bu, Michael Dell’in dans etmeye çalışmasını izlemek gibidir, yani <span class="ideitalik">işkence.</span>”<sup class="calibre2"><a href="../Text/steve_split_156.html#footnote-100-130" id="footnote-100-130-backlink">[130]</a></sup></p>

  <p class="normal">Buna karşın Jobs’ın inovasyona neredeyse mistik bir saygısı vardır. Daha önce de değinildiği gibi, Jobs’ın kişisel kahramanları endüstrinin en büyük buluşçu ve girişimcileri arasındadır: Henry Ford, Thomas Edison ve Edwin Land. Apple’ın eski CEO’su John Sculley Jobs’ın sık sık Edwin Land’den söz ettiğini yazmıştır: “Steve, Land’i çok över, onda Amerika’nın en büyük buluşçularından birini görürdü. Polaroid şirketinin kariyerindeki tek büyük hatadan sonra –videobant kayıtlarına rakip olma konusunda başarısız olan anında film sistemi Polarvision tekniğinin 1979’da yaklaşık 70 milyon dolarlık bir zararla sonuçlanmasının ardından– Land’i yolladığına inanamıyordu. Steve bir tiksinti duygusu içinde bana ‘Bütün yaptığı, birkaç milyon doları heba etmek ve bu yüzden şirketini elinden aldılar’ demişti.”<sup class="calibre2"><a href="../Text/steve_split_157.html#footnote-100-131" id="footnote-100-131-backlink">[131]</a></sup></p>

  <p class="normal">Sculley, Polaroid’den uzaklaştırıldıktan sonra Land’i görmek için Jobs’la birlikte yaptıkları bir ziyareti şöyle anımsıyor: “Cambridge’deki Charles River’da kendisine ait bir laboratuvar vardı. Öğleden sonraydı, büyüleyici bir zaman dilimiydi çünkü büyük bir konferans odasındaki boş bir masada oturuyorduk. Hem Dr. Land hem de Steve konuştukları süre boyunca masanın ortasına baktılar. Dr. Land şöyle diyordu: ‘Polaroid fotoğraf makinesinin nasıl bir şey olması gerektiğini görebiliyordum. Benim için daha bir tane bile yapmamış olmama karşın tıpkı önümde duruyormuş gibi gerçekti.’ Steve de ‘Evet, bu aynı benim Macintosh’u görmeme benziyor’ dedi. Ve devam etti: ‘Sadece kişisel hesap makinesi kullanmış olan birilerine Macintosh’un nasıl bir şey olması gerektiğini sormuş olsaydım bana bunu söyleyemezlerdi. Bu konuda bir tüketici araştırması yapmanın bir yolu yoktu. Gidip Macintosh’u yaratmak zorundaydım sonra da insanlara gösterip şimdi ne düşünüyorsunuz diye sormam gerekiyordu.’ İkisinde de bu ürün –icat etme değilse de– keşfetme yeteneği vardı. İkisi de bu ürünlerin zaten her zaman var olduğunu sadece bunları daha önce kimsenin görmediğini söylüyordu. Biz onları keşfeden insanlarız. Polaroid fotoğraf makinesi her zaman vardı, Macintosh da her zaman vardı. Bu bir keşif olayıdır. Steve, Dr. Land’e büyük bir hayranlık besliyordu. Bu ziyaret onu büyülemişti.”</p>

  <p class="normal">Jobs televizyon ve dergi röportajlarında çoğu zaman inovasyona Apple’ın gizli sosu der. Tanıtım konuşmalarında da birkaç kez inovasyondan söz etmiştir. 2001’de PC endüstrisi bir resesyon geçirirken şu açıklamayı yaptı: “Bu durgunluk döneminde kendimizi yenileyeceğiz.” 2003 Eylül’ündeki Macworld Paris konuşmasında ise gururla “İnovasyon,” diyordu, “işte bizim yaptığımız bu.”</p>

  <p class="normal">Apple, Jobs liderliğinde teknoloji alanındaki en yenilikçi şirketlerden biri olma ününü kazanmıştır. <span class="ideitalik">Business Week</span> 2007’de Apple’ı Google, Toyota, Sony, Nokia, Genentech ve diğer birçok A listesindeki şirketi geride bırakan dünyanın en yenilikçi şirketi ilan etmiştir. Bu Apple’ın peş peşe zirveyi gördüğü üçüncü yıl oluyordu.<sup class="calibre2"><a href="../Text/steve_split_158.html#footnote-100-132" id="footnote-100-132-backlink">[132]</a></sup></p>

  <p class="normal">Apple pazara düzenli bir inovasyon akışı sağlamıştır ve bunlardan üçü belki de modern programlamadaki en önemli inovasyonlardır: montajı tamamen bitirilmiş ilk kişisel bilgisayar olan Apple II, grafik kullanıcı arayüzünün ilk ticari uygulaması olan Mac ve son olarak 2001’de iPod –mütevazı bir müzikçalar görünümünde dijital ortam dosyalarını çalıştırmada kullanılan bir internet aygıtı.</p>

  <p class="normal">Apple iMac, iPod ve iPhone gibi bombalar patlatır ama Apple’ın dizüstü bilgisayarlarının ilk kablosuz notebooklar olmasını ve daha sonra da bunun genel bir eğilim haline gelmesini sağlayan, kolay kullanımlı bir WiFi baz istasyonları hattı olan Airport ve oturma odasındaki televizyonun çalışma odasındaki bilgisayara bağlayan AppleTV gibi daha küçük ama önemli ve etkili ürünler de vardır.</p>

  <p class="normal">Apple’ın eşsiz bir inovasyon ünü vardır ama PC endüstrisinin geri kalanı tarafından tarihsel olarak bir Ar-Ge laboratuvarından farklı görülmemiştir. Birbiri ardına birçok inovasyon yaratmış olabilir ama Apple yıllardır bu sansasyonel başarılarını bir türlü sermayeye çevirememiştir. Grafik masaüstü konusunda öncülüğü Apple yaptı ama bu uygulamayı dünyadaki kişisel bilgisayarların yüzde 95’ine Microsoft koydu. Newton adını verdiği ilk PDA’yı (personal digital assitant) Apple buldu ama onun 3 milyar dolarlık bir endüstri haline gelmesini Palm şirketi sağladı. Apple inovasyon yaparken Microsoft ve Dell gibi şirketler büyük paralar kazandılar. Apple, bu bakımdan, Xerox fotokopi makinesi şirketinin az ya da çok modern bilgisayarı –grafik masaüstü, Ethernet ağı ve lazer yazıcıyı– icat etmiş ama bunlardan hiçbirini ticari başarıya dönüştürememiş olan PARC adlı kuruluşa benzetilir. Grafik masaüstünü pazara sunmak Apple’a düşmüş ama pazarı asıl silip süpüren Microsoft olmuştur.</p>

  <p class="normal">Aslında Jobs sorumsuz bir inovasyon tutkusuyla ünlüydü. Bir sonraki çığır açan inovasyonu yaratma işine o kadar dalardı ki bir öncekini sermayeye katamazdı. Eleştirmenlere göre Jobs o kadar hızlı bir şekilde ileri doğru hamleler yapıyordu ki tamamlamış olduğu ürünü takip etmede başarısız oluyordu. Örneğin, Mac ve Apple II, 1980’lerin ortalarında, Apple II PC endüstrisinin en başarılı bilgisayarıydı; 1981’de yüzde 17’lik bir pazar payı vardı. Ama üç yıl sonra Mac çıktı ve Apple II ile tümden uyumsuz kaldı. Apple II’nin yazılımını çalıştırmıyordu ve Apple II ekipmanlarına bağlanamıyordu. Geliştiriciler Apple II yazılımlarını kolayca Mac sistemine geçiremiyordu –tepeden tırnağa yeniden yazmaları gerekiyordu. Ve Mac’e geçen tüketicilerin de yeniden sıfırdan başlamaları gerekiyordu. Bütün yeni yazılım ve donanımı büyük bir fiyatla yeniden almaları gerekiyordu. Ama Jobs Apple II’nin bu güçlü durumunun üzerine yeni şeyler katmakla ilgilenmiyordu. O gelecekle ilgileniyordu ve gelecek grafik programlamadaydı. Eski Apple yöneticisi Jean Louis Gassée, kitabında, “Jobs bir bakıcı değil, başlatıcıdır”<sup class="calibre2"><a href="../Text/steve_split_159.html#footnote-100-133" id="footnote-100-133-backlink">[133]</a></sup> diyordu.</p>

  <p class="normal">Bill Gates asla böyle hatalar yapmadı. Windows, Microsoft-DOS’un üzerine inşa edildi, Office de Windows’un üzerine. Windows’un her sürümü bir öncekiyle uyumluydu. Bu, yavaş ve sakin bir ilerleme –ve bankaya da para– getiriyordu.</p>

  <p class="solbaslik">Ürün mü İş İnovasyonu mu?</p>

  <p class="solbaslik">Apple İkisini de Yapıyor</p>

  <p class="normal">Son zamanlara kadar Jobs’ın takip konusunda iyi bir ünü yoktu. Apple, tarihinin büyük bir bölümünde yaratıcı bir şirket olarak görülüyordu ama Microsoft ve Dell gibi şirketler uygulamacı şirketlerdi. Uzmanlar, Apple gibi ürün inovasyonu yapmada başarılı şirketlerle “iş inovasyonu” uygulayan şirketleri birbirinden ayırırlar. İş tarihinde en başarılı şirketler ürün inovasyonu yapanlar değil yenilikçi iş modelleri geliştirenlerdir. İş yenilikçileri diğerlerinin geliştirdiği çığır açan ürünleri alıp yeni üretim, dağıtım ya da pazarlama yolları bularak onların üzerinde uygular. Otomobili Henry Ford icat etmedi ama mükemmel bir seri üretim geliştirdi. Dell de yeni bilgisayar türleri geliştirmez ama çok etkili bir doğrudan müşteriye dağıtım sistemi yaratmıştır.</p>

  <p class="normal">Ama Jobs’ın uygulama yeteneği olmayan bir ürün dehası olduğu şeklindeki ünü adil değildir. Jobs, ikinci kez Apple’a gelişinde bir uygulama ustası olduğunu kanıtlamıştır. Apple, Jobs’ın dönüşünden bu yana bütün cephelerde, ürünler, satış, pazarlama ve destek alanında mükemmel bir uygulama –ve yönetim– örneği sergilemektedir.</p>

  <p class="normal">Örneğin 1997’de Jobs görevi devraldığında Apple, depolara yığılmış yetmiş günlükten fazla bir ürün stoku üzerinde oturuyordu. 1997 Kasım’ında Jobs perde arkasından Dell benzeri sipariş üzerine üretim operasyonu ile bağlantılı bir online mağaza uygulaması başlattı. Jobs, “Yeni ürünlerimiz ve yeni mağazamız ve yeni sipariş üzerine üretim uygulamamızla peşindeyiz, dostum” diyerek Michael Dell’i uyarıyordu.</p>

  <p class="normal">Bir yıl içinde Apple’ın stokları yetmiş günden bir aya düştü. Compaq şirketinden Tim Cook’u yeni COO olarak şirkete aldı ve Cook’a Apple’ın karmaşık parça tedarik kanalını basitleştirme görevini verdi. O sırada Apple parçaları yüzün üzerinde farklı tedarikçiden alıyordu. Cook Apple’ın parça üretimlerinin çoğunu İrlanda, Singapur ve Çin’deki yüklenicilere verdi. Artık Apple’ın portatif ürünlerinin çoğu –MacBook, iPod ve iPhone– Çin’deki yüklenici firmalar tarafından toplanıyor. Cook temel parça tedarikçilerinin sayısını dramatik bir biçimde yaklaşık yirmi dört şirkete düşürdü.<sup class="calibre2"><a href="../Text/steve_split_160.html#footnote-100-134" id="footnote-100-134-backlink">[134]</a></sup> Ayrıca parça tedarikçilerini, fabrika ve depolarını Apple’ın montaj fabrikalarının yakınına taşımaya ikna ederek son derece etkili bir zamanlaması olan bir üretim operasyonu olanağı elde etti. Cook iki yıl içinde stokları bugünkü altı-yedi günlük stok düzeyine indirdi.</p>

  <p class="normal">Bugünlerde bilgisayar endüstrisindeki en küçük “gemi” Apple tarafından işletilmektedir. 2007’de AMR Research adlı bir pazar araştırma şirketi, Apple’ı tedarik zinciri yönetimi ve performans açısından Nokia’nın ardından dünyanın en iyi ikinci şirketi olarak belirlemiştir. AMR, gelir artışı ve stok devir hızı dahil olmak üzere, uygulama ile ilgili çeşitli ölçütleri dikkate almıştı. AMR şöyle diyordu: “Apple’ın benzersiz talep şekillendirme becerisi, şirketin tedarik zincirinin başkaları gibi maliyetleri şişirmeden çok parlak sonuçlar elde etmesini sağlıyor.” Apple şirketi, Toyota, Wal-Mart, Cisco ve Coca-Cola’yı geride bırakmıştı. Dell ise AMR’ın listesinde bile yoktu.<sup class="calibre2"><a href="../Text/steve_split_161.html#footnote-100-135" id="footnote-100-135-backlink">[135]</a></sup></p>

  <p class="normal">Jobs Apple’ın Dell’den daha küçük bir gemi çalıştırmasıyla övünmektedir. Jobs <span class="ideitalik">Rolling Stone</span> dergisine şöyle demiştir: “Her çeyrekte operasyonel ölçütlerle Dell’i geride bırakıyoruz. Kesinlikle Dell kadar iyi bir üreticiyiz. Lojistiğimiz de kesinlikle Dell’inki kadar iyi. Online mağazamız ise Dell’inkinden daha iyi.”<sup class="calibre2"><a href="../Text/steve_split_162.html#footnote-100-136" id="footnote-100-136-backlink">[136]</a></sup> Ancak Apple’ın Dell’in yarısı kadar bilgisayar sattığını ve çok daha basit bir ürün tabanı olduğunu göz önünde bulundurmak gerek.</p>

  <p class="normal">Jobs ayrıca kendine özgü yenilikçi iş modelleri de geliştirmiştir. Örneğin iTunes müzik mağazasını ele alalım. Jobs büyük müzik şirketlerini tanesi 99 sentten şarkı satmayı denemeye ikna edene dek hiç kimse internet üzerinden müzik satarak yasadışı dosya paylaşım ağları ile rekabet etme konusunda bir formül bulamamıştı. O zamandan itibaren, iTunes müzik mağazası dijital müziğin Dell’i haline gelmiştir.</p>

  <p class="normal">Apple’ın bir de perakendecilikteki hiçbir şeye benzemediği için “deneysel inovasyon” denilen perakende satış mağazaları var. Modern perakendecilik tümüyle alışveriş deneyimi ile ilgilidir ve Apple’ın gösterişsiz, müşteri dostu mağazaları bilgisayar alışverişi deneyimine yeni bir boyut kazandırmıştır (bu konuyu biraz sonra yine bu bölümde daha ayrıntılı olarak ele alacağız).</p>

  <p class="solbaslik">İnovasyon Nereden Geliyor?</p>

  <p class="normal">Görünüşe bakılırsa, inovasyon konusunda Jobs’ın doğuştan gelen bir yeteneği var. Sanki fikirler hiç beklenmedik bir şekilde birdenbire kafasında canlanmakta. Kafasında bir ampul yanar ve birdenbire Apple’ın yeni ürünü beliriverir.</p>

  <p class="normal">Aslında pek böyle olduğu söylenemez. Bu, birdenbire esinlenme durumları yok demek de değildir ama Jobs’ın ürünlerinin çoğu olağan kaynaklardan ortaya çıkar, yani pazar ve endüstri üzerinde yapılan çalışmalar, hangi yeni teknolojilerin yolda olduğunu görme ve bunların nasıl kullanılabileceğini anlama gibi kaynaklardan. Jobs 2004’te <span class="ideitalik">Business Week</span> dergisine şöyle diyordu: “Sistem, herhangi bir sistemin olmaması. Ama bu hiçbir yöntemimiz olmadığı anlamına gelmez. Apple çok disiplinli bir şirkettir ve harika yöntemlerimiz var. Ama konunun özü bu değil. Yöntem sadece sizin daha verimli olmanızı sağlar.”</p>

  <p class="normal">Jobs sözlerine şöyle devam ediyordu: “Ama inovasyon koridorlarda karşılaşıp konuşan, akşam 10:30’da aklına yeni bir fikir gelince ya da üzerinde çalıştığımız bir sorun konusunda bir şeyi fark edince birbirlerini arayan insanlardan gelir. İnovasyonu, çok güzel yeni bir şey bulduğunu düşünüp başkalarının bu fikir hakkında ne düşündüğünü öğrenmek isteyen biri tarafından aranan altı kişinin anlık bir biçimde yaptıkları toplantılar getirir.”<sup class="calibre2"><a href="../Text/steve_split_163.html#footnote-100-137" id="footnote-100-137-backlink">[137]</a></sup></p>

  <p class="normal">Apple’ın şirket stratejisinin bütünü de bu sürecin bir parçasıdır: Şirket hangi pazarları hedefliyor ve bu pazarlara nasıl ulaşmayı hedefliyor? Yeni teknolojik gelişmelerle aynı düzeyde olmak ve özellikle şirketin dışındaki yeni fikirlere açık olmak bunun bir parçasıdır. Yaratıcı ve sürekli bir öğrenme içinde olmak bunun bir parçasıdır. Esnek olmak ve yerleşik anlayışları kırmaya hazır olmak bunun bir parçasıdır. Ve bunun büyük bir parçası ise müşteri odaklı olmaktır. Apple’da inovasyon, büyük bir oranda, kullanıcıyı teknolojiye uyum sağlamaya zorlamaya çalışmak değil teknolojiyi müşterinin gereksinimlerine göre şekillendirmektir.</p>

  <p class="solbaslik">Jobs’ın İnovasyon Stratejisi: Dijital Merkez</p>

  <p class="normal">Jobs’ın Ocak 2001’de San Francisco’daki Macworld’da yaptığı konuşma, en sonunda gelen “bir şey daha” sürprizi ile anımsanır: Jobs iCEO [interim CEO: Geçici CEO] teriminden “i” harfini kaldırmış ve artık Apple’ın tam zamanlı lideri olmuştur. Ama Jobs konuşmasının daha önceki bölümlerinde Apple’ın vizyonunu –on yıldan fazla sürecek değerde bir inovasyonu Apple’a yerleştirecek ve iPod’dan şirketin perakende mağazalarına hatta reklamlarına kadar neredeyse şirketin yaptığı her şeyi şekillendirecek olan bir vizyon– açıklamıştı.</p>

  <p class="normal">Dijital merkez stratejisi belki de Jobs’ın açılış konuşmalarında açıklamış olduğu en önemli fikirdi. Şimdi bir bakıma daha açıkça ortaya çıkmış olan bu fikrin neredeyse Apple’ın yaptığı her şeyde büyük etkisi vardı. Bu basit ve iyi belirlenmiş bir fikre sıkı sıkıya bağlı kalmanın şirket stratejisini nasıl başarılı bir şekilde yönlendirebileceğini ve ürünlerin geliştirilmesinden perakende mağazalarının tasarımına kadar her şeyi nasıl etkileyeceğini göstermesi bakımından önemli bir konudur.</p>

  <p class="normal">Jobs, temiz tıraşlı yüzü, siyah balıkçı yaka tişörtü ve mavi kot pantolonuyla, konuşmasına bilgisayar endüstrisi ile ilgili daha çok karamsar bir tablo çizerek başlamıştı. 2000 yılının Apple ve bir bütün olarak bilgisayar sektörü için zor bir yıl olduğuna dikkat çekiyordu. (2000 Mart’ında internet şirketleri balonu sönmeye başlamış ve bilgisayar ekipmanı satışları uçuruma yuvarlanmıştı.) Jobs salondaki izleyicilere, üzerinde “SEVGİLİ PC, 1976-2000, HUZUR İÇİNDE YAT” yazılı bir mezar taşı olan bir slayt gösteriyordu.</p>

  <p class="normal">Jobs bilgisayar endüstrisindeki birçok kişinin kişisel bilgisayarların bir tükeniş içinde olmasından yani her şeyin merkezinde bulunan konumunu yitirmesinden kaygılandığını belirtti. Ama Jobs’a göre PC bir tükeniş içinde değildi sadece üçüncü büyük çağının eşiğindeydi.</p>

  <p class="normal">PC’nin birinci altın çağı, verimlilik çağı, 1980 civarında hesap tablosu, kelime işlemcisi ve masaüstü yayıncılığı ile başlamıştı. Jobs, Macworld sahnesinde gezinirken bu altın verimlilik çağının neredeyse 15 yıl sürdüğünü ve endüstrinin itici gücü olduğunu söylüyordu. Ondan sonra 1990’ların ortalarında PC’nin ikinci altın çağı, internet çağı başladı. Jobs “İnternet PC’yi hem iş alanında hem de bireysel kullanım alanında yeni zirvelere taşıdı” diyordu.</p>

  <p class="normal">Ama artık bilgisayar üçüncü büyük çağına giriyordu. Jobs, bunun dijital aygıtların patlaması ile harekete geçen dijital yaşam biçimi çağı olduğunu söylüyordu. Herkeste cep telefonu, DVD oynatıcı ve dijital fotoğraf makinesi olduğuna dikkat çekiyor ve şöyle diyordu: “Dijital aygıtların patlamasının getirdiği bir dijital yaşam biçimi içinde yaşıyoruz. Bunun kapsamı çok geniş.”</p>

  <p class="normal">En önemlisi, Jobs’a göre, bilgisayar bu dijital yaşam biçiminin kıyısında değil tam merkezindeydi. Bilgisayar “dijital merkez” haline gelmişti, yani bilgisayar bütün dijital aygıtların merkezi kenetlenme istasyonuydu. Ve bu dijital aygıtlar bilgisayara takılınca daha gelişmiş bir hale geliyorlardı: bilgisayar MP3-çalara müzik yüklüyordu ya da bir dijital kamera ile çekilen video görüntülerini düzenliyordu.</p>

  <p class="normal">Jobs dijital merkez fikrini ilk olarak Apple bir video düzenleme uygulaması olan iMovie’yi geliştirdikten sonra fark ettiğini açıkladı. iMovie uygulaması ham kamera çekiminin bilgisayarda düzenlenmesine olanak verir ki bu da kameranın tek başına olduğundan daha değerli bir hale gelmesini sağlar. Jobs bu konuda şöyle diyordu: “Bu, kameranızı on kat daha değerli hale getirir çünkü geçiş, çapraz çözülme, teşekkür ve film müziği gibi özellikler katarak ham kamera çekimini inanılmaz bir filme dönüştürebilirsiniz. Normalde kameranızdaki haliyle bir daha bakmak istemeyebileceğiniz bir ham çekimi inanılmaz derecede duygusal bir iletişim parçasına dönüştürebilirsiniz. Profesyonel. Kişisel. Bu büyüleyici bir şey… bu sizin için on kat daha değerlidir.”</p>

  <p class="normal">Bütün bunlar şimdi gayet normal görünüyor ama o sıralarda bilgisayarlarını bu tür işlevler için kullanan çok fazla insan yoktu ve genele yayılmamıştı. Jobs bilgisayarın bir yaşam biçimi aleti haline geldiğini fark etme konusunda yalnız değildi. Bill Gates, Las Vegas’taki Consumer Electronics Show’da aynı hafta içinde yaptığı konuşmasında “dijital yaşam biçimi” konusunu ele almıştı. Intel CEO’su Craig Barret de bilgisayarın “gerçekten dijital dünyanın merkezi” olduğuna dikkat çeken konuşmalar yapıyordu.</p>

  <p class="normal">Ama Jobs’ın açıklaması, Apple için bir misyon duyurusu anlamına geliyordu. “Dijital merkez” bilgisayar endüstrisindeki temel eğilimin tanınması ve Apple’ın buradaki yerinin tanımlanmasıydı. Bu, Jobs’ın yükselen teknolojilere ve tüketici davranışlarına bakıp uygun ürün stratejileri belirlemesine olanak sağladı (dijital merkez konusunda daha fazla bilgi için bkz. 7. Bölüm).</p>

  <p class="solbaslik">Çekim Gücü Olarak Ürünler</p>

  <p class="normal">Apple’daki yöntemin bir parçası, inovasyona yol gösteren ve bilgi veren nihai hedef, yani ürünler üzerinde odaklanmaktır. Amaçsız inovasyon savurganlıktır. Bir yön olmalı, hepsini bir araya getirecek bir şey olmalı. Bazı Silikon Vadisi şirketleri yeni teknolojiler geliştirir ve sonra da bu teknolojilerin çözüm sağlayacağı sorunları bulma arayışı içine girerler. Örneğin 1990’ların sonlarındaki internet şirketleri balonunu düşünün. Bu balon böyle bir düşünce tarzının bir sonucuydu. O bir değersiz inovasyonlar karnavalıydı –çabucak büyümek ve rakipleri alt etmek için yanlış yönlendirilmiş bir girişim olarak büyük paralar isteyen işlere pompalanmış olan yarı pişmiş iş fikirleri karnavalı. Girişimciler tüketicilerin bu şekilde alışveriş yapacağı yönünde henüz hiçbir işaret yokken internet üzerinden evcil hayvan maması satmak için internet siteleri açmış ya da minibüslerle bakkaliye ürünlerinin dağıtımını yapmak üzere devasa depolar inşa etmişlerdi. Kısa bir süre içinde anlaşıldı ki tüketicilerin böyle bir niyeti yoktu. Hiç kimse otomasyona geçmiş depolardan internet minibüsleriyle dağıtılan bakkaliye ürünleri almak istemiyordu. Ve internet şirketleri balonu patladı ve olmayan sorunlara çözüm bulan şirketleri de yanında götürdü.</p>

  <p class="normal">Jobs şöyle diyordu: “Bir teknoloji şirketinde bile oldukça ürüne yönelik bir kültüre gereksinim duyarsınız. Birçok şirkette dünya kadar iyi mühendis ve zeki insan var. Ama bütün bunları bir araya getiren bir çekim gücüne gereksinim vardır.”<sup class="calibre2"><a href="../Text/steve_split_164.html#footnote-100-138" id="footnote-100-138-backlink">[138]</a></sup></p>

  <p class="normal">Jobs, geri dönmeden önce Apple’ın ürüne yönelik kültürünü yitirdiğine dikkat çeker. 1980’lerin sonları ve 1990’ların başlarında şirketin laboratuvarlarında büyük teknolojiler geliştiriliyordu ama bu teknolojinin işe yaramasını sağlayacak bir ürün kültürü yoktu. Şirket bunun yerine dikkatini kilit önemdeki varlığını, Mac kullanıcı arayüzünü, sömürmeye yöneltmişti. Jobs, Apple’ın grafik kullanıcı arayüzü üzerinde neredeyse on yıllık bir tekeli olduğuna ve bu tekelin artık onun bırakılması için gerekli tohumları ektiğini ifade ediyordu. Şirket ise yeni, çığır açan ürünler geliştirmeye çalışmak yerine arayüz tekelinden maksimum kârı elde etmeye yoğunlaşmıştı.</p>

  <p class="normal">Jobs, Apple hakkında o dönem için “ürünle ilgili çalışanlar artık şirketi daha ileri taşıyacak kişiler değildir” diyordu: “Bu işi yapacak olanlar, pazarlama çalışanları ve işlerin Latin Amerika ya da başka yerlere uzanmasını sağlayacak olanlardır. Çünkü sadece kendinizden iş alacaksanız ürünleri üretmeye, üstelik daha da iyi üretmeye odaklanmanın anlamı nedir?” Jobs, bu gibi durumlarda ilk başta şirketi inşa edenlerin –ürün yönelimli kadroların– yerine satışa odaklı olanların getirilmeleri gerekebileceğini söylüyordu. “Bir gösteriyi genellikle kim sona erdirebilir,” diye soruyor ve yanıtlıyordu: “Satış personeli.”<sup class="calibre2"><a href="../Text/steve_split_165.html#footnote-100-139" id="footnote-100-139-backlink">[139]</a></sup></p>

  <p class="normal">Jobs, Steve Ballmer’ı buna iyi bir örnek olarak gösteriyordu. Microsoft’un satış bölümü başkanı Ballmer bu görevi bir programcı olan Bill Gates’ten devralmıştı. Jobs şöyle devam ediyordu: “Daha sonra, bir gün, bir nedenle bu tekel kırılır. Ama o zamana kadar en iyi ürün insanları ayrılmış ya da artık sözlerine kulak verilmez olur. Ve böylece şirket bu kargaşalı döneme girer ve sonunda da ya ayakta kalır ya da kalamaz. Neyse ki Apple ayakta kaldı.”</p>

  <p class="solbaslik">Teorik Bilime Karşı Uygulamalı Bilim</p>

  <p class="normal">İnovasyonun anahtarı para değildir. Apple Ar-Ge’ye diğer şirketlerden çok daha az para harcar ancak harcadığı para çok daha büyük ses getirir. Microsoft 2006’da Ar-Ge’ye 6 milyar doların üzerinde bir para harcadı ve 2007’de 7,5 milyar harcama yolunda. Microsoft, Redmond’da, Silikon Vadisi’nde ve İngiltere’deki Cambridge’de ve Çin’de iyi bir fonu olan birkaç büyük araştırma merkezini finanse eder. Microsoft’un araştırma laboratuvarlarında geliştirilen çok etkileyici bazı teknolojiler var. Şirket, ses tanıma ve büyük veritabanlarını hızlı tarama konularında araştırmalar yapmakla övünüyor. Microsoft her yıl gazetecilere Redmond araştırma laboratuvarını gezdirir ve bu gezi, davetlilerin araştırmacıların geliştirme aşamasında üzerinde çalıştığı bütün güzel oyuncakları ve akıllı teknolojileri görmesi için iyi bir fırsat olur. Ama Microsoft’un araştırmalarının ne kadarının ürünlerine yansıtıldığı belirsizdir. Vista’daki büyük beğeni toplayan ses tanıma özelliğini saymazsak laboratuvarların büyük yeni ürün inisiyatifleri kullandığına ilişkin fazla kanıt yok. Apple’ın 2006’da World Wide Developers Conference adıyla düzenlediği etkinlikte Jobs şöyle diyordu: “Biliyorsunuz kuzeydeki dostlarımız Ar-Ge’ye 5 milyar doların üzerinde para harcadı ama bugünlerde bütün yaptıkları Google ve Apple’ı taklit etmek gibi görünüyor. Göstermelik para her şeyi satın almıyor.”</p>

  <p class="normal">Yönetim danışmanlık şirketi Booz Allen Hamilton, 2007’de dünya çapındaki kurumsal Ar-Ge harcamaları ile ilgili bir araştırmanın sonuçlarını açıkladı ve Ar-Ge yatırımlarındaki artışın daha iyi sonuçlar elde etme ile bağlantılı olduğu konusunda fazla bir gösterge olmadığı yargısına vardı. Booz Allen konuyu şöyle bir sonuca bağladı: Önemli olan cep harçlığı değil yöntemdir. Üstünlük getiren sonuçlar, inovasyon harcamalarının ne mutlak ne de göreli büyüklüğünün değil organizasyonun inovasyon sürecinin kalitesinin –girdiği risk ve bunları nasıl takip ettiğinin– bir sonucu gibi görünüyor.</p>

  <p class="normal">Booz Allen, Apple’dan teknolojideki en tutumlu harcamaları yapan şirketlerden biri ama aynı zamanda en başarılı olanlarından biri olarak söz etmektedir. Booz Allen’a göre Apple’ın Ar-Ge/Satış oranı 7,6’lık bir endüstri ortalamasına karşın 5,9 oranındaydı. Booz Allen şöyle diyor: “Apple’ın harcadığı 489 milyon dolar büyük rakiplerinin harcamalarının sadece küçük bir bölümüne eşittir. Ama şirket, kaynakları en büyük potansiyeli olan kısa bir proje listesine gayretli bir şekilde odaklanmasını sağlayarak sonuçta iMac, iBook, iPod ve iTunes gibi ürünleri çıkaran bir inovasyon makinesi yarattı.”<sup class="calibre2"><a href="../Text/steve_split_166.html#footnote-100-140" id="footnote-100-140-backlink">[140]</a></sup></p>

  <p class="normal">Apple’ın Ar-Ge harcamaları eski teorik bilim ve uygulamalı bilim ayırımına benziyor. Teorik bilim bilgiye bilgi uğruna ulaşma çabasıdır. Uygulamalı bilim ise bilimin belirli sorunlara uygulanmasıdır. Elbette teorik bilim son derece önemlidir ve bazen uygulamalı bilimle ilgilenenlerin bakmayı bile düşünmeyeceği esaslı devrimlere öncülük edecektir. Ama mühendislik gibi uygulamalı bir bilim dalı daha çok uygulamayla ilgili, baskı yapan sorunlara odaklanır. Microsoft araştırma laboratuvarları eski başkanı Nathan Myhrvold dinozorlar üzerine yazdığı akademik makalelerle ün kazandı. Paleontoloji alanına büyük katkılarda bulunmuş olabilir ama iPod’u Microsoft mu icat etti?</p>

  <p class="normal">Jobs’ın esin kaynağı, ilk Silikon Vadisi şirketlerinden biri olan ve her zaman güçlü bir mühendislik kültürüne sahip olmuş olan Hewlett-Packard’dı –şirketin itici gücü ürünleri yaratan mühendislerdi. Jobs şöyle diyordu: “Yaşım ilerledikçe itici güçlerin bu kadar büyük bir fark yarattığına daha fazla ikna oluyorum. HP’nin temel hedefi mükemmel ürünler çıkarmaktı. Burada bizim hedefimiz de dünyanın en iyi bilgisayarlarını yapmaktır –dünyanın en büyüğü ya da en zengini olmak değil.” Jobs Apple’ın ikinci bir hedefi daha olduğunu söylüyordu: kâr etmek –hem para kazanmış olmak için hem de ürün çıkarmaya devam etmek için. Jobs “Apple’da bir süre için bu hedefler yer değiştirdi ve bütün farkı bu ince değişiklik yarattı. Ben geri dönünce şirketi yine ürün odaklı bir konuma getirmek zorunda kaldık.”<sup class="calibre2"><a href="../Text/steve_split_167.html#footnote-100-141" id="footnote-100-141-backlink">[141]</a></sup></p>

  <p class="solbaslik">Kahin–Çalan</p>

  <p class="normal">Jobs gelecek vaat eden yeni teknolojiler ya da ilk MP3-çalarlar veya son zamanlardaki akıllı telefonlar gibi Apple’ın daha ileri götürebileceği mevcut teknolojiler konusunda pür dikkat çevreyi gözler. Jobs’ın bir “kahin” olarak iyi bir ünü vardır. Geleceği görme ve müşterilerin ne istediğini başka herkesten önce bilme konusunda sihirli bir yeteneği var gibi görünmektedir. Jobs, kahinlik ününü pek önemsemez ve <span class="ideitalik">Rolling Stone</span> dergisine şöyle der: “Ne olacağını gerçekten tam olarak önceden bilemezsiniz ama gittiğiniz yönü hissedebilirsiniz. Ve bu neredeyse görebileceğiniz kadar yakındır. Ondan sonra da sadece geriye çekilir, yoldan çekilirsiniz ve bu şeyler kendi yaşamlarını sürer.”<sup class="calibre2"><a href="../Text/steve_split_168.html#footnote-100-142" id="footnote-100-142-backlink">[142]</a></sup></p>

  <p class="normal">Jobs vektörlerin gittiği yönü aradığını –yani pazara hangi yeni teknolojilerin gelmekte olduğuna, hangilerinin ömrünü tamamladığına baktığını– söyler: “Bunları belirlemeye çalışırsınız ve zamanla nasıl değiştiklerini ve hangi zaman diliminde hangi atlara bineceğinizi anlamaya çalışırsınız. Çok ileriye gidemezsiniz ama yeterince ileride olmanız gerekir çünkü uygulamak zaman alacaktır. Bu yüzden hareket halindeki bir treni yakalamak zorundasınız.”<sup class="calibre2"><a href="../Text/steve_split_169.html#footnote-100-143" id="footnote-100-143-backlink">[143]</a></sup></p>

  <p class="normal">Jobs USB’yi örnek olarak gösteriyordu. Her yerde karşımıza çıkan USB Intel tarafından icat edilmişti ve Apple onu bilgisayarlarına yerleştiren ilk PC şirketlerinden biriydi. Jobs onun müşteri dostu olma potansiyelini fark etmişti: hızlı değildi ama tak-çalıştır özelliği vardı ve fazladan bir kablo ve elektrik kaynağı gerektirmeyerek aygıtların işlerliğine güç katıyordu. Şimdi USB son derece yaygın olduğu için bu önemsiz gibi görünüyor ama bunu kullanan ilk şirketlerden biri Apple’dı –ve kullanmasaydı asla bu kadar yaygınlaşmayabilirdi.</p>

  <p class="normal">İnovasyon Apple’ın dışında bir kaynaktan da gelebilir –ve bu sık sık oluyor. Apple’da geliştirilmeyen ama Jobs ya da mühendislerinin yenilikçi bir potansiyel gördüğü birçok teknoloji vardır. Lucent ve Agere şirketleri tarafından geliştirilen WiFi kablosuz ağ sistemi, Apple’ın bu sistemi bütün bilgisayar ürün dizisinde kullanıp kablosuz dizüstü bilgisayarlar döneminin müjdecisi olan Airport baz istasyonlarına yerleştirmesine kadar fazla bir ilgi görmüş değildi.</p>

  <p class="normal">Bazı gözlemciler Apple’daki inovasyonun sıfırdan yeni teknoloji üretmekten çok var olan teknolojileri alıp kullanımını kolaylaştırmak biçiminde olduğunu ifade ediyorlar. Yani Jobs teknolojiyi laboratuvarlardan alıp sıradan kullanıcıların ellerine sunuyor.</p>

  <p class="normal">Bunun ilk ve en iyi örneği, Jobs’ın ilk kez 1979’da 24 yaşındayken Xerox’un Palo Alto Araştırma Merkezi’ne yaptığı ücretli gezi sırasında fark ettiği grafik kullanıcı arayüzüdür. Bu gezi sırasında Jobs, fareli ve tıklamalı arayüzlü ilk bilgisayar olan Xerox Alto ile ilgili bir sunum izlemişti. “Onun hayatımda gördüğüm en güzel şey olduğunu düşünmüştüm. Şimdi aslında onun birçok eksiği olduğunu anımsıyorum, gördüğümüz şey tam değildi ve birçok şeyi yanlış yapmışlardı. Ama o zamanlar bunu bilmiyorduk ve fikrin tohumunu oraya koymuşlardı ve onu çok iyi yapmışlardı. Ve on dakika içinde bir gün bütün bilgisayarların bu şekilde çalışacağını açıkça görmeye başlamıştım.”<sup class="calibre2"><a href="../Text/steve_split_170.html#footnote-100-144" id="footnote-100-144-backlink">[144]</a></sup></p>

  <p class="normal">Ama Xerox yönetiminin, mühendislerinin laboratuvarda ne geliştirdiği konusunda hiçbir fikri yoktu. Yapılan düzinelerce sunuma karşın Xerox yöneticileri bunun potansiyelini göremedi. Jobs şöyle diyor: “Temelde onların ‘kopyacı’ bir kafa yapıları vardı ve bilgisayar ya da bilgisayarın yapabilecekleri hakkında bir fikirleri yoktu.<sup class="calibre2"><a href="../Text/steve_split_171.html#footnote-100-200" id="footnote-100-200-backlink">[144*]</a></sup> Ve bu nedenle bilgisayar endüstrisindeki en büyük zaferden paylarına düşen yenilgi oldu. Xerox bugün bütün bilgisayar endüstrisinin sahibi olabilirdi.”<sup class="calibre2"><a href="../Text/steve_split_172.html#footnote-100-145" id="footnote-100-145-backlink">[145]</a></sup></p>

  <p class="normal">Söz konusu inovasyon olunca, Jobs Picasso’nun ünlü özdeyişini söylemekten zevk duyar: iyi ressamlar kopyalar, büyük ressamlar çalar. Jobs buna bir ekleme yapar: “Ve biz hiçbir zaman büyük fikirleri çalmaktan utanç duymadık.”</p>

  <p class="solbaslik">Yaratıcı Birleştirme</p>

  <p class="normal">Jobs’a göre inovasyon yaratıcılıkla, parçaları benzersiz yöntemlerle bir araya getirme ile ilgili bir konudur. Jobs <span class="ideitalik">Wired</span> dergisine şöyle diyordu: “Yaratıcılık sadece parçaları birleştirmektir. Yaratıcı insanlar bir şeyi nasıl yaptıklarını sorduğunuzda kendilerini biraz suçlu hissederler çünkü aslında onu kendileri yapmamış, sadece bir yerde bir şey görmüşlerdir. Bir süre sonra bu onlara ilham olmuştur. Çünkü onlar yaşadıkları deneyimleri birbirine bağlama ve yeni şeyler sentezleme becerisine sahiptir. Ve bunu yapabilmiş olmalarının nedeni ya diğer insanlardan daha fazla deneyime sahip olmaları ya da deneyimler üzerinde başkalarından daha fazla düşünmüş olmalarıdır... Ne yazık ki bu çok nadir bir özelliktir. Endüstrimizdeki birçok insan çok çeşitli deneyim yaşamamaktadır. Bu nedenle birleştirecekleri noktaları yoktur ve sorun hakkında geniş bir perspektifi olmayan çok düz çözümler üretirler. Bir kişinin insani deneyimleri anlama derecesi ne kadar fazlaysa ortaya çıkacak tasarım o kadar iyi olacaktır.”<sup class="calibre2"><a href="../Text/steve_split_173.html#footnote-100-146" id="footnote-100-146-backlink">[146]</a></sup></p>

  <p class="normal">Apple’ın manyetizmayı kullanışı şirketin bir teknolojiyi –mıknatıs kadar basit bir şeyi– alıp farklı işlevler vererek onunla oynamasına güzel bir örnektir. İlk mıknatıslar Apple’ın notebooklarının mandallarında göründü. Kapak kapatılırken bir mıknatıs mandalı yuvasından dışarı çekiyordu. Apple daha sonra uzaktan kumandalarına da mıknatıs koydu böylece kumandalar bilgisayarın kenarına yapıştırılarak güvenli bir şekilde muhafaza ediliyordu. Yeni MacBook’lar ise kullanılmadıkları zaman kapakları bir arada tutan daha güçlü mıknatıslarla mandallardan tamamen kurtulmuştur; bunlarda ayrıca mıknatıslar sayesinde takılı duran MagSafe soketleri de bulunmaktadır. Bu soketler bilgisayarın yere düşmesini engellemek için kolayca elektrik kablosundan ayrılabilecek biçimde tasarlanmıştır. Bu, Apple’ın Japon malı pilav pişirme tencerelerinden aldığı bir fikirdir; bu pişiricilerde de yıllardır aynı nedenle –eğer bir çocuk kabloya takılırsa kaynar su mutfağa saçılmasın diye– mıknatıslı soketler vardır.</p>

  <p class="normal">Jobs, ürünler konusunda öğrendiği her şeyi çocukken Heathkitlerden öğrendiğini söylemiştir. Heathkitler amatör radyo/telsiz, amplifikatör ve osilatör gibi elektronik aletler yapmak için kullanılan popüler kitlerdi. Bu kitler Jobs’a ürünlerin gökten inme sihirli objeler değil insan dehasının ortaya çıkardığı nesneler olduğunu öğretmişti. Jobs bu konuda şöyle der: “Bunlar bana insanın araştırma ve öğrenme ile çevresinde bulunan görünüşte çok karmaşık şeyleri anlayabileceği yönünde müthiş bir özgüven kazandırdı. Bu bakımdan çocukluğum çok talihli geçmiştir.”<sup class="calibre2"><a href="../Text/steve_split_174.html#footnote-100-147" id="footnote-100-147-backlink">[147]</a></sup></p>

  <p class="normal">Jobs her zaman hevesli bir tasarım, mimari ve teknoloji öğrencisi olmuştur. Onun ofisleri nasıl çalıştıklarını görmek için söktüğü elektronik aletlerle dolu olurdu. John Sculley Jobs’ın her zaman diğer üreticilerin ürünleri üzerinde araştırmalar yaptığını anımsıyor ve kitabında bu konuda şöyle diyor: “… Elektronik parçalar ve ürünlerin kapakları odanın her tarafına dağılmıştı. Odası dağınık ve düzensizdi, duvarlara bantlanmış poster ve resimler vardı. Japonya’dan yeni dönmüş ve yeni bir ürünü sökmüştü. Parçaları masasının üzerine yayılmıştı. Anladım ki Steve ne zaman merak ettiği yeni bir ürün görse onu açar ve nasıl çalıştığını öğrenmeye çalışırdı.”<sup class="calibre2"><a href="../Text/steve_split_175.html#footnote-100-148" id="footnote-100-148-backlink">[148]</a></sup></p>

  <p class="normal">Sculley, Sony’nin efsanevi kurucu ortağı Akio Morita ile görüştükleri bir Japonya seyahatinden de söz eder. Morita onlara üretim hattından, ilk Walkman’lerden birer tane hediye eder. Sculley şöyle anlatıyor: “Steve büyülenmişti. Bu nedenle yaptığı ilk iş aleti açıp her parçasını incelemek oldu. Takılması, yapılması nasıl olmuştu, nasıl üretilmişti…”<sup class="calibre2"><a href="../Text/steve_split_176.html#footnote-100-149" id="footnote-100-149-backlink">[149]</a></sup></p>

  <p class="normal">Jobs çoğu zaman personeli tasarım ve mimari konusunda eğitmek için onları müzelere ve özel sergilere götürür. Mac geliştirme ekibini büyük Art Nouveau tasarımcısı Louis Comfort Tiffany tarafından düzenlenen bir sergiye götürdü çünkü Tiffany, çalışmalarını ticarileştirmiş bir sanatçıydı. NeXT’te de bir grubu Frank Lloyd Wright’ın Pennsylvania’da yaptığı Fallingwater adlı evi göstererek bir mimarın tasarımı üzerinde inceleme yaptırmak için bir arazi gezisine çıkarmıştı. Jobs NeXT’te sık sık binanın karşısındaki Sony ofislerini gezmeye gider ve oralardan Sony broşürleri alarak kağıtların tasarımını, ağırlığını ve yazı tiplerini dikkatle incelerdi.</p>

  <p class="normal">Bir keresinde Sculley, Jobs’ı Apple merkezinin otoparkında deli gibi koşturarak otomobilleri incelerken görür. Tasarımlarının ayrıntılarını incelemekte ve Macintosh’un kasasının tasarımında kullanmak üzere fikir edinmeye çalışmaktadır. Sculley’e “Mercedes’in tasarımın bak,” der “keskin ayrıntıların akıcı çizgilere oranına.” Ve ekler: “Yıllar geçtikçe tasarımı daha yumuşak hale getirdiler ama ayrıntıları daha sert. İşte bizim de Macintosh’ta yapmamız gereken bu.”<sup class="calibre2"><a href="../Text/steve_split_177.html#footnote-100-150" id="footnote-100-150-backlink">[150]</a></sup></p>

  <p class="normal">Jobs’ın Alman tasarımına ilgisinin kökeni eskiye dayanır. Seksenlerde, bekarlığındaki malikanesi bir kuyruklu piyano ve büyük siyah bir BMW motosiklet dışında bomboş sayılırdı. Her zaman temiz endüstriyel tasarımlarıyla ünlü Alman elektronik eşya üreticisi Braun’a büyük hayranlık duymuştur. Braun ileri teknolojiyi sanatsal tasarımla birleştiriyordu. Jobs çeşitli defalar teknolojik yaratıcılık ile sanatsal yaratıcılığın aynı madalyonun iki yüzü olduğunu düşündüğünü ifade etmiştir. <span class="ideitalik">Time</span> dergisi tarafından kendisine sanat ve teknoloji arasındaki fark sorulduğunda şöyle demiştir: “Ben hiçbir zaman bu ikisinin ayrı olduğuna inanmadım. Leonardo da Vinci büyük bir sanatçı ve büyük bir bilimadamıydı. Michelangelo’nun taş ocağında nasıl taş kesileceği konusunda müthiş bir bilgisi vardı. Tanıdığım en iyi bir düzine bilgisayar bilimcisinin hepsi de müzisyen. Bazıları diğerlerinden daha iyi ama hepsi de müziği yaşamlarının önemli bir parçası olarak görüyor. Bu alanların hepsindeki en iyi insanların kendilerini çatallı bir ağacın sadece bir dalı olarak gördüklerine inanmıyorum. Ben hiç böylesini görmedim. İnsanlar bu tür şeyleri bir araya çok getiriyor. Polaroid’den Dr. Land, ‘Ben Polaroid’in bilim ve sanatın kesişme noktasında durmasını istiyorum’ diyordu ve ben bunu hiç unutmadım. Ben bunun mümkün olduğuna inanıyorum ve birçok insanın bunu denediğini düşünüyorum.”<sup class="calibre2"><a href="../Text/steve_split_178.html#footnote-100-151" id="footnote-100-151-backlink">[151]</a></sup></p>

  <p class="solbaslik">Esnek Düşünme</p>

  <p class="normal">Apple eskiden kendi teknolojisini yerleştiren ve endüstri standartlarından uzak duran ve mülkiyet haklarına son derece düşkün bir şirketti. İlk yılları boyunca Apple neredeyse her şeyde standart olmayan teknolojiler kullanıyordu. Klavyeler, fareler ve monitörlerin hepsinde standart dışı bağlantı elemanları kullanılıyordu. Ama Jobs’ın Apple’a geri dönüşünden sonra şirket çok daha esnek ve uygulamaya yönelik bir nitelik kazandı. Artık bagajının çoğunu boşaltıyor. Apple devre kartlarında, USB ya da Intel çipleri gibi olabildiğince fazla standart parça ve bağlantı elemanı kullanıyor. Mac artık iki tuşlu fareyi bile destekliyor.</p>

  <p class="normal">Yaratıcılık açık ve esnek olmak iş modelinizi korumamaktır. Hiç çekinmeden bir projeyi yarıda bırakma öğesi, her an şirketi bir sonraki yeni projeye yönlendirme konusunda bir isteklilik olması gerekir. Jobs’ın iPod’u Windows’a açma kararı bu yönde bir örnektir. İlk başta iPod’un sadece Mac uyumlu olması düşünülüyordu. Jobs onu Windows kullanıcılarını yakalamak için bir olta yemi olarak kullanmak istiyordu. iPod’un Mac’e geçmek için bir özendirici olacağını umuyordu. Apple içinde uzun, sert tartışmalar oluyordu. Apple’ın donanım ve iPod bölümlerinin eski başkanı Jon Rubinstein şöyle diyor: “Tartışmalar uzun sürdü. Bu bizim için önemli bir karardı. Etkisinin ne olacağını bilmiyorduk bu nedenle argümanın iki yönünü de tartışıyorduk, şeytanın avukatlığını yapıyorduk.”</p>

  <p class="normal">Rubinstein en sonunda Windows kullanıcılarına Apple teknolojisinden bir parça tattırmanın bir “hale etkisi” yapacağı –şirketin diğer ürünlerine azizlere özgü bir parıltı vereceği– sonucuna vardıklarını söylüyor ve şöyle devam ediyor: “En sonunda hale etkisi birkaç Mac satışını kaybetmekten çok daha önemliydi. iPod insanların mağazalara gidip aynı zamanda Mac’e de bir göz atmalarını sağlayacaktı.” Rubinstein’ın dediğine göre, perakende mağazaları, iPod, Mac’ler ve iTunes’un Windows üzerindeki bileşimi aynı stratejinin ayrılmaz parçalarıydı: “Bunlar birbirlerini besler. iTunes’u Windows üzerinde kullanırlar ve ‘işte bu Mac üzerinde de böyle’ derler.”<sup class="calibre2"><a href="../Text/steve_split_179.html#footnote-100-152" id="footnote-100-152-backlink">[152]</a></sup></p>

  <p class="normal">Jobs ilk Windows uyumlu iPod’u 2002 Temmuz’unda tanıttı. iPod Windows için formatlanmıştı ama yine de Windows bilgisayarlarında pek bulunmayan FireWire bağlantısına gereksinim duyuyordu. Gerçek değişiklik ise bir yıl kadar sonra, Apple iPod’un Windows bilgisayarlarına bağlanma şeklini geliştirince gerçekleşti. 2003 Mayıs’ında üçüncü nesil iPod’un piyasaya sürülmesi ile Apple iPod’a sadece standart FireWire yerine USB 2 bağlanırlığını da eklemiş oldu. USB 2’nin eklenmesi Steve Jobs için çok önemli bir değişiklikti. Bu onun ürünleri temel olarak Mac platformu için üretme ilkesinden bir sapmaya işaret ediyordu. Ama bu aynı zamanda satışlar üzerindeki en çarpıcı etkiyi de beraberinde getirdi. Mayıs 2003 değişikliği öncesinde Apple bir milyon iPod satmıştı. Ama sonraki altı ay içinde bir milyon iPod daha sattı ve bir yıl içince yaklaşık üç milyon daha. Sonraki 18 ay içinde ise dokuz milyon daha iPod satıldı. iPod şimdi kesin olarak bir Windows aygıtı. Bütün iPod’lar –Mac’e değil– Windows’a göre formatlanıp paketleniyor. Ama Windows bilgisayarlar Mac dosya formatlarına uyumlu olmamasına karşın Mac’ler Windows’a uyumlu ve bu yüzden Windows formatlı iPod’ların bağlanması durumunda herhangi bir sorun çıkmıyor.</p>

  <p class="normal">Aynı şekilde diğer Apple aygıtları da Windows uyumludur. 2007’de Apple Windows uyumlu Safari internet tarayıcısını çıkardı: bu da kendi yazılımı üzerinde bir hale etkisi yaratmak için başka bir girişimdi özellikle de birçok Windows kullanıcısı iPhone’larında Safari kullandığı için. iPhone Windows ve Microsoft Outlook üzerinde de Mac’te çalıştığı kadar iyi çalışır. AppleTV de Apple’ın Airport WiFi baz istasyonları gibi Windows uyumludur. Apple’ın kendi teknolojisini kendi elinde tutma şeklindeki eski çalışma tarzı artık terk edilmiştir. Jobs Windows dünyasını tümden kucaklamıştır.</p>

  <p class="normal">Sir Howard Stringer, Sony’yi yeniden canlandırmak, şirketi yaratmış ve tanımlamış olan yaratıcılığın birazını olsun geri getirmek için şu sıralar büyük çabalar harcıyor ama şirket inovasyon becerisini yitirmiş görünüyor. Dijital müzik bunun en mükemmel örneği. Bu işi Sony’nin bulmuş olması gerekirdi. Sony Walkman ile taşınabilir müziği icat etmiş ve düzinelerce başka şirket taklit Walkman ve Discman üretimi yapmasına karşın taşınabilir aygıt pazarındaki egemenliğini sürdürmüştü. Ama Sony müzik şirketlerini korumak için ilk dijital müzikçalarlarını sakat bırakmıştı. Şaşırtıcı ama Sony’nin dijital Walkman’i MP3 dosyalarını çalamıyordu oysa bu format dijital müziğin yükselen standardıydı. Sony bunun yerine kullanıcıları, sahibi olduğu ATRAC formatını kabul etmeye zorluyordu ama kullanıcılar doğal olarak bundan kaçınıyordu. Kullanıcıların bilgisayarlarında zaten MP3 birsürü müzik vardı ve bunlar Sony’nin müzikçalarlarında çalışmıyordu.</p>

  <p class="normal">Jobs’ın açık uçlu denemeler yapma ve sonra da fikirleri titiz bir şekilde değerlendirme istekliliği başka şirketlerin çoğunda yoktur. Örneğin Sony’de yöneticiler toplantılara çoğu zaman tek bir örnekle gidip “İşte, tasarımımız bu” derler. Japon devi ile birkaç yıl yakın iş ilişkileri içinde bulunmuş olan bir mühendis bunu çok defalar gördüğünü söylemektedir. Şaşırmış ve biraz da şok olmuş bir şekilde bu tek tasarıma nasıl ulaştıklarını; bunu içlerinden seçtikleri diğer seçeneklerin ne olduğunu, neden onu şu şekilde değil de bu şekilde yaptıklarını sorduğunda ters bir yanıtla karşılaşmış: “Onaylanmış tasarım bu.”</p>

  <p class="normal">Bu mühendis şöyle bir açıklama getiriyordu: “Onlar gerçekten yenilikçi olduklarını düşünüyor ama yeni bir şey yapmaktan korkuyorlar. Bunun en büyük nedeni suçlu çıkma kaygısı. Hata yapmaktan o kadar korkuyorlar ki her zaman daha önce yapılmış olanla devam ediyorlar.”<sup class="calibre2"><a href="../Text/steve_split_180.html#footnote-100-153" id="footnote-100-153-backlink">[153]</a></sup></p>

  <p class="normal">Donanım konusunda da aynı durum geçerli. Sony yöneticileri bir ürün geliştirirken çoğu zaman rakip ürünlerin özellikleriyle ilgili bir liste sunuyor ve proje olarak bunu kullanıyorlar. Ama Sony ürünü çıkarana dek pazar daha ileri bir konuma geçmiş oluyor. Rubinstein bana, iPod’un aslında Sony tarafından üretilmiş olması gerekirdi, diyor ve şöyle devam ediyordu: “Sony Walkman’ler insanların müzik dinleme biçimini değiştirdi. Bu fırsatı parmaklarının arasından nasıl kaçırdılar, hiçbir zaman anlayamayacağım. Bunu onların yapmış olmaları gerekirdi. iPod, Sony olmalıydı.” Rubinstein Sony’nin iPod’u diğer ürünlerini yaralamaktan korktuğu için geliştirmediğini söylüyordu: “Bunun en büyük nedeni kendi ürünlerinizi öldürme korkusudur. Başarılıysalar kendi ürünlerinizi öldürmek istemezsiniz.”<sup class="calibre2"><a href="../Text/steve_split_181.html#footnote-100-154" id="footnote-100-154-backlink">[154]</a></sup> Ama Jobs bundan korkmuyor. Apple’ın en popüler iPod modelini –iPod mini’yi– popülerliğinin en yüksek döneminde daha yeni, daha küçük bir model olan iPod nano’yu geliştirerek öldürdü. Rubinstein şöyle diyordu: “Steve bunu çok yapar. O gemileri yakın diyen tipte biri. Eğer gemileri yakarsanız direnmek ve savaşmak zorunda kalırsınız.”<sup class="calibre2"><a href="../Text/steve_split_182.html#footnote-100-155" id="footnote-100-155-backlink">[155]</a></sup></p>

  <p class="normal">Apple’ın olağanüstü başarılı perakende satış mağazaları şirketin iş alanındaki inovasyon konusunda ortaya koyduğu alışılmadık ama etkileyici bir örnektir. Bu mağazalar ihtiyaçtan doğdu, dijital merkezden esinlendi ve Apple’ın bütün ürünleri gibi –prototipi yapılıp denenme ve iyileştirilme yöntemiyle– geliştirildi.</p>

  <p class="solbaslik">Bir Apple İnovasyonu Vaka İncelemesi:</p>

  <p class="solbaslik">Perakende Satış Mağazaları</p>

  <p class="normal">Bulunduğunuz bölgedeki kalburüstü bir alışveriş merkezine giderseniz bir Apple mağazası görme olasılığınız oldukça yüksektir. Gösterişli Lane Bryant’lar ve Victoria’s Secret’ler arasında parlak beyaz plastik ve gümüş renkli metalle dolu bir ileri teknoloji butiği görürsünüz. Mağazanın bir adı yoktur –sadece paslanmaz çelikten bir yüzeyin ortasında duran büyük parlak bir Apple logosu vardır. Mağazanın metal ön cephesinin alnının aşağısında en yeni iPhone ya da iPod’ların göz alıcı bir biçimde sergilendiği mağazanın ardına kadar açık büyük cam kapılarını görürsünüz.</p>

  <p class="normal">İçeri girince mağazanın ne çok büyük ne çok küçük mütevazı boyutlarda olduğunu görürsünüz. İnsanlarla dolu olacaktır; her zaman öyledir. Mağaza açılırken genellikle içeri girmek için bekleyen insanlar vardır, akşam kapanırken de çıkmaya gönülsüz bazı insanlar.</p>

  <p class="normal">Mağaza çok çekicidir. Kendinizi sanki Stanley Kubrick’in –parlak uzay çağı donanımlarıyla dolu– geleceğindeymiş gibi hissedersiniz. Sergilenen her şeyle oynamakta özgürsünüzdür ve mağazada istediğiniz kadar uzun süre kalabilirsiniz. Birkaç e-postanızı yanıtlayabilir ve birkaç oyun oynayabilirsiniz. Para harcamanız yönünde bir baskı olmaz ve personel en basitinden bile olsa her tür soruyu yanıtlamaktan mutluluk duyacaktır. Akşam da mağazanın arka kısmında küçük bir alanda video düzenleme üzerine bilgiler verilen bir tür kurs vardır. Katılım ücretsizdir.</p>

  <p class="normal">Apple ilk perakende satış mağazasını 19 Mayıs 2001’de California’nın Glendale kentinde açtı ve o zamandan bu yana iki yüzü aşkın sayıdaki mağaza zinciri, perakende alanındaki en gözde mekanlardan biri haline geldi.</p>

  <p class="normal">Apple’ın mağazalar zinciri sadece üç yıl içinde yıllık satışlarda 1 milyar dolara ulaşıp Gap adlı mağazalar zincirinin elinde bulunan rekoru kırarak perakendecilik tarihinin en hızlı büyüyen zinciri olmuştur –2006 baharına dek mağazalar her çeyrekte 1 milyar dolar kazanıyordu.</p>

  <p class="normal">Apple’ın yaptığı işin büyük –ve daha da büyüyen– bir kısmında bu mağazaların büyük payı var ve şirketin yeniden canlanışında da önemli bir rol oynuyorlar. Üstelik mağazaların büyümesi iPod’un muhteşem büyümesi ile aynı zamana rastladı. Müşteriler iPod’lara bakmak için mağazalara gitti ve Mac bilgisayarlarla oyuna daldı –böylece her ikisinin de satışları patladı.</p>

  <p class="normal">Mağazalar son derece kârlıdır. Bir Apple mağazası aynı satış merkezindeki diğer mağazalardan altısının toplamı kadar para kazanabilir –ve büyük bir Best Buy mağazasıyla neredeyse aynı geliri getirebilir ama sadece onun yüzde 10’u kadar bir alanda.</p>

  <p class="normal">Apple mağazaları en kaliteli giyim butikleri gibidir. Ucuz mallar satan bir yer değil bir yaşam tarzı satan lüks ve havalı bir yerdir. Bir şey satın almanız yönünde bir baskı yapılmaz ve personel sıcak ve yardıma hazırdır. Hizmet büyük bir fark yaratmaktadır. Apple mağazaları, büyük marketlerin kakofonisi ve kaba aydınlatmasının tam tersi atmosferleriyle müşterilerin makinelerle oynayıp sonra da suçluluk duymadan ayrılıp gidebileceği, baskı görmediği, ikinci adresleri gibi yerlerdir. Müşterileri pahalı aksesuarlar ya da gereksiz ekstra garanti süreleri satın almaya zorlamak için pusuda bekleyen agresif satış personeli yoktur.</p>

  <p class="normal">Bazıları için temel etken budur ama insanların büyük bir bölümü için biraz dostça, basit bir kılavuzluk bir satış için en önemli anahtardır. Teknolojiye alışık olmayan yeni müşteriler kazanmak için bunun ne kadar büyük bir önem taşıdığı şaşırtıcıdır. Geçenlerde bir müşterinin yeni iPod’unu kullanmak için bir bilgisayara ihtiyacı olup olmadığını sormasına kulak misafiri olmuştum. Başka bir müşteri de iPod’unu bilgisayarına nasıl takacağını ve nasıl müzik yükleyeceğini öğrenmek için normalde teknik destek vermek amacıyla her mağazada hizmet veren Genius Bar’a rezervasyon yaptırıyordu.</p>

  <p class="normal">Bir müşteri yeni bir Mac satın aldığında henüz mağazadan ayrılmadan yeni bilgisayarları ücretsiz olarak kendilerine uygun olarak kişiselleştirilir. Personel müşterinin yazıcısı ya da kamerası için sürücüleri bilgisayara yükler ve internet bağlantısını kurmalarına yardımcı olur. Tek kişisel temasın çıkışta çanta ya da alışveriş arabanızı kontrol eden güvenlik görevlileriyle yaşandığı büyük mağazalardan çok farklı olan bu tür yardımlar Windows’tan Apple’a geçenlerin çok hoşuna gidiyor.</p>

  <p class="normal">Apple mağazaları son derece yoğun olur. Her zaman dolu ve çoğu zaman tıklım tıklım olur. Apple’a göre şirketin mağazaları teknoloji endüstrisinde, büyük süpermarketlerle ve popüler restoranlarla rekabet eden en yoğun perakende mağazaları arasındadır. Apple yeni bir mağaza açacağı zaman mutlaka önceki geceden itibaren oraya gelip bekleyen Apple tutkunlarından bir kuyruk oluşur. Bazı tutkunlar ise yakın bölgelerdeki her mağaza açılışına gider. Kendilerini tamamen Apple tutkunluğuna adamış bir kısım ise Londra, Tokyo ya da California gibi yerlerdeki büyük Apple mağazalarının açılışlarına katılmak için uluslararası ya da eyaletler arası uçuşlar bile yapmaktadır.</p>

  <p class="normal">Jobs, Apple’a geri döndüğü zaman şirketin sadece ayakta kalabilmek için perakende alanında bir varlık göstermek zorunda olduğunu biliyordu. Apple, mağazalarını açmadan önce müşterilerle tek doğrudan teması, yılda iki kez yapılan ve katılımcı sayısı 80 bin zirvesini görmüş olan Macworld konferanslarıydı. (Bugünlerde her gün öğleye kadar 80 binden fazla insan Apple mağazalarını ziyaret ediyor, öğleden sonra da bir o kadar daha!)</p>

  <p class="normal">1990’ların ortalarında Mac’ler posta yoluyla gönderilen kataloglarla ya da çoğu zaman tozlu arka raflara atıldıkları Circuit City ya da Sears gibi perakendecilerde satılıyordu. İhmal ve göz ardı edilen Mac’ler fazla ilgi görmüyordu. Satış personeli, müşterileri ön raflardaki Windows bilgisayarlarına yönlendiriyordu. İşler Apple için öyle kötüydü ki bazı Mac tutkunları kendilerine akşamları ve hafta sonları resmi olmayan satış personeli gibi mağazalarda durma görevi yükleyerek boş zamanlarında umutsuzca Mac satmaya çalışıyorlardı.</p>

  <p class="normal">Apple 1990’ların sonlarında ComUSA mağazalarında, mağaza içinde mini mağaza biçiminde denemeler yapmaya başladı ve bu deneyim Jobs’a Apple’ın ana caddelerde, satış merkezlerinde varlığını genişletmesi ve bunu da Mac alışverişini Apple tarzı bir deneyime dönüştürerek yapması gerektiğini gösteren küçük bir başarı getirmişti. Ama Jobs bütün kontrolü elinde tutmak istiyordu ve bu da sadece Apple’ın kendi mağazalarını açması durumunda gerçekleşebilirdi. <span class="ideitalik">Wall Street Journal</span>’a şöyle diyordu: “ürünlerimizin satın alınma deneyiminin en iyi alışveriş deneyimi olmasını istiyordum ve aracı satıcıların mağazalarına yeterli miktarda yatırım yapmadıklarını ya da satışları artırmak için gereken diğer şeyleri yapmadıklarını düşünüyordum.” Jobs’ın söylediği şu ifadeye dikkat edin: “en iyi alışveriş deneyimi.” Jobs’ın bütün çalışmaları gibi mağazalar da müşteri deneyimi odaklıdır.</p>

  <p class="normal">Jobs o sıralarda müşterilerin yüzde 95’inin “Apple’ı göz önünde bile bulundurmadığını” ve şirketin onlara Macintosh bilgisayarlarının yaşamlarının merkezine nasıl yerleşebileceğini gösterecek bilgili kadrosu olan bir yere gereksinim duyduğunu söylüyordu. Mağazalar özellikle Windows kullanıcılarını hedef alacaktı. Onlara Mac’leri kontrol edebilecekleri sıcak bir ortam sunacaklardı. Mağazalar için kullanılan ilk sloganlardan biri Mac’in yüzde 5’lik pazar payı ile Windows’un yüzde 95’lik pazar payına gönderme yaparak “5’i düştü hedef 95” diyordu.</p>

  <p class="normal">Jobs perakende alanında yenilgiden usanmıştı bu nedenle her zamanki numarasına başvurarak olabilecek en iyi adamı bulmaya çalıştı ve bu çabası Gap mağazalarının başkan ve CEO’su Millard “Mickey” Drexler’ı göreve getirmesiyle sonuçlandı. 1999 Mayıs’ında Drexler Apple yönetim kuruluna girdi. Jobs bir basın bülteninde şöyle diyordu: “Apple tüketici pazarındaki büyümesini sürdürürken onun pazarlama ve perakendecilikteki uzmanlığı olağanüstü bir kaynak olacaktır. O, Apple yönetim kuruluna tamamen farklı bir boyut kazandıracaktır.”</p>

  <p class="normal">Jobs daha sonra Target mağazalarını, Wal-Mart mağazalarının olduğu bir yarışta figüran olarak kalmaktan çıkarıp güç yetirilebilir bir tasarımı olan üst düzey bir satıcı haline getirmiş olan perakendecilik duayeni Ron Johnson’u aradı. Johnson, Target mağazalarının tasarımını yapmak için ünlü tasarımcı marka ve isimlerle çalışmış ve bu da mağazaya Fransızcayı andıran “Tar-je” takma ismini kazandırmıştı. Şimdi Apple’ın perakende bölümünün kıdemli başkan yardımcısı olan Johnson şöyle diyor: “Sekiz yıl sonra tasarım artık onların iş stratejilerinin bir köşe taşı olmuştur.”<sup class="calibre2"><a href="../Text/steve_split_183.html#footnote-100-156" id="footnote-100-156-backlink">[156]</a></sup></p>

  <p class="normal">Jobs iri yapılı, dost canlısı, alnına dökülen yumuşak saçları ve kocaman bir gülümsemesi olan, Ortabatı Amerikalı Johnson’u Ocak 2000’de göreve getirdi. Jobs’ın ona söylediği ilk iki sözcük, “Perakendecilik zor” oldu ve sonra da şöyle devam etti: “Bu alanda çalışmaya bir parça korkarak devam edeceğiz çünkü perakendecilik zor iş.”<sup class="calibre2"><a href="../Text/steve_split_184.html#footnote-100-157" id="footnote-100-157-backlink">[157]</a></sup></p>

  <p class="normal">İlk başta Johnson Apple için çalıştığını hiç kimseye söyleyemedi. Rakipler Apple’ın perakendecilik planlarının kokusunu almasın diye –ikinci adının farklı bir versiyonu olan– John Bruce şeklinde takma bir ad ve sahte bir iş ünvanı kullandı. Johnson, Apple birkaç mağaza açana dek şirket içinde bile gerçek adını kullanmadı.</p>

  <p class="normal">2001 Mayıs’ında Apple ilk perakende mağazasını açtığında uzmanların çoğu şirketin çok pahalıya patlayacak bir hata yaptığını düşünüyordu. Kendi perakende mağazaları olan tek bilgisayar şirketi Gateway mağazalarını kapatmaya başlamıştı bile. Gateway’in mağazaları müşteri çekemiyordu. Bu mağazalar anlaşılmaz bir şekilde stok bulundurmuyordu. Müşteriler ürünlere bakabiliyor ama internet üzerinden sipariş vermek zorunda kalıyordu. Bu da anında satış yapma fırsatlarını yok ediyordu. Gateway’e gelen müşteriler oradan alışveriş yapmak yerine farklı üreticilerden gelen alternatifleri karşılaştırabildikleri –ve istediklerini hemen orada satın alabildikleri– büyük mağazalara yöneliyordu.</p>

  <p class="normal">Bu sırada Apple da henüz bu durumdan önemli miktarda bir tersine dönüş sağlayamamıştı. İnternet şirketleri balonu sönmeye başlamıştı, NASDAQ hızla düşüyordu ve bilgisayar alanında en iyi iş modeli olarak görünen Dell –internet üzerinden doğrudan satış yapıyordu– her geleni eziyordu. Apple’ın gelirleri 12 milyardan 5 milyar dolara düşmüş ve kâr yazabilecek duruma güçlükle ulaşabiliyordu. iPod’un piyasaya sürülmesine daha altı ay vardı (ve sürüldüğünde büyük bir başarı elde edip etmeyeceği konusunda hiç kimsenin bir fikri yoktu). Bu nedenle bu dönem, ayakta kalma mücadelesi veren bir şirketin perakendecilik alanında pahalı ve kanıtlanmamış bir deneme yapması için muhtemelen en kötü zaman gibi görünüyordu.</p>

  <p class="normal">Perakendecilik uzmanı David A. Goldstein <span class="ideitalik">Business Week</span> dergisine o dönemin en yaygın kanısını yansıtacak şekilde “Onlara bu acı verici ve pahalıya mal olacak hatadan dönmeleri için iki yıl veriyorum” diyordu. Hiçbir endüstri gözlemcisi, Wall Street analisti ya da gazeteci bunun iyi bir fikir olacağı yönünde bir fikri kayıtlara geçirmedi. <span class="ideitalik">Business Week</span>, “Dışarıdan neredeyse hiç kimse, ne kadar iyi düşünülmüş ve tasarlanmış olursa olsun yeni mağazaların Apple’ı sıcak bir büyüme yoluna geri döndüreceğini düşünmüyor” diyordu.<sup class="calibre2"><a href="../Text/steve_split_185.html#footnote-100-158" id="footnote-100-158-backlink">[158]</a></sup></p>

  <p class="solbaslik">Yol Boyunca Yaşamları Zenginleştirme</p>

  <p class="normal">1990’lara dek mağazaların çoğu büyük süpermarket modeli ile çeşitli üreticilerin ürünlerini satardı. Ama 1980’lerin sonlarında Gap mağazaları başka markaları bırakıp sadece kendi giyim ürünleri üzerine yoğunlaşarak perakendecilikte bir devrim gerçekleştirdi. Gap dağ gibi “temel günlük giysi” yığınlarını satarak roket hızıyla yükselişe geçti. 1983’te 480 milyon dolar olan gelirleri 2000’de 13,7 milyar dolara ulaştı ve en hızlı büyüyen perakende zinciri olarak tarih kitaplarına geçti. (Bu noktadan sonra yatay olarak yola devam etti ama bu farklı bir konu.) Gap modeli artık Sony, Nokia ve Samsung gibi bazı teknoloji firmaları tarafından ama özellikle giyim alanındaki birçok perakendeci tarafından taklit edilmektedir. İnternet şirketleri patlaması yaşanan 90’ların kalıcı olmayı başaran internet perakendecisi Dell bile alışveriş merkezlerinde satış noktaları açıyor ve Wal-Mart, Cotsco ve Avrupa’da Fransız firması Carrefour süpermarket zincirleri aracılığıyla bilgisayar satıyor.</p>

  <p class="normal">Perakendecilerin çoğu sadece olabildiğince fazla ticari mal satmakla ilgilenir. Gateway buna “hareket eden metal” diyordu. Bu düşünce Gateway’in bazı kaçınılmaz sonuçlara ulaşmasına yol açtı: düşük maliyetli olma, fiyatta rekabet etme ve mağazaları, yol üstü olmayan otoparklar gibi gayrimenkul fiyatlarının ucuz olduğu yerlerde açma. Ama bütün bu kararların berbat olduğu ortaya çıktı.</p>

  <p class="normal">En büyük sorun kimsenin Gateway mağazalarına gitmiyor olmasıydı. İnsanların çoğu iki ya da üç yılda bir bilgisayar alıyordu. Bir Gateway mağazasında alışveriş yapmak için müşterilerin yollarını değiştirmesi, uzak bir yere gitmesi gerekiyordu. Mağazalar genellikle alışveriş yaptıkları yerde –alışveriş merkezlerinde– değildi. Mağaza uzak bir otopark alanındaydı. Gateway perakendecilik operasyonunun zirvesindeyken 200 mağazaya sahip olduğu ve 2 bin 500 insan çalıştırdığı sırada müşteri trafiği haftada 250’ydi. Evet: <span class="ideitalik">bir haftada</span> 250 ziyaretçi. Gateway, ancak ara sıra iyi iş yapabildiği birkaç yıldan sonra 2004 Nisan’ında bütün mağazalarını kapattı –çok acı ve pahalıya mal olan bir hataydı.</p>

  <p class="normal">Diğer yandan Jobs müşterileri mağazalara çekmek istiyordu. Müşterilerin Apple’ın dijital yaşam tarzının tadını alabileceği –ve bir makine alarak çıkacağını umduğu– bir “yaşam tarzı” mağazası yaratmak istiyordu.</p>

  <p class="normal">İlk önemli kararlardan biri mağazaların insan trafiğinin fazla olduğu alanlarda açılmasıydı. İlk karar çığır açıcı özelliğini kanıtladı ama ilk başta işlek yerler pahalı olacağı için herkes tarafından eleştiriliyordu.</p>

  <p class="normal">Apple seçkin alışveriş merkezlerini ve trend haline gelmiş alışveriş bölgelerini seçti. Amaç ayak alıştırmak ve meraklıların uğrayıp diğer tarafta, yani Apple tarafında olmanın nasıl bir şey olduğunu öğrenecekleri türde bir mağaza açmaktı. Bilgisayar müşterilerinin çoğu yeni bir bilgisayar alırken Apple’ı düşünmüyor bile olsa uzak bir otopark alanındaki uzak bir mağazaya gitmek için 20 dakika yol kat edecek değillerdi. Jobs <span class="ideitalik">Fortune</span> dergisine şöyle diyordu. “Gayrimenkul çok daha pahalıydı.” Ama insanlar “zamanlarının 20 dakikasına kumar oynamayacaklardı. Zamanlarından sadece 20 adıma kumar oynayacaklardı.”<sup class="calibre2"><a href="../Text/steve_split_186.html#footnote-100-159" id="footnote-100-159-backlink">[159]</a></sup> İşte bu, eski bir gayrimenkul mantrasıdır –konum, konum, konum.</p>

  <p class="normal">Apple, mağazaların konumlarını nüfus verileri ve kayıtlı müşteriler hakkındaki bilgileri kullanarak planladı. Apple, mağaza yerlerini seçerken kullandığı ölçütleri hiçbir zaman açıklamamıştır ama Apple’ın perakendecilik stratejisini yakından gözlemleyen Garry Allen, işlettiği ifoAppleStore.com adresli, Apple mağazalarına adanmış internet sitesinde şirketin bu girişimlerde içinden geçtiği süreçlerdeki parçaları bir araya toplamıştır. Allen’a göre, bu ölçütler bölgedeki kayıtlı Apple müşterilerinin sayısı, özellikle yaş ve hane halkı gelir düzeyleri ile ilgili bazı demografik bilgiler ve belli başlı okul ve üniversitelere ve –zeki bir şekilde– eyaletlerarası anayollara yakınlık gibi özelliklerin bir bileşimiydi. Apple’ın karşılaştığı en büyük sorun uygun alışveriş merkezlerinde yer bulmaktı. Örneğin Apple’ın kendi memleketi San Francisco’da iyi bir konum için üç yıl beklemek zorunda kaldılar.</p>

  <p class="normal">Jobs’la yaptıkları ilk strateji toplantılarından birinde Ron Johnson’a bütün ürün çeşitleri tanıtıldı: iki dizüstü bilgisayar ve iki masaüstü bilgisayar. Bu, iPod çıkmadan önceydi. Johnson yaklaşık 600 metrekarelik mağazaları sadece dört ürünle doldurma beklentisiyle karşı karşıyaydı. Johnson şöyle diyor: “Ve bu çok zorlu bir görevdi ama en iyi fırsatı getirecek biçimde sonuçlandı çünkü ‘madem bu boyutlardaki bir mağazayı dolduracak kadar ürünümüz yok o zaman biz de mağazayı sahiplik deneyimi ile dolduralım’ dedik.”<sup class="calibre2"><a href="../Text/steve_split_187.html#footnote-100-160" id="footnote-100-160-backlink">[160]</a></sup></p>

  <p class="normal">Jobs ve Johnson mağazalar üzerinde düşünmeye alışılmadık bir vizyonla başladılar –Johnson’un dediğine göre “yaşamları zenginleştirmek için.” Johnson bunu şöyle açıklıyor: “Apple’ın perakendecilik modelini düşünürken Apple ile bağlantılı olması gerekir, dedik. Çok kolay ortaya çıktı… yaşamları zenginleştirmek. Yaşamları zenginleştirme. Apple’ın 30 yılı aşkın bir süredir yaptığı zaten buydu.” <sup class="calibre2"><a href="../Text/steve_split_188.html#footnote-100-161" id="footnote-100-161-backlink">[161]</a></sup></p>

  <p class="normal">Yaşamları zenginleştirme hedefi bizi iki açık hedefe yönlendirdi: mağazaları müşteri deneyimi çevresinde tasarlama ve ürün ömrü boyunca sahip olma deneyiminin farkında olma.</p>

  <p class="normal">İlk olarak, mağazayı müşteri deneyimi çevresinde tasarlamak perakende deneyimi ile tasarlamakla aynı şey değildir. Perakendecilerin çoğu müşterilerin mağazada ürünleri nasıl bulup seçeceği, sonra da onlara olabildiğince fazla para harcatma konuları üzerine yoğunlaşırlar. Ama Jobs ve Johnson, kendilerine ürünlerin müşterilerin yaşamları, yaşam deneyimleri bağlamına nasıl uyacağını soruyorlardı. Johnson bu konuda şöyle diyor: “Müşterilerin mağaza içindeki deneyimleri hakkında düşünmüyorduk. ‘Bu mağazayı onların yaşam deneyimleri çevresinde tasarlayalım’ diyorduk.”</p>

  <p class="normal">İkinci bir noktayı da Johnson şöyle açıklıyor: “Mağazalarımızın müşteri için bir sahiplik deneyimi yaratmasını istiyoruz, dedik.” Mağaza alışveriş işleminin gerçekleştiği anla değil ürünün ömrüyle ilgili olmalıydı. Pek çok mağazada satın alma işlemi mağazayla ilişkiyi sona erdirir. Apple mağazalarında ise “Biz bunu ilişkinin başladığı nokta olarak düşünüyoruz.”</p>

  <p class="normal">Johnson şöyle diyor: “Bu nedenle bir liste hazırladık. Yaşamları zenginleştirme nasıl yapılır?” Mağazada sadece doğru ürünlerin olması gerektiği kararlaştırıldı. Çok fazla ürün müşterilerin kafasını karıştırır. Johnson seçenekleri sınırlandırmanın yararlarını Target mağazalarında öğrenmişti. Target yöneticilerinden bazıları rafların olabildiğince çok ürünle doldurulmasını istiyordu. Target’te aynı anda 31 ekmek kızartma makinesi modeli bulunuyordu. Ama Johnson mutfak malzemelerinin önde gelen perakendecisinin –Williams Sonoma’nın– sadece iki ekmek kızartma makinesi modeli bulundurduğunu öğrenmişti. Johnson şu sonuca varıyor: “Önemli olan geniş bir ürün çeşidi bulundurmak değil doğru ürün çeşitlerini sunmak.”<sup class="calibre2"><a href="../Text/steve_split_188.html#footnote-100-162" id="footnote-100-162-backlink">[162]</a></sup></p>

  <p class="normal">Jobs ve Johnson ayrıca müşterilerin bütün ürünlerde “deneme sürüşü” yapmaya da teşvik edilmesi gerektiğine karar verdiler. O sırada bilgisayar mağazalarının çoğu vitrinlerde çalışan ürünler bulunduruyordu ama müşteriler bunlara yazılım yükleyemiyor, internete bağlanamıyor ya da dijital fotoğraf makinelerinde oradaki bilgisayarlara fotoğraf aktaramıyordu. Apple mağazalarında müşterilere satın almadan önce bir makinenin bütün yönlerini deneme serbestliği verilecekti.</p>

  <p class="normal">Jobs ilk başta birkaç mağaza açıp neler olacağını görme fikri üzerinde kafa yoruyordu. Ama Mickey Drexler’ın önerisi üzerine Apple’ın Cupertino merkez binasının yakınındaki bir depoda gizli bir örnek mağaza yaptırdı. Mağazalar da Apple’ın ürünlerinde izlenen aynı yöntemle tasarlanacaktı: bir prototip hazırlanacak, incelenecek ve mükemmele ulaşana dek geliştirilecekti.</p>

  <p class="normal">Johnson 20 kadar perakende uzmanı ve mağaza tasarımcısından oluşan bir ekip kurdu ve farklı mağaza tasarımları üzerinde denemeler yapmaya başladı. Ekip mağazaya müşteri dostu ve yaklaşılabilir bir hava vermek için doğal malzemeler kullanmaya karar verdi: ahşap, taş, cam ve paslanmaz çelik. Renkler nötr olacak ve mağazalarda ürünlerin ışıl ışıl görünmesi için çok iyi bir aydınlatma yapılacaktı. Tipik olarak ayrıntılara ödünsüz bir özen gösteriliyordu. Jobs ilk günlerde tasarım ekibiyle her hafta yarım gün toplantı yapıyordu. <span class="ideitalik">Business 2.0</span> dergisine göre, bu toplantılardan birinde sadece renkli iMac’lerin mağaza içinde de parlak reklam afişlerinde olduğu gibi parlaması için üç farklı ışıklandırma modeli üzerinde yorucu bir değerlendirme yapılmıştı. Johnson diyordu ki: “Mağazadaki her küçük eleman bu ayrıntılar göz önünde bulundurularak tasarlanır.”<sup class="calibre2"><a href="../Text/steve_split_189.html#footnote-100-163" id="footnote-100-163-backlink">[163]</a></sup></p>

  <p class="normal">Birkaç aylık bir çalışmadan sonra 2000 Ekim’inde prototip mağaza neredeyse hazır hale geldiğinde Johnson’a ilham geldi. Mağazanın Apple’ın bilgisayarı dijital yaşam biçiminin merkezine koyan dijital merkez felsefesini yansıtmadığını fark etti. Prototip mağaza tıpkı Best Buy mağazalarındaki gibi bir köşeye bilgisayarlar başka bir köşeye de fotoğraf makineleri konularak düzenlenmişti. Johnson müşterilere bir dijital fotoğraf albümü oluşturma ya da evde çekilen bir filmi DVD’ye kopyalama gibi şeyleri Mac kullanarak nasıl yapabileceklerini göstermek için mağazada bilgisayarların ve fotoğraf makinelerinin bir arada gruplandırılması gerektiğini fark etmişti.</p>

  <p class="normal">Johnson, Jobs’a “Steve, bence bu yanlış,” dedi. “Sanırım bir hata yapıyoruz. Bu, sadece ürünlerle ilgili bir konu değil söz konusu olan dijital gelecek.”<sup class="calibre2"><a href="../Text/steve_split_190.html#footnote-100-164" id="footnote-100-164-backlink">[164]</a></sup> Johnson müşterilere bilgisayara bağlanan fotoğraf makineleri, kameralar ve MP3-çalarlarla işler haldeki dijital merkezlerin gösterilmesinin daha etkili olacağını fark etti. Çalışan makineler, Mac’in dijital fotoğrafçılık, video düzenleme ve müzik yapma –yani müşteri adaylarının gerçekten yapmak isteyecekleri etkinlikler– için nasıl kullanılabileceğini gösteren “çözüm bölgeleri” biçiminde düzenlenecekti.</p>

  <p class="normal">İlk başta Jobs mutlu olmaktan çok uzaktı: “Sen ne dediğinin farkında mısın? Tekrar en baştan başlamamız gerektiğini biliyor musun?” diye bağırarak oradan fırtına gibi çıkıp kendi ofisine gitti. Ama kısa bir süre sonra Jobs’ın ruh hali değişti. Bir saat içinde Jobs daha sakin bir halde Johnson’un ofisine tekrar geldi. Johnson’a Apple’ın iMac gibi en iyi ürünlerinin rafa kaldırılıp en baştan yeniden başlatıldığını söyledi. Bu, sürecin bir parçasıydı. Jobs sonradan <span class="ideitalik">Fortune</span> dergisine verdiği bir röportajda ilk tepkisinin “Aman Tanrım, hapı yuttuk!” şeklinde olduğunu ama Johnson’un haklı olduğunu söyleyecekti. “Bu bize altı, dokuz aya mal oldu. Ama son derece doğru bir karardı.”<sup class="calibre2"><a href="../Text/steve_split_191.html#footnote-100-165" id="footnote-100-165-backlink">[165]</a></sup></p>

  <p class="normal">Yeni tasarımdan sonra prototip mağaza dört bölüme ayrılmıştı ve her biri Johnson’un “çözüm bölgeleri” halindeydi. Mağazanın ön kısmının dörtte biri ürünlere, diğer bir dörtte birlik bölümü müzik ve fotoğraflara üçüncü dörtte birlik bölümü Genius Bar ve filmlere, mağazanın en arkasında kalan dörtte birlik bölümü ise aksesuar ve diğer ürünlere ayrılmıştı. Amaç, müşterilerin –konuşma, dijital resimleri paylaşma ya da DVD’leri düzenleme ya da kayıt etme gibi– çözülmesini istedikleri yaşam tarzı sorunlarına bütün “çözümleri” bulabileceği bir yer yaratmaktır.</p>

  <p class="normal">Mağazalar sadece ürünlerin sergilendiği değil kütüphane gibi halka açık bir yer olarak tasarlanır. Johnson şöyle diyor: “Mağazaların ürünlerle ilgili olmasını değil Apple mağazalarını mağaza olmanın çok ötesine götüren bir deneyimler dizisi ile ilgili olmasını istiyoruz.”<sup class="calibre2"><a href="../Text/steve_split_192.html#footnote-100-166" id="footnote-100-166-backlink">[166]</a></sup></p>

  <p class="normal">Apple, internete bağlı bilgisayarlara sınırsız erişim izni ve birçok mağaza içi etkinlik düzenleyerek mağazaların her zaman tıklım tıklım olmasını sağlar. Her hafta ücretsiz workshoplar, kurslar ve –büyük Apple mağazalarında– yaratıcı profesyonellerin konuşmaları ve müzik gruplarının etkinlikleri olur. Apple Kampı ise geleneksel olarak hareketsiz geçen yaz aylarında yaz boyu süren bilgisayar kurslarına katılmak isteyen binlerce küçük öğrenciyi kendisine çeker.</p>

  <p class="normal">Büyük, amiral gemisi mağazalarda müşterileri geleneksel olarak daha az bir trafiği olan ikinci kata çıkmaya özendiren camdan yapılmış merdivenler vardır. (Cam merdivenler büyük ilgi görmüş ve çeşitli ödüller almıştır.)</p>

  <p class="solbaslik">Genius Bar’a Kadar Uzanan Rahatlık</p>

  <p class="normal">Apple mağazalarındaki en önemli inovasyon Genius Bar’daki uygulamalı eğitim ve teknik destektir. 2000 yılında bilgisayar onarımları birkaç hafta sürebiliyordu. Müşteriler teknik servise telefon etmek, makineyi şirkete göndermek ve geri dönmesini beklemek zorundaydı. Johnson “insanların yaşamını zenginleştirmek bu değil”<sup class="calibre2"><a href="../Text/steve_split_193.html#footnote-100-167" id="footnote-100-167-backlink">[167]</a></sup> diyordu. Apple onarım işlerini birkaç güne indirerek hizmet hızı konusunda müşterinin kendi semtindeki kurutemizlemecilerle rekabet edecek bir dönüşüm gerçekleştirmeye karar verdi.</p>

  <p class="normal">Genius Bar Apple mağazalarının en ayırt edici ve en popüler özelliği haline gelmiştir. Müşteriler sorunlarla karşılaştıklarında yüz yüze arıza arama işlemi yapmayı ya da servise bırakmak yerine yerel alışveriş merkezine götürmeyi seviyorlar. Johnson “Müşteriler Genius Bar’ımızı seviyor” diyordu.</p>

  <p class="normal">Apple, 2006’da, sıradan bir haftada Genius Bar’ı bir milyonu aşkın insanın ziyaret ettiğini hesaplamıştır. Büyük mağazalarda ise çoğu zaman mağaza açılmadan önce Genius Bar için kuyrukta bekleyen insanlar olur. Bu neredeyse haddinden fazla başarılı olmuş bir uygulamadır. Mağazalara gelen ziyaretçilerdeki olağanüstü artış yüzünden Genius Bar’lar aşırı ilgi görmüş ve çoğu yerde taleple başa çıkmak için randevu uygulaması başlatılmıştır.</p>

  <p class="normal">Genius Bar fikri aslında müşterilerden gelmişti. Johnson bir odak grubuna herhangi bir müşteri hizmetleri uygulaması ile yaşadıkları en iyi deneyimin ne olduğunu sormuştu. Gruptakilerin çoğu satış için değil yardım için kurulan otel konsiyerj masalarından söz etmişti. Johnson da bilgisayar için bir konsiyerj masası kurmanın iyi bir fikir olabileceğini fark etti. Buraların arkadaş canlısı, sıcak küçük bir bar gibi tasarlanıp barmenin içki yerine ücretsiz tavsiyeler sunabileceğini düşündü.</p>

  <p class="normal">Johnson bu fikri Jobs’a ilk önerdiği zaman patron biraz kuşkucu yaklaştı. Jobs yüz yüze destek fikrini beğenmişti ama yığınla teknoloji meraklısının olduğunu bilen Jobs halka ilgilenebilecek insan kalitesini yakalayamamaktan korkuyordu. Ama Johnson gençlerin çoğunun bilgisayarlara aşina olduğuna ve teknoloji konusunda yetkin, canayakın ve hizmet amaçlı personel bulmakta fazla güçlük çekmeyeceklerine Jobs’ı ikna etti.</p>

  <p class="normal">Johnson’nın personel konusundaki en önemli fikri tüketici elektroniği perakendeciliğinde standart bir uygulama halinde bulunan satış komisyonunun kaldırılması fikriydi. Johnson “Apple’daki insanların benim deli olduğumu düşündü”<sup class="calibre2"><a href="../Text/steve_split_194.html#footnote-100-168" id="footnote-100-168-backlink">[168]</a></sup> diyor. Ama Johnson mağazaların satış güdümlü baskıcı yerler olmasını istemiyordu. Personelin müşterilerin cüzdanlarına değil kalplerine girmesini istiyordu.</p>

  <p class="normal">Satış personelinin –pek çoğu Apple hakkında kuşkucu Windows kullanıcılarından oluşan– müşterileri Mac’e geçmeye kibarca ikna etmesi gerekirdi. Johnson potansiyel müşterilerin çoğu için bunun hızlı bir karar olmayacağını biliyordu. Karar vermeden önce muhtemelen mağazaya üç ya da dört kez geleceklerdi ve Johnson müşterilerin ilk temas kurdukları görevlinin görev başında olmamasından kaygılanmamalarını istiyordu.</p>

  <p class="normal">Johnson komisyon ödemek yerine çalışanların statülerini yükseltmeye karar verdi. Personelin en iyisi Mac Genius yani tiyatrodaki sunucu kademesine yükselecekti. Johnson şöyle diyor: “Görevin Ben bir Mac Dehası’yım gibi bir kademeye yükseltildi. Ben kentin en iyi Mac adamıyım. İnsanlar kendilerine yardım etmem için mağazaya gelip benimle buluşmak için internette beni arıyor. Benim işim deneyimle insanlar açısından mağazayı zenginleştirmek.”</p>

  <p class="normal">Komisyon olmaması işi saf ticari konumdan çıkarıp onu daha çok bir meslek yani bir tür profesyonellik haline getirir. Personelin çoğu yarı zamanlı ya da saat ücretli olarak çalışıyor olsa bile bir tür profesyonel statünün tadını çıkarırlar. Johnson diyor ki: “Bu yaklaşım, sıkıcı ve zahmetli ‘harekete geçip satış yapmam, müşterilerle ilgilenmem gerek’ sorununu ortadan kaldırır. Hemen insanların yaşamını zenginleştiriyorum anlayışını getirir. Ve biz de insanlarımızı buna göre seçiyor, motive ediyor ve eğitiyoruz.” Elbette bu bir Apple klasiğidir: Perakendeciliğe bile bir misyon bilinci aşılanmıştır.</p>

  <p class="normal">Apple okulu yeni bitirmiş ve Apple mağazalarında çalışmayı iyi bir ilk iş olarak gören yaratıcı bilgisayar dostları bulmaya çalışır. Apple bir teşvik olarak hizmetiçi eğitim teklif eder. Personel mağazada çalışırken Final Cut Pro, Garageband ve ileride yararlı olabilecek diğer profesyonel yazılım uygulamalarının nasıl kullanıldığını öğrenir. İşe giriş ve işten çıkış oranı, Apple’ın açıklamalarına göre, endüstri ortalaması yüzde 50 olmasına karşın Apple mağazalarında yüzde 20’lik görece düşük bir oranda kalmaktadır.</p>

  <p class="normal">Mağazalar iyi tasarlanmış alışveriş merkezleri konumundan, evrim geçirerek öğrenme ortamlarına dönüşüyor. Apple büyük mağazalarının bazılarında ek olarak tavsiye ve onarım amaçlı bir iPod barı ve müşterilere film yapma ya da fotoğraf albümleri gibi yaratıcı projeler konusunda yardım amaçlı Studio barı gibi “tavsiye” barları da açmaktadır. Ücretsiz tavsiye fikri diğer perakendecilere de yayılmaya başladı. Örneğin Whole Foods süpermarketleri 2006’da Teksas’ın Austin kentindeki bir mağazasında yemek tarifleri ve içerikleri konusunda bir tavsiye barı açarak deneme yapmaya başladı.</p>

  <p class="normal">Bilgisayar şirketlerinin çoğu mallarını yüksek hacimli büyük mağazalarda satarken ve sadece telefonla destek hizmeti sunarken Apple’ın mağazaları radikal ve farklı bir girişimdir. Johnson, mağazalara, bir bilgisayar yerine insanla ilgilenmek anlamında, “high touch” diyor. Bu terim bazen iyi müşteri hizmetleri anlamında kullanılıyor. Nordstrom ve Starbucks’ın “yüksek duyarlılık” gösterdiği söylenir ama hiç kimse bu terimi daha önce bilgisayarla kullanmayı denememişti. Johnson şöyle diyordu “İleri teknolojili bir dünyada biraz “yüksek duyarlılık” görmek iyi olmaz mı?” Jobs ve Johnson bilgisayar dünyasına iyi bir hizmet verme anlayışını yerleştirmeye ve insanların teknoloji alışverişlerinin şeklini değiştirmeye karar vermişlerdi.</p>

  <p class="normal">Perakende mağazaları Apple’ın işteki inovasyonunun bir göstergesidir. Felsefe, tasarım ve mağazadaki ürünlerin düzenlenişi dijital merkez stratejisinden geliyordu, uygulama ise Jobs’ın müşteri deneyimleri üzerine ödünsüz bir biçimde odaklanmış olmasından.</p>

  <div class="calibre1" id="calibre_pb_15"></div>
</body>
</html>
