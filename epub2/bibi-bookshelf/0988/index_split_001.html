<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>HAYALETİN SIRRI</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h2 class="block_2" id="toc_id_13">NEKROMANSİ </h2>
	<p class="block_4">Güneye indikçe hava daha da soğuyor, yağmur yerini tekrar kara bırakıyordu. Çok yorgundum ve hiç vakit kaybetmeden Hayalet’in evine gitmek istiyordum, fakat Alice’e önce onu ziyaret edeceğime dair söz vermiştim ve bu sözümü tutmak da istiyordum.</p>
	<p class="block_4">Moor View Çiftliği göründüğünde hava kararmaya başlamıştı bile. Rüzgâr azalmış, bulutlar dağılmıştı. Ay yükseliyor, yağan karsa her şeyi olduğundan daha aydınlık gösteriyordu. Çiftlik evinin ötesindeki göl kapkara bir ayna gibi yıldızları yansıtıyordu.</p>
	<p class="block_4">Çiftlik karanlığa gömülmüştü. Kışın çoğu çiftçi erkenden yatar; ben de böyle olmasını bekliyordum. Fakat Alice’in geldiğimi hissedip benimle buluşmak için dışarı çıkmanın bir yolunu bulmuş olmasını umuyordum. Çiftliği çevreleyen çitleri aştım, tarlalardan geçerek yıkık dökük binalara doğru ilerledim. Hemen önümde bir büyükbaş ahırı vardı ve içeriden gelen beklenmedik sesi duyunca yarı aralık kapının önünde durdum. Biri ağlıyordu.</p>
	<p class="block_4">Kapıdan girdiğimde hayvanlar huzursuz olup sağa sola kaçıştılar. Kötü kokuyu anında fark ettim. Bu, ahırlardaki alışılagelmiş hayvan ve dışkı kokusu değildi. Bu, sığırlarla domuzlarda görülen bir tür ishal hastalığının kokuşuydu. Tedavisi vardı, gelgelelim bu hayvanlar hasta ve bakımsızdı. Buraya son gelişimden bu yana işler daha da kötüye gitmişti.</p>
	<p class="block_4">İşte tam o sırada birinin beni izlediğini fark ettim. Bay Hurst, hemen solumda, ay ışığının aydınlattığı bir alanda duran süt sağma taburesinde oturuyordu. Yaşlı adamın yanaklarından yaşlar süzülüyordu ve orada öylece oturmuş, bana bakıyordu. Acı, yüzünü kaplamıştı. Ayağa kalktığında bir adım geriledim.</p>
	<p class="block_4">Çek git buradan! Rahat bırak beni! diye bağırarak yumruğunu salladı. Baştan aşağı bembeyaz kesilmişti.</p>
	<p class="block_4">Şaşkına dönmüş ve üzülmüştüm. Bay Hurst son derece sakin ve ılımlı biri olmuş, ne Alice’e ne de bana bir kez olsun kötü bir söz söylemişti. Başımı eğip dışarı çıktım. Onun için çok üzülüyordum. Morgan ona çok kötü davranıyor olmalıydı. Bu kadar üzgün ve utanç içinde olmasının başka sebebi olamazdı. Ne yapmam gerektiğini bilemiyordum ve bu konuyu Alice’le konuşmanın en iyisi olacağına karar verdim.</p>
	<p class="block_4">Bahçeye dek yürümeye devam ettim. Ev hâlâ karanlıktı ve ne yapmam gerektiğinden emin değildim. Bu kadar yaklaştığımı anlamaması için Alice’in çok derin bir uykuda olması gerekirdi. Bir süre buz gibi soğukta bekledim.</p>
	<p class="block_4">Arka kapıya gittim ve kapıyı iki kez çaldım. Bir kez daha çalmama gerek kalmadı. Çok geçmeden kapı gıcırdayarak aralanınca ay ışığında gözlerini kırpıştırarak bana bakan Bayan Hurst belirdi.</p>
	<p class="block_4">Alice’le konuşmam gerek, dedim.</p>
	<p class="block_4">Gel gel, içeri gel, dedi zayıf ve boğuk bir sesle.</p>
	<p class="block_4">Kapı eşiğinde yalnızca bir paspas vardı, ben de içeri girerken gülümseyip ona teşekkür ettim ve çizmelerimdeki karı iyice silkeledim. Hemen karşımızda iki kapı vardı. Sağdaki kapalıydı; Morgan’ın odasına açılan kapıysa aralık duruyordu, içeriden mum ışığının geldiğini görebiliyordum.</p>
	<p class="block_4">İçeri gir, diyerek ışığı işaret etti.</p>
	<p class="block_4">Bir an için Alice’in Morgan’ın odasında ne aradığını düşünerek duraksasam da içeri girdim. Odada ağır bir içyağı kokusu vardı ve nedense ilk fark ettiğim şey büyük, pirinç bir mumluğa oturtulmuş kalın, simsiyah bir mum oldu.</p>
	<p class="block_4">Her iki ucunda da birer sandalyenin durduğu uzun, ahşap masanın tam ortasına konulmuştu.</p>
	<p class="block_4">Alice’i görmeyi bekliyordum, ama yanılmıştım. Masanın bana yakın ucunda, mum ışığına doğru bakan kukuletalı bir siluet vardı. Bana dönünce sakalını, o alaycı gülümsemesini tanıdım. Bu Morgan’dı.</p>
	<p class="block_4">İçgüdülerim bir kez daha kaçıp gitmemi söylüyordu, ancak bu kez tam arkamdan gelen iki farklı ses duydum. Bunlardan ilki sertçe kapatılan bir kapının sesiydi. İkincisiyse kilit mekanizmasının sesi. Tam karşımda siyah bir perdenin örttüğü bir pencere vardı ve başka çıkış kapısı da yoktu. Morgan’la birlikte odaya kilitlenmiştim.</p>
	<p class="block_4">Etrafıma baktım, taş zemine ve boş sandalyeye. Oda soğuktu, titremeye başladım. Odada şömine vardı, fakat içi kül doluydu.</p>
	<p class="block_12">Otursana Tom, dedi Morgan. Konuşacak çok şeyimiz var.</p>
	<p class="block_12">Ben yerimden kıpırdamayınca karşısındaki sandalyeyi işaret etti.</p>
	<p class="block_12">Buraya Alice’le konuşmaya geldim, dedim.</p>
	<p class="block_12">Alice gitti, dedi Morgan. Üç gün önce gitti.</p>
	<p class="block_12">Gitti mi? Nereye gitti?</p>
	<p class="block_4">Söylemedi. Pek konuşkan bir kız değildi şu Alice. Gittiğini söyleme zahmetine bile katlanmadı. Şimdi Tom, bu odaya en son o kızla birlikte davetsizce, bir hırsız gibi girdin. Ama şimdi bunu unutacağız. Seni bekliyordum. Tekrar söylüyorum, otursana.</p>
	<p class="block_4">Umutsuzca sandalyeye otururken asamı sımsıkı tutuyordum. Bu odaya girdiğimizi nereden biliyordu? Alice için gerçekten endişelenmeye başlamıştım. Nereye gitmiş olabilirdi? Pendle’a dönmüş olamazdı. Başımı kaldırınca Morgan’la göz göze geldim. Aniden, gülümseyerek kukuletasını indirince o darmadağınık saçları ortaya çıktı. Bir önceki karşılaşmamızdan bu yana saçı daha da kırlaşmış gibiydi. Mum ışığında yüzündeki derin kırışıklar iyice seçilebiliyordu.</p>
	<p class="block_4">Sana şarap ikram ederdim ama çalışırken içki içmem.</p>
	<p class="block_4">Ben zaten pek şarap içmem, dedim.</p>
	<p class="block_4">Ama peynir yiyor olmalısın, dedi alaylı bir şekilde gülümseyerek.</p>
	<p class="block_4">Yanıt vermeyince ciddileşti. Birden öne eğilip hızlıca üfleyerek mumu söndürdü. Oda koyu bir karanlığa gömüldüğünde içyağı kokusu sanki daha da yoğunlaşmıştı.</p>
	<p class="block_4">Sadece sen, ben ve karanlık var, dedi Morgan. Buna katlanabilir misin? Çırağım olmaya uygun musun?</p>
	<p class="block_4">Bunlar, Hayalet’in beni çıraklığımın başladığı ilk gün götürdüğü Horshaw’daki perili evde söylediklerinin aynısıydı. Oraya beni, hayalet olmaya elverişli olup olmadığıma karar vermek için götürmüştü. Bu sözleri de tam mum söndüğü sırada söylemişti.</p>
	<p class="block_4">Bahse girerim merdivenlerden kilere indiğinde köşede oturuyordu ve sen yaklaşınca da ayağa kalktı, diye devam etti Morgan. Hiçbir şey değişmiyor. Sen, ben ve iki düzine çırak daha. Yaşlı ahmak! Neyse ki kimse onun yanında uzun süre kalmıyor.</p>
	<p class="block_4">Sen üç yıl kaldın, dedim karanlığa usulca.</p>
	<p class="block_4">Demek sonunda konuşmaya karar verdin Tom! Bu iyi. Demek hakkımda bir şeyler anlatıyor. İyi şeyler mi bari?</p>
	<p class="block_4">Pek değil.</p>
	<p class="block_4">Buna hiç şaşırmadım. Çıraklığı neden bıraktığımdan bahsetti mi peki?</p>
	<p class="block_4">Artık gözlerim karanlığa alışmıştı ve belli belirsiz de olsa tam karşımda bana dönük başını seçebiliyordum. Hayalet’in, disiplin eksikliği olduğunu ve bu işe uygun olmadığını düşündüğünü söyleyebilirdim, fakat bunu yapmak yerine birkaç soru sormaya karar verdim.</p>
	<p class="block_4">Benden ne istiyorsun? Ve kapı neden kilitlendi? diye sordum.</p>
	<p class="block_4">Bir daha kaçamayasın diye, dedi Morgan. Kalıp göstereceklerimi görmekten başka seçeneğin kalmasın diye. Duyduklarıma bakılırsa iyi bir çırakmışsın. Sen de, ben de ustanın bunu takdir etmediğini biliyoruz, işte bu da yeni çıraklığının ilk dersi olacak. Ölülerle karşılaşmışındır. Şimdi ben de yeni bilgiler edinmeni sağlayacağım. Hem de çok iyi bilgiler.</p>
	<p class="block_4">Neden bunu yapasın ki? diye üsteledim. Hem Bay Gregory, bana bilmem gereken her şeyi öğretiyor.</p>
	<p class="block_4">Her şeyin bir sırası var Tom, diye yanıtladı Morgan. Önce hortlaklar hakkında konuşalım. Onlar hakkında ne biliyorsun?</p>
	<p class="block_4">Biraz suyuna gitmeye karar verdim. Belki söylemek istediklerini söylemesine izin verirsem Hayalet’in evine doğru yola koyulabilirdim.</p>
	<p class="block_4">Çoğu hortlak, kemiklerinin bulunduğu çevreye; bazıları da dünyadayken işledikleri yahut başlarına gelen korkunç bir suç mahalline bağlanır. İstedikleri gibi dolaşma özgürlükleri yoktur.</p>
	<p class="block_4">Aferin Tom, dedi Morgan, sesinde yine alaycı bir ton vardı. Bahse girerim tüm bunları cici bir çırak gibi defterine de yazmışsındır. Ama işte yaşlı ahmağın muhtemelen sana öğretmediği bir şey. Bundan bahsetmemiştir, çünkü bunu düşünmekten hoşlanmaz. İşte o büyük soru. Ölüler, öldükten sonra nereye gider? Tabii cin ve hortlak gibi bağlananlardan bahsetmiyorum. Diğer ölülerden bahsediyorum. Yani çoğunluktan. Baban gibi sıradan insanlardan.</p>
	<p class="block_4">Babamın bahsi geçer geçmez doğrulup gözlerimi Morgan’a diktim. Babam hakkında ne biliyorsun? diye sordum sinirli bir şekilde. Onun öldüğünü nereden bildin?</p>
	<p class="block_4">Hepsinin zamanı gelecek Tom. Hepsinin zamanı gelecek. Ustanın hayal bile edemeyeceği güçlerim var. Ama sen sorumu yanıtlamadın. Ölüler nereye gider?</p>
	<p class="block_4">Kiliseye göre Cennet, Cehennem, Araf ya da Limbo’dan birine, diye yanıtladım. Buna pek emin değilim ve evet, Bay Gregory asla bundan bahsetmez. Ama ruhun ölümden sonra da varlığını sürdürdüğüne inanıyorum.</p>
	<p class="block_4">Araf ruhların Cennet’e girebilecek hale gelene dek acı çekip arındıkları bir yerdi. Limbo ise daha gizemliydi. Rahiplere göre oraya vaftiz edilmemiş kimseler giderdi. Gerçek anlamda kötü olmayan, fakat kendi suçları olmadığı halde Cennet’e giremeyecek olan ruhlar.</p>
	<p class="block_4">Kilise ne bilir ki? dedi Morgan alaylı bir ifadeyle. Yaşlı Gregory ile aynı kanıda olduğumuz tek şey de bu zaten. Fakat Tom, görüyorsun ya, bu bahsettiğin dört farklı yerin içinde benim gibi birinin işine en fazla yarayacak olan yer Limbo’dur. Adını Latincede ‘uç’ ya da ‘kenar’ anlamına gelen limbus kelimesinden alır. Nereye gidecek olurlarsa olsunlar, ölülerin çoğunluğu öncelikle bu dünyanın ucundaki Limbo’dan geçmek zorundadır ve bazıları için bu çok güçtür. </p>
	<p class="block_4">Zayıflar, korkaklar ve suçlular, bu dünyaya geri düşerek hortlakların, yani bu dünyaya hapsolmuş varlıkların arasına katılır. Bunlar kontrol edilmesi en kolay olan ruhlardır. Gelgelelim güçlü ve iyiler bile Limbo’dan geçebilmek için çaba sari etmelidir. Bu uzun sürer ve orada kaldıkları süre içinde istediğim her ruha erişme gücüne sahibim. Oradan çıkmasını engelleyebilirim. Ona her istediğimi yaptırabilirim. Gerekirse ona acı bile çektirebilirim.</p>
	<p class="block_4">Ölüler için yaşam diye bir şey kalmamıştır. Yaşam onlar için sona ermiştir. Ama biz hâlâ yaşıyoruz ve onları kullanabiliriz. Onlardan faydalanabiliriz. Gregory’nin bana olan borcunu ödemesini istiyorum. Kütüphanesi envai çeşit bilgi içeren kitaplarla dolu Chipenden’daki o evi istiyorum. Sonra bir şey daha var. Çok daha önemli bir şey. Benden çaldığı bir şey: Bir büyü kitabı, içinde farklı büyü ve ayinler anlatılıyor. Ve işte sen o kitabı geri almama yardım edeceksin. Karşılığında, benim eğitimim altında çıraklığına devam edebilirsin. Sana ustanın hayal bile edemeyeceği şeyleri öğretirim. Gerçek bir güce sahip olmanı sağlarım! Beni eğitmeni istemiyorum, diye çıkıştım. Şu anki halimden memnunum!</p>
	<p class="block_4">Bu konuda bir seçim şansın olduğu fikrine nereden kapıldın acaba? diye sordu Morgan, sesi bir anda soğuk ve tehditkâr bir hal almıştı. Sanırım artık neler yapabileceğimi göstermenin zamanı geldi. Şimdi kendi güvenliğin için hiç hareket etmemeni ve dikkatlice dinlemeni istiyorum. Ne olursa olsun sakın o sandalyeden kalkmaya çalışma! Oda bir anda sessizleşti ve ben de söyleneni yaptım. Başka ne yapabilirdim ki? Kapı kilitliydi, üstelik benden çok daha iri ve kuvvetliydi. Ona karşı asamı kullanabilirdim, fakat başarılı olacağımın garantisi yoktu. Şimdilik yapılabilecek en iyi şey onun istediklerini yapmak olduğunu düşündüm, ta ki kaçıp Hayalet’in yanma gitmenin bir yolunu bulana dek.</p>
	<p class="block_4">Karanlıktan belli belirsiz bir ses geldi. Hışırtıyla patırtı arası bir sesti bu. Sanki ahşap döşemelerin altında fareler Koşturuyordu. Fakat zemin ahşap değil taştı. Odanın soğumaya başladığını hissedebiliyordum ve bu genelde yaklaşan bir şeylerin habercisiydi; dünya dışı bir şeylerin. Ancak bu soğuk yine her zamankinden farklıydı, tıpkı kilisedeki karşılaşmamızda hissettiğim gibi.</p>
	<p class="block_4">Aniden başımızın üzerinden gelen bir çan sesi duyuldu. Tok ve acı dolu bir sesti, sanki yas tutanları cenazeye çağırıyor gibi ses öylesine yüksekti ki masanın titrediğini hissedebiliyordum. Çan dokuz kez çaldı, her biri bir öncekinden daha zayıftı. Hemen ardından masanın üzerine uç kez sertçe vuruldu. Morgan’ın siluetini görebiliyordum, hareket etmiyordu. Masaya tekrar, bu kez daha sert bir şekilde vuruldu ve devrilen ağır pirinç şamdan masadan aşağı yuvarlanıp gürültüyle yere düştü.</p>
	<p class="block_4">Karanlığa gömülen odada, bunu izleyen sessizlik neredeyse acı vericiydi ve kulaklarımın patlayacakmış gibi olduğunu hissediyordum. Nefesimi tutuyor, yalnızca kalamin içindeki sallantıyı, gümbürtüyle atan kalbimin sesini duyabiliyordum. Bu tuhaf soğuk iyice arttı ve sonunda Morgan karanlığa seslendi.</p>
	<p class="block_4">Sevgili kız kardeşim, sakin ol ve iyi dinle! diye emretti.</p>
	<p class="block_4">Ardından damlayan su sesi duydum. Sanki tavanda bir delik vardı da masanın tam ortasına, az önce şamdanın durduğu yere su damlıyordu.</p>
	<p class="block_4">Sonra bir yanıt geldi. Ses sanki Morgan’dan çıkmış gibiydi. Zor da olsa başını seçebiliyordum ve çenesinin oynadığını gördüğüme yemin edebilirdim, fakat çıkan ses bir kız çocuğuna aitti; yetişkin bir erkeğin bu tonda bir ses çıkarabilmesinin imkânı yoktu.</p>
	<p class="block_4">Rahat bırak beni! Bırak huzur bulayım! diye bağırdı. Su sesi daha da güçlendi ve sanki masanın üstünde bir su birikintisi oluşmuş gibi sesler duyuldu.</p>
	<p class="block_4">Bana itaat edersen seni rahat bırakırım, diye bağırdı Morgan. Konuşmak istediğim başka biri. Onu buraya getirirsen geldiğin yere geri dönebilirsin. Bu odada bir erkek çocuk var. Onu görebiliyor musun?</p>
	<p class="block_4">Evet, onu görüyorum, diye yanıtladı kız sesi. Yakın zamanda sevdiği birini kaybetmiş. Üzüntüsünü hissedebiliyorum.</p>
	<p class="block_4">Oğlanın adı Thomas Ward, dedi Morgan. Babası için yas tutuyor. Hemen şimdi bize babasının ruhunu getir! Soğukla birlikte damlama sesi de azaldı. Duyduklarıma inanamıyordum. Morgan gerçekten de babamın ruhunu mu çağıracaktı? Öfkelenmeye başladığımı hissediyordum.</p>
	<p class="block_4">Babanla bir kez daha konuşmak istemez misin? diye sordu Morgan. Ben onunla konuştum bile ve kardeşlerinin hepsinin ölüm döşeğinde onunla vedalaşmaya geldiğini, seninse cenazeye bile gitmediğini söyledi. Çok üzücü. Şimdi işleri yoluna koymak için bir fırsatın var işte.</p>
	<p class="block_4">Şaşkına dönmüştüm. Morgan olanları nereden bilebilirdi ki? Tabii gerçekten de babamın ruhuyla irtibata geçmediyse.</p>
	<p class="block_4">Bu benim suçum değildi! diye bağırdım sinirli ve üzgün bir şekilde. Mesaj zamanında ulaşmadı.</p>
	<p class="block_4">Çok yakında bunu ona kendin söyleyebileceksin.</p>
	<p class="block_4">Oda yeniden soğumaya başladı. Sonra masanın diğer ucundan bana seslenildi. Morgan’ın çenesi yine hareket ediyordu, fakat bu kez babamın sesiyle konuşuyordu. Buna hiç şüphe yoktu. Kimse bir başkasının sesini bu kadar iyi taklit edemezdi. Sanki karşımdaki sandalyede babam oturuyordu.</p>
	<p class="block_4">Burası karanlık, diye bağırdı babam, burnumun ucunu dahi göremiyorum. Dirileri lütfen bir mum yaksın. Bir mum yakın ki bu karanlıktan kurtulabileyim.</p>
	<p class="block_4">Babamın karanlıkta tek başına korku içinde olduğunu düşünmek korkunç bir şeydi. Seslenip onu rahatlatmaya çalışacaktım ki Morgan konuştu.</p>
	<p class="block_4">Nasıl kurtulabilirsin ki? dedi, sesi tok ve yüksekti ve emir verircesine konuşuyordu. Senin gibi bir günahkâr nasıl ışığa gidebilir ki? Tanrı’nın gününde (pazar) çalışıp duran bir günahkâr.</p>
	<p class="block_4">Ah, beni affedin! Lütfen beni affedin Efendim! diye bağırdı babam. Ben bir çiftçiydim ve yapılacak çok iş vardı. Parmaklarımı kanatana kadar çalıştım, ama yine de gün içindeki saatler asla yetmedi. Bakmam gereken bir ailem vardı. Fakat vergilerimi hep ödedim, kiliseye borcum kalmadı. Hep inançlı biri oldum, gerçekten de! Ve oğullarıma iyiyle kötüyü ayırmayı öğrettim. Bir babanın yapması gereken ne varsa yaptım.</p>
	<p class="block_4">Oğullarından biri şu anda burada, dedi Morgan. Onunla son bir kez konuşmak ister misin?</p>
	<p class="block_4">Lütfen. Lütfen. Evet. Onunla konuşmama izin verin. Jack mi? Hayattayken ona söylemem gereken şeyler vardı. Bunları şimdi söyleyebilirim!’ Hayır, dedi Morgan. Jack değil. En küçük oğlun Tom.</p>
	<p class="block_4">Tom! Tom! Orada mısın? Gerçekten sen misin?</p>
	<p class="block_4">Benim baba! diye bağırdım, ama boğazımın düğümlendiğini hissediyordum. Babamın karanlıkta bu şekilde acı çekmesine dayanamıyordum. Bunu hak etmek için ne yapmıştı? Eve zamanında gelmediğim için özür dilerim. Cenazene katılamadığım için de. Mesaj bana çok geç ulaştı. Jack’e söylemek istediklerin varsa bana söyleyebilirsin. Mesajını ona iletirim, derken, gözlerimin dolmaya başladığını hissediyordum.</p>
	<p class="block_4">Jack’e sadece çiftlikle ilgili üzgün olduğumu söyle oğlum. Çiftliğin tümünü ona bırakmadığım için üzgün olduğumu. O benim en büyük oğlum ve çiftlik onun doğuştan hakkıydı. Ama anneni dinledim. O odayı sana bıraktığım için üzgün olduğumu söyle.</p>
	<p class="block_4">Artık gözyaşlarını yanaklarımdan aşağı süzülüyordu. Annemle babamın oda hakkında hemfikir olmadıklarını duymak beni çok şaşırtmıştı. Odayı Jack’e vereceğime dair babama söz vererek her şeyi düzeltmek istesem de bunu yapamıyordum, çünkü annemin isteklerini de dikkate almak zorundaydım. Önce onunla konuşmalıydım. Yine de babamı teselli etmeye çalıştım. Elimden başka bir şey gelmiyordu.</p>
	<p class="block_4">Endişelenme baba! Her şey yoluna girecek. Bu konuda Jack’le konuşurum. Bu durum ailemizde herhangi bir soruna yol açmaz. Hem de hiç. Sen merak etme. Her şey yoluna girecek.</p>
	<p class="block_4">Sen iyi bir evlatsın Tom, dedi babam, minnettar bir sesle.</p>
	<p class="block_4">İyi bir evlat? diye araya girdi Morgan. Hiç de değil. Bu senin bir hayalete teslim ettiğin oğlun! Yedi oğlun vardı ve birini bile kiliseye vermedin!</p>
	<p class="block_4">Ah! Üzgünüm! Çok üzgünüm! Babam acı içinde bağırıyordu. Ama oğullarımdan hiçbirinin mesleği yoktu. Hiçbiri rahip olmak istemedi. Her biri için iyi bir meslek bulmaya uğraştım, sıra en küçük oğluma gelince de annesi hayalet olmasını istedi. Bu benim de hiç hoşuma gitmemişti ve bu konuda daha önce hiç yapmadığımız kadar tartıştık. Fakat eninde sonunda isteğini kabul ettim, çünkü onu seviyordum ve tüm kalbiyle istediği bir şeyden onu mahrum edemezdim. Beni affedin! Zayıf davranıp dünyevi sevginin Tanrı’ya karşı olan vazifelerimin önüne geçmesine izin verdim!</p>
	<p class="block_4">Aynen bunu yaptın! diye bağırdı Morgan. Senin gibi biri için affedilmek söz konusu dahi olamaz, artık Cehennem’de acı çekeceksin. Tenini yakmaya başlayan alevleri hissedebiliyor musun? Giderek artan sıcaklığı hissediyor musun?</p>
	<p class="block_4">Hayır Tanrım! Lütfen! Lütfen! Bu acı dayanılmaz. Beni affedin. Her şeyi yaparım! Her şeyi!</p>
	<p class="block_4">Öfkeyle ayaklandım. Bunu babama Morgan yapıyordu. Onun Cehennem’de olduğunu düşünmesini sağlıyor, korkunç acılar veriyordu. Bunun daha fazla devam etmesine izin veremezdim.</p>
	<p class="block_4">Onu dinleme baba! diye bağırdım. Alev falan yok. Acı da yok. Huzur içinde git! Huzur içinde git! Işığa yönel! Işığa yönel!</p>
	<p class="block_4">Masanın sol tarafına doğru dört adım atıp tüm gücümle asamı kukuletalı siluete doğru savurarak ona vurdum. Sağ tarafa düştü ve sandalyesinin taş zemine yuvarlandığını duydum.</p>
	<p class="block_4">Vakit kaybetmeden cebimden çıra kutumla küçük mum parçasını çıkardım. Çok geçmeden mumu yakmayı başarabilmiştim. Mumu havaya kaldırıp çevreye baktım. Sandalye yana devrilmişti ve üzerinde siyah bir cübbe vardı. Gelgeldim Morgan’dan hiç iz yoktu! Cübbeyi asamla yokladıysam da bomboş olduğu belliydi. Sanki yer yarılmış içine girmişti!</p>
	<p class="block_4">Masanın üzerinde gözüme bir şey çarptı. Tahta kupkuruydu ve onca zaman damlayan sudan eser yoktu, fakat şamdanın olduğu yerde şimdi siyah bir zarf duruyordu.</p>
	<p class="block_4">Mumu masaya bırakarak zarfı aldım. Zarf kapalıydı ve üzerinde şunlar yazılıydı:</p>
	<p class="block_4">Yeni Çırağım Tom Warda Zarfı yırtıp içindeki kâğıdı çıkardım.</p>
	<p class="block_4">Eh Artık neler yapabileceğimi gördün. Ve az önce yaptıklarımı tekrar yapabilirim.</p>
	<p class="block_4">Babanı Limboya hapsettim.</p>
	<p class="block_4"><span class="calibre3">Böylelikle Ona istediğim Zaman erişip Neye istiyorsam ona  inanmasını sağlayabilirim. Ona çektirebileceğim acının haaddi hesabı yok.</span></p>
	<p class="block_4"><span class="calibre3">Onu kurtarmak istiyorsan  emirlerime itaat etmelisin. Öncelikle Gregorynin evinden birşey getirmeni istiyorum. Çatı katında yazı masasının kilitli çekmecesinde duran ahşap bir kutu Kutunun içinde de etkili bir büyü ve ayinler kitabı var. Yeşil deri kapaklı ve ön kapağında gümüş bir pentagram işli: iç içe geçmiş üç dairenin içinde beş  köşeli bir yıldız.</span></p>
	<p class="block_4">O bana ait.Onu bana getir.</p>
	<p class="block_4">İkinci olarak gördüklerinden kimseye bahsetme melisin.</p>
	<p class="block_4"><span class="calibre3">Üçüncü olaraksa artık benim çırağım olduğuna göre bu günden itibaren beş yıl süre yle benim hizmetimdesin. yoksa baban acı çekmeye devam eder. Kabul ettiğini belirtmek için üç kez  masaya vur kapı kilitli değil ve seçimin her ne olursa olsun gitmekte özgürsün. Seçim senin Morgan G.</span></p>
	<p class="block_4">Babamın ruhunun acı çekecek olması fikrine dayanamıyordum. Öte yandan Morgan in çırağı olmak da istemiyordum. Masaya vurmaya isteksiz olsam da bu bana vakit kazandırabilirdi. Morgan emirlerine itaat ettiğimi düşünür ve ben Hayalet’e danışana kadar babam da acı çekmemiş olurdu. Ne yapılması gerektiğini en iyi o bilirdi.</p>
	<p class="block_4">Derin bir nefes alıp üç kez masaya vurdum. Nefesimi tutup etrafı dinlediysem de hiçbir şey duyamadım. Oda son derece sakin ve sessizdi. Kapı gerçekten de kilitli değildi.</p>
	<p class="block_4">Kilidin açıldığını duymamıştım. Masaya döndüm. Çıra kutumu alıp mumu söndürdükten sonra her ikisini de tekrar cebime koydum. Ardından asamı da alarak odadan çıkıp ön kapıyı açtım.</p>
	<p class="block_4">Dışarı çıktığımda neredeyse şaşkınlıktan düşüp bayılacaktım. Kara hava günlük güneşlikti! Gün ışığını yansıtıyordu ve şafak sökeli en az iki saat geçmiş olmalıydı! Morgan’la odada kaldığım süre sadece on beş dakika gibi gelmişti, oysa en az 15 saat geçmiş olmalıydı.</p>
	<p class="block_4">Bunu nasıl açıklayacağımı bilemiyordum. Hayalet bana Morgan’ın karanlıkla amatörce uğraşan biri olduğunu söylemişti. Gelgeldim Hayalet onun gördüklerime benzer şeyler yapabileceğinden hiç bahsetmemişti. Morgan gerçek anlamda büyü gücüne sahip kuvvetli ve tehlikeli bir büyücüydü; onunla tekrar karşılaşma düşüncesi dahi korkudan titrememe yetiyordu. Vakit kaybetmeden diz boyu karın içinde olabildiğince hızlı ilerleyerek Hayalet’in evine doğru yola koyuldum.</p>
	<h2 class="block_2" id="toc_id_14">DÜZENBAZLIK VE İHANET </h2>
	<p class="block_4">Çok geçmeden eve varmıştım. Bacadan tüten kahverengi duman, içeride beni gürül gürül yanan şöminelerin karşılayacağının habercisiydi.</p>
	<p class="block_4">Arka kapıyı çaldım. Çoğu kapıyı açabilen anahtarımı kullanmadım. Bir süredir evden uzakta olduğum için, bunun nazik bir davranış olacağım düşündüm. Üç kez çaldıktan sonra kapıyı nihayet Meg açtı ve bana gülümsedikten sonra içeri geçmem için kenara çekildi.</p>
	<p class="block_4">Dışarısı çok soğuk Tom, hemen içeri gir! Seni tekrar görmek çok güzel.</p>
	<p class="block_4">İçeri girince cübbemle koyun derisi ceketimi çıkarıp asamı duvarın köşesine yerleştirdim, çizmelerimi yere vurarak üzerindeki karları silkeledim.</p>
	<p class="block_4">Otursana, dedi Meg, beni şöminenin yanma doğru götürerek. Soğuktan titriyorsun. İçin ısınsın diye sıcacık bir çorba pişireyim. Şimdilik onunla idare edersin. Daha sonra sana şöyle güzel bir yemek hazırlarım.</p>
	<p class="block_4">Soğuktan ziyade Morgan’ın odasında yaşadıklarımın verdiği ürpertiyle titriyordum, fakat yavaş yavaş sakinleşmeye başladım. Bana söyleneni yapıp ateşin önünde ellerimi ısıttım, bir yandan da botlarımdan çıkan buharlara bakıyordum. Tüm parmaklarının sağlam olduğunu görmek güzel! dedi Meg.</p>
	<p class="block_4">Gülümsedim. Bay Gregory nerede? diye sordum. Hayalet işleriyle ilgili olarak mı çağrıldığım merak etmiştim. Öyle olduğunu umuyordum çünkü bu, iyileşip eski formuna kavuştuğu anlamına gelirdi.</p>
	<p class="block_4">Hâlâ yatakta. Mümkün olduğunca çok dinlenmesi gerekiyor.</p>
	<p class="block_4">O halde henüz iyileşmedi.</p>
	<p class="block_4">Yavaş yavaş iyiye gidiyor, diye yanıtladı Meg. Ama vakit alacak. Bu işler aceleye gelmez. Onu rahatsız etmemeye çalış. Dinlenmeye ve mümkün olduğunca uyumaya ihtiyacı var.</p>
	<p class="block_4">Dumanı tüten bir kâse tavuk çorbası getirdi. Teşekkür edip yavaşça içmeye başladım; içimin ısındığını hissedebiliyordum.</p>
	<p class="block_4">Sallanan sandalyesine otururken, Peki ya baban nasıl? diye sordu aniden. İyileşiyor mu?</p>
	<p class="block_4">Bunu hatırladığına şaşırmıştım ve bu soru tekrar gözlerimin dolmasına neden oldu. O öldü Meg. Çok hastaydı.</p>
	<p class="block_4">Bu kötü bir haber Tom. Çok üzgünüm. Ailenden binlerini kaybetmenin ne demek olduğunu bilirim.</p>
	<p class="block_4">Babamı kaybetmenin verdiği acıyla midemin kasıldığını hissedince aklıma Morgan’ın onun ruhuna yaptıkları geldi. Babam bunu hak etmiyordu. Bunun tekrarlanmasına izin veremezdim. Bir şeyler yapmalıydım.</p>
	<p class="block_4">Meg suskunlaşıp alevlere baktı. Bir süre sonra da gözlerini kapayıp usulca bir şarkı mırıldanmaya başladı. Çorbayı bitirince kâseyi masanın üzerine bıraktım.</p>
	<p class="block_4">Teşekkürler Meg. Çok lezzetliydi.</p>
	<p class="block_4">Yanıt vermedi, uykuya dalmış gibi görünüyordu. Bunu sık sık yapar, şöminenin karşısında, sallanan sandalyesinde uyuyakalırdı.</p>
	<p class="block_4">Şimdi ne yapmam gerektiğini bilmiyordum. Ustamla Morgan hakkında konuşabileceğimi ummuştum, fakat bunun için çok hasta olduğu açıktı. Onu sıkıntıya sokarak daha da kötüleşmesine neden olmak istemiyordum. Belki de o uyurken şu büyü kitabına bakabilirdim; acaba gerçekten Morgan’ın söylediği yerde miydi? Belki ne yapmam gerektiğine karar verebilmemi sağlayacak bir işaret bulurdum. Bir şey çok açıktı ki ustam hasta ve Alice de gitmişken artık tek başımaydım ve babam için doğru şeyi yapmak bana kalmıştı. Şu an tek önemli olan buydu ve Morgan’ın ona acı çektirmesine engel olmalıydım. İşe şu büyü kitabını arayarak başlayacaktım.</p>
	<p class="block_4">Hayalet üst katta uyuyordu ve kitabı aramak için bundan daha iyi bir fırsat bulamayabilirdim. Kitabı, Hayalet’in bilgisi olmadan almayı düşünmek bile kendimi kötü hissetmeme neden olmuştu. Ne var ki sonradan açıklama yapmak için yeterince vakit olurdu. Şimdi en önemli şey babamdı. Morgan’ın ona yeniden işkence yapmasına dayanamazdım.</p>
	<p class="block_4">Mutfaktan çıkıyordum ki Meg aniden gözlerini açıp ateşi harlamak için öne eğildi. Ben yukarı çıkıp Bay Gregory’ye bakacağım, dedim. Hayır, Tom, onu henüz rahatsız etmek istemeyiz, dedi. O kadar uzun süre soğukta yürüdükten sonra ateşin yanında oturup ısınmak istemez misin?</p>
	<p class="block_4">O zaman çalışma odasından defterimi alayım.</p>
	<p class="block_4">Ama çalışma odasına değil de salona geçtim. Hayalet’in hâlâ uyuyor olması Meg’in henüz bitki çayını içmediği anlamına geliyordu. Büyü kitabını ararken Meg’in uyuyor olması gerekirdi ve bunu sağlamanın en kolay yolu da bitki çayıydı. Dolaptan büyük, kahverengi cam kavanozu alıp fincana dörtte üç doz döktüm. Sonra su ısıtmak için mutfağa geçtim.</p>
	<p class="block_4">Çay fincanını uzatınca, Bu nedir? diye sordu Meg gülümseyerek.</p>
	<p class="block_4">Bitki çayı Meg. İç hadi. Böylece soğuktan etkilenmemiş olursun.</p>
	<p class="block_4">Olacakların tek habercisi, yüzünden silinen gülümsemesiydi. Meg sertçe elime vurunca fincan yere düşüp paramparça oldu. Sonra ayağa kalkıp beni bileğimden yakalayarak kendine çekti. Kaçmaya çabaladıysam da çok kuvvetliydi. Pek bir güç harcamadan kolumu rahatça kırabileceğini hissediyordum.</p>
	<p class="block_4">Yalancı! Yalancı! diye bağırdı, yüzünü yüzüme iyice yaklaştırarak. Senden daha iyisini beklerdim. Ama sen de John Gregory’den farksızsın! Sakın sana şans tanımadığımı söyleme. Ondan hiçbir farkın olmadığını kanıtladın. Sen de anılarımı benden çalmak istiyordun değil mi evlat? Fakat artık her şeyi hatırlıyorum. Artık ne olduğumu biliyorum!</p>
	<p class="block_4">Meg yüzümün birkaç santim ötesinde bağırıyordu. Senin de ne mal olduğunu biliyorum, dedi bu kez neredeyse fısıldayarak. Ne düşündüğünü biliyorum. En karanlık sırlarını, annene bile anlatamayacağın şeyleri biliyorum. Gözlerimin içine bakıyordu. Gözleri, geçtiğimiz bahar yüz yüze geldiğimizde kıpkırmızı birer nokta kesilen Malkin Ana’nm gözlerinden farklı olarak, gitgide büyüyordu. O bir Lamia cadısıydı ve fiziksel olarak benden çok daha kuvvetliydi, üstelik yavaş yavaş zihnimi de kontrol altına almaya başlıyordu.</p>
	<p class="block_4">Bir gün ne olabileceğini biliyorum Tom Ward, diye fısıldadı, ama buna hâlâ çok var. Sen yalnızca bir çocuksun, bense hatırlayamayacağım kadar uzun süredir bu dünyadayım. Bu yüzden John Gregory’nin üçkâğıtlarını denemeye kalkışma, çünkü hepsini biliyorum. Hem de hepsini! Arkama geçip kolumu bıraktıktan sonra boynumdan yakaladı.</p>
	<p class="block_4">Lütfen Meg! Sana zarar vermek istemedim, diye yalvardım. Sana yardım etmek istedim. Alice’le bunu konuşmuştuk. O da sana yardım etmek istiyordu.</p>
	<p class="block_4">Konuşması kolay. Şu berbat şeyi içirmek bana yardım mı edecekti? Hayır, sanmıyorum. Artık yalan söylemeyi bırak, yoksa senin için daha kötü olacak!</p>
	<p class="block_4">Ama bunlar yalan değil Meg. Hatırlasana, Alice’in ailesinde de cadılar var. O seni anlıyor ve başına gelenlere çok üzülüyordu. Bay Gregory ile bu konuyu konuşacaktım ve. Kes sesini evlat! Mazeretlerini yeterince dinledim! diye çıkıştı Meg. Şimdi birlikte kilere ineceğiz. Bakalım orada, karanlıkta kalmak senin hoşuna gidecek mi? Sen bunu hak ediyorsun. Neler çektiğimi anlamanı istiyorum. O kadar süre boyunca hep uyumadım çünkü. Ara sıra uyanıp karanlıkta tek başıma saatlerce düşünüyordum. Ne hareket edecek ne de ayakta duracak gücüm vardı. Şenle John Gregory’nin unutmamı istediğiniz şeyleri anımsamaya çalıştım. Yine de düşünüp hissedebiliyordum ve birinin gelip beni oradan çıkarana kadar aylar geçeceğinin de farkındaydım.</p>
	<p class="block_4">Önce debelenip karşı koymak için elimden geleni yaptım; fakat bunun yararı yoktu, çok kuvvetliydi. Boynumu bırakmadı, birlikte kiler basamaklarından aşağı inerken neredeyse ayaklarım yerden kesilmiş gibiydi. Sonunda demir kapıya vardık. Anahtar ondaydı ve çok geçmeden kapıyı geçip inmeye devam ettik.</p>
	<p class="block_4">Mum getirmekle uğraşmamıştı ve her ne kadar ben çoğu insana kıyasla karanlıkta yolumu çok daha kolay bulabilsem de inmeye devam ettikçe etraf iyice karanlığa gömüldü, artık gözümün önünü dahi zor seçiyordum. Kileri düşünmek bile beni dehşete düşürüyordu. Meg’in kız kardeşini, yani hâlâ çukurda bulunan vahşi Lamia cadısını anımsadım; onun yakınına dahi gitmek istemiyordum. Neyse ki biraz daha indikten sonra üç kapının önünde durduk.</p>
	<p class="block_4">Bir başka anahtarla soldaki kapıyı açıp beni içeri ittirdikten sonra, kapıyı üstüme kilitledi. Sonra yanımdaki hücrenin kilidini açıp içeri girdiğini duydum. Çok fazla kalmadı. Kapı gürültüyle bir kez daha kapandı ve Meg basamakları tırmanmaya başladı. Çok geçmeden demir kapının gürültüyle kapandığını duydum ve ayak sesleri gitgide azaldı, azaldı ve sonra kesildi.</p>
	<p class="block_4">Geri gelebilir diye bir süre bekledikten sonra, cebimden mumla çıra kutumu çıkardım. Saniyeler sonra mumu yakmış, hücremi inceliyordum. Sekize dört adımlık, köşelerden birinde yatak niyetine saman yığını olan ufak bir hücreydi. Duvarlar iri taş bloklardan yapılmıştı, sağlam bir meşe ağacından yapılmış olan kapının üst kısmındaysa dört tane dikey çubukla kapatılmış kare bir inceleme penceresi vardı.</p>
	<p class="block_4">Yere oturup olanları düşünmeye başladım. Ben yokken neler olup bitmişti? Hayalet’in hemen yanımdaki hücrede, yani Meg’in yaz aylarını geçirdiği hücrede olduğuna artık neredeyse emindim. Yoksa Meg neden oraya girmişti ki? Eve gitmek üzere yola çıktığımda Hayalet hâlâ kötü durumdaydı. Belki de Meg’e bitki çayını vermeyi unutmuş ve o da bu süre içinde hafızasını geri kazanmıştı. Belki de Meg onun yedikleri ya da içtiklerine bir şeyler karıştırmıştı; büyük olasılıkla yıllardır kendisini sakin tutmak için kullanılan şeyden.</p>
	<p class="block_4">Alice’in de etkisi olmuştu tabii. Sürekli olarak Meg’le konuşup ona cadılarla dolu ailesini anlatmıştı. Ara sıra onları fısıldaşırken görmüştüm. Ne hakkında konuşuyor olabilirlerdi? Eğer Alice istediğini yaptırdıysa Meg’in bitki çayı dozu da azaltılmış olmalıydı. Olanlar için Alice’i suçlamıyordum, ancak Hayalet’in evindeki varlığının da hayatı kolaylaştırmadığı apaçık ortadaydı.</p>
	<p class="block_4">Döndüğümde Meg sersem gibi görünerek benimle oyun oynamıştı. Gerçekten de kendi deyişiyle bana ‘bir şans’ vermiş miydi? Eğer ona bitki çayını vermeye kalkışmasaydım bundan farklı mı davranırdı? Ve sonra anladım. Anglezarke’a döndüğümde aklım Morgan ve babamla ilgili düşüncelerle öylesine doluydu ki hiçbir işareti görememiştim. Bunların ancak şimdi farkına varabiliyordum. Meg bana ilk kez ‘Billy’ değil de ‘Tom’ diye hitap etmişti. Ve babamı hatırlamıştı. Neden bunları o an fark edememiştim ki? Dikkatli davranmam gerekirdi. Aklımı kalbimin idaresine bırakmıştım ve sırf bu yüzden artık tüm Eyalet tehlikedeydi. Bir Lamia cadısı yeniden serbest kalıyor ve onu durdurabilecek ne bir hayalet ne de hayalet çırağı var. Olanlar olmuştu ve benim bir şekilde her şeyi yoluna koymam gerekiyordu.</p>
	<p class="block_4">Bunca kötü şeyin yanında iyi bir şey de vardı: Meg, cadı güçlerini kullanarak niyetimi anlamıştı. Hakkımda çok şey bilmesine rağmen üzerimi arama zahmetine girmemişti, yoksa çıra kutumla mumu bulurdu. Tabii anahtarı da. Çok karmaşık olmadığı sürece tüm kapıları açan şu meşhur anahtarımı. İşte bu iyi haberdi. Hücremden çıkabilecektim. Üstelik Hayalet’in hücresinin kapısını da açabilirdim.</p>
	<p class="block_4">Kötü haberse anahtarımın merdivenlerin başındaki gümüş kapıyı açamayacak oluşuydu. Yoksa Hayalet sırf o iş için özel bir anahtara ihtiyaç duymazdı. Ve artık bu anahtar Meg’in elindeydi. Hücrelerimizden çıkmayı başarsak da kilerden çıkamazdık. Bu yüzden yapmam gereken çok açıklı. Hayalet’le konuşmalıydım. Ustam yapılması gerekeni bilirdi.</p>
	<p class="block_4">Anahtarımı kullanarak hücremin kapısını açtım. Fazla ses çıkmadı ancak o kadar dikkatli olmama rağmen kapı sıkışmış olduğundan, hızla açılınca merdiven boşluğunda yankılanan bir ses çıktı. Meg’in mutfakta, şöminenin yanında olduğunu ve bu sesi duymadığını umuyordum. Mumu alarak koridora çıktıktan sonra Hayalet’in hücresine yöneldim. İçeri baktıysam da pek bir şey göremedim. Köşede bir yatak vardı, üzerinde de karanlık bir siluet. Bu Hayalet miydi?</p>
	<p class="block_4">Bay Gregory! Bay Gregory! diye seslendim parmaklıkların ardından. Bir yandan acele etmeye öte yandan bağırmamaya çalışıyordum.</p>
	<p class="block_4">Yatağın üzerindeki karaltı homurdanıp hareket etti. Bu gerçekten de Hayalet olmalıydı. Tekrar seslenecektim ki daha aşağıdaki basamaklardan bir ses geldi. Durup dinledim. Bir an için hiçbir şey duyamadım. Sonra tekrar duydum. Bir şey basamaklardan yukarı, bana doğru geliyordu.</p>
	<p class="block_4">Fare mi? Hayır, çıkarttığı ses bir fare için çok yüksekti. Ve aniden kesildi. Yoksa yanılıyor muydum? Acaba bu ses hayal gücümün bir oyunu muydu? Korku insana oyunlar oynayabilir. Hayalet’in her zaman söylediği gibi: rüyayla gerçek arasındaki farkı anlamak önemlidir.</p>
	<p class="block_4">Farkında olmadan nefesimi tutmaya başlamıştım. Nefes alıp vermeye başladığımdaysa basamaklardaki ses yeniden duyuldu. Köşeden ilerisini göremediğimden sesi neyin çıkardığını ancak tahmin edebilirdim. Bu, sürünerek yukarı çıkmaya çalışan birinin çıkaracağı sesten farklıydı, yani bir şekilde serbest kalmayı başarmış ölü bir cadı olamazdı ya da herhangi bir sebepten ötürü aşağıda saklanan bir insan. Bu, daha önce hiç duymadığım bir sesti.</p>
	<p class="block_4">Bir şey önce hareket ediyor, sonra duruyor; sonra yeniden hareket edip kısa bir sonra tekrar duruyordu. Bana doğru gelen her neyse ikiden fazla ayağı olmalıydı! Başka ne olabilirdi ki? Vahşi Lamia cadısı olmalıydı! Çukurda yıllar geçirdikten sonra insan kanı için dayanılmaz bir açlık duyardı. Ve benim peşimdeydi!</p>
	<p class="block_4">Panik içinde, doğru dürüst düşünemeden hücreme girdim, kapıyı kapatıp çabucak kilitledim. Sonra mumu söndürdüm; yoksa ışığı görüp buraya yönelebilirdi. Peki ama kilitli bir hücredeyken bile güvende sayılır mıydım? Eğer cadı çukurdan kaçabildiyse demir çubukları bükebiliyor demekti. Sonra Meg’in kız kardeşini çukurdan çıkarmış olabileceğini düşünerek biraz olsun rahatladım. Fakat bu durum pek uzun sürmedi. Hayalet’in kapıyla ilgili söylediklerini anımsadım:</p>
	<p class="block_4">Demir, çoğunun buradan geçmesine engel olur.</p>
	<p class="block_4">Lamia cadısı kilerdeki en tehlikeli varlıktı. Yani eğer kaçmayı aklına koyduysa demir parmaklıklı kapı bile onu uzun süre durdurmaya yetmezdi! Hücremin demir parmaklıklarına gelince, bunlar onun için çocuk oyuncağıydı. Tek umudum çukurda bu kadar uzun süre kaldıktan sonra cadının kendini biraz olsun yorgun hissediyor olmasıydı.</p>
	<p class="block_4">Hiç hareket etmeden etrafı dinlerken olabildiğince sessiz soluk alıp vermeye çalışıyordum. Yaklaştığını duyabiliyordum. Hızlı hızlı ilerliyor, sonra duruyor, sonra tekrar hızlı hızlı ilerleyerek gitgide yaklaşıyordu. Hücrenin köşesine büzüşüp nefesimi tuttum.</p>
	<p class="block_4">Bir şey usulca kapıya dokundu. Bir sonraki temas daha kuvvetliceydi ve sivri pençeleriyle kapıyı tutmaya çalışıyormuş gibi kazıma sesleri geliyordu. Sanki bir şey pençeleriyle kapıya tutunarak tırmanıyordu. Hiç düşünmeden hücreme geri dönmüştüm, oysa şimdi kendi kendime keşke Hayalet’in hücresine girseydim diye düşünüyordum. Onu uyandırıp ne yapmam gerektiğini sorabilirdim.</p>
	<p class="block_4">Karanlıktı. Hem de çok karanlık. Hücremin içi öyle karanlıktı ki kapının nerede bitip duvarların nerede başladığını dahi kestiremiyordum. Fakat dört dikey parmaklığın kestiği inceleme penceresi çevresine kıyasla biraz daha soluktu, yani basamaklarda, hücremin karşısındaki duvarı aydınlatan bir ışık olmalıydı.</p>
	<p class="block_4">İnceleme penceresi boyunca bir şey hareket etti. Yalnızca bir silüetti, ama bunun bir el olduğunu anlayabilecek kadar görebilmiştim. Demir parmaklıkları kavradığını duydum. Gelgelelim sanki parmaklıkları tutan kanlı canlı bir şey değil gibiydi. Sanki demir eğelenmiş gibi bir ses çıktı, hemen ardından da acı ve öfke dolu bir tıslama. Lamia cadısı demire dokunmuştu, çok fazla acı çekiyor olmalıydı. Orada yalnızca irade gücüyle durabiliyordu. Sonra arkasındaki solgun ışığı, yükselen ay gibi kesen bir şey yukarı doğru hareket etti. Bu cadının başı olmalıydı. Parmaklıkların arasından bana bakıyordu, ancak etraf gözleri görülemeyecek kadar karanlıktı!</p>
	<p class="block_4">Bir ses daha duyuldu ve bu kez kapı gıcırdamaya başladı. Korkudan titriyordum. Parmaklıkları bükmeye ya da ahşap kapıdan çekip çıkarmaya çalışıyordu.</p>
	<p class="block_4">Üvez ağacından yapılma asam yanımda olsa parmaklıkların arasından ona vurup uzaklaştırma şansım olabilirdi. Fakat hiçbir şeyim yoktu. Gümüş zincirim çantada olduğundan işime yaramazdı. Yanımda, kendimi koruyabileceğim hiçbir şey yoktu.</p>
	<p class="block_4">Üzerindeki baskı arttıkça titreyip duran kapının çatırdamaya başladığını duydum. Cadı bir kez daha tısladı, hırıltıyı andıran boğuk bir ses çıkardı. İçeri girip kanımı içmek istiyordu.</p>
	<p class="block_4">Neyse ki basamakların başladığı yerden bir gürültü duyulunca Lamia parmaklıkları bırakıp gözden kayboldu. Yaklaşan ayak seslerinin yankısını duyup mum ışığının duvarda titreyen yansımasını gördüm.</p>
	<p class="block_4">Kapının arkasından Meg’in, Geriye! Geriye! diye bağırdığını duydum; bunu basamaklardan aşağıya hızla inen vahşi Lamia cadısının ayak sesleri takip etti.</p>
	<p class="block_4">Sonrasında titreyen mum ışığını gördüm ve sivri burunlu ayakkabıların o vahşi yaratığın peşinden aşağıya inerken çıkardığı sesleri duydum. Olduğum yerde, köşeye büzüşmüş şekilde kalakaldım. Bir süre sonra ayak sesleri yeniden yaklaştı, yere bir kova bırakıldığını duydum ve sonra hücre kapımın kilidi açıldı.</p>
	<p class="block_4">Meg kapıyı açmadan mum parçasıyla çıra kutumu cebime sokuşturuverdim. Şimdiyse kendimi Hayalet’in hücresine kilitlemediğime memnundum, yoksa anahtarımın varlığını öğrenirdi.</p>
	<p class="block_4">Meg kapı eşiğinde durup elindeki mumu havaya kaldırdı. Diğer eliyle ona doğru gitmemi işaret etti. Hareket etmedim. Çok korkmuştum.</p>
	<p class="block_4">Buraya gel evlat, diyerek kendi kendine kıkırdadı. Merak etme. Isırmam!</p>
	<p class="block_4">Dizlerimin üstünde duruyordum, fakat bacaklarım ağırlığımı taşıyamayacak kadar titrekti.</p>
	<p class="block_4">Gelecek misin evlat? Yoksa benim mi gelip almam gerek? diye sordu Meg. ilk seçenek çok daha kolay ve daha az acı vericidir.</p>
	<p class="block_4">Bu kez korkudan ayağa kalkabildim. ‘Evcil’ olabilirdi, ama yine de Meg, en sevdiği yiyecek muhtemelen insan kanı olan bir Lamia cadısıydı. Bitki çayı bunları unutmasını sağlamıştı. Fakat artık ne olduğunu çok iyi biliyordu. Ne istediğini de. Sesinde bir zorlama vardı; benliğimi ele geçirip açık kapıya doğru yürümeme neden olan tuhaf bir güç.</p>
	<p class="block_4">Marcia’yı tam da bu esnada beslemeye karar verdiğim için şanslısın, diyerek yerdeki kovayı işaret etti.</p>
	<p class="block_4">Aşağı baktım. Kova boştu. İçinde ne olduğunu bilmiyorum, ama kovanın dibinde bir kan tabakası vardı.</p>
	<p class="block_4">Neredeyse erteleyecektim, ama sonra bu kadar genç olduğun için Marcia’nın seni yakalamayı ne kadar çok isteyeceğini hatırladım. John Gregory’de senin çekiciliğinin yarısı bile yok, dedi gülümseyerek, başıyla yan hücreyi işaret ederken. Demek Hayalet gerçekten de oradaydı.</p>
	<p class="block_4">O seni gerçekten çok önemsiyor, dedim Meg’e çaresiz bir şekilde. Her zaman da önemsemiş. Bu yüzden lütfen ona bu şekilde davranma! Hatta o seni seviyor. Seni gerçekten seviyor! Bunu defterlerinden birine yazmış. Okumamam gerekirdi, ama okudum işte. Bu gerçek.</p>
	<p class="block_7">Neler yazdığı kelimesi kelimesine aklımdaydı:</p>
	<p class="block_4">Onu, kendi ruhumdan bile çok sevdiğimin farkına varmışken nasıl olup da çukura koyabilirdim.</p>
	<p class="block_4">Sevgi! diyerek alaylı bir şekilde gülümsedi Meg. Onun gibi bir adam sevgi hakkında ne bilir ki?</p>
	<p class="block_4">İlk tanıştığınızda mesleği yüzünden seni çukura yerleştirmek zorunda kalmış, ama bunu yapamamış Meg! Bunu yapamamış, çünkü seni çok sevmiş. Bu, öğrendiği ve inandığı her şeye ters olmasına rağmen yine de seni kurtardı. Sana o çayı sadece başka bir çıkar yol bulamadığı için verdi. Çukur ya da çay: O en iyisi olduğuna inandığı şeyi seçti, çünkü seni çok önemsiyor.</p>
	<p class="block_4">Meg öfkeyle tıslayarak dibini yalamak istermişçesine kovaya baktı. Bu çok uzun zaman önceydi ve eğer doğruysa bile sevgisini gösterme şekli çok değişik. Belki şimdi yılın yarısında burada kilitli kalmanın ne demek olduğunu anlar. Çünkü hiç acelem yok. Onunla ne yapacağım konusunda karar vermeden önce uzun uzun düşüneceğim. Sana gelince, sen daha çocuksun ve bu yüzden seni fazla suçlamıyorum. Bundan iyisini bilmiyorsun, çünkü seni böyle eğitmiş. Ve bu çok zorlu bir yaşam. Zor bir meslek.</p>
	<p class="block_4">Gitmene izin verirdim, diye devam etti konuşmaya, fakat işin ucunu bırakmazsın öyle değil mi? Senin yapın bu. Böyle yetiştirilmişsin. Yardım çağırmaya gidersin. Onu kurtarmaya çalışırsın. Bu civarda yaşayanlar beni pek sevmez. Böyle düşünmeleri için geçmişte onlara yeterince sebep verdim, ama çoğu da başlarına geleni hak etmişti. Onlara haber verirsen beni linç etmeye gelirler. Baş edemeyeceğim kadar çok sayıda olurlar. Ancak sana tek bir şey için söz verebilirim: Seni kız kardeşime vermeyeceğim. En azından bunu yapabilirim.</p>
	<p class="block_4">Sözlerini bitirdikten sonra eliyle geri çekilmemi işaret etti; sonra kapıyı kapatıp yeniden kilitledi.</p>
	<p class="block_4">Daha sonra yiyecek bir şeyler getiririm, diye seslendi parmaklıkların ardından. Belki de o zamana dek seni ne yapmam gerektiğine karar vermiş olurum.</p>
	<p class="block_4">Tekrar gelene kadar saatler geçti ve bu süre zarfında düşünüp plan yapma fırsatım oldu.</p>
	<p class="block_4">İyice kulak kabartmıştım ve Meg’in basamaklardan inmeye başladığım duydum. Dışarıda hava kararıyor olmalıydı. Bana erken bir akşam yemeği getirdiğini düşünüyordum ve bunun yiyeceğim son akşam yemeği olmamasını umuyordum. Demir kapıyı açtığını duydum. İyice odaklanıp kapının kapanmasıyla sivri burun ayakkabıların klik klak seslerinin yeniden duyulması arasında geçen süreye dikkat ettim.</p>
	<p class="block_4">Aklımda iki plan vardı. İkincisi oldukça riskli olduğundan ilkinin işe yaramasını umuyordum.</p>
	<p class="block_4">Parmaklıkların arasından az da olsa ışık sızdığını gördüm. Meg hücremin önüne bir şey bıraktıktan sonra kilitli kapıyı açtı. Yere bıraktığı, bir tepside dumanı tüten iki kâse çorba ve iki kaşıktı.</p>
	<p class="block_4">Bir şey düşündüm Meg, dedim aklımdaki ilk planı, yani onu konuşarak ikna etmeyi uygulamak için. Her ikimiz için de işleri çok daha iyi hale getirecek bir şey. Neden evin idaresini bana bırakmıyorsun? Şömineleri yakıp su taşıyabilirim. Sana çok yardımım dokunacaktır. Shanks siparişleri getirdiğinde ne yapacaksın? Eğer kapıyı sen açarsan serbest kaldığını anlar. Fakat ben açarsam bu asla aklına gelmez. Üstelik hayalet işleriyle ilgili biri gelecek olursa ustamın hâlâ hasta olduğunu söylerim. Eğer kapıya benim bakmama izin verirsen serbest kaldığının anlaşılması oldukça zaman alır. Böylelikle Bay Gregory hakkında ne yapacağını düşünecek vaktin olur.</p>
	<p class="block_4">Meg gülümsedi. Çorbanı al evlat.</p>
	<p class="block_4">Eğilip tepsideki çorba kâseleriyle kaşıklardan birer tane aldım. Yeniden ayağa kalkınca Meg beni geri ittirip hücre kapısını yavaşça kapattı.</p>
	<p class="block_4">İyi deneme evlat, gelgelelim bir fırsatım bulup ustanı kurtarmak için harekete geçmen ne kadar sürer? Bahse girerim fazla uzun sürmez.</p>
	<p class="block_4">Meg kapıyı kilitledi. İlk planım başarısız olmuştu. Artık ikinci planı denemekten başka çarem yoktu. Çorba kâsemi yere bırakıp cebimden anahtarı çıkardım. Meg’in Hayalet’in hücre kapısını açtığını duyabiliyordum. Riske girip her şeyin yolunda gitmesini umarak bekledim.</p>
	<p class="block_4">Haklıydım! Doğruca Hayalet’in hücresine girdi. Ustamın ayağa kalkamayacak kadar bitkin ya da ilaçlardan sersemlemiş olduğunu tahmin etmiştim. Hatta onu Meg’in yedirmesi bile gerekebilirdi. Vakit kaybetmeden hücre kapımı usulca açıp dışarı çıktım. Neyse ki bu kez ses çıkarmadı.</p>
	<p class="block_4">Her şeyi dikkatlice düşünmüş, olası tüm riskleri gözden geçirmiştim. Seçeneklerden biri Hayalet’in hücresine girip Meg’le başa çıkmaya çalışmaktı. Normal şartlar altında ben ve ustam onu alt edebilirdik, ancak şu an Hayalet bana yardım edemeyecek kadar zayıf düşmüştü. Üstelik elimizde hiçbir şey yoktu. Ne üvez asa ne de zincir.</p>
	<p class="block_4">Ben de çalışma odasındaki çantamdan gümüş zincirimi alıp Meg’i bağlamayı denemeye karar verdim. Bunu yapabilmek için umduğum iki şey vardı: İlki, vahşi Lamia gelip beni yakalamadan demir kapıdan geçebilmekti. İkincisiyse Meg’in demir kapıyı arkasından kilitlememiş olmasıydı. İşte bu yüzden o aşağı inerken dikkatlice dinlemiştim. Demir kapının sesini duyduktan sonra neredeyse hemen merdivenlerden inmeye başlamıştı. Kapıyı ardından kilitleyebileceği kadar vakit geçmemişti. Ya da en azından ben böyle düşünüyordum!</p>
	<p class="block_4">Önce basamakları parmak uçlarımda, dikkatlice çıktım. Bir yandan da sürekli olarak arkama dönüyor, önce Meg’in peşimden gelip gelmediğini görebilmek için hücre kapısına, sonra da vahşi Marcia’nın gelip gelmediğini görebilmek için basamakların karanlığın içinde kaybolduğu yere bakıyordum. Marcia’nın sabah kahvaltısından sonra hâlâ acıkmamış olduğunu umuyordum ya da Meg oradayken kilerden çıkmayacağını. Belki de kız kardeşinden korkuyordu. Ne de olsa Meg emredince ona itaat edip kilere geri inmişti.</p>
	<p class="block_4">En sonunda demir kapıya ulaşıp o soğuk parmaklıkları tuttum. Kilitli miydi? Kapı, çektiğimde açılınca rahatlayıp olabildiğince sessiz hareket etmeye çalıştım. Fakat Hayalet bu kapıyı merdivenin ortasına inşa ettirirken ne yaptığını biliyormuş. Kapı basamağa çarpınca çıkan ses, kilise çanı gibi yankılanarak bütün evi titretti.</p>
	<p class="block_4">Meg Hayalet’in hücresinden fırladığı gibi kolları havada, parmaklarıysa birer pençe gibi kıvrılmış, basamakları üçer beşer çıkarak bana doğru koşmaya başladı. Bir an için olduğum yerde donakaldım. Birkaç saniye daha kaybetsem çok geç olabilirdi, ama neyse ki tam zamanında ben de koşmaya başladım. Arkama bile bakmadan koştum, koştum. Basamakların tepesine varıp evin içinden mutfağa doğru koşarken Meg’in hemen arkamda olduğunu hissediyor, ayak seslerini duyuyordum ve tırnaklarını enseme batıracağı anı bekliyordum. Çalışma odasına gidip çantamı almaya vakit yoktu. Çantayı açıp içinden gümüş zinciri çıkarmak içinse hiç vaktim olmazdı. Arka kapıya varınca cübbemi, ceketimi ve asamı kaptığım gibi kapıyı açıp dondurucu soğuğa çıktım.</p>
	<p class="block_4">Haklıydım. Alacakaranlıktı, ama yine de etrafı görmeme yetecek kadar ışık vardı. Sürekli arkama bakarak koşmaya devam ettim, fakat artık takip edildiğime dair hiçbir iz yoklu. Vadiden aşağı olabildiğince hızlı inmeye çabaladım, ama bu çok güç oldu. Her yer karla kaplıydı ve karlar donmaya başlamıştı.</p>
	<p class="block_4">Aşağıya varınca durup tekrar yukarı baktım. Meg beni takip etmemişti. Keskin bir soğuk vardı ve kuzeyden esen rüzgâra karşı koyun derisi ceketimi giyip kukuletamı başımın üzerine geçirdim. Aklımı toparlayabilmek için duraksadım. Nefes alıp verdikçe ağzımdan buhar çıkıyordu.</p>
	<p class="block_4">Hayalet’i Meg’in insafına bıraktığım için kendimi bir korkak gibi hissediyordum ve bunu telafi etmeliydim. Hayalet’i bir şekilde oradan, Meg’in elinden kurtarmalıydım. Gelgelelim bunun için yardıma ihtiyacım vardı. Ve yardımı fazla uzakta aramama gerek yoktu. Bana daha önce Priestown’da yardım etmiş olan Hayalet’in erkek kardeşi Andrew, Adlington’da çalışıyor ve orada oturuyordu. Zehir’i hapseden Gümüş Kapı’nın anahtarını yapan çilingir oydu. Hayalet’in kilerindeki demir kapı için bir anahtar yapmak onun için çocuk oyuncağıydı. Ve benim ihtiyacım olan da tam olarak buydu.</p>
	<p class="block_4">Kış evine gizlice girip Hayalet’i hücresinden çıkarmalıydım. Demesi kolaydı. Serbestçe dolaşan bir vahşi Lamia cadısı söz konusuydu; üstelik bir de Meg vardı.</p>
	<p class="block_4">Beni bekleyen güçlükleri düşünmemeye çalışarak karın içinden Adlington’a doğru yola koyuldum. Yol boyunca yokuş aşağı indim. Fakat çok geçmeden bu yolu gerisin geri katetmem gerekecekti.</p>
	<h2 class="block_2" id="toc_id_15">KARDA MAHSUR </h2>
	<p class="block_4">Adlington‘un taş döşeli caddeleri en az on beş santim kar altındaydı. Giderek cılızlaşan aydınlıkta neşeli çocuklar gülüyor, bağırıyor ve birbirlerine kar topu fırlatıp kızakla kayıyorlardı. Gördüğün diğer insanlar daha mutsuzdu. Şallara sarınmış birkaç kadın bakışlarını yerden ayırmadan karla kaplı kaldırımda endişeli bir şekilde yürüyerek yanımdan geçti. Ellerindeki boş sepetlerle Babylon Caddesi’ndeki akşam pazarına doğru gidiyorlardı. Andrew’in dükkânına varana dek aynı yönde ilerledim.</p>
	<p class="block_4">Sürgüyü kaldırıp kapıyı açarken bir zil sesi duyuldu, içerisi boştu, fakat dükkânın arkasından birinin yaklaştığını duydum. Sivri burunlu ayakkabıların o tanıdık klik klak seslerini duydum ve çok geçmeden tezgâhın arkasında yüzünde kocaman bir gülücükle Alice belirince şaşkınlığımı gizleyemedim.</p>
	<p class="block_4">Seni görmek güzel Tom! Beni bulmanın ne kadar süreceğini merak ediyordum doğrusu.</p>
	<p class="block_4">Burada ne arıyorsun? diye sordum şaşkınlık içinde.</p>
	<p class="block_4">Andrew’in yanında çalışıyorum tabii ki de! Bana bir iş ve ev verdi, diye yanıtladı gülümseyerek. Atölyede daha çok vakit geçirebilmesi için dükkânla ben ilgileniyorum. Yemek pişirip ortalığı da temizliyorum. Andrew çok iyi biri.</p>
	<p class="block_4">Bir süre sessiz kalınca Alice yüz ifademden kötü bir şeyler olduğunu anlamış olmalı ki yüzündeki gülümseme silinip yerini endişeli bir ifadeye bıraktı. Baban. dedi.</p>
	<p class="block_4">Oraya vardığımda babam ölmüştü. Çok geç kaldım Alice.</p>
	<p class="block_4">Sesim kısılıp boğazım düğümlenince daha fazla konuşamadım. Fakat Alice neredeyse hiç vakit kaybetmeden uzanıp elini omzuma koydu. Of Tom! Çok üzüldüm. Arkaya gelip ateşin yanında ısınsana.</p>
	<p class="block_4">Bir kanepe, çok rahat gözüken iki koltuk ve gürül gürül yanan bir kömür ateşiyle oturma odası çok rahat bir yerdi. İyi yanan ateşi çok severim, dedi Alice mutlu bir şekilde. Andrew ateş konusunda benden daha becerikli, ama şu anda bir iş için dışarıda ve geç vakte kadar da dönmez. Fırsat bu fırsat.</p>
	<p class="block_4">Asamı duvarın köşesine yasladıktan sonra ateşin tam karşısındaki divana kendimi bıraktım. Alice ise yanıma oturmak yerine ateşin başına, sol yanı bana dönük olacak şekilde, şöminenin önündeki halıya diz çöktü.</p>
	<p class="block_4">Hurstlerden neden ayrıldın? diye sordum.</p>
	<p class="block_4">Bunu yapmam gerekiyordu, dedi Alice suratını asarak. Morgan ona yardım etmem için beni sıkıştırıp duruyordu, ama nasıl bir yardım olduğundan bahsetmiyordu. Kesinlikle kin güdüyor. Yaşlı Gregory’den intikam almak için bir tür planı vardı.</p>
	<p class="block_4">Neden bahsettiğini bildiğimi düşünsem de ona bir şey söylememeye karar verdim. Planlarından kimseye bahsetmeyeceğime dair Morgan’a söz vermiştim. Ne de olsa o, bu tür şeyleri öğrenmek için ruhları kullanan bir nekromansi büyücüsüydü. Bunu riske edemezdim. Planlarını Alice’e anlattığımı öğrenirse babama yine azap çektirebilirdi.</p>
	<p class="block_4">Beni rahat bırakmıyordu, diye devam etti Alice. Bu yüzden ayrıldım. Onu görmeye bir dakika daha katlanamazdım. Aklıma Andrew geldi. Neyse, benden yeterince bahsettik Tom. Babana çok üzüldüm. Konuşmak ister misin?</p>
	<p class="block_4">Bu çok zordu Alice. Babamın cenazesini bile kaçırdım. Annem de çekip gitmiş; kimse nereye gittiğini bilmiyor. Ülkesine geri dönmüş olabilir ve onu bir daha asla göremeyebilirim. Kendimi öyle yalnız hissediyorum ki.</p>
	<p class="block_4">Ben hayatım boyunca yalnız oldum Tom. Yani neler hissettiğini çok iyi anlıyorum. Birbirimize destek olacağız ama, öyle değil mi? diye sorarak uzanıp elimi tuttu. Biz hep birlikte olacağız. Buna yaşlı Gregory bile engel olamayacak.</p>
	<p class="block_4">Hayalet şu an hiçbir şey yapabilecek durumda değil, dedim. Döndüğümde Meg durumu tersine çevirmişti. Şimdi kilitli olan Hayalet. Onu kurtarabilmem için Andrew’in bir anahtar yapmasına ihtiyacım var. Senin yardımına ihtiyacım var. Sen ve Andrew’dan başka güvenebileceğim kimse yok.</p>
	<p class="block_4">Görünüşe bakılırsa sonunda hak ettiğini buldu, dedi Alice elini çekerek, yüzünde belli belirsiz bir gülümseme vardı. Kendi silahıyla vuruldu desene!</p>
	<p class="block_4">Onu orada bırakamam, dedim Alice’e. Hem öbür Lamia ne olacak? Vahşi olan. Meg’in kız kardeşi. O da çukurundan çıkmış durumda ve demir kapının arkasında özgürce dolaşabiliyor. Ya evden çıkarsa? Buraya, köye inebilir. O zaman herkesin hayatı tehlikeye girer, üstelik burada çok çocuk var.</p>
	<p class="block_4">İyi de Meg ne olacak? diye sordu Alice. Görüyorsun ya, o kadar da basit değilmiş. Çukura girmeyi hak etmiyor. Hayatının geri kalanında bitki çayı içmeyi de hak etmiyor ama! Öyle ya da böyle bu bir son bulmalı.</p>
	<p class="block_4">Yani yardım etmeyecek misin?</p>
	<p class="block_4">Bunu söylemedim Tom. Sadece biraz düşünmem gerek, hepsi bu.</p>
	<p class="block_4">Hava karardıktan kısa bir süre sonra Andrew döndü. Dükkâna girdiğinde onu bekliyordum.</p>
	<p class="block_4">Neler oluyor Tom? diye sordu çizmelerindeki karları silkeleyip ısınmak için ellerini ovuşturarak. Abim şimdi ne istiyor?</p>
	<p class="block_4">Andrew, sırık gibi upuzun titrek bacaklarıyla hep iyi giyimli bir korkuluğu andırsa da iyi ve geçinmesi kolay biriydi; üstelik mesleğinde çok başarılıydı.</p>
	<p class="block_4">Başı yine belada, dedim Andrew’a. Onu kurtarabilmem için bir anahtar yapman gerekiyor. Hem de acilen.</p>
	<p class="block_4">Anahtar mı? Neresi için?</p>
	<p class="block_4">Evindeki kilere inen merdivendeki demir kapı için. Meg onu oraya hapsetti.</p>
	<p class="block_4">Andrew başını iki yana sallayıp cıkcıkladı. Doğrusu hiç şaşırmadım. Böyle olacağı belliydi. Sadece bu kadar uzun sürmesini beklemiyordum! Meg’in onu eninde sonunda tongaya düşüreceğine emindim. Ona fazla önem veriyor, her zaman da öyle oldu. Bundan vazgeçmeli.</p>
	<p class="block_4">Peki yardım edecek misiniz?</p>
	<p class="block_4">Tabii ki edeceğim. Ne de olsa kardeşim, öyle değil mi? Ancak neredeyse bütün gün dışarıdaydım, yani kemiklerimi ısıtıp sıcak bir şeyler yemeden hiçbir şey yapamam. Yemekten sonra her şeyi ayrıntılarıyla anlatırsın.</p>
	<p class="block_4">Bir keresinde açık havada yaktığımız ateşin közünde pişirdiği tavşan eti dışında Alice’in aşçılığıyla ilgili hiçbir fikrim yoktu, fakat mutfaktan gelen güveç kokularına bakılacak olursa iyi bir ziyafet çekecektim.</p>
	<p class="block_4">Yanılmamıştım. Bu harika Alice! diyerek yemeye başladım.</p>
	<p class="block_4">Alice gülümsedi. Evet, Anglezarke’da bana yemek diye yedirdiğiniz çamurdan iyidir.</p>
	<p class="block_4">Hep beraber güldükten sonra hiç konuşmadan tabaklarımızda ne var ne yoksa silip süpürdük. Sessizliği bozan Andrew oldu.</p>
	<p class="block_4">Bende o demir kapının anahtarı yok. O kilitle anahtar en az kırk yıl kadar önce Blackrodlu bir usta tarafından yapılmıştı. Usta öldü ama çok iyi bir ünü vardır, yani kilit mekanizması oldukça karmaşık olmalı. Eve gidip görmem gerek. En kolayı kilidi maymuncukla açıp geçmeni sağlamam olur. Bu gece gidebilir miyiz? diye sordum.</p>
	<p class="block_4">Ne kadar erken olursa o kadar iyi, diye yanıtladı Andrew. Fakat önce orada tam olarak neyle karşılaşacağımızı bilmek istiyorum. Meg nerede olacak?</p>
	<p class="block_4">Genellikle mutfaktaki sallanan sandalyesinde uyur. Ama Meg’i atlatsak bile başka bir sorun daha var.</p>
	<p class="block_4">Ona kilerde başıboş gezen vahşi Lamia’dan bahsettim. İşlerin bu kadar kötü olduğuna inanamıyormuş gibi hiç durmadan başını iki yana sallıyordu.</p>
	<p class="block_4">Onunla nasıl başa çıkacaksın? Şu senin gümüş zincirle mi?</p>
	<p class="block_4">Yanımda değil ki. Çantamda kaldı. Çanta da muhtemelen her zaman olduğu gibi Hayalet’in odasındaki yerinde olmalı. Ama asam yanımda. Üvezden yapılmadır ve eğer şansımız varsa Lamia’yı bizden uzak tutabilir.</p>
	<p class="block_4">Andrew başını iki yana sallarken durumdan pek hoşnut görünmüyordu. Doğru dürüst bir planımız bile yok Tom. Bu çok tehlikeli. Sen iki cadıyla dövüşürken ben kilitle uğraşamam. Ama başka bir yol var. Kasabadan bir düzine adam toplayıp Meg’den sonsuza dek kurtulabiliriz.</p>
	<p class="block_4">Hayır! dedi Alice sertçe. Bu doğru olmaz. Çok acımasızca.</p>
	<p class="block_4">Chipenden’dan gelen öfkeli kalabalığın, halası Kemikli Lizzie’yle birlikte oturduğu eve saldırdığı günü anımsadığını anlamıştım. Alice’le halası kalabalığın kokusunu tam zamanında alıp kaçmışlarsa da geride bıraktıkları her şey kül olup gitmişti.</p>
	<p class="block_4">Bay Gregory bunu istemez, buna eminim, dedim.</p>
	<p class="block_4">Bu doğru, dedi Andrew. En güvenli yol bu, ama bunu yaparsam herhalde John beni asla affetmez. Pekâlâ, başladığımız yere döndük o halde.</p>
	<p class="block_4">Düşünmediğiniz bir şey var, dedi Alice. O tür bir cadı uzaktayken senin kokunu alamaz Tom. Yedinci oğlun yedinci oğlu için bu böyledir, değil mi? Muhtemelen benim kokumu da alamaz, tabii eğer sizinle birlikte gelmeye karar verirsem. Fakat Andrew farklı. O eve yaklaşır yaklaşmaz kokusunu alıp hazırlanacaktır.</p>
	<p class="block_4">Eğer uyuyor olursa bir şansımız olabilir, desem de buna pek güvenemiyordum.</p>
	<p class="block_4">Uykuda olsa bile bu çok riskli olur, dedi Alice. Sadece ikimiz gitmeliyiz Tom. Bir şekilde anahtarı bulabilirsek kapıyı maymuncukla açmamıza gerek kalmaz. Hayalet anahtarı nerede saklıyor?</p>
	<p class="block_4">Genellikle kitaplığın üstünde, ama Meg artık anahtarı üzerinde taşıyor olabilir.</p>
	<p class="block_4">Eğer orada değilse çalışma odasından çantanı alıp gümüş zincirle Meg’i bağladıktan sonra anahtarı üzerinden alırız. Her koşulda sana ihtiyacımız olmaz Andrew. Ben ve Tom bunu yapabiliriz.</p>
	<p class="block_4">Andrew gülümsedi. Bana uyar, dedi. O evle kilerden olabildiğince uzak durmak istiyorum. Yine de tüm bunları tek başınıza yapmanıza izin veremem. Arkanızdan gelmem en iyisi. Eğer yarım saat içinde kapıya gelmezseniz Adlington’a gidip bir düzine iri yarı delikanlı toparlarım. John bunun sonuçlarına katlanmak durumunda kalır.</p>
	<p class="block_4">İyi hoş, ama düşündükçe arka kapıdan girmenin çok riskli olduğu sonucuna varıyorum, dedim Alice’e. Daha önce de söylediğim gibi, Meg geceleri mutfaktaki ateşin yanında, sallanan sandalyesinde uyur. Bizi mutlaka duyacaktır, üstelik çalışma odasına gitmek için yanından geçmemiz gerek. Ön kapıyı kullanmak daha iyi olur, ancak yine de onu uyandırma riski çok fazla. Hayır, çok daha iyi bir yol var. Arka taraftaki yatak odalarından birinin penceresinden girebiliriz. En uygunu kilerin tam altındaki katta, kayalığın pencerelere iyice yaklaştığı yerde. Yatak odalarının pencere mandalları ya paslı ya da kırık. Sanırım uzanıp pencereyi açtıktan sonra içeri girebilirim.</p>
	<p class="block_4">Bu delilik, dedi Andrew. Daha önce o yatak odasında bulundum ve pencereyle kayalık arasındaki mesafeyi de gördüm. Çok geniş. Üstelik eğer arka kapıda kilide bir anahtar sokup çevirmenin çıkaracağı sesten endişe ediyorsan güç bela bir pencere açtığını düşün!</p>
	<p class="block_4">Alice, çok aptalca bir şey söylemişim gibi gülümsediyse de planımı duyunca çok geçmeden suratına yayılan bu gülümseme silindi.</p>
	<p class="block_4">Aynı anda birisi de sertçe arka kapıyı çalarsa Meg pencereyi açtığımı duymayacaktır.</p>
	<p class="block_4">Önerdiğim şeyi yavaş yavaş anladıkça Andrew’in ağzının açılmasını izledim.</p>
	<p class="block_4">Yoksa? dedi, Yoksa sen.</p>
	<p class="block_4">Neden olmasın Andrew? diye sordum. Ne de olsa Bay Gregory’nin kardeşisin. Onu ziyaret etmeye hakkın var. Evet ama benim sonum da John’la birlikte kilere tıkılmak olabilir!</p>
	<p class="block_4">Sanmam. Hatta bence Meg kapıyı açmaz bile. Serbest kaldığını kasabadan kimsenin bilmesini istemiyor, o da öfkeli kalabalıklardan korkuyor. Gidip kapıyı dört beş kere çalarsan bana da pencereden içeri girmeye yetecek kadar zaman kazandırmış olursun.</p>
	<p class="block_4">Bu işe yarayabilir, dedi Alice.</p>
	<p class="block_4">Andrew tabağını itip uzun süre konuşmadı. Hâlâ aklıma takılan bir şey var, dedi en sonunda. Kayalıkla pencere arasındaki mesafe. Bunu başarabileceğini sanmıyorum. Üstelik kayalar çok kaygandır.</p>
	<p class="block_4">Denemeye değer, dedim, eğer beceremezsem arka kapıyı deneriz.</p>
	<p class="block_4">Bir kalas kullanarak işleri kolaylaştırabiliriz, diye önerdi Andrew. Arka tarafta işe yarayabilecek bir tane olmalı. Sen karşıya geçerken Alice’in de ayağıyla diğer ucunu bastırması gerekir. Kolay olmayacaktır, fakat tam bu işe uygun bir de levyem var, diye de ekledi.</p>
	<p class="block_4">O halde denemeye değer, dedim olduğumdan daha cesur görünmeye çalışarak.</p>
	<p class="block_4">Karar verilmişti ve Alice yardım etmeyi kabul etmiş gibi görünüyordu. Andrew arka bahçeden bahsettiği kalası getirdi. Fakat yola koyulmak için ön kapıyı açınca dışarıda tipi olduğunu gördük. Andrew başını iki yana salladı.</p>
	<p class="block_4">Şimdi gitmeye çalışmak delilik olur. Bu tipi Golgoth’tan beter. Yağan kar yığınlar oluşturacaktır, fundalık şu anda çok tehlikelidir. Kaybolursanız donarak ölebilirsiniz. En iyisi yarın sabahı beklemek. Endişelenmeyin, dedi sırtımı sıvazlarken, hepimizin bildiği gibi abim güçlüdür. Öyle olmasa bu kadar uzun süre dayanamazdı.</p>
	<p class="block_4">Dükkânın üst katında yalnızca iki yatak odası vardı; biri Andrew’in biri de Alice’in. Ben de battaniyeye sarınarak oturma odasındaki divana kıvrıldım. Şöminedeki ateş sönünce oda önce soğudu, ardından buz kesti. Gece boyunca kaç kere uyandığımı sayamadım bile. En son uyanışımda perdelerin ardından günün doğduğunu görünce kalkmaya karar verdim.</p>
	<p class="block_4">Esneyip gerinerek kalkıp eklemlerimdeki sızıyı azaltmak için dükkânın içinde aşağı yukarı yürümeye başladım. Kar gerçekten de yığılma yapmıştı ve pencerenin önü denizliğe kadar karla kaplıydı. Ve tam da orada, cama dayalı siyah bir zarf vardı. Öyle bir şekilde bırakılmıştı ki üzerinde ne yazdığını okuyabiliyordum. Bana gönderilmişti! Morgan’dan olmalıydı.</p>
	<p class="block_4">Bir yanım, notu öylece orada bırakmak istiyordu. Fakat sonra, çok geçmeden sokakların kalabalıklaşacağını ve oradan geçmekte olan herhangi birinin bu zarfı görebileceğini fark ettim. Mektubu açıp okuyabilirlerdi ve içinde bulunduğum durumu bir yabancının öğrenmesini istemiyordum.</p>
	<p class="block_4">Ön kapıda biriken kar öyle çoktu ki dışarı çıkmak için arka kapıyı kullanmam gerekti. Bahçe kapısından çıkıp ön tarafa gittim. Tam karın içine dalmaya hazırlanıyordum ki çok tuhaf bir şey dikkatimi çekti. Hiç ayak izi yoktu. Önümde kocaman bir kar yığını vardı, fakat üzerinde tek bir iz dahi yoktu. Mektup buraya nasıl getirilmişti?</p>
	<p class="block_4">Mektubu aldım, bunu yaparken de kar yığınında derin bir yarık açtım. Sonra yeniden arkaya geçip mutfağa girdim, mektubu açarak okumaya başladım.</p>
	<p class="block_4">Köyün hemen batısında ST. George Klisesi nin bahçesinde olacağım.</p>
	<p class="block_4">Eğer baban ve yaşlı ustan için en iyisini yapmak istiyorsan beni bekletme Benim sana gelmeme neden olma. buna pişman olursun Morgan G.</p>
	<p class="block_4">Bir önceki mektubunda imzasına dikkat etmemiştim, ancak bu kez gözümden kaçmamıştı. Acaba adını mı değiştirmişti? Soyadının baş harfi Hurst’ün H’si olmalıydı.</p>
	<p class="block_4">Şaşkın bir şekilde mektubu katlayıp cebime koydum. Alice’i uyandırıp mektubu gösterip göstermeme konusunda kararsızdım. Belki onu da yanımda götürmem gerekirdi. Gelgelelim şu an görmek isteyeceği en son insan Morgan olmalıydı. Ne de olsa Moor View Çiftliği’nden sırf ona bir dakika daha katlanamayacağı için ayrıldığını anlatmıştı. Zaten istesem bile olanları Alice’e anlatamayacağımı biliyordum. Morgan’dan ve babama yapabileceklerinden korkuyordum. Dürüst olmak gerekirse, bana yapabileceklerinden de korkuyordum. Sahip olduğu güç onu çok tehlikeli kılıyordu. Kısacası karşı gelinebilecek biri değildi. Cübbemi giyip asamı aldım, dışarı çıkıp kiliseye doğru yola koyuldum.</p>
	<p class="block_4">Bu, porsukağaçlarının çevrelediği eski bir kiliseydi. Taşlardan bazıları, yüz yıllar önce ölmüş olan yöre halkının mezarlarını gösteriyordu. Uzakta, gri göğün altında belli belirsiz bir siluet gibi duran Morgan’ı gördüm; asasına yaslanmış, soğuktan korunmak için kukuletasını kafasına geçirmişli. Mezarlığını en yeni bölümündeydi, yani nispeten yakın zamanda ölmüş olanların gömüldüğü tarafta.</p>
	<p class="block_4">Önce orada olduğumu fark etmedi. Mezarlardan birinin önünde sanki dua ediyormuş gibi başını eğip gözlerini kapamış öylece duruyordu. Ben de şaşkınlık iyinde aynı yere baktım. Dün gece esen sert rüzgârlar yüzünden kilise bahçesi karla kaplıydı, ama önünde durduğu bu mezarın üzerinde hiç kar yoktu, yalnızca ıslak topraktan ibareni. Neredeyse yeni kazılmış gibiydi. Çevreye göz atlıysam da karı temizlemekte kullanılabilecek hiçbir alete rastlamadım.</p>
	<p class="block_4">Taşın üzerinde yazanı oku! diye emretti Morgan ilk kez bana bakarak.</p>
	<p class="block_4">Söylediğini yaptım. Eyalet gelenekleri uyarınca hem kilise bahçesinden yer kazanmak hem de aile fertlerinin ölümde tekrar kavuşmalarını sağlamak için aynı mezara üst üste dört ölü gömülmüştü. Üçü çocuktu, fakat en sonuncuları onların annesiydi. Çocuklar yaklaşık elli yıl kadar önce, sırasıyla iki, bir ve üç yaşlarında ölmüşlerdi. Anneleri de kısa bir süre önce ölmüştü ve ismi Emily Burns idi, yani Hayalet’in bir zamanlar ilişki yaşadığı o kadın. Erkek kardeşlerinin birinden, Peder Gregory’den çaldığı o kadın.</p>
	<p class="block_4">Zorlu bir hayatı oldu, dedi Morgan. Hayatının çoğunu Blackrod’da geçirdi, ama öleceğini anlayınca son aylarını kız kardeşiyle birlikte geçirebilmek için buraya geldi. Üç çocuğunu da bu şekilde peş peşe kaybetmek onu mahvetti ve geçen bunca zaman bile acısını dindirmeye yetmedi. Diğer dört çocuğu hâlâ yaşıyor, ikisi Horwich’te çalışıyor ve kendi aileleri var. En büyükleriyse on yıl önce Eyalet’ten ayrıldı ve o gün bugündür ondan hiç haber almadım. Ben yedinci ve son çocuktum.</p>
	<p class="block_4">Zihnimde parçaların yerlerine oturması birkaç dakika aldı. Hurstlerin yatak odasındayken Hayalet’in söylediklerini anımsadım:</p>
	<p class="block_4">Seni de, anneni de önemsiyordum. Onu bir zamanlar çok sevmiştim, senin de çok iyi bildiğin gibi.</p>
	<p class="block_4">Bana yazdığı mektubu ‘G’ harfiyle imzaladığını da anımsadım.</p>
	<p class="block_4">Evet, dedi Morgan. Ben doğduktan kısa bir süre sonra babam evimizden son kez ayrıldı. Annemle hiç evlenmedi. Bize soyadını bile bırakmadı. Ben yine de kullanıyorum.</p>
	<p class="block_4">Şaşkınlık içinde ona baktım.</p>
	<p class="block_4">Evet, dedi tatsız bir şekilde gülümseyerek. Emily Burns annemdi. Ben John Gregory’nin oğluyum.</p>
	<p class="block_4">Morgan konuşurken uzaklara bakıyordu. Bizi terk etti. Kendi çocuklarını terk edip gitti. Bir baba bunu yapmamalı, öyle değil mi?</p>
	<p class="block_4">Hayalet’i savunmak istesem de ne diyeceğimi bilemiyordum. Konuşmamayı yeğledim.</p>
	<p class="block_4">Yine de bize maddi olarak destek olmaya devam etti, dedi Morgan. Hakkını yememeliyim. Bir süre idare edebildik, fakat sonra annem bir kriz geçirdi ve bunu atlatamadı. Her birimiz ayrı birer bakıcı aileye verildik. Ben kısa çöpü seçip Hurstlere düştüm. Fakat on yedi yaşıma geldiğimde babam geri dönüp beni çırağı olarak yanına aldı.</p>
	<p class="block_4">Uzun bir süre hayatımın en mutlu günlerini yaşadım. Bir babam olmasını öyle uzun zamandır istiyordum ki.</p>
	<p class="block_4">Sonunda yanımdaydı ve ben onu mutlu etmek için çabalıyordum. Başlangıçta bunun için çok uğraştım, fakat sanırım anneme yaptıklarını unutamadığımdan yavaş yavaş onun asıl yüzünü görmeye başladım. Üç yıl sonra kendi kendini tekrarlamaya başlamıştı. Bildiği her şeyi zaten biliyordum, üstelik ondan çok daha güçlü olabileceğimin de farkındaydım. Ben yedinci oğlun yedinci oğlunun yedinci oğluyum. Yani üç kere yedi.</p>
	<p class="block_4">Sesindeki kibir beni rahatsız etmeye başlamıştı. Bu yüzden mi diğer çıraklar gibi adını Chipenden’daki yatak odasının duvarına yazmadın? diye soruverdim. Bizim gibilerden, hatta Hayalet’ten de daha iyi olduğunu düşündüğün için mi?</p>
	<p class="block_4">Morgan sırıttı. Bunu inkâr etmeyeceğim. Bu yüzden oradan ayrılıp kendi yolumu çizdim. Çoğu şeyi kendim öğrendim ve hâlâ da öğrenmeye devam ediyorum. O yaşlı ahmağın hayal bile edemeyeceği şeyler yapabilirim. Denemeye dahi korkacağı şeyler. Düşünsene, benimki gibi bir güç ve bilgi! Tabii baban huzur içinde uyuyacak. Ufacık bir yardımın için işte sana bunları teklif ediyorum.</p>
	<p class="block_4">Morgan’ın söyledikleri beni şaşkına çevirmişti. Eğer bunlar doğruysa Hayalet’in bambaşka bir yüzünü görüyordum. Emily Burns’ü Meg için terk ettiğini zaten biliyordum. Ancak şimdi yedi oğlu olan ve hepsini terk eden bir baba olduğunu öğrenmiştim. İçim acıyordu ve kendimi kandırılmış hissediyordum. Sürekli olarak babamı, ailesini bir an olsun yalnız bırakmayan, hayatı boyunca hep çalışan babamı düşünüyordum. Üstelik şimdi Morgan’ın kaprisleri yüzünden acı çekebilirdi. Üzgün ve öfkeliydim.</p>
	<p class="block_4">Sanki mezarlık olduğu yerde fır dönüyordu ve neredeyse düşecektim.</p>
	<p class="block_4">Pekâlâ sevgili genç çırağım, istediğim şeyi getirdin mi?</p>
	<p class="block_4">Boş boş bakmış olmalıyım.</p>
	<p class="block_4">Büyü kitabını diyorum. Senden onu getirmeni istemiştim. Umarım bana itaat etmişsindir, yoksa zavallı baban gerçekten çok acı çekecek.</p>
	<p class="block_4">Onu alamadım. Bay Gregory’nin her yerde gözü kulağı var, diyerek başımı eğdim.</p>
	<p class="block_4">Morgan’a ustamın Meg’in ellerinde olduğunu söylemeye hiç niyetim yoktu. Hayalet’in yoldan çekildiğini öğrenirse gidip büyü kitabını kendi alabilirdi. Evet, belki ustamın korkunç ve karanlık sırları vardı, ama ben hâlâ onun çırağıydım ve ona saygı duyuyordum. Biraz daha zamana ihtiyacım vardı. Ustamı kurtarıp Morgan’la ilgili her şeyi anlatabileceğim kadar bir zamana. Birlikte taş fırlatıcıyı alt etmiştik, Morgan’ı da pekâlâ durdurabilirdik.</p>
	<p class="block_4">Biraz daha zamana ihtiyacım var, dedim. Bunu yapabilirim ama uygun fırsatı kollamam lazım.</p>
	<p class="block_4">Fazla oyalanmasan iyi edersin. Haftaya sah, gün batmadan kitap bende olsun. Mezarlıktaki kiliseyi hatırlıyor musun?</p>
	<p class="block_6">Başımı aşağı yukarı salladım.</p>
	<p class="block_6">Seni orada bekliyor olacağım.</p>
	<p class="block_6">Bu kadar kısa sürede bunu başarabileceğimi sanmıyorum.</p>
	<p class="block_4">Bir yolunu bul! diye kükredi. Ve Gregory kitabın ortadan kaybolduğunu anlamasın.</p>
	<p class="block_4">Onunla ne yapacaksın? diye sordum.</p>
	<p class="block_4">Eh Tom, kitabı getirdiğinde bu sorunun yanıtını da alırsın, öyle değil mi? Yüzümü kara çıkarma! Tereddüde kapıldığın an babanı ve çekebileceği acıları düşün.</p>
	<p class="block_4">Morgan’ın ne kadar acımasız olabileceğinin farkındaydım. Zavallı Bay Hurst’ü hıçkırıklara boğduğunu görmüş; Alice’ten de yaşlı adamı odasına kadar sürükleyip kilitlediğini dinlemiştim. Eğer Morgan’ın babama zarar verebilecek gücü varsa yapardı, buna en ufak bir şüphem yok.</p>
	<p class="block_4">Ve sonra orada öylece titrerken bir kez daha babamın acı dolu sesini duydum.</p>
	<p class="block_4">Lütfen evlat, sana yalvarıyorum, dediğini yap yoksa sonsuza dek işkence göreceğim. Lütfen evlat, kitabı benim için getir.</p>
	<p class="block_4">Ses giderek azalırken Morgan gülümsüyordu. Evet, babanın neler dediğini duydun. Şimdi söz dinlesen iyi olur.</p>
	<p class="block_4">Gülümseyip arkasını dönerek mezarlıktan çıktı.</p>
	<p class="block_4">Morgan için büyü kitabını çalmanın kesinlikle yanlış bir karar olduğunu biliyordum, yine de arkasından ona bakarken başka şansım olmadığının farkındaydım. Hayalet’i kurtarırken bir şekilde büyü kitabını da ele geçirmeliydim.</p>
	<h2 class="block_2" id="toc_id_16">KİLERE İNİŞ </h2>
	<p class="block_4">Andrew’in dükkânına geri döndüğümde Alice mutfakta kahvaltı hazırlıyordu. Jambon ve yumurta doğrusu harika kokuyordu.</p>
	<p class="block_7">Bu sabah erken çıktın Tom.</p>
	<p class="block_4">Divanda uyuyunca her tarafım tutulmuş, diye yalan söyledim. Bacaklarımı açmaya ihtiyacım vardı.</p>
	<p class="block_4">Kahvaltıdan sonra kendini çok daha iyi hissedersin. Kahvaltı edemem Alice. Karanlıkla kapışmadan önce oruç tutmak en iyisidir.</p>
	<p class="block_4">Birkaç lokmanın zararı olacağını sanmıyorum! Tartışmakla uğraşmadım. Cadılıkla ilgili söylediği bazı şeylere şüpheyle yaklaşıyordum; aynı şekilde Hayalet’in değişmez kural olarak gördüğü bazı şeyler de Alice’in yüzünde hafif bir tebessüm uyandırıyordu. Bu yüzden sessiz kalıp Andrew kahvaltı ederken ağzım sulanarak izlemeyi yeğledim.</p>
	<p class="block_4">Kahvaltıdan sonra vakit kaybetmeden Hayalet’in evine doğru yola koyulduk. Hâlâ sabahın erken saatleri olmasına karşın hava hızla bulutlanarak etrafı karanlığa gömüyordu. Görünüşe bakılırsa kar, daha çok yağacaktı.</p>
	<p class="block_4">Andrew’dan vadinin başında ayrıldık. Alice ve ben evin yukarısındaki fundalığa varana kadar on dakika bekleyecekti. Sonra kapıyı çalıp uzaklaşacak, ardından bizi görebileceği bir yer bulup işi başardığımızın belirtilerini bekleyecekti.</p>
	<p class="block_4">İyi şanslar, beni fazla bekletmeyin ama dedi Andrew, yoksa soğuktan donarım!</p>
	<p class="block_4">Ona el sallayıp kalasla asamı aldıktan sonra, ufak levye iç cebimde, yola koyulduk. Ben önde, Alice hemen arkamda karları eze eze tırmanırken zeminin giderek daha da sertleştiğini fark ettim. Eve doğru inerken oldukça zorlanacaktık. Zemin çok kaygan ve tehlikeli bir hal alacağa benziyordu.</p>
	<p class="block_4">Çok geçmeden vadinin içlerine uzanan bir patikadan inmeye başladık. Bu patika daha sonra kayalık bir çıkıntıya dönüştü; hemen solumuzda duvar gibi yükselen kayalar, sağımızdaysa sarp bir uçurum vardı.</p>
	<p class="block_4"><span class="calibre3">Bastığın yere dikkat et Alice!  diye uyardım. Epey yükselmiştik. Atacağımız yanlış bir adım vadinin zemininden kürekle kazınacak bir hale gelmemize neden olabilirdi.</span></p>
	<p class="block_4">Çok geçmeden evi görünce durduk. Anlaştığımız gibi Andrew’in ön kapıya yaklaşmasını bekliyorduk.</p>
	<p class="block_4">Beş dakika kadar sonra epey aşağımızda, buz kesmiş karları eze eze ilerleyen bot seslerini duyduk. Aşağıda bir yerde, Andrew oldukça endişeli bir şekilde evin yanından dolaşıp arka kapıya doğru ilerliyor olmalıydı. Vakit kaybetmeden ayağa kalkıp kalası eve doğru taşımaya başladım. Arka pencerelerle aynı hizaya ulaşınca eğilip kalası yerleştirmeye uğraştım. Kalasın diğer ucunu ilk denemede pencere pervazına oturtmayı başardım. Beni endişelendiren şey, kayalık çıkıntının o kadar da geniş olmamasıydı. Karşıya geçmeye çalışırken kayarsa aşağı düşerdim. Bu yüzden Alice’in diğer ucu iyi dengelemesi çok önemliydi.</p>
	<p class="block_4">Ayağım üzerine koy. diye fısıldadım kalasın ucunu işaret ederek.</p>
	<p class="block_4">Alice dediğimi yaptı. Bunun yeterli olmasını umuyordum. Ona asamı verdikten sonra kalasın üzerine çıkıp emekleyerek karşıya geçmeye hazırlandım. Mesafe çok fazla değildi, fakat çok gergindim ve başlangıçta kaslarını bana itaat etmeyi reddetti. Karla kaplı bahçeden oldukça yüksekteydim. Sonunda aşağı bakmamaya gayret ederek yavaş yavaş ilerlemeye başladım. Çok geçmeden pencerenin pervazına ulaşmıştım, iç cebimden levyeyi çıkarıp pencerenin alt tarafına yerleştirdim. Tam o sırada Andrew gürültülü bir şekilde hemen altımda duran arka kapıyı çaldı.</p>
	<p class="block_4">Üç sert tak sesi vadide yankılandı. Her tak sesinde pencere kanadını yukarı kaldırmak için zorladım. Aralardaysa hiç hareket etmeden öylece bekliyordum.</p>
	<p class="block_4">Tak! Tak! Tak!</p>
	<p class="block_4">Bir kez daha denediysem de bana mısın demedi. Andrew ’un sinirleri yıpranmadan kapıyı daha kaç kez çalacağım merak ettim. Belki de kilidin mandalı düşündüğümden daha sağlamdı. Daha kaç şansım olacaktı? Belki de cadı kapıyı açıverirdi. İşte o an Andrew’in yerinde olmak istemezdim.</p>
	<p class="block_4">Tak! Tak! Tak!</p>
	<p class="block_4">En sonunda başardım. Pencereyi, her iki elimin parmaklarım araya sokabilecek kadar açmayı başardım. Böylece kanadı yukarı kaldırabilecektim.</p>
	<p class="block_4">Tak! Tak! Tak! sesleri duyuldu yeniden. Aşağı baksam Andrew’u görebilirdim, fakat bakışlarım pencere pervazına kilitlenmişti ve kendimi pencereden içeri çekip odaya girdikten sonra levyeyi yeniden iç cebime soktum. Alice, uzanıp asamı verdikten sonra, kalasın üzerinden benden daha hızlı geçti. İçeri girdikten sonra Meg bahçeye çıkıp da yukarı bakabilir diye kalası karşı tarafa ittirdik. Ardından pencereyi kapadık.</p>
	<p class="block_4">Sonra karanlıkta yere oturup dikkatlice etrafı dinledik. Ön kapıdan artık tak tak sesleri gelmiyordu. Kapının açıldığını duymamıştım, Andrew’in oradan sağ salim ayrılabildiğini umuyordum. Şimdi Meg’in merdivenlerden yukarı çıktığını duymaktan korkuyordum. Pencerenin zorlandığını duymuş olabilir miydi?</p>
	<p class="block_4">İçeri girmeyi başarırsak harekete geçmeden önce on beş dakika beklemek konusunda Alice’le anlaşmıştık. İlk olarak Hayalet’in odasından çantamı alacaktık. Gümüş zinciri elime alırsam başarma şansımız çok daha yüksek olurdu.</p>
	<p class="block_4">Fakat Alice’e, Morgan’ın benden yapmamı istediği şeyi söylememiştim. Ona büyü kitabından bahsedersem kitabı Morgan’a vermekle aptallık edeceğimi söyleyeceğini biliyordum. Gelgelelim onun için söylemesi kolaydı. Acı çekecek olan onun babası değildi. Karanlıkta yalvaran sesini aklımdan çıkaramıyordum. Dayanılmaz bir şeydi.</p>
	<p class="block_4">Hayalet’i kurtarıp bir şekilde Meg’i bağlayabilirsem çatı katma geri gelecektim. Bunu yapmam gerekiyordu. Bu, Hayalet’e ihanet etmem anlamına gelse de babamın daha fazla acı çekmesine katlanamazdım. Evdeki her gıcırtıyı endişeli bir şekilde dinleyerek öylece beklemeye devam ettik.</p>
	<p class="block_4">On beş dakika sonra usulca Alice’in omzuna dokundum, dikkatli bir şekilde ayağa kalkıp asamı da alarak yatak odasının kapısına yöneldim.</p>
	<p class="block_4">Kilitli değildi ve kolayca açıp koridora çıktım. Merdiven sahanlığı koridordan bile daha loştu; alt kattaysa bizi zifiri karanlık bekliyordu. Yavaşça bir alttaki basamağa iniyor, durup çevreyi dinlemeden ikinci adımı atmıyordum. Bu iyice rutinleşti: Adım at, dur ve dinle; adım at, dur ve dinle. Bir ara adım attığım basamak gıcırdadı. Donakaldık; cadıyı uyandırmış olabileceğimizi düşünerek en az beş dakika boyunca hareketsiz bekledik. Ve sonra, bu kez de Alice aynı basamağı ikinci kez gıcırdatınca aynı şeyi tekrarlamamız gerekti! Uzun sürse de sonunda zemin kata ulaştık.</p>
	<p class="block_4">Çok geçmeden Hayalet’in çalışma odasına girmiştik bile. Orası daha aydınlıktı ve çantam köşede, bıraktığım yerdeydi, ama Hayalet’in çantasından eser yoktu. Gümüş zinciri alıp sol elime ve bileğime dolayıp fırlatmaya hazır hale getirdim. Bu iş için sol kolumu kullanıyordum. Hayalet’in bahçesinde alıştırma yaparken, on denemenin dokuzunda zinciri on metre uzaktaki direğin üzerinden fırlatabiliyordum. Yani şimdi, vahşi Lamia ya da Meg’le yüzleştiğimde, başarılı olma şansım yüksekti. Her ikisinin de aynı anda saldırıya geçmesi bambaşka bir durumdu ve bunu düşünmek bile istemiyordum.</p>
	<p class="block_4">Öne eğilip Alice’in kulağına fısıldadım.</p>
	<p class="block_4">Bak bakalım anahtar üzerinde mi? Bu sırada kitaplığı işaret etmiştim.</p>
	<p class="block_4">Meg’in anahtarı yakınında bir yerde tutuyor olma ihtimali vardı, gelgelelim Hayalet’in bir keresinde onun hakkında söylediklerini de anımsıyordum. Buna göre; son derece düzenliymiş ve her şeyi daima yerli yerinde tutarmış. Tabii bunu söylerken tencere, tava ya da çatal bıçağı kast ediyordu. Acaba aynı şeyi anahtar için de yapar mıydı? Bakıp görmenin zararı yoktu.</p>
	<p class="block_4">Böylece Alice kitaplığın altına bir sandalye çekerken ben de zincirim elimde, açık kapının önünde nöbet tuttum. Sandalyeye çıkıp bir süre kitaplığın üstünü dikkatlice yokladıktan sonra yüzünde güller açarak anahtarı havaya kaldırdı.</p>
	<p class="block_4">Haklıydım! Demir kapının anahtarını bulmuştuk!</p>
	<p class="block_4">Zinciri bırakmadan asamı alıp yavaşça çalışma odasından çıkarak kilere inen merdivenlere yöneldim. Meg’in uyanık olabileceğini düşünüyordum, ama mutfaktan gelen horultularını duydum. Derin uykudaydı ve şu ana kadar şans bizden yana olmuştu.</p>
	<p class="block_4">Mutfağa gidip Meg hâlâ uyurken onu bağlamak da seçeneklerden biriydi, ancak kilerdeki vahşi Lamiayla karşılaşma riskine karşın zincire ihtiyacım vardı. Alice önde, yavaşça basamaklardan indik; ta ki demir kapıya varana dek. Bu tehlikeli bir andı; kapı çarpınca çıkan sesin nasıl bütün evde yankılandığını daha önce anlatmıştım. Fakat Alice anahtarı kilide sokup dikkatlice çevirerek hiç ses çıkarmadan açmayı başardı. Kapıyı da sessizce hareket ettirince kilerden hızla kaçmamız gerekebileceği ihtimaline karşın kapıyı açık bıraktık.</p>
	<p class="block_4">Aşağısı çok karanlıktı ve yavaşça Alice’in omzuna dokunarak durmamız gerektiğini işaret ettim. Zinciri cebime geri koydum; asamı dikkatlice duvara dayadıktan sonra çıra kutumu kullanarak bir mum yakıp Alice’e uzattım. Sonra yine zincirle asayı hazır hale getirerek bir adım gerisinden onu takip etmeye başladım. Mum yakmak bir riskti; basamaklar döne döne iniyor olsa da en ufak bir ışık dahi vahşi Lamia’nın dikkatini çekebilirdi. Ancak Hayalet’i hücresinden çıkarmak için ışığa ihtiyacımız vardı ve bunun doğru bir seçim olduğunu görecektik.</p>
	<p class="block_4">Alice aniden durup aşağıyı işaret etti. Kilerden gelen serin bir esinti mum ışığını titretiyordu ve titrek ışıkta basamaklardan bize doğru gelen bir karaltı gördüm. Bir an için kalbim duracak sandım. Bunun vahşi Lamia olduğunu sanmıştım. Alice’in yanma inip sol elimi kaldırarak gümüş zinciri fırlatmaya hazırlandım.</p>
	<p class="block_4">Ama esinti azalıp mum ışığı eski halini alınca hızla ilerleyen karaltının mum ışığının oluşturduğu bir yanılsama olduğunu gördüm. Basamaklardan yukarı çıkan bir şey vardı, ama sürünerek ilerliyordu; öyle yavaş çıkıyordu ki demir kapıya varması çok vakit alırdı.</p>
	<p class="block_4">Bu vahşi Lamia’nın yanındaki çukurda kalan diğer canlı cadı, yani Bessy Hill’di. Gri saçları uzayıp kir içinde kalmıştı ve ufak, kara böceklerle kaplıydı; üzerindeki yırtık pırtık elbiseyse küf ve çamur içindeydi. Yavaş yavaş basamakları tırmanıyordu, ama mezardan çıkabilmiş olmasına rağmen, yıllardır yalnızca sümüklüböcek, solucan ve diğer böcek türleriyle beslenmiş olduğu için fazla kuvvetli olamazdı. Tabii karanlıkta birden karşımıza çıksaydı durum çok daha farklı olabilirdi.</p>
	<p class="block_4">Olduğumuz yerde durduk. Ayak bileklerimizden birini yakalayıverse, elinden kurtulmamız çok zor olurdu. Kana susamıştı ve yanma yaklaşan her ılık tene dişlerini geçirebilirdi. Bir ağız dolusu kan onu anında çok daha güçlü ve tehlikeli kılardı. Korkutucu bir durumdu, fakat onu atlatmak zorundaydık.</p>
	<p class="block_4">Endişeli bir şekilde aşağıya doğru inerken Alice’e beni takip etmesini işaret ettim. Basamaklar genişti ve böylelikle cadıdan uzak durabiliyorduk. Çukurdan çıkmayı nasıl başardığını düşünüyordum. Olasılıklardan biri vahşi Lamia’nın, dışarı çıkmasına engel olan demir çubukları eğmiş olmasıydı, belki de Meg serbest bırakmıştı. Yanından geçerken hızlıca ona baktım. Başı bize dönük olmasına rağmen gözleri sımsıkı kapalıydı. Fakat ağzı açıktı ve uzun, mosmor dili, taş zemini yalıyormuşçasına dışarı sarkmıştı. Çevreyi kokladı, hırıltılı bir şekilde nefes alıp verdi ve başım çevirip yukarı kaldırmaya çalıştı. Yeniden açtığında, gözleri karanlıkta ışıl ışıl yanan birer noktaydı.</p>
	<p class="block_4">Onu arkamızda bırakıp alelacele aşağıya inmeye devam ettik. Üç kapının bulunduğu açıklığa varınca asamı Alice’e verdim. Yüzünü ekşiterek aldı. Üvez asaya dokunmaktan hoşlanmıyordu. Ancak ben cebimden anahtarımı çıkarmış, Hayalet’in hücre kapısını açmak için uğraşmaya başlamıştım bile.</p>
	<p class="block_4">O ana dek Hayalet’i hücrede bulamamaktan korkmuştum. Meg’in onu başka bir yere, hatta belki de kilerdeki bir çukura kapatmış olabileceğini düşünüyordum. Ama işte orada, yatağının üzerinde başım ellerinin arasına almış öylece oturuyordu. Mum ışığını fark edince bize doğru baktı, yüzünde şaşkınlık ifadesi vardı. Basamaklardan aşağıya doğru bakıp Lamia’nın yukarı gelmediğinden emin olduktan sonra Alice’le birlikte hücreye girip Hayalet’in ayağa kalkmasına yardım ettik. Onu kapıya doğru sürüklerken hiç karşı koymadı. Bizi tanımamış gibiydi ve Meg’in ona iksirden güçlü bir doz verdiğini düşünüyordum.</p>
	<p class="block_4">Zincirim artık arka cebimdeydi, yani Lamia aniden saldırırsa kolay erişilebilecek bir yerde değildi, gelgelelim başka çarem de yoktu. Alice’le birlikte Hayalet’i dirseklerinden tutup sürüklemeye çalışarak basamakları çıkmak hiç de kolay değildi. Dönüp dönüp arkaya bakıyordum, ama ortalık sessizdi. Basamaklarda cadıyı bıraktığımız yere varınca onu gözlerini kapamış, gürültülü bir şekilde horlarken bulduk. Basamakları çıkmak onu şimdilik bitkin düşürmüştü.</p>
	<p class="block_4">Çok geçmeden demir kapıya vardık. Geçer geçmez Alice kapıyı sessizce kilitledi ve anahtarı alıp cebime attım. Zemin kata varana dek basamaklardan çıkmaya devam ettik. Meg’in mutfaktan gelen soluk alıp verme sesinden uyuduğunu anlayabilmiştim ve şimdi önemli bir karar vermem gerekiyordu. Ya Alice’e, Hayalet’i evden uzaklaştırması için yardım edecektim ya da mutfağa gidip gümüş zincirle Meg’i bağlayacaktım.</p>
	<p class="block_4">Onu bağlamayı başarabilirsem her şey biterdi ve ev yine bizim kontrolümüze geçerdi. Fakat bu çok riskliydi. Meg aniden uyanabilirdi ve on üzerinden dokuz denemede başarılı olmam bu işi kusursuz bir şekilde yapamama olasılığımın olduğunu gösteriyordu! Iskalayabilirdim ve Meg çok güçlüydü. Hayalet yardım edemezdi ve böyle bir durumda üçümüz de Meg’in insafına kalmış olurduk. Biraz düşündükten sonra ön kapıyı işaret ettim.</p>
	<p class="block_4">Kısa bir süre sonra kapıyı açıp Hayalet’i dışarı çıkarmıştık bile. Sonra ondan mumu alıp sönmesin diye vücuduma iyice yaklaştırdım.</p>
	<p class="block_4">Evde yapmam gereken bir şey daha var, dedim ona. Fazla gecikmem, ama sen Bay Gregory’yi buradan uzaklaştır. Andrew vadinin ortalarında bir yerde seni bekliyor olmalı.</p>
	<p class="block_4">Aptal olma Tom! diye bağırdı Alice şaşkınlık içinde. Oraya geri dönmeni gerektirecek kadar önemli ne olabilir?</p>
	<p class="block_4">Güven bana Alice. Bunu yapmam gerek. Andrew’in dükkânında görüşürüz.</p>
	<p class="block_4">Bana söylemediğin bir şey var, diye üsteledi Alice. Nedir? Bana güvenmiyor musun?</p>
	<p class="block_4">Git Alice, lütfen. Sadece dediğimi yap. Daha sonra her şeyi anlatırım.</p>
	<p class="block_4">Alice, Hayalet’i kolundan tutup isteksizce vadiden aşağıya inmeye başladı. Arkasına bakmadı bile. Bana çok kızdığını anlayabiliyordum.</p>
	<h2 class="block_2" id="toc_id_17">TAVAN ARAŞINA ÇIKARKEN </h2>
	<p class="block_4">İçeri girince kapıyı kapatıp basamaklardan yukarı çıkmaya başladım. Sağ elimde mum, sol elimdeyse üvez asam vardı. Gümüş zincir hâlâ koyun derisi ceketimin sol cebindeydi. Aşağıya indiğimizden daha hızlı çıkıyordum, ama yine de dikkatli olmaya çalışıyordum; Meg’i uyandırmak istemezdim. Beni endişelendiren başka bir şey daha vardı. Anahtarım Hayalet’in masasındaki kilide büyük gelebilirdi. Böyle bir durumda açmak için levyeyi kullanmam gerekirdi ve bu da yine gürültü yapmam demek olurdu.</p>
	<p class="block_4">Yukarı çıktıkça kendimi daha da rahatsız hissetmeye başladım. Meg hâlâ uyuyordu, ancak her an uyanabilirdi. Beni takip ederse kalası kullanarak yatak odası penceresinden kaçabilirdim. Ama yukarı geldiğini zamanında duyabilecek miydim? Alice haklıydı. Mantıklı düşününce bu yaptığım çok aptalcaydı. Yine de babamı düşünmek, beni yukarı çıkmaya zorluyordu.</p>
	<p class="block_4">Tavan arasına açılan kapıya ulaşmam uzun sürmedi. Tam içeri girmek üzereyken belli belirsiz bir ses duydum. Bir gıcırtı.</p>
	<p class="block_4">Endişeli bir şekilde sol kulağımı kapıya yaklaştırıp dinleyince aynı sesi tekrar duydum. Bu ses nereden geliyor olabilirdi? Duymazdan gelip Morgan’ın istediği şeyi almaya çalışmaktan başka çarem yoktu. Kapı kolunu çevirmeye başladım. Tam o anda, hâlâ şansım varken Alice ve Hayalet’le birlikte kaçmış olmam gerektiğini fark ettim. Ustama Morgan’la ilgili her şeyi anlatıp tavsiyelerini dinlemeliydim. Babama nasıl yardım edilebileceğini en iyi Hayalet bilirdi.</p>
	<p class="block_4">Tüm içgüdülerim oradan bir an önce kaçıp kurtulmamı söylüyordu. Sanki içimden bir ses, durmaksızın Tehlike! Tehlike! Tehlike! diye bağırıp duruyordu. İçeri girince kapıyı arkamdan kapayacaktım. Bunu yapmak için dayanılmaz bir istek duysam da yapmadım. İçerisi çok loş olduğundan daha iyi görebilmek için mumu yukarı kaldırdım; sonra ani, serin bir esintiyle birlikte mum sönüverdi.</p>
	<p class="block_4">Yukarıda, bacanın kare şeklindeki dış hattını görebiliyordum. Hava apaçıktı ve yüzüme çarpan serin bir rüzgâr esiyordu. Bacanın üzerine altı tane ufak kuş tünemişti. Hiç ses çıkarmadan öylece duruyor, sanki bir şey bekliyorlardı. Ve tam altlarındaysa odadaki o dehşet vardı.</p>
	<p class="block_4">Yer döşemeleri tüylerle kaplıydı, her yere kan sıçramış ve ölü kuşların parçaları saçılmıştı. Sanki tavuk kümesine bir tilki girmiş gibiydi. Etrafta kanatlar, bacaklar, başlar ve yüzlerce ama yüzlerce tüy vardı. Esen rüzgârla havada uçuşan tüyler başımın etrafında döne döne yere iniyordu.</p>
	<p class="block_4">Çok daha büyük bir şey görünce şaşırmadım. Fakat bu görüntü içimi titretti. Vahşi Lamia köşeye, yazı masasına yakın bir yere çömelip gözlerini kapamıştı. Her nasılsa gövdesi daha ufak görünüyordu, fakat yüzü onu bir önceki görüşüme göre çok daha büyük gibiydi. Artık bir deri bir kemik değil tam aksine dolgundu; yanakları şişkin para keselerinden farksızdı. Ona bakarken ağzı yavaşça açıldı ve sızan kan çenesinden yere süzülmeye başladı. Dudaklarını yalayıp gözlerini açarak her şeye yetecek kadar vakti varmış gibi bana baktı.</p>
	<p class="block_4">Beslenmişti. Kuşları yiyerek beslenmişti. Tavan penceresini açıp kuşları çağırarak onları, pençelerine gelmeleri için zorlamıştı. Sonra teker teker kanlarını içmeye başlamış, hâlâ canlı olanların uzaklaşmasını engellemek için büyü yapmıştı. Kanatları vardı, ancak uçma isteklerini kaybetmişlerdi.</p>
	<p class="block_4">Benim kanatlarım olmasa da bacaklarım vardı. Fakat bacaklarım bana itaat etmediğinden korku içinde olduğum yerde kalakaldım. Yavaş yavaş bana yaklaştı. Belki kanla şiştiği için ağırlaşmış belki de acele etme gereği duymuyordu.</p>
	<p class="block_4">Üzerime hızla gelse her şey biterdi. O tavan arasından asla çıkamayabilirdim. Ama yavaş ilerliyordu. Hem de çok yavaş. Ve gitgide yaklaşmasını izlemek büyüyü bozmaya yetti. Bir anda özgür kaldım. Hareket edebiliyordum. Daha önce hiç yapmadığım kadar hızlı hareket edebiliyordum.</p>
	<p class="block_4">Zinciri ya da asayı kullanma gibi bir düşüncem yoktu. Bacaklarım düşüncelerimden bile hızlı davrandı. Lamia döşemelerin üzerinde sürünürken arkamı dönüp koşmaya başladım. Koşarken arkamdan kanat sesleri geldiğini duydum. Aniden koşmaya başlamam tavan arasındaki kuşları da harekete geçirmişti. Hiçbir şey umrumda değildi. Sadece dışarı çıkmalı, Lamia’dan uzaklaşmalıydım. Hiçbir şeyin önemi yoktu. Tüm cesaretimi yitirmiştim.</p>
	<p class="block_4">Ancak basamakların sonundaki karanlıkta beni bekleyen biri vardı: Meg.</p>
	<p class="block_4">Neden merdiven boşluğunun oradan, arkadaki yatak odasına girmemiştim ki? Odaklanmam gerekirdi. Daha dikkatli düşünmeliydim. Aksine, paniğe kapılıp kaçma şansımı kaybetmiştim. Vahşi Lamia hızlı hareket edemeyecek kadar kana doymuştu. Pencereyi açıp kalası kullanarak güvenli bir şekilde karşıya geçebilirdim. Oysa şimdi merdivenden paldır küldür inince Meg uyanmıştı.</p>
	<p class="block_4">Oradaydı, ön kapıyla benim aramda. Ve muhtemelen arkamda bir yerde, vahşi Lamia da basamaklardan inmeye başlamıştı. Meg başını kaldırıp bana bakınca güzel yüzüne bir gülümseme yayıldı. Etraf, bunun dostane bir gülümseme olmadığını anlamama yetecek kadar aydınlıktı. Bir anda bana doğru eğilip üç kez kokladı.</p>
	<p class="block_4">Bir zamanlar seni kız kardeşime vermeyeceğimi söylemiştim, dedi. Ama artık işler değişti. Ne yaptığını biliyorum. Bunun için ödemen gereken bir bedel var. Kanlı bir bedel!</p>
	<p class="block_4">Yanıt vermedim, çünkü yavaşça basamakları geri çıkmaya başlamıştım bile. Hâlâ sıkı sıkı tuttuğum mumu cebime koydum. Sonra asamı sağ elime alıp koyun derisi ceketimin sol iç cebinden gümüş zinciri çıkardım.</p>
	<p class="block_4">Meg bunu görmüş ya da hissetmiş olmalıydı. Aniden basamakları hızla çıkıp üzerime doğru koştu; ellerini, gözlerimi çıkarmak istiyormuş gibi ileri uzatmıştı. Paniğe kapıldım, apar topar nişan alıp zinciri fırlattım. Rasgele bir atıştı ve başım tamamen ıskaladım. Neyse ki en azından sol omzuna isabet ettirdim. Zincir ona değer değmez acı içinde çığlık atarak sırtını duvara yasladı.</p>
	<p class="block_4">Bu şansı değerlendirip hızla yanından geçtim, basamakların sonuna kadar da arkama bakmadım. En azından artık kız kardeşi arkamda değildi. Zincir hâlâ basamakların üzerindeydi. Artık elimde sadece üvezden yapılma asam kalmıştı. Cadılara karşı kullanılabilecek en kuvvetli asa buydu. Fakat Meg Eyalet’in dışındandı; yabancı bir yerden gelen bir Lamia cadısıydı. Ona karşı da işe yarar mıydı?</p>
	<p class="block_4">Meg dengesini sağlayıp bana doğru döndü. Gümüş bana çok acı veriyor evlat, dedi öfkeyle yüzünü buruşturarak. Bunun nasıl bir acı olduğunu hissetmek ister misin?</p>
	<p class="block_4">Bir basamak daha indi ve bunu yaparken sol elini yan duvar boyunca sürttü. Ben öylece bakakalmışken tırnaklarını duvar kâğıdına iyice geçirdi. Kâğıt oldukça eskiydi, neredeyse taşlaşmıştı. Tırnaklarının etime neler yapabileceğini gösteriyordu. Meg bir adım daha atarken asamı hazırlayıp başıyla omuzlarını hedef alarak yukarı kaldırdım.</p>
	<p class="block_4">Fakat artık aklım çalışmaya başlamıştı, odaklanabiliyordum. Ve saldırıya geçtiğinde, yani merdivenlerden bana doğru hızla inmeye başladığında asayı hızlıca aşağı indirip ayaklarının dibine doğru ittirdim. Ne yapmaya çalıştığımı unlayınca gözleri açıldı, ama artık çok geçti. Ayakları asaya lakıldı ve yüzükoyun merdivenlerden aşağıya yuvarlandı. Asa elimden fırlamıştı, ama şimdi zinciri alma şansı yakalamıştım ve Meg’in üzerinden atladığım gibi basamakları çıktım.</p>
	<p class="block_4">Zinciri alıp sol bileğime dolayıp yeniden fırlatmaya hazırlandım. Bu kez ıskalamamaya kararlıydım.</p>
	<p class="block_4">Alaycı bir şekilde güldü. Bir kez ıskaladın zaten. Gregory’nin bahçesindeki direğe fırlatmak kadar kolay değilmiş, öyle değil mi? Ellerin terliyor mu evlat? Titremeye başladılar mı? Sadece bir tek şansın daha olacak. Sonra benimsin..</p>
	<p class="block_4">Kendime olan güvenimi sarsarak ıskalama olasılığımı arttırmaya çalıştığını biliyordum. Bu yüzden derin bir nefes alarak eğitimleri anımsadım. On denemeden dokuzunda direği vurabiliyordum ve asla üst üste iki kez ıskaladığım olmamıştı. Artık beni yalnızca korku durdurabilirdi. Korku ve şüphe. Tekrar derin bir nefes alıp iyice odaklandım. Meg ayağa kalkarken dikkatlice nişan aldım.</p>
	<p class="block_4">Zinciri havada bir kırbaç gibi şaklatıp cadıya fırlattım. Soldan sağa doğru mükemmel bir spiral oluşturarak başına ve vücuduna dolandı. Tiz bir çığlık attı, fakat gümüş zincir ağzının etrafına dolanır dolanmaz sesi kesildi ve olduğu yere yığılıp kaldı.</p>
	<p class="block_4">Temkinli adımlarla basamaklardan inip ona yakından baktım. Neyse ki sımsıkı bağlanmıştı. Gözlerinden, acı çektiğini görebiliyordum. Fakat her ne kadar gümüş zincir ona acı veriyor olsa da, bakışlarında bir tür meydan okuma da vardı. Aniden yüz ifadesi değişti ve arkama, basamaklara doğru baktığını fark ettim. Tam o esnada bir ses duyup arkamı dönüverince vahşi Lamia Marcia’nın üzerime doğru geldiğini gördüm.</p>
	<p class="block_4">Fazla kan içmiş olması beni yine kurtardı. Hâlâ şişkindi ve ağır hareket ediyordu. Yoksa gözümü kırpmama bile fırsat vermeden beni haklamış olurdu. Asamı kaptığım gibi basamaklara yöneldim. Ağırlaşmış göz kapaklarının altından bakışlarındaki öfkeyi görebiliyordum. Vücudunun her yerini kasmış, öne doğru atılmaya hazırlanıyordu. Başlangıçta korkmaya vaktim yoktu ve bekletmeden asamı şişkin yüzüne doğru savurdum. Üvez asanın tenine değmesine dayanamadığından acı içinde bağırarak geriledi ve üçüncü hamlemle de tam da sol gözünün altına vurdum. Sinirli bir şekilde tıslayarak gerilemeye başladı; uzun, kir içindeki siyah saçları kafasının iki yanından sarkarak basamaklara kadar uzanıyor ve ardında yapış yapış bir iz bırakıyordu.</p>
	<p class="block_4">Onunla ne kadar süre boğuştuğumu bilmiyorum. Zaman durmuş gibiydi. Alnımdan akan ter gözlerimi yakıyor, zar zor nefes alabiliyordum ve kalbim hem harcadığım güç hem de hissettiğim korku nedeniyle deli gibi çarpıyordu. Her an bir boşluğumu yakalayabileceğini ya da ayağımın takılabileceğini ki bu durumda anında üzerime çullanıp keskin dişlerini bacaklarıma geçiriverirdi biliyordum. Ancak en sonunda onu kiler kapısına kadar geriletmeyi başardım ve çılgına dönmüş gibi hamleler yaparak onu içeri girmeye zorladım. Sonra kapıyı hızla çekip anahtarımı kullanarak kilitledim. Kapının onu uzun süre tutamayacağını biliyordum. Merdivenlerden aşağı inerken pençeleriyle kapıyı çizmeye başlamıştı bile. Kaçma vakti gelmişti. Diğerlerinin peşinden Andrew’in dükkânına gidebilirdim. Hayalet iyileştikten sonra da dönüp işleri yoluna koyabilirdik.</p>
	<p class="block_4">Gelgelelim ön kapıyı açar açmaz dışarıda fırtına çıktığını gördüm. Dur durak bilmeden suratıma çarpan karlar nedeniyle önümü dahi güçlükle seçebiliyordum. Vadinin ucuna kadar gidebilirdim, fakat daha öteye gitmeye çalışmak delilik olurdu. Fundalıktan güvenli bir şekilde aşağıya inmeyi başarsam bile Adlington’ı ararken donarak ölebilirdim. Vakit kaybetmeden kapıyı kapadım. Geriye yalnızca bir tek seçenek kalmıştı.</p>
	<p class="block_4">Meg benden çok da büyük sayılmazdı, üstelik ağır da değildi. Ben de onu kilere kadar taşıyıp bir çukura koymaya karar verdim. Böylelikle kendimi onunla birlikte gümüş kapının ardına kilitleyip vahşi Lamia’dan korunmuş olurdum. En azından bir süreliğine. Gümüş kapı bile Marcia’yı sonsuza dek durduramazdı.</p>
	<p class="block_4">Fakat endişe edilmesi gereken bir başka cadı daha vardı: Bessy Hill. Bu yüzden Meg’i kiler basamaklarının orada bırakıp Hayalet’in çantasını bulabilmek için hızlı bir arama yaptım. Çantayı en sonunda mutfakta buldum ve içinden vakit kaybetmeden avuç avuç tuzla demir aldım. Bunu da yaptıktan sonra Meg’i bacaklarından yakaladığım gibi sırtıma atarak kilere indim. Asamı da, mumu da sol elimde taşıyordum. Onu aşağı indirmem epey vakit aldı ve gümüş kapıyı arkamdan kilitlemeye çok dikkat ettim. Basamakların sona erdiği yerde horlayan Bessy Hill’den uzak durdum.</p>
	<p class="block_4">Tüm bu olanlardan sonra içimden, Meg’i ayaklarından tutup başını her basamağa çarpmasını sağlayacak şekilde peşim sıra sürüklemek geçti. Fakat yapmadım. Onu iyice sıkan gümüş zincirden dolayı yeterince acı çekiyor olmalıydı. Ve her ne olursa olsun Hayalet ona olabildiğince iyi davranılmasını isterdi. Bu yüzden Meg’e karşı dikkatliydim.</p>
	<p class="block_4">Yine de onu çukurun kenarından yavaşça aşağı bırakırken söylemeden edemedim.</p>
	<p class="block_4">Rüyanda bahçeni gör! dedim, olabildiğince alaylı bir ses tonuyla. Sonra onu bırakıp mumu alarak basamaklardan yukarı çıktım. Şimdi diğer cadı, yani Bessy Hill ile ilgilenmenin vakti gelmişti. Aşağı inerken onu uyandırmış olmalıydım, çünkü geri döndüğümde hırıldayıp tükürükler saçarak kapıya doğru ilerliyordu. Arka cebime uzanıp bir avuç tuz ve bir avuç demir aldım. Fakat bunları hemen ona atmadım. Bulunduğu yerin yaklaşık üç basamak üstüne, duvardan duvara tuz döküp üzerine de demir serpiştirdim. Sonra basamak boyunca ilerleyerek tuzla demiri dikkatlice karıştırdım, böylelikle cadının geçemeyeceği bir bariyer hazırlamış oldum.</p>
	<p class="block_4">Son olarak demir kapıya gidip vahşi Lamia’nın kapıya kadar gelip parmaklıkların arasından bana uzanma ihtimalini de düşünerek üç basamak aşağısına oturdum.</p>
	<p class="block_4">Orada öylece oturup mumun yanışını izledim. Mum henüz yanlanmamıştı ki Meg’e yaptıklarım için pişmanlık duymaya başladım. Babam böyle alaycı davranmamdan hoşlanmazdı. Beni, böyle bir davranışta bulunmamam gerektiğini bilecek kadar iyi yetiştirmişti. Meg bu kadar da kötü biri olamazdı. Hayalet onu seviyordu ve bir zamanlar o da Hayalet’i sevmişti. Peki, onu çukura kapattığımı öğrendiğinde neler hissedecekti? Kendisinin bile asla yapamadığı bir şeyi benim yaptığımı öğrendiğinde?</p>
	<p class="block_4">Bir süre sonra mum bitti ve karanlıkta kaldım. Etrafta belli belirsiz fısıltılar dolaşıyordu; ölü cadıların kıpırdanıp durduğu, ara sıraysa güçsüz düşmüş canlı cadıların tuz ve demir sınırını aşamadıkları için öfkeli bir şekilde hırıldanıp tükürükler saçtıkları kilerden tuhaf sesler geliyordu.</p>
	<p class="block_4">Tam uykuya dalmak üzereydim ki vahşi Lamia bir anda çıkageldi. Sonunda tavan arasının kapısını tırnaklarıyla açmayı başarmıştı demek. Gece görüşüm iyidir, ama kiler basamakları çok karanlıktı. Tek duyduğumsa bacaklarının öne atılırken çıkardığı ses ve karanlık bir siluetin demir kapıya çarpıp parmaklıkları çekiştirmeye başlarken çıkan paldır küldür seslerdi. Yüreğim ağzıma geldi. Daha şimdiden yırtıcı bir hal almış gibiydi, asamı alıp çaresizlik içinde parmaklıklar arasından ona vurmaya çabaladım.</p>
	<p class="block_4">Başlangıçta bu, o çılgına dönmüş halinde herhangi bir değişiklik yaratmadı; metal eğilip büküldükçe çıkan gıcırtıları duyabiliyordum. Ama sonra şansım yaver gitti. Asayı hassas bir yerine, muhtemelen gözüne denk getirmiş olmalıyım; çünkü aniden çığlık atıp geriledikten sonra inleyerek basamaklardan yukarı çıktı.</p>
	<p class="block_4">Kar fırtınası durup da Hayalet gücünü topladığında her şeyi yoluna koymak için eve geri gelirdi; buna emindim. Ama bunun ne zaman gerçekleşebileceğini bilemiyordum. Önümde uzun bir akşam vardı, geceyse çok daha uzun olacaktı. Bu basamaklarda birkaç gün geçirmem bile gerekebilirdi. Marcia’nın kapıya daha kaç kez saldırmaya çalışacağından emin değildim.</p>
	<p class="block_4">Onu üçüncü kez kovaladıktan sonra basamaklardan yukarı çıkıp gözden kayboldu. Gerisin geri eve dönmüş olup olmadığını düşünmeye başladım. Belki de fare ya da böcek peşine düşmüştü. Bir süre sonra uyumamak için epey çaba sarf etmem gerekmeye başladı. Uykuya dalma riskini göze alamazdım, çünkü kapı şimdiden zayıflamıştı. Eğer onu kovalamak için hazır olmazsam kapıdan geçmesi fazla uzun sürmezdi.</p>
	<p class="block_4">Başım büyük beladaydı. Eğer büyü kitabının peşine düşmemiş olsaydım şimdi Hayalet ve Alice’le birlikte Andrew’in evinde güvende olacaktım.</p>
	<h2 class="block_2" id="toc_id_18">ACI GERÇEKLER </h2>
	<p class="block_4">Basamaklar son derece rahatsız ve soğuktu. Bir süre sonra, yaptığım hesaplara göre, gece yeniden gündüze döndü. Acıkmıştım ve susuzluktan ağzım kurumuştu.</p>
	<p class="block_4">Burada daha ne kadar kalacaktım? Hayalet ne zaman gelecekti? Ya ustam iyileşememiş ve hâlâ gelemeyecek kadar hastaysa? Sonra Alice için endişelenmeye başladım. Ya beni aramak için eve tek başına gelirse? Lamia’nın hâlâ kilerde kapalı olduğunu düşünürdü. Önce tavan arasına çıktığını, şimdi de evde serbestçe dolaşabildiğini bilmiyordu.</p>
	<p class="block_4">En sonunda yukarıdan bir yerden sesler geldiğini duydum. Cadının ayak seslerinden çok, insan fısıltılarıyla basamaklara vuran bot seslerine benziyordu. Sonra merdivende ağır bir şeyin devrildiğini duydum. Köşeden mum ışığı geldiğini görünce ayağa kalktım.</p>
	<p class="block_4">Andrew, görünüşe bakılırsa sana ihtiyaç olmayacak, dedi, anında tanıdığım bir ses.</p>
	<p class="block_4">Hayalet kapıya yanaştı. Gümüş bir zincirle sımsıkı bağladığı vahşi Lamia’yı arkasından çeke çeke getiriyordu. Hemen yanında, kilidi açmak için gelmiş olan Andrew vardı.</p>
	<p class="block_4">Orada öyle ağzın açık durmasana evlat, dedi Hayalet. Kapıyı aç da içeri girelim.</p>
	<p class="block_4">Vakit kaybetmeden denileni yaptım. Hayalet’e Meg’e yaptıklarımı anlatmak istiyordum, ama ağzımı açar açmaz başını iki yana sallayıp elini omzuma koydu.</p>
	<p class="block_4">Önce en önemli işleri halledelim, derken sesi şefkatli ve anlayışlıydı, sanki ne yaptığımı biliyormuş gibi. Bu durum hepimiz için zor oldu ve konuşmamız gereken çok şey var. Ama hepsinin sırası gelecek. Önce yapılması gereken işler var.</p>
	<p class="block_4">Sonra da elinde mumla Andrew önde, biz arkada basamaklardan inmeye başladık. Canlı cadıya yaklaşırken Andrew bir anda durdu, elinde tuttuğu mum titremeye başlamıştı.</p>
	<p class="block_4">Andrew, mumu oğlana ver, dedi Hayalet. Sen en iyisi yukarı çıkıp kapıda taş ustasıyla demirciyi bekle. Onlar gelince aşağıda olduğumuzu söylersin.</p>
	<p class="block_4">Andrew, rahat bir nefes alarak mumu elime tutuşturdu ve Hayalet’e başını salladıktan sonra basamaklardan çıkmaya başladı. Biz de alçak tavanı örümcek ağlarıyla kaplı kilere varana dek inmeye devam ettik. Hayalet önden gidip vahşi Lamia’nın çukuruna yöneldi; parmaklıklar, cadı karanlığa kolayca atılabilsin diye geniş geniş yapılmıştı. Hayalet bunu yapmak için hiç vakit kaybetmeden hazırlıklara girişti.</p>
	<p class="block_4">Asanı hazırla evlat, diye emretti.</p>
	<p class="block_4">Yanma yanaşıp Lamia ve çukuru aydınlatabilmek için sağ elimdeki mumu havaya kaldırırken sol elimde tuttuğum asamı aşağıya doğru hamle yapmaya hazır bir şekilde eğdim.</p>
	<p class="block_4">Hayalet, Lamia’yı parmaklıkların üzerine getirip ani bir hareketle gümüş zinciri sağa döndürüp hızla çekti. Zincir boşalıverince Lamia tiz bir çığlık atarak karanlık çukura düştü. Hayalet anında çukurun yanma eğilip gümüş zinciri parmaklıklar arasına dolayarak Lamia’nın çıkamayacağı geçici bir bariyer hazırlamaya girişti. Karanlığın içinden öfkeli tıslamaları duysa da Lamia yukarı çıkmaya çabalamadı; birkaç dakika içinde iş bitti.</p>
	<p class="block_4">Oldu işte, taş ustasıyla demirci gelene kadar bu onu idare eder, dedi ustam ayağa kalkarken. Şimdi bakalım Meg nasıl?</p>
	<p class="block_4">Meg’in çukuruna doğru ilerlerken ben de elimde mumla hemen arkasındaydım. Aşağı bakıp üzgün bir şekilde başını iki yana salladı. Meg sırtüstü yatmış, iri iri açtığı öfkeli gözleriyle bize bakıyordu, fakat zincir hâlâ onu sımsıkı sardığından konuşamıyordu.</p>
	<p class="block_4">Üzgünüm, dedim. Çok üzgünüm. Ben.</p>
	<p class="block_4">Hayalet beni susturmak için elini kaldırdı. Söyleyeceklerini sonraya sakla evlat. Bunu görmek beni gerçekten çok üzüyor.</p>
	<p class="block_4">Sesindeki boğukluğu duydum ve bir an için de olsa yüzünden çektiği acıyı kavrayabildim. Hemen başımı çevirdim. Uzun bir sessizlikten sonra derin derin göğüs geçirdi.</p>
	<p class="block_4">Olan olmuş, dedi üzgün bir şekilde, olayların bu noktaya gelebileceğini hiç düşünmemiştim. Hem de bunca yıl sonra. Neyse, şimdi gidip diğerine bakalım.</p>
	<p class="block_4">Basamaklardan çıkıp canlı cadı Bessy Hill’in yanına gittik.</p>
	<p class="block_4">Bu arada çok iyi düşünmüşsün evlat! diye seslendi Hayalet, hazırladığım tuz ve demir bariyerini işaret ederek. İnisiyatifini kullandığını görmek güzel.</p>
	<p class="block_4">Bessy Hill yavaşça başını sola döndürdü, sanki kendi kendine konuşmaya çabalıyormuş gibiydi. Hayalet üzgün üzgün başını iki yana sallayıp cadının ayaklarının dibine işaret etti.</p>
	<p class="block_4">Hadi evlat. Sen sağ ayağını tut, ben de sol ayağını. Onu yavaşça çekeceğiz. Dikkatli ol ama! Kafasını çarpmayalım. ..</p>
	<p class="block_4">Tam olarak böyle yaptık. Pek hoş bir iş sayılmazdı. Bessy’nin sağ ayağı soğuk, nemli ve kaygandı; onu aşağı doğru çektikçe hırıldanarak sağa sola tükürükler saçmaya başladı. Neyse ki uzun sürmedi ve çok geçmeden onu yeniden çukuruna kapatmayı başarmıştım. Artık yalnızca eğrilmiş parmaklıkların yenilenmesi gerekiyordu, böylelikle uzunca bir süre zararsız olacaktı.</p>
	<p class="block_4">Bir süre konuşmadık, Hayalet’in Meg’i düşündüğünü tahmin ediyordum, fakat çok geçmeden uzaktan erkek sesleriyle birlikte ayak sesleri duyuldu.</p>
	<p class="block_4">Pekâlâ evlat, bunlar taş ustasıyla demirci olmalı. Senden Meg’le ilgilenmeni isterdim fakat bu doğru değil ve yapılması gerekenlerden kaçmaya çalışmayacağım. Şimdi sen yukarı çıkıp alt kattaki tüm odaların şöminelerini güzelce yak. İyi iş çıkardın, sonra konuşuruz.</p>
	<p class="block_4">Yukarı çıkarken taş ustası ve demirciyle karşılaştım. Bay Gregory basamakların bittiği yerde, dedim. Başlarını sallayarak aşağıya inmeye devam ettiler. İkisi de pek hoşnut görünmüyordu. Tatsız bir işti, ama yine de yapılması gerekliydi.</p>
	<p class="block_4">Daha sonra, ustama şömineleri yaktığımı haber vermek için kilere tekrar inince Meg’in hâlâ çukurunda olduğunu, ancak gümüş zincirin artık Hayalet’in elinde olduğunu gördüm. Tek kelime etmeden zinciri bana verdi. Kayayla birlikte demir kapak yerlerine yerleştirilmiş, toprağa çakılı metal perçinlerle sabitlenmişti.</p>
	<p class="block_4">Artık o da diğer cadılar gibi demir parmaklıkların altında hapisti. Bu durum Hayalet’i çok üzüyor olmalıydı, gelgelelim yine de bunu yapmıştı. Neredeyse bir ömür sonra Meg nihayet bağlanmıştı.</p>
	<p class="block_4">Taş ustasıyla demirci işlerini bitirip gittiklerinde akşam olmak üzereydi. Hayalet arkalarından kapıyı kaparken sakalını sıvazlayarak bana doğru döndü.</p>
	<p class="block_4">Yemek yemeden önce yapmamız gereken bir şey daha var evlat. Yukarı çıkıp tavan arasındaki dağınıklığı toplaşan iyi edersin.</p>
	<p class="block_4">Tüm bu olanlar bile bana büyü kitabını unutturamamıştı.</p>
	<p class="block_4">Morgan’ın babama yapabilecekleri aklımdan çıkmıyordu. Ve işte beklediğim fırsat ayağıma gelmişti! Hayalet’e ihanet ederek büyü kitabını çalacak olduğum düşüncesi ellerimi titretir halde, bir paspasla kova alıp tavan arasına çıktım. Tavan penceresini kapattıktan sonra olabildiğince hızlı bir şekilde yerleri temizlemeye başladım.</p>
	<p class="block_4">Temizlik işini hallettikten sonra masadan büyü kitabını alıp yatak odama saklamak yalnızca birkaç dakikamı alırdı.</p>
	<p class="block_4">Daha önce Hayalet’in tavan arasına çıktığını hiç görmediğimden kitabın ortadan kaybolduğunu fark etmeden Morgan’a verebilirdim.</p>
	<p class="block_4">Yerdeki tüylerle kan lekelerini iyice temizledikten sonra tüm dikkatimi yazı masasına yönelttim. Oldukça gösterişli ve sağlam bir masa olsa da açmam uzun sürmeyecekti. Ceketimin iç cebinden küçük levyeyi çıkarıp çekmecelerin arasındaki boşluğa soktum.</p>
	<p class="block_4">Tam o anda duyduğum ayak sesleriyle irkilip suçlu bir şekilde arkama dönünce kapı eşiğinde öfkeli ve gördüklerine inanamaz bir şekilde bana bakan Hayalet’i gördüm.</p>
	<p class="block_4">Evlat! Ne yapıyorsun?</p>
	<p class="block_4">Hiçbir şey, diyerek yalan söyledim. Sadece şu eski masayı temizliyordum.</p>
	<p class="block_4">Bana yalan söyleme evlat. Bu dünyada yalancılıktan daha kötü bir şey yoktur. Demek bu yüzden eve döndün. Kız bunu anlayamadı.</p>
	<p class="block_4">Morgan benden tavan arasındaki büyü kitabını almamı istedi! diye bir çırpıda söyledikten sonra utanç içinde başımı öne eğdim. Kitabı salı günü mezarlıktaki şapelde ona teslim etmeliyim. Özür dilerim; gerçekten çok özür dilerim. Size ihanet etmeyi hiç istemedim. Fakat istediğini yapmazsam babama yapabileceklerini düşünmeye dayanamıyorum.</p>
	<p class="block_4">Babana mı? Hayalet’in suratı asıldı. Morgan babana nasıl zarar verebilir ki?</p>
	<p class="block_4">Babam öldü Bay Gregory.</p>
	<p class="block_4">Evet, kız bana dün akşam söyledi. Bunu duyduğuma çok üzüldüm.</p>
	<p class="block_4">İşte Morgan babamın ruhunu çağırıp onu korkuttu.</p>
	<p class="block_4">Hayalet elini havaya kaldırdı. Sakin ol evlat. Kelimeleri yutma ve yavaş konuş. Tüm bunlar nerede oldu?</p>
	<p class="block_4">Morgan’ın çiftlikteki evinde. Önce kız kardeşini çağırdı, o da babamı getirdi. Babamın sesini duydum ve Morgan cehenneme gittiğini düşünmesini sağladı. Aynı şeyi bir kez de Adlington’da yaptı aklımda babamın sesini duyduğuma eminim ve Morgan, dediklerini yapmazsam buna devam edeceğini söyledi. Büyü kitabını almak üzere geri döndüm, fakat tavan arasına çıktığımda vahşi Lamia oradaki kuşları avlıyordu. Paniğe kapılıp aşağı inince bu kez Meg’le karşılaştım. Zinciri ilk fırlatışta ıskalayınca işimin bittiğini düşündüm.</p>
	<p class="block_4">Evet, bu hayatına mal olabilirdi, dedi ustam başını iki yana sallayarak.</p>
	<p class="block_4">Çaresizdim ama.</p>
	<p class="block_4">Umurumda değil evlat, diyerek sakalını sıvazladı. Sana ondan uzak durmanı söylemedim mi? Şu aptal Morgan’ın sözlerine kanıp arkamdan işler çevirip hırsızlık yapmaya kalkmak yerine bana her şeyi anlatmalıydın.</p>
	<p class="block_4">Hırsızlık’ kelimesi içimi acıtmıştı. Yapmaya çalıştığım şeyin hırsızlık olduğuna şüphe yoktu, yine de bunu ondan duymak beni çok üzmüştü.</p>
	<p class="block_4">Bunu yapamadım. Meg sizi hapsetmişti. Hem siz de bana her şeyi anlatmadınız, dedim sinirlenerek. Neden Morgan’ın oğlunuz olduğunu söylemediniz? Bu tür şeyleri bir sır gibi saklarsanız kime güveneceğimi nereden bilebilirim? Bana onun Bay ve Bayan Hurst’ün oğlu olduğunu söylediniz. Oysa o sizin oğlunuz. Emily Burns’ten olma yedinci oğul. Bunu yapmamın tek sebebi babama olan sevgim. Oysa sizin oğlunuz asla böyle bir şey yapmazdı. Sizden nefret ediyor. Sizi yok etmek istiyor. Yaşlı bir ahmak olduğunuzu söylüyor!</p>
	<p class="block_4">Fazla ileriye gittiğimin far kındaydım, ancak Hayalci yalnızca üzgün bir şekilde gülümseyip başını iki yana sallamakla yetindi. Sanırım ahmaklıkta yaşlı bir ahmağın üstüne yoktur, zaman zaman öyle davrandığım doğru ama gerisine gelince.</p>
	<p class="block_4">Sert bir şekilde bana baktı, yeşil gözleri çakmak çakmaktı. Morgan oğlum falan değil! O yalancının teki! diye bağırarak öfkeli bir şekilde masaya yumruğunu indirdi. Öyleydi, hâlâ öyle ve hep de öyle olacak. Sadece aklını karıştırıp seni parmağında oynatmaya çalışıyor. Benim hiç çocuğum yok; bazen bundan dolayı pişmanlık duyduğum da oluyor. Ama eğer çocuğum olsaydı sence bunu inkâr eder miydim? Baban kendi çocuklarından birini inkâr eder miydi?</p>
	<p class="block_4">Başımı iki yana salladım.</p>
	<p class="block_4">Asıl hikâyeyi duymak ister misin, eğer bu senin için bu kadar çok şey ifade ediyorsa?</p>
	<p class="block_4">Evet dercesine başımı aşağı yukarı salladım.</p>
	<p class="block_4">Emily Burns’ü kendi öz kardeşimden çaldığımı inkâr etmeyeceğim. Bunun ailemi çok üzdüğünü de. Özellikle de erkek kardeşimi. Bunu asla inkâr etmedim ve çok genç olduğumu söylemek dışında yapabileceğim bir savunma yok. Onu istiyordum evlat ve ona sahip olmalıydım. Günün birinde ne demek istediğimi anlayacaksın, fakat elbette ki bundan tek başıma sorumlu değildim. Emily güçlü bir kadındı ve o da beni istiyordu. Gelgelelim benden sıkılması, tıpkı erkek kardeşimden sıkıldığı gibi, fazla uzun sürmedi, beni terk edip kendine başka bir erkek buldu.</p>
	<p class="block_4">Adamın adı Edwin Furner idi ve yedinci oğlun yedinci oğlu olmasına rağmen tabakçı olarak çalışıyordu. Mesleğimizi yapabilecek özelliklere sahip olan herkes bunu yapmak isteyecek diye bir şey yok. İki yıl boyunca işler yolunda gitti, birlikte mutluydular. Ama ikinci çocuklarının doğumundan kısa bir süre sonra adam çekip giderek iki küçük çocukla birlikte onu yalnız bıraktı.</p>
	<p class="block_4">Hiç dönmese daha iyiydi, ama adam kapıdan kovalansa bacadan giriyordu. Adamın her gelişinde Emily yeniden hamile kalıyordu. Toplamda yedi çocukları oldu. İşte Morgan da, Furner’in yedinci oğlu. Morgan’ın doğumundan sonra adam bir daha geri dönmedi.</p>
	<p class="block_4">Hayalet yorgun bir şekilde başını iki yana salladı. Emily zorlu bir hayat yaşadı evlat ve biz hep arkadaş kaldık. Ben de ona elimden geldiğince yardım etmeye çalıştım. Kimi zaman borç para vererek, kimi zamansa büyüyen çocuklarına iş bularak. Babaları başlarında yokken başka ne yapabilirdim ki? Morgan on altısına girdiğinde ona Moor View Çiftliği’nde bir iş ayarladım. Hurst ailesi onu öyle çok sevdiler ki evlat edindiler. Oğulları olmadığından çiftlik, eninde sonunda Morgan’a kalacaktı. Ancak hiçbir şeyi düzgün yapmadı ve sonrasında her şey kötüye gitmeye başladı. Bu durum neredeyse bir yıl kadar sürdü.</p>
	<p class="block_4">Sana daha önce söylediğim gibi bir kızları vardı. Aşağı yukarı Morgan’la aynı yaştaydı ve ismi Eveline idi. Daha çocuk sayılırlardı, fakat Morgan ve Eveline âşık oldular. Kızın anne babası ikisinin kardeş olmalarını istediklerinden bu durumu duymak dahi istemediler ve her ikisini de dövmeye başladılar; hayatlarını çekilmez hale getirdiler. En sonunda tüm bunlara dayanamayan Eveline gölde intihar etti. Sonrasında Emily bana Morgan’ı oradan alıp çırağım yapmam için yalvardı. O tarihte, içimde tuhaf bir şüphe olmasına rağmen bu oldukça mantıklı bir çözüm gibi gelmişti; şüphelerim konusunda haklı da çıktım. Üç yıl dayandıktan sonra Emily’ye döndü, Moor View Çiftliği’nden uzak kalamıyordu. Daha hâlâ bazen orada yaşar, en azından başka yerlerde pis işler karıştırmadığı zamanlarda.</p>
	<p class="block_4">Kız kardeşi gecikenlerden olmalı, yani öte tarafa geçemeyip arada sıkışanlardan. İşte bu yüzden Morgan onu kontrolü altına almış durumda. Senin üzerinde de etkili olmuşa benziyor. Aranızda neler olup bittiğini hiçbir şey atlamadan anlatsan iyi edersin.</p>
	<p class="block_4">Ben de bunu yaptım, her şeyi anlattım. Hayalet sürekli olarak araya girip detayları öğrenmek için sorular soruyordu. Morgan’la vadinin kıyısındaki şapelde buluşmamızdan başlayıp Emily Burns’ün mezarı başındaki konuşmamıza varasıya her şeyi anlattım.</p>
	<p class="block_4">Anlıyorum, dedi Hayalet sözlerimi bitirince, Şimdi her şey daha açık. Sana daha önce söylediğim gibi vadideki o eski gömü alanı Morgan’ı hep çok etkilemiştir. Orayı yeterince kazarsan mutlaka bir şey bulursun, işte o da, henüz hâlâ çırağımken, içinde bir büyü kitabı bulunan kilitli bir sandık buldu. Bu büyü kitabında Golgoth’u çağırmanın tek yolu olan ayinle ilgili ayrıntılı bilgiler vardı. O da bunu yapmaya kalkıştı. Neyse ki ayinde fazla bir yol kat edemeden oraya ulaşıp buna bir son verdim.</p>
	<p class="block_4">Başarsaydı ne olurdu? diye sordum.</p>
	<p class="block_4">Bunu düşünmek bile istemiyorum evlat. Ayin esnasında yapacağı tek bir hata dahi onu öldürürdü. Tabii bu, ayini başarıyla tamamlamasından çok daha iyi olurdu. Oradaki talimatlara uyarak Moor View Çiftliği’ndeki odasının zeminine bir pentagram çizmişti: İç içe geçmiş üç dairenin ortasında beş köşeli bir yıldız. Geri kalanı da doğru yaparsa orada kaldığı sürece güvende demekti. Fakat Golgoth bu pentagramın dışında belirir ve Eyalet’te başıboş kalıverirdi. Ona boşuna Kışın Efendisi demiyorlar. Tekrar yaz olana dek yıllar geçebilirdi. Sonumuz donarak ya da açlıktan ölmek olurdu. Morgan kurban olarak çiftlik köpeğini sundu. Golgoth ona dokunmadı ama zavallı hayvan korkudan öldü.</p>
	<p class="block_4">İşte söylediğim gibi Morgan’ı tam zamanında durdurdum. Çıraklığına son verip büyü kitabını elinden aldım. Sonra annesiyle birlikte, Golgoth’u rahat bırakıp bir daha çağırmaya çalışmayacağına dair bize söz vermesini sağladık. Annesi onun bu sözüne inanıyordu ve ben de sırf annesi için ona her tür şansı tanıyarak annesinin duyduğu bu güvenin boşa çıkmamasını umdum. Yine de, ayinin ortasında bir yerde onu durdurduğum için Golgoth’un gücünün bir kısmı açığa çıkarak ona tutunmuştu bile. Annen haklıydı; bu kış çok zorlu olacak. Bunun nedeninin Golgoth ve Morgan olduğuna eminim. Morgan yanımdan ayrıldıktan sonra karanlığa döndü ve o günden beri güçleri sürekli olarak artmaya devam etti. Büyü kitabının da ona her zaman istediği o sonsuz kudreti vereceğini düşünüyor.</p>
	<p class="block_4">Daha şimdiden bir insanın yapamaması gereken şeyleri yapabiliyor. Bunlardan bazıları basit hokkabazlıklar, örneğin oda sıcaklığını değiştirerek ahmakları etkileyebiliyor. Ama görünen o ki artık ölüleri de kendi iradesi altına alabiliyor; yalnızca hortlakları değil, bu dünyayla öte dünya arasında, Limbo’da kalmış ruhları da. Bunu söylemek bana acı veriyor evlat, ama durum çok kötü. Morgan’ın, zavallı babanın ruhuna gerçekten de zarar verebilecek güce sahip olduğundan korkuyorum.</p>
	<p class="block_4">Hayalet önce tavan penceresine sonra da yazı masasına baktı. Üzgün bir şekilde başını iki yana salladı. Neyse evlat, hadi aşağı inelim, orada biraz daha konuşabiliriz.</p>
	<p class="block_4">On beş dakika sonra ustam, Meg’in sallanan sandalyesinde sessizce oturuyordu, ocağın üzerindeyse bezelye çorbası kaynıyordu.</p>
	<p class="block_6">İştahın var mı evlat? diye sordu.</p>
	<p class="block_6">Dünden beri yemek yemedim.</p>
	<p class="block_4">Bunu duyunca gülümsedi, öcünün kırdığı ön dişinin olması gereken yerdeki boşluğu gördüm; ayağa kalktı, masaya iki boş kâse koyup sıcak çorbayı servis etti. Çok geçmeden dumanı üstünde bu lezzetli çorbaya ekmeğimi banmaya başlamıştım bile. Hayalet ekmekle uğraşmadan çorbasını bitirdi.</p>
	<p class="block_4">Babanın ölümüne gerçekten çok üzüldüm, dedi boş kâseyi iterek. Ölümden sonra hiçbir korku yaşamamalıydı. Ne yazık ki Morgan Golgoth’un gücünü kullanarak baban aracılığıyla sana zarar vermeye çalışacak. Ama endişelenme evlat, buna mümkün olan en kısa sürede bir son vereceğiz. Şu diğer saçmalığa gelince, Morgan oğlum değil ve asla da olmadı. Gözlerimin içine baktı. Eee, bana inanıyor musun?</p>
	<p class="block_4">Başımı aşağı yukarı salladıysam da pek inandırıcı gelmemiş olmalı ki Hayalet iç geçirip başını iki yana salladı. Eh evlat, ikimizden biri yalan söylüyor. Hangimiz olduğuna karar versen iyi olur. Aramızdaki güven duygusu sarsılırsa çırağım kalmaya devam etmenin bir anlamı olmaz. Fakat kesin olan bir şey varsa, kesinlikle ona gitmene izin vermeyeceğimdir. Bunu yapmak yerine ensenden yakaladığım gibi seni annene götürüp o kaim kafanın mantıklı düşünmesini sağlamasını isterim.</p>
	<p class="block_4">Ses tonu oldukça sertti ve tüm bu olanlardan sonra kendimi gerçekten üzgün hissediyordum. Beni anneme geri götüremezsiniz, dedim acı içinde. Cenazeye çok geç kalmıştım, annemi göremedim bile. Cenazeden sonra çekip gitmiş, belki de kendi yurduna dönmüştür. Geri geleceğini sanmam.</p>
	<p class="block_4">Ona biraz zaman tanı evlat. Kocasını daha yeni kaybetti ve yas tutup düşünmek için zamana ihtiyacı var. Ancak çok geçmeden onu yeniden göreceğine eminim. Üstelik bu kehanet falan değil. Sadece mantık. Gitmek isterse gider, ama bunu yapmadan önce tüm oğullarına veda etmek isteyecektir.</p>
	<p class="block_4">Her neyse, Morgan’ın yaptıkları çok korkunç, ama endişelenme; onu bulup sonsuza dek durduracağım. Kesinlikle!</p>
	<p class="block_4">Hiçbir şey söyleyemeyecek kadar yorgun olduğumdan sadece başımı sallamakla yetindim. Haklı olmasını umuyordum.</p>
	<h2 class="block_2" id="toc_id_19">ÖLÜLERİN ŞAPELİ </h2>
	<p class="block_4">Hayalet’in verdiği onca söze rağmen Morgan’ın üstesinden hemen gelmek pek de mümkün değildi. Konuşmamızı takip eden iki hafta boyunca hava çok kötü olduğundan neredeyse hiç dışarı çıkamadık. Peş peşe çıkan kar fırtınaları vadinin altını üstüne getiriyor ve kar, ön kapıyı neredeyse birinci kattaki yatak odalarına kadar kapatıyordu. Golgoth’un gerçekten de uyandığını düşünmeye başlamıştım ve ekstra erzak getirmeyi akıl ettiği için Shanks’e minnettardım. Morgan’ın buluşmamız için seçtiği sah günü gelip çattığında endişelenmeye başlamıştım ve çat kapı eve gelmesini bekliyordum adeta. Fakat kar fırtınası öyle şiddetliydi ki kimse vadiyi geçemezdi. Yine de o evde kapalı geçirdiğim her saat bir işkence gibiydi. Dışarı çıkıp Morgan’ı bularak babamın çektiği acılara bir son vermek istiyordum.</p>
	<p class="block_4">Ustam, kar fırtınası süresince olağan uyku, yemek yeme ve ders düzenine devam etmemizi istedi, ancak tüm bunlara yeni bir şey eklenmişti. Her öğleden sonra Meg’le konuşmak üzere kilere inip ona yiyecek bir şeyler götürüyordu.</p>
	<p class="block_4">Genellikle birkaç bisküvi, kimi zamansa öğle yemeğimizden arta kalanları götürürdü. Aşağıda ikisinin neler konuştuğunu merak etsem de sormamam gerektiğini biliyordum. Aramızda artık herhangi bir sır olmaması konusunda anlaşmış olsak da Hayalet’in özel yaşamının gizli kalmasını istediğinin farkındaydım.</p>
	<p class="block_4">Diğer iki cadının kendi başlarının çaresine bakmaları gerekiyordu; böcek, kurt ve nemli toprakta daha başka ne bulabilirlerse onlarla besleniyorlardı, gelgelelim Meg hâlâ özeldi. Günün birinde Hayalet’in Meg’e tekrar bitki çayından vermeye başlayıp onu yukarı getirmesini bekliyordum. Her ikimizden de çok daha iyi bir aşçı olduğu kesindi, yine de tüm olanlardan sonra, o çukurdayken kendimi çok daha güvende hissediyordum. Yine de Hayalet için endişe ediyordum. Acaba yumuşamış mıydı? Kadınlara güvenilmemesiyle ilgili yaptığı onca uyarıdan sonra, kendi kurallarını bir kez daha çiğniyordu. Ona bunu söylemek istiyordum, ancak Meg için bu kadar üzüldüğünü görürken bunu nasıl yapabilirdim ki?</p>
	<p class="block_4">Hâlâ düzgün bir şekilde yemek yemeye başlamamıştı. Bir sabah kalktığında, gözleri sanki sürekli olarak ovuşturmuş gibi kıpkırmızı ve şişti. Ağlamış olup olamayacağını bile aklımdan geçirdim ve bu da benzer bir durumda acaba benim nasıl davranacağımı düşünmeme yol açtı. Ya Hayalet ben olsaydım ve çukurdaki de Alice olsaydı? Ben de aynı şeyi yapmaz mıydım? Bir yandan da Alice’in ne durumda olduğunu merak ediyordum. Hava biraz olsun düzeldiğinde ustamdan, onu görmek için Andrew’in dükkânına gitme izni isteyecektim.</p>
	<p class="block_4">Sonra, hiç beklemezken, bir sabah hava değişiverdi. Babamın içinde bulunduğu durum aklımdan çıkmıyordu ve ilk fırsatta Morgan’ın peşine düşeceğimizi umuyordum ama yanılmışım. Gün ışığıyla birlikte hayaletlere özgü işler de çoğalmaya başladı. Ustamla birlikte doğuya, Platt Çiftliği’ne gittik. Sorun öcü kaynaklıydı ya da en azından öyle görünüyordu.</p>
	<p class="block_4">İşe koyulana kadar neredeyse bir saat geçti, çünkü Hayalet’in önce kendine üvez ağacından yeni bir asa kesmesi gerekti. Sonunda, diz boyu karda iki saat süren mücadelenin ardından oraya vardığımızda etrafta öcüye dair en ufak bir iz yoktu. Çiftçi yanıldığı için bizden özür dileyip suçu uyurgezer karısına attı. Söylediklerine bakılırsa karısı geceleri kalkıp mutfaktaki eşyaların yerlerini değiştiriyor; tencereleri, tavaları birbirine çarparak çıkardığı gürültüyle ev halkını rahatsız ediyor ve ertesi sabah uyandığında bunlara dair hiçbir şey hatırlamıyormuş. Bizi boş yere çağırdığı için çok utanmış görünüyordu; oraya kadar geldiği için Hayalet’e ödeme yapmaya bile hazırdı.</p>
	<p class="block_4">Değerli vaktimizi harcadığımız için çok sinirlenmiştim. Dönüş yolunda bu düşüncemi Hayalet’e söyleyince bana hak verdi. Kötü kokular alıyorum, dedi. Eğer yanılmıyorsam olmayacak bir işin peşine düşmemiz istendi. Sen ödeme yapmak için hiç bu kadar istekli birini gördün mü?</p>
	<p class="block_4">Başımı iki yana salladım. Hayalet önde ben arkada, bir an önce eve dönebilmek için adımlarımızı hızlandırdık. Geri döndüğümüzde arka kapıyı açık bulduk. Kilit zorlanmıştı. Kiler kapısıyla demir kapıyı kontrol edip her ikisinin de sağlam olduğunu görünce Hayalet mutfakta beklememi söyleyerek üst kata çıktı. Beş dakika sonra başını öfkeli bir şekilde iki yana sallayarak aşağı indi.</p>
	<p class="block_4">Büyü kitabı çalınmış! dedi. Eh evlat, en azından bunu kimin yapmış olduğunu biliyoruz! Morgan’dan başka kim olabilir ki? Golgoth’u kar fırtınasını durdurtabilecek kadar kontrolü altına almış durumda, sonra da bize oyunlar oynayıp kitabı çalıyor.</p>
	<p class="block_4">Morgan’ın kitabı çalmaya daha önce kalkışmaması bana tuhaf gelmişti. Yaz aylarında Meg kiler basamaklarındaki odada kilitliyken ve evin üst katı bomboşken bu çok daha kolay olurdu. Fakat sonra Hayalet’in söylediklerini anımsadım: Morgan annesine Golgoth’u bir daha çağırmaya çalışmayacağına dair söz vermişti. Annesi ölene kadar da sözünü tutmuş olmalıydı; onun yasını tuttuktan sonra, artık kendini ne isterse yapabilecek kadar özgür hissediyor olmalıydı.</p>
	<p class="block_4">Eh, bugün için Adlington’a gidip kardeşimden kapıyı tamir etmesini istemekten başka bir şey yapamayız, dedi Hayalet. Ama büyü kitabından bahsetme. Zamanı gelince ona ben söylerim. Yol üstünde de Moor View Çiftliği’ne uğrarız. Morgan’ı orada bulacağımızdan şüpheliyim, ama Hurstlere sormam gereken birkaç şey var.</p>
	<p class="block_4">Neden Andrew’a büyü kitabından bahsetmek istemediğini anlamamıştım, fakat soru yanıtlayacak bir ruh hali içinde olmadığı çok açıktı.</p>
	<p class="block_4">Vakit kaybetmeden Moor View Çiftliği’ne doğru yola koyulduk. Oraya varınca Hayalet, Hurst ailesiyle konuşmak üzere içeri girip benden bahçede beklememi istedi. Etrafta Morgan’dan hiç iz yoktu. Ustam çiftlik evinde bir süre kaldıktan sonra suratı asık bir şekilde çıktı. Andrew’in dükkânına varana kadar da tek kelime etmedi.</p>
	<p class="block_4">Hayalet sanki kardeşini öylesine ziyaret etmiş gibi davranarak neden olanlardan bahsetmek istemediğini düşünmeme neden oluyordu. Fakat Alice’i görmek güzeldi. Bize geç bir akşam yemeği hazırladı ve masaya geçmeden önce şömine ateşinde güzelce ısındık. Yemekten sonra Hayalet Alice’e döndü.</p>
	<p class="block_4">Yemek çok güzeldi kızım, diyerek belli belirsiz gülümsedi, ama şimdi kardeşim ve Tom’la ilgilenmemiz gereken özel bir iş var. Bu yüzden artık yatsan iyi olur! Neden yatacakmışım? diye sordu Alice sinirlenerek. Burada yaşayan benim, siz değil!</p>
	<p class="block_4">Lütfen Alice, John’un dediğini yap, dedi Andrew usulca. Söyleyeceklerini duymamanı istemesini gerektirecek geçerli bir nedeni olduğuna eminim.</p>
	<p class="block_4">Alice dönüp Andrew’a doğru kötü bir bakış attıktan sonra, denileni yapıp neredeyse kapıyı çarparak üst kata çıktı.</p>
	<p class="block_4">Ne kadar az bilirse o kadar iyi, dedi Hayalet. Hurst ailesinin yanından geliyorum; Bayan Hurst’le, Alice’in neden yanlarından ayrıldığı hakkında konuştuk. Söylediklerine bakılırsa Morgan’la tartışıp öfkeli bir şekilde çekip gitmiş, ama bundan birkaç gün önce bir hayli yakınlarmış ve Morgan’ın alt kattaki odasında epey vakit geçirmişler. Bu hiçbir anlama gelmiyor olabilir. Çırağım gibi onu da kandırmaya çalışmış olabilir, diyerek başıyla beni gösterdi.</p>
	<p class="block_4">Deneyip başaramamış olabilir. Yine de bunları duymaması daha iyi olur. Bu sabah Morgan evime girip büyü kitabını çaldı.</p>
	<p class="block_4">Andrew gerçek anlamda endişelenmiş görünüyordu ve bir şeyler söylemek için ağzım açsa da önce davranan ben oldum. Bu doğru olamaz! dedim Hayalet’e. Alice, Morgan’dan nefret ediyor. Bunu bana kendisi söyledi. Yoksa oradan niçin ayrılsın ki? Alice’in ona yardım etmiş olmasına imkân yok.</p>
	<p class="block_4">Hayalet sinirli bir şekilde başını iki yana salladı. Şu aptal kafanın bazı şeyleri anlaması çok uzun sürecek! diye çıkıştı. Bunca zaman sonra hâlâ kıza tam olarak güvenilemeyeceğini öğrenemedin. Gözümüz hep üzerinde olmalı. Bu nedenle yakınımızda olmasını istedim. Yoksa on kilometre yakınıma yanaşmasına bile izin vermezdim.</p>
	<p class="block_4">Hey, bekle bir dakika! diye araya girdi Andrew. Morgan’ın büyü kitabını aldığını söylüyorsun! Nasıl bu kadar aptal olabilirsin John? Fırsatın varken o cehennemlik kitabı yakmış olmalıydın! Bir kez daha o ayine kalkışırsa her şey olabilir. Bu dünyada vaktim dolmadan birkaç yaz daha görmeyi umuyordum. Bu kadar yıl boyunca o kitabı neden sakladığını anlayamıyorum!</p>
	<p class="block_4">Bak Andrew, bu sadece beni ilgilendir ve bu konuda bana güvenmek zorundasın. Kendime özgü nedenlerim vardı diyelim.</p>
	<p class="block_6">Emily, öyle mi?</p>
	<p class="block_6">Hayalet onu duymazdan geldi.</p>
	<p class="block_4">Olan oldu ve keşke Morgan büyü kitabını çalmamış olsaydı da kitap hâlâ kilit altında güvende olsaydı.</p>
	<p class="block_4">Bence de! dedi Andrew sesini yükselterek; gitgide sinirleniyor gibiydi. Senin görevin Eyalet. Bunu çok kez tekrarlamışsındır. O kitabı yakmayıp saklayarak bu görevini ihmal etmiş oluyorsun!</p>
	<p class="block_4">Kardeşim, misafirperverliğin için sana minnettarım, ama bu ağır sözlerin için teşekkür edemeyeceğim, dedi Hayalet. O da sinirlenmeye başlamıştı. Ben senin işine karışmıyorum, sen de herkes için en iyi olanı yaptığıma güvenerek benim işime karışmamalısın. Buraya sadece içinde bulunduğumuz durumu anlatmaya geldim; çok zorlu bir gün geçirdik ve gerçek anlamda pişmanlık duyacağımız sözler sarf etmeden yatsak iyi olacak!</p>
	<p class="block_4">Bunun üzerine Andrew’in dükkânından apar topar çıktık. Sokakta ilerlerken ilk başta oraya neden gittiğimiz aklıma geldi.</p>
	<p class="block_4">Andrew’dan kilidi tamir etmesini istemedik, dedim. Bir koşu geri gidip söyleyeyim mi?</p>
	<p class="block_4">Hayır evlat, dedi Hayalet sinirli bir şekilde. Eyalet’teki son çilingir olsa bile bunu yapmayacaksın! Kilidi kendim tamir etmeyi yeğlerim.</p>
	<p class="block_4">Artık hava biraz daha düzeldiğine göre yarın Morgan’ı aramaya başlayabilir miyiz? Babam hakkında gerçekten çok endişeleniyorum. ’’ Sen onu bana bırak evlat, dedi Hayalet daha yumuşak bir ses tonuyla. Morgan’ın gizlenmiş olabileceği birkaç yer biliyorum. En iyisi yarın şafak sökmeden yola koyulmam olacak.</p>
	<p class="block_4">Ben de sizinle gelebilir miyim? diye sordum.</p>
	<p class="block_4">Hayır evlat. Tek başıma onu gafil avlama şansım daha fazla. Bana güven. En iyisi bu.</p>
	<p class="block_4">Hayalet’e güveniyordum. Söylediklerinin mantıklı olduğunu düşünmeme rağmen yine de onunla birlikte gitmek istiyordum. Onu bir kez daha ikna etmeye çabaladım, fakat nefesimi boşa harcamaktan başka bir şey yapmıyordum. Hayalet kararını verdiğinde bunu kabul edip gerekeni yapmaktan başka çare yoktur.</p>
	<p class="block_4">Ertesi sabah mutfağa indiğimde Hayalet’ten hiçbir iz yoktu. Cübbe ve asası yerinde değildi ve tıpkı söz verdiği gibi şafak sökmeden Morgan’ı aramak üzere yola koyulmuş olmalıydı. Kahvaltımı bitirdikten sonra ustam hâlâ dönmemişti ve ben de yokluğunun bana kaçırılamayacak kadar iyi bir fırsat verdiğini anladım. Meg’i merak ediyordum ve nasıl olduğunu görmek için kilere inmeye karar verdim. Böylece kitaplığın üzerinden anahtarı alıp bir mum yaktıktan sonra merdivenlerden aşağıya indim. Demir kapıdan geçip arkamdan kilitledikten sonra kilere doğru inmeye devam ettim, fakat üç kapının bulunduğu sahanlığa ulaştığımda ortadaki hücreden bir ses geldiğini duydum:</p>
	<p class="block_4">John! John! Sen misin? Gidişimizi ayarladın mı? Olduğum yerde donakaldım. Bu Meg’in sesiydi. Hayalet onu çukurdan çıkarıp daha rahat edeceği bir hücreye yerleştirmişti. Demek yumuşamıştı. Birkaç gün içinde mutfağa geri döneceğine şüphe yoktu. Peki ama ‘gidişimizi ayarladın mı?’ ne anlama geliyordu? Bir yolculuğa mı çıkıyordu? Hayalet de onunla birlikte mi gidecekti?</p>
	<p class="block_4">Bir anda Meg’in gürültülü bir şekilde üç kez havayı kokladığını duydum. Evlat, burada ne arıyorsun? Kapıya yanaş da seni daha iyi görebileyim.</p>
	<p class="block_4">Kokumu aldığından basamaklardan yukarı kaçmanın bir anlamı yoktu. Hayalet’e buraya indiğimi söyleyeceğine şüphem yoktu. Hücre kapısına yanaşıp fazla yaklaşmamaya dikkat ederek içeri baktım.</p>
	<p class="block_4">Meg’in güzel yüzü parmaklıkların arasından bana gülümsüyordu. Bu, mücadele ettiğimiz zamanlardaki o kötücül gülümsemeden çok farklıydı. Hatta neredeyse dostane bir gülümsemeydi.</p>
	<p class="block_4">Nasılsın Meg? diye sordum kibar bir şekilde.</p>
	<p class="block_4">Daha iyi de, daha kötü de oldum, diye yanıtladı Meg. Sayende diyemeyeceğim. Ama olanlar oldu ve bunlar için seni suçlamıyorum. Sen sensin. John’la aranızda birçok ortak yön var. Ama sana bir tavsiyede bulunacağım; tabii eğer dinlemek istersen.</p>
	<p class="block_4">Tabii ki dinlerim.</p>
	<p class="block_4">O halde söyleyeceklerime kulak ver. Kıza iyi davran. Alice seni düşünüyor. Ona john’un bana davrandığından daha iyi davran, pişman olmazsın, işlerin böyle sonlanması gerekmiyor.</p>
	<p class="block_4">Alice’i çok seviyorum ve elimden geleni yaparım.</p>
	<p class="block_4">Mutlaka yap.</p>
	<p class="block_4">Gidişi ayarlamakla ilgili bir şeyler sorduğunu duydum, dedim gitmeye hazırlanırken. Ne demek istedin?</p>
	<p class="block_4">Bu seni ilgilendirmez evlat. John’a sorabilirsin, fakat bence boş ver gitsin; çünkü ondan da aynı yanıtı alırsın.</p>
	<p class="block_4">Hem izin almadan buralarda dolaşmanı istemez herhalde, öyle değil mi?</p>
	<p class="block_4">Bunun üzerine Güle güle diye mırıldanarak merdivenlerden yukarı çıktım; demir kapıyı arkamdan kilitlemeye de özen gösterdim. Anahtarı yerine henüz yeni koymuştum ki Hayalet döndü.</p>
	<p class="block_4">Morgan’ı buldunuz mu? diye sordum hayal kırıklığına uğramış bir şekilde. Yanıtı biliyordum. Morgan’ı bulmuş olsa bağlayıp yanında getirirdi.</p>
	<p class="block_4">Hayır evlat, üzgünüm ama bulamadım. Rivington’daki terk edilmiş kulede olacağını düşünmüştüm. Sahiden de yakın zamanda oraya gitmiş, yine bir haltlar karıştırdığına hiç şüphem yok. Ama görünüşe bakılırsa aynı yerde uzun süre kalmıyor. Yine de fazla endişelenme. Yarın sabah ilk iş yine aramaya çıkarım. Hem sen de bu arada benim için bir şey yapabilirsin. Bugün öğleden sonra Adlington’a inip erkek kardeşime şu arka kapıyı tamir edip etmeyeceğini sormanı istiyorum, dedi Hayalet. Ve ona aramızda geçen hararetli atışma için özür dilediğimi, günün birinde herkes için en iyisini yaptığımı anlayacağını ilet.</p>
	<p class="block_4">O gün öğleden sonra dersleri normalden daha uzun sürdü ve en sonunda, elimde üvez asamla Adlington’a doğru yola çıktığımda havanın kararmasına iki saatten az bir süre kalmıştı.</p>
	<p class="block_4">Andrew beni çok iyi karşıladı ve Hayalet’in özrünü iletince yüzünde bir gülümseme belirdi. Birkaç gün içinde kapıyı tamir edeceğini söyledi. Daha sonra on beş dakika kadar Alice’le konuştum, fakat biraz soğuk davranıyor gibiydi. Herhalde bunun nedeni bir gece önce yatağına gönderilmiş olmasıydı. Onlarla vedalaştıktan sonra hava kararmadan önce Hayalet’in evine varmak üzere adımlarımı hızlandırdım.</p>
	<p class="block_4">Henüz yola çıkalı beş dakika bile olmamıştı ki arkadan belli belirsiz bir ses geldiğini duydum. Dönüp bakınca tepede beni takip eden birinin olduğunu gördüm. Bu Alice’ti, ben de durup gelmesini bekledim. Yün paltosunu giymişti ve sivri burunlu ayakkabılarıyla karda düzgün izler bırakarak bana doğru geliyordu.</p>
	<p class="block_4">Bir şeyler karıştırıyorsun, dedi Alice gülümseyerek. Dün gece benim duymamı istemedikleri şey neydi? Bana söyleyebilirsin değil mi Tom? Aramızda hiçbir sır yok. Birlikte çok şey yaşadık, öyle değil mi?</p>
	<p class="block_4">Güneş batmıştı bile ve hava kararmaya başlamıştı. Bu çok karmaşık bir durum, dedim gitmek için sabırsızlanarak. Fazla vaktim yok.</p>
	<p class="block_4">Alice öne eğilip kolumu yakaladı. Hadi ama Tom, bana söyleyebilirsin!</p>
	<p class="block_4">Bay Gregory sana güvenmiyor. Morgan’a çok fazla yaklaştığını düşünüyor. Bayan Hurst ona senin Morgan’la birlikte alt kattaki odada epey zaman geçirdiğinden bahsetmiş.</p>
	<p class="block_4">Yaşlı Gregory’nin bana güvenmemesi yeni bir şey değil! diye bağırdı Alice, alaylı bir gülümsemeyle. Morgan büyük bir şeyler planlıyordu. Bunun onu çok güçlü ve zengin yapacak bir ayin olduğunu söylüyordu. Yardımımı istedi ve suratını görmeye bile katlanamayacak hale gelene kadar başımın etini yedi. Hepsi bu işte. Hadi Tom. Neler oluyor. Bana anlatabilirsin.</p>
	<p class="block_4">En sonunda olan biteni öğrenmeden beni bırakmayacağını fark edince pes ettim ve Alice benimle birlikte yürürken ona her şeyi anlattım. Ona büyü kitabından, Morgan’ın benden kitabı çalmamı istemesinden ve babamın ruhuna işkence etmesinden bahsettim. Sonra ona evimizin soyulduğunu ve Morgan’ı aradığımızı söyledim.</p>
	<p class="block_4">Alice’in bu söylediklerimden hiç hoşlanmadığını söylemek, verdiği tepkiyi küçümsemek olurdu.</p>
	<p class="block_4">Yani yaşlı Gregory’nin evine birlikte gittik ve sen bu planlarından bana hiç bahsetmedin, öyle mi? Hem de hiç! Tavan arasına çıkmayı planlamıştın ve bana söylemedin. Bu doğru değil Tom. Hayatımı tehlikeye attım ve bundan çok daha fazlasını hak ettim. Çok daha fazlasını!..</p>
	<p class="block_4">Üzgünüm Alice. Gerçekten çok üzgünüm. Ama o an tek düşünebildiğim şey babam ve Morgan’ın ona yaptıklarıydı. Mantıklı düşünemiyordum. Sana güvenmem gerekirdi, biliyorum.</p>
	<p class="block_4">Bunu söylemek için biraz geç. Yine de bu gece Morgan’ı nerede bulabileceğinizi biliyorum. ’ Şaşkın bir şekilde ona baktım.</p>
	<p class="block_4">Bugün sah, dedi Alice ve sah günleri hep aynı şeyi yapar. Yazdan beri bu böyle. Tepenin eteklerinde bir şapel var. Bir mezarlığın içine inşa edilmiş. Bir keresinde onunla beraber oraya gittim. Ölüleri konuşturuyor. Rahip değil, ama cemaati birçok kilisenin cemaatinden fazladır.</p>
	<p class="block_4">Onunla ilk kez karşılaştığım günü anımsadım; babamla ilgili haberleri aldıktan sonra eve gitmek üzere yola çıkmışken. O gün de salıydı. Mezarlıktan geçerek yol kısaltmak istemiştim ve o da şapeldeydi. Cemaatinin toplanmasını bekliyor olmalıydı. Benden büyü kitabını da salı günü güneş battıktan hemen sonra getirmemi istedi. Şimdi çok sinirlendim işte. Neden ikiyle ikiyi toplayamadım ki? Bana inanmıyor musun? diye sordu Alice.</p>
	<p class="block_4">Elbette ki sana inanıyorum, diye yanıtladım. Şapelin nerede olduğunu biliyorum. Oraya daha önce gittim.</p>
	<p class="block_4">O halde neden eve giderken oradan geçmiyorsun, diye önerdi Alice. Eğer haklıysam ve oradaysa gidip yaşlı Gregory’ye söyleyebilirsin. Hatta geri dönüp onu yakalayabilirsiniz bile! Fakat Morgan’ın yerini sana benim söylediğimden bahsetmeyi unutma. Hakkımdaki düşüncelerini yumuşatmasını sağlayabilir. Tabii bunun olmasını bekliyor değilim.</p>
	<p class="block_4">Benimle gel. Ben Hayalet’e giderken sen gözcülük yapabilirsin. Bu şekilde eğer zamanında dönemezsek en azından ne yöne gittiğini biliriz.</p>
	<p class="block_4">Alice başını iki yana salladı. Hayır Tom. Tüm bu olanlardan sonra neden böyle bir şey yapayım ki? Güvenilmemekten hoşlanmıyorum. Bu hiç hoş değil. Hem senin işin varsa benim de var. Dükkân çok yoğun. Bütün gün çalıştım ve şimdi ateşin yanında ısınmak istiyorum, dışarıda soğuktan titremek değil. Sen yapman gerekeni yap ve bırak Morgan’ı yaşlı Gregory halletsin. Ama beni bu işe bulaştırma.</p>
	<p class="block_4">Alice sözlerini bitirir bitirmez dönüp tepeden aşağıya inmeye başladı. Hayal kırıklığına uğramıştım ve kendimi üzgün hissediyordum, yine de onu suçlayamazdım. Ondan sır saklayan birine neden yardım etsindi ki?</p>
	<p class="block_4">Artık hava neredeyse kararmış, gökyüzünde tek tük yıldızlar ışımaya başlamıştı. Vakit kaybetmeden vadinin zirvesine uzanan bir rota belirleyip, bir önceki salı gecesi üzerinden atlayıp geçtiğim duvara ulaştım. Alçak duvara yaslanıp şapele baktım. Vitrayların ardında yanan mumların titrek ışığını seçebiliyordum. Sonra mezarlığın ötesinde bir şey fark ettim. Çok sayıda parlak nokta tepeyi tırmanıyor, bana doğru geliyordu.</p>
	<p class="block_4">Fenerler! Morgan’ın cemaati geliyordu. Emin değildim ama Morgan içeride, gelmelerini bekliyor olmalıydı.</p>
	<p class="block_4">Dönüp ağaçların arasından geçerek Hayalet’in evine doğru koşmaya başladım. Ustama ulaşıp Morgan’ı yakalayabilmesi için vakit kaybetmeden buraya getirmeliydim. Gelgelelim henüz ilerleyemeden önümdeki karanlığın içinden biri belirdi. Siyah cübbeli, kukuletalı biri. Bana doğru gelirken olduğum yerde donakaldım. Bu Morgan’dı.</p>
	<p class="block_4">Beni hayal kırıklığına uğrattın Tom, dedi sert ve öfkeli bir ses tonuyla. Senden bana bir şey getirmeni istedim. Beni yüz üstü bıraktığın için de gidip kendim almam gerekti. Oysa çok bir şey istememiştim öyle değil mi? Tehlikeye attığın şeyler düşünülecek olursa yani.</p>
	<p class="block_4">Hiçbir şey söylemedim ve o da bana doğru bir adım daha attı. Koşmak için arkamı dönüyordum ki omzumdan yakaladı. Bir süre debelenip asamla ona vurmaya çalıştıysam da sağ şakağımda ani bir darbe hissettim. Sonra her şey karardı ve düştüm.</p>
	<p class="block_4">Gözlerimi açtığımda kendimi şapelin içinde buldum. Başım sızlıyordu ve midem bulanacakmış gibi hissediyordum. En arka sıradaki banklardan birinde oturuyordum; sırtımı soğuk, taş duvara vermiş günah çıkarma odasına bakıyordum. Odanın her iki yanında büyükçe birer mum vardı.</p>
	<p class="block_4">Morgan hemen odanın önünde ayakta durmuş bana bakıyordu. Eh Tom, öncelikle ilgilenmem gereken işler var. Ama sonra seninle bu konuyu konuşacağız.</p>
	<p class="block_4">Zor da olsa, Geri dönmem lazım, diyebildim. Eğer dönmezsem Bay Gregory nerede kaldığımı merak edecektir.</p>
	<p class="block_4">Bırak etsin. Ne düşündüğü kimin umurunda ki? Zaten artık geri dönmeyeceksin. Bundan böyle benim çırağımsın ve sana hemen bu gece yapman gereken bir iş vereceğim.</p>
	<p class="block_4">Morgan, zafer kazanmışçasına gülümseyerek, soldaki rahip kapısından günah çıkarma odasına girdi. Onu artık göremiyordum. Mumlar şapeli aydınlatıyordu, fakat iki kapı boşluğu da kapkaranlıktı.</p>
	<p class="block_4">Ayağa kalkıp kaçmaya çalıştıysam da kendimi çok güçsüz hissediyordum, üstelik bacaklarım henüz eski gücüne kavuşmamıştı. Başım zonkluyordu ve yediğim darbeyle kararan gözlerim hâlâ bulanık gördüğünden, orada öylece oturup aklımı başıma toplamaya çalışıyor, olduğum yere yığılıp kalmamayı umuyordum.</p>
	<p class="block_4">Birkaç dakika sonra Morgan’ın cemaatinin ilk üyeleri geldi. İki kadın içeri girdi ve kapı eşiğinden geçerlerken ancak metal üstüne metal vurunca çıkabilecek bir ses duydum. Bunu daha önce fark etmemiştim; kapının hemen solunda bir madeni para tabağı vardı ve her giren, yerine geçmeden önce oraya bir bakır para atıyordu. Sonra, bulunduğum yöne bakmadan, başları önde, sıralardaki yerlerini aldılar.</p>
	<p class="block_4">Sıralar dolmaya başlamışken şapele giren herkesin fenerini dışarıda bırakmış olduğunu fark ettim. Cemaat çoğunlukla kadınlardan oluşuyordu; içerideki birkaç erkekse kadınlara kıyasla daha yaşlıydı. Çıt çıkmıyordu. Sessizliğimiz ara sıra tabağa bakır para atıldıkça çıkan gürültüyle bozuluyordu. En sonunda, sıraların çoğu dolunca kapı sanki kendi kendine kapanıverdi. Ya öyle, ya da dışarıda bekleyen birisi kapatmıştı.</p>
	<p class="block_4">Şimdi içerideki tek ışık, günah çıkarma odasının her iki yanındaki mumların ışığıydı. Ön sıralardan birisi boğazını temizlemek için birkaç kez öksürdükten sonra, neredeyse yere düşen bir iğnenin dahi duyulabileceği bir sessizlik çöktü. Bu tıpkı Moor View Çiftliğindeki o karanlık odadaki sessizliğe benziyordu. Kulaklarım yerinden fırlayıverecekmiş gibi hissediyordum. Aniden titremeye başladım. Günah çıkarma odasının bulunduğu yerden bana doğru bir serinlik geliyordu. Morgan, Golgoth’u çağırırken elde ettiği gücü topluyordu.</p>
	<p class="block_4">Sessizlik, aniden bağıran Morgan’ın sesiyle parçalandı. Kız kardeşim! Kız kardeşim, orada mısın?</p>
	<p class="block_4">Yanıt olarak şapelin zeminine üç kez sertçe vuruldu, çıkan ses tüm binayı sarsacak denli yüksekti; sonrasında günah çıkaranların girdiği bölmeden uzun ve titrek bir iç geçirme sesi duyuldu.</p>
	<p class="block_4">Beni rahat bırak! Bırak da dinleneyim! diye yalvaran bir kız sesi. Bu ses fısıltıdan farksızdı ve günah çıkarma odasının karanlığını acısıyla dolduruyordu. Morgan’ın kız kardeşi bir gecikendi ve onun kontrolü altındaydı. Burada olmayı istemiyordu.</p>
	<p class="block_4">Morgan ona acı çektiriyordu, fakat cemaat bunun farkında değildi. Morgan’ın, kaybettikleri aile fertlerinin yahut dostlarının ruhlarını çağırmasını beklerlerkenki heyecan, endişe ve beklentilerini hissedebiliyordum.</p>
	<p class="block_4">Önce bana itaat et. Sonra dinlenebilirsin! diye kükredi Morgan.</p>
	<p class="block_4">Sanki bu sözlere karşılık verirmişçesine, günah çıkarma odasının karanlığından bir beyazlık belirdi. Eveline on altı yaşma girmek üzereyken intihar etmişti, ama bu ruh neredeyse Alice kadardı. Yüzü, bacakları ve çıplak kolları üzerindeki elbise kadar bembeyazdı. Elbisesi sırılsıklam olmuş gibi bedenine yapışmış, saçları da ıslanıp gevşemişti. Bu görüntü cemaatin şaşkınlık içinde irkilmesine neden oldu, benim dikkatimi çeken şeyse bakışlarıydı. İri gözlerindeki bakışları parlak ve son derece üzüntülüydü. Daha önce Eveline’in hortlağınınki kadar acı dolu bir başka yüz görmemiştim.</p>
	<p class="block_4">Buradayım. Ne istiyorsun?</p>
	<p class="block_4">Yanında başkaları var mı? Burada toplanmış olan cemaatten herhangi biriyle konuşmak isteyen biri?</p>
	<p class="block_4">Birileri var. Hemen yanımda Maureen isminde bir çocuk ruhu var. Sevgili annesi Matilda’yla konuşmak istiyor.</p>
	<p class="block_4">Bunun üzerine ön sıradaki bir kadın ayağa kalkıp yalvarırcasına kollarını uzattı. Konuşmaya çabalıyor gibi görünse de içinde bulunduğu duygu yoğunluğundan ötürü vücudu öylesine şiddetli bir şekilde titriyordu ki dudaklarının arasından yalnızca bir hırıltı çıkabildi. Eveline’in görüntüsü karanlığa doğru çekildi ve bir başka görüntü belirdi.</p>
	<p class="block_4">Anne? Anne? diye yeni bir kız sesi duyuldu. Bu kez çok küçük bir çocuk sesiydi. Bana gel anne. Lütfen, lütfen! Seni öyle çok özlüyorum ki.</p>
	<p class="block_4">Kadın yerini terk edip kolları önde günah çıkarma odasına doğru sendeleyerek ilerlemeye başladı. Cemaat aniden irkilince neden olduğunu anladım. Sağ kapının yanında, karanlıkta, belli belirsiz bir şekil belirmişti. Uzun saçları omuzlarından aşağı sarkan, dört beş yaşlarındaki küçük bir çocuğa benziyordu.</p>
	<p class="block_4">Elimi tut anne! Lütfen elimi tut! diye bağırdı çocuk ve karanlığın içinden minik, beyaz bir el uzandı. Kadın yere kapaklanıp ona uzanan bu eli tutup dudaklarına götürmeye çalıştı.</p>
	<p class="block_4">Ah, o minik elin öyle soğuk, öyle soğuk ki! diye bağırdı kadın ve ağlamaya başlayınca acı dolu hıçkırıkları şapeli doldurdu. Bu birkaç dakika boyunca devam ettikten sonra el, kapının karanlığında gözden kayboldu ve kızın annesi titreyerek yerine döndü.</p>
	<p class="block_4">Sonrasında buna benzer başka görüntüler yaşandı. Günah çıkarma odasının karanlığında kimi zaman yaşlılar, kimi zamansa çocuklar beliriyordu. Gölgeler, soluk yüzler ve nadiren de olsa mum ışığına uzanan eller görülüyordu. Ve neredeyse her seferinde bu görünen kişinin akrabası ya da arkadaşı çok şiddetli bir duygusal tepki veriyordu.</p>
	<p class="block_4">Bir süre sonra bu gösteri midemi bulandırmaya başladı ve bir an önce sona ermesini istedim. Morgan, Golgoth’un gücünü kullanarak bu zavallı ruhları istediği gibi kullanan zeki ve tehlikeli bir adamdı. Yaşayanların acısıyla ölülerin çektiği ızdırabı gördükçe, zihnimde tabağa düşen bakır paraların sesini duyar gibi oluyordum.</p>
	<p class="block_4">En sonunda bitti. Cemaat şapelden çıktı ve kapı, sanki görünmez bir el tarafından arkalarından kapandı.</p>
	<p class="block_4">Morgan günah çıkarma odasından hemen çıkmadıysa da hissettiğim serinlik yavaş yavaş azaldı. En sonunda dışarı çıkıp yanıma geldiğinde ter içindeydi.</p>
	<p class="block_4">Eee, babam boşa kürek çektikten sonra şimdi nasıl? diye sordu Morgan sırıtarak. Yaşlı ahmak Platt Çiftliği’ne yaptığı yürüyüşten hoşlandı mı?</p>
	<p class="block_4">Bay Gregory senin baban değil, dedim usulca, titreyerek de olsa ayağa kalkarken. Gerçek babanın adı Edwin Furner ve o bir tabakçı. Gerçeği herkes biliyor, ama sen bununla bir türlü yüzleşemiyorsun. Yalan üstüne yalan söyleyip duruyorsun. Hadi Adlington’a gidip binlerine soralım. Annenin kız kardeşine soralım, hâlâ orada yaşıyor. Eğer hepsi de senin haklı olduğunu söylerse o zaman sana inanmaya başlayabilirim. Ama bunu hiç sanmıyorum. Sen kendin bir babasın; söylediğin onca yalanın babası! Ve artık o kadar çok yalan söylemişsin ki bunlara sen de inanmaya başlamışsın!</p>
	<p class="block_4">Morgan öfkeden deliye dönerek bana doğru yumruğunu savurdu. Yana çekilip kaçmaya çalıştım ama hâlâ tam kendime gelemediğim için çok yavaş hareket edebiliyordum. Yumruğu neredeyse bir öncekiyle aynı yere isabet etti. Yere düşüp başımı taş zemine çarptım.</p>
	<p class="block_4">Bu kez bayılmadım, beni yerden kaldırıp iyice yüzüne yaklaştırdı. Ağzıma kan tadı geliyordu ve gözlerimden biri öylesine şişmişti ki o gözümle neredeyse hiçbir şey göremiyordum. Fakat Morgan’ın yüz ifadesi oldukça belirgindi ve gördüğüm şey hiç hoşuma gitmemişti. Dudaklarını büzmüş, gözlerini öfke içinde iri iri açmıştı. Bir insandan çok vahşi bir hayvanı andırıyordu.</p>
	<h2 class="block_2" id="toc_id_20">YUVARLAK DİLİM </h2>
	<p class="block_4">Bir şansın vardı, ama artık kaybettin! Yine de seni farklı bir şekilde kullanabilirim. Hiç hoşlanmayacağın bir şekilde! Al, taşı şunları! diyerek bana bir şey uzattı.</p>
	<p class="block_4">Bu bir kürekti. Uzanıp küreği aldıktan sonra bu kez de şişkin bir çuval uzattı, öyle ağırdı ki sırtıma almam için bana yardım etmesi gerekti. Ardından, beni önce şapelin kapısına sonra da dışarıdaki buz gibi soğuğa doğru itekledi. Orada öylece durup güç belâ çuvalı sırtımda taşımaya çalışırken bir yandan da soğuktan titriyor ve kendimi koşup kaçamayacak kadar hasta ve güçsüz hissediyordum. Bunu yapabilsem bile beni hemen yakalardı ve bu da bir kez daha dayak yiyeceğim anlamına gelirdi. Kuzey doğudan güçlenerek esmeye başlayan rüzgâr, peşi sıra yıldızları örten bulut kümelerini de sürüklüyordu.</p>
	<p class="block_4">Yürümeye başlamam için beni bir kez daha ittirdikten sonra elinde feneriyle beni takip etmeye başladı. Çok geçmeden kalan tek tük ağaçları da geride bırakıp karla kaplı fundalığa tırmanmaya başladık. İlerlemeye çabalamaktan başka çarem yoktu. Yeterince hızlı hareket etmezsem Morgan sırtımdan ittiriyordu. Bir keresinde kayıp yüzüstü düşünce çuval elimden kaçtı. Bunun üzerine kaburgalarıma öyle bir yumruk attı ki bir daha yere düşeceğim diye ödüm patladı.</p>
	<p class="block_4">Çuvalı yerden almam emredildikten sonra zaman kavramını yitirene dek karın içinde tırmanmaya devam ettik. En sonunda, fundalığın yükseklerinde beni durdurdu. Az ileride doğal olamayacak kadar pürüzsüz ve yuvarlak bir tepe vardı; bu tepeyi kaplayan kar örtüsü yıldızların cılız ışığında bembeyaz parlıyordu. O zaman bunun ne olduğunu anladım. Bu Yuvarlak Dilim’di, yani Owshaw Vadisi’ndeki öcüyü haklamaya giderken Hayalet’in gösterdiği höyük. Morgan’ın, içinden büyü kitabını kazıp çıkardığı toprak yığını.</p>
	<p class="block_4">Morgan doğu yönüne işaret edip önden gitmem için beni itekledi. Yaklaşık iki yüz adım sonra ufak bir kayanın önüne geldik. Oraya varınca küreği kafasına indirip kaçma şansım olup olmayacağını düşünüyordum. Gelgelelim kendimi hâlâ çok zayıf hissediyordum, üstelik Morgan benden çok daha iri ve kuvvetliydi.</p>
	<p class="block_4">Şurayı kaz! diye emrederek karın içinde bir yeri işaret etti.</p>
	<p class="block_4">Söyleneni yaptım ve çok geçmeden kar tabakasını aşıp toprağa ulaşmıştım bile. Karın altındaki toprak iyice donmuş olduğundan işim çok zordu. Bana kendi mezanmı kazdırdığını düşünürken küreğin taşa çarpmasıyla irkildim.</p>
	<p class="block_4">Bir sürü ahmak şu höyüğü defalarca kazmıştır, diyerek Yuvarlak Dilim’i işaret etti. Ama hiçbiri benim bulduğumu bulamamıştır. Çok derinde gizli bir oda var, ama girişi asla tahmin edemeyeceğin kadar geride. Oraya en son annem öldükten sonraki akşam indim ve o günden beri de kitabıma ulaşmaya çabalıyorum! Şimdi şu kayanın etrafını temizle bakalım. Daha yapacak çok işimiz var!</p>
	<p class="block_4">Dehşete kapılmıştım çünkü artık Morgan’ın gerçekten de Golgoth’u çağıracağını düşünüyordum. Hem de bu gece!.. Yine de bana denileni yapıp bitirdiğimde küreği elimden kaptığı gibi bir kaldıraç gibi kullanarak kayayı yerinden söküp yana devirmeye çalıştı. Epey bir uğraştıktan sonra başardı. Bu arada kar yağmaya başlamış, rüzgârsa iyice şiddetlenmişti. Bir kar fırtınası daha yaklaşıyordu.</p>
	<p class="block_4">Feneri çukura tutunca karanlığa doğru inen basamakları gördüm. Hadi in! diyerek tehditkâr bir şekilde yumruğunu havaya kaldırdı.</p>
	<p class="block_4">Korkup irkildiysem de söyleneni yaptım, basamaklardan dikkatlice inerken Morgan feneri tutuyordu. Çuvalın ağırlığı dengemi sağlamamı güçleştiriyordu. Toplamda on basamak vardı. En aşağıya varınca kendimi dar bir geçitte buldum. Morgan ilk basamakta feneri yere bırakıp tekrar kayayla uğraşmaya başlamıştı. Önce bunu başarmasının çok zor olduğunu düşündüysem de kaya eninde sonunda tok bir sesle yerine oturarak bizi, ölüleri örten mezar taşları gibi karanlığa gömdü. Morgan elinde fener ve kürek olduğu halde merdivenlerden inip önden gitmemi söyledi.</p>
	<p class="block_4">Tam arkamdaydı ve havaya kaldırdığı fenerin ışığı, dümdüz devam eden tünelin karanlığını aydınlatıyordu. Zemin, duvarlar ve çatı kildendi ve ara ara çatıyı desteklemek için keresteler yerleştirilmişti. Tünelin bir yerinde çatı çökmüş, yolu neredeyse tamamen kapamıştı; ilerleyebilmek için çuvalı yere bıraktım. Yıkıntıların arasındaki dar delikten geçip ardından çuvalı da çekerek aynı yerden geçirdim. Tünelin durumu beni endişelendiriyordu. Çatı tekrar çökecek olsa ya canlı canlı gömülürdük ya da sonsuza dek bu tünelin içinde sıkışır kalırdık. Üzerimizdeki toprağın ağırlığını hissedebiliyordum.</p>
	<p class="block_4">En sonunda tünel geniş, oval bir odaya açıldı. Oldukça büyük bir kilise boyutlarında, muazzam bir yerdi ve duvarlarıyla çatısı taştan yapılmıştı. Ancak en inanılmaz şey zemindi. İlk bakışta karolarla döşenmiş gibi görünse de daha dikkatli bakınca binlerce renkli taş kullanılarak envai çeşit yaratığın resmedildiği usta işi bir mozaik olduğunu fark ettim. Bunlardan bazıları Hayalet’in Hayvanlar Kitabı’nda gördüğüm efsanevi yaratıklardı, bazılarınıysa yalnızca kâbuslarımda görmüş olabilirdim: yarı boğa, yarı insan olan minotor gibi kırma yaratıklar; upuzun kıvrımlı gövdeleri ve keskin dişleri olan dev solucanlar; ibikli başı, kana susamış bakışlarıyla ayaklı bir yılan: şahmeran (Efsaneye göre nefes ya da bakışında öldürme gücü olduğuna inanılan ejderha).</p>
	<p class="block_4">Bunların her biri dikkatimi çekmeye yetse de gözüme çarpan başka bir şey daha vardı.</p>
	<p class="block_4">Orada, odanın tam ortasında, siyah taşlardan yapılmış, iç içe geçmiş üç çember ve içlerine çizilmiş beş köşeli bir yıldız vardı. Bunun ne olduğunu hemen anlamıştım, en büyük korkum gerçek olmuştu.</p>
	<p class="block_4">Bu bir pentagramdı, yani büyücüler tarafından büyü yapmak ya da karanlıktan şeytani yaratıklar çağırmak için kullanılan bir tür işaret. Fakat şu an gördüğüm; Golgoth’u, Eski Tanrıların içinde en güçlü olanı çağırmak için Anglezarke’a gelen ilk insanlar tarafından inşa edilmişti. Ve şimdi Morgan tarafından kullanılacaktı.</p>
	<p class="block_4">Görünüşe bakılırsa Morgan ne yapmak istediğini tam olarak biliyordu ve çok geçmeden beni çalıştırmaya başlayıp yeri, özellikle de pentagramın bulunduğu yerdeki mozaikler iyice parlayana kadar silmemi emretti.</p>
	<p class="block_4">En ufak bir toz zerresi bile kalmamalı, yoksa her şey ters gidebilir! diye bağırdı.</p>
	<p class="block_4">Ne demek istediğini sorma zahmetine katlanmadım, çünkü anlamıştım bile. Büyü kitabındaki en ölümcül ayini gerçekleştirmeyi hedefliyordu. Pentagramın ortasında korunurken Golgoth’u çağırmaya çalışacaktı. Temizlik önemliydi, çünkü en ufak bir kir bile pentagramın savunmasını kırmak için kullanılabilirdi.</p>
	<p class="block_4">Odanın karşı tarafında birkaç tane büyük leğen vardı ve içlerinden biri tuz doluydu. Sırtımda taşıdığım çuvaldaysa büyü kitabının yanı sıra su dolu büyükçe bir testiyle birkaç bez vardı. Nemli bez kullanarak mozaiği tuzla fırçalamam ve Morgan tatmin olana dek bol suyla yıkamam gerekiyordu.</p>
	<p class="block_4">Bu iş sanki saatler sürdü. Ara ara çevreye bakıp odada Morgan’ı alt edip kaçabilmemi sağlayabilecek bir şey olup olmadığını görmeye çalışıyordum. Küreği tünelde bırakmış olmalıydı, çünkü odada ne kürek ne de silah olarak kullanabileceğim başka bir şey vardı. Duvarda, ne işe yaradığını kestiremediğim, yere yakın büyükçe bir demir halka vardı. Bir hayvan bağlamak için kullanılabilecek bir şeye benziyordu.</p>
	<p class="block_4">Yeri iyice fırçalamıştım ki Morgan beni aniden yakalayıp duvara kadar sürükleyerek ellerimi arkadan bağladı, ipin geri kalanını da duvardaki halkaya geçirdi. Sonra hazırlıklarını iyice hızlandırdı. Neler olacağını fark edince karnıma ağrılar saplandı. Morgan pentagramın içinde her tür tehlikeden korunurken ben duvardaki halkaya bağlı bir şekilde tamamen savunmasız kalacaktım. Yoksa bir tür kurban mı olacaktım? Halkanın kullanım amacı bu olabilir miydi? Sonra Hayalet’in çiftlikteki köpekle ilgili söylediklerini anımsadım. Morgan bu ayini evdeki odasında denemeye kalkıştığında köpek korkudan ölmüştü.</p>
	<p class="block_4">Çuvaldan beş tane siyah, kalın mum çıkarıp pentagramın her ucuna bir tane yerleştirdi. Sonra büyü kitabını açtı ve mumları yakarken kitaptan kısa bir büyü okudu. Bunu da yaptıktan sonra pentagramın tam ortasına bağdaş kurdu ve kitabı açıp bana baktı.</p>
	<p class="block_12">Bugün günlerden ne biliyor musun? diye sordu.</p>
	<p class="block_12">Salı, diye yanıtladım.</p>
	<p class="block_12">Peki ya tarih?</p>
	<p class="block_12">Bu kez konuşmadım ve sorusunu kendi yanıtladı.</p>
	<p class="block_4">Aralığın yirmi biri. Kış gün dönümü. Günler yeniden uzamaya başlamadan önce kış ayının tam ortası. Yani uzun bir gece olacak. Hatta bütün yılın en uzun gecesi. Bu gece sona erdiğinde bu odadan yalnızca birimiz çıkabilecek, dedi Morgan. Amacım Golgoth’u, Eski Tanrılar’ın en kudretlisini çağırmak. Ve bunu eski insanların yaptığı yerde yapacağım. Bu höyük, ley hatlarının kesiştiği son derece güçlü bir yere inşa edilmiş. Şu an üzerinde oturduğum pentagramın bulunduğu yerde en az beşi kesişiyor.</p>
	<p class="block_4">Golgoth’u uyandırmak tehlikeli olmaz mı? diye sordum. Kış ayları yıllarca sürebilir.</p>
	<p class="block_4">Sürerse ne olmuş? diye sordu Morgan. Kış aylarını severim.</p>
	<p class="block_4">Ama ekinler büyümez. İnsanlar açlıktan ölür!</p>
	<p class="block_4">Eee? Zayıflar her zaman ölür zaten. Dünya güçlülere kalır. Golgoth’un bu çağırma ayinine uymaktan başka seçeneği olamayacak. Ve ben onu serbest bırakana dek burada, bu odaya bağlı kalacak. İstediğim şeyi verene dek.</p>
	<p class="block_4">Ne istiyorsun? Bunca insanın acı çekmesine değecek şey ne olabilir?</p>
	<p class="block_4">Ben kudret istiyorum! insan hayatını değerli kılan başka ne var ki? Golgoth’un bana vereceği kudreti istiyorum. İnsanların damarlarındaki kanı dondurma kudreti. Tek bir bakışla öldürebilme kudreti. Ve bu uzun kış gecelerinin derinliğinde bir can aldığımı kim bilebilir ki? Bunu kim kanıtlayabilir? Ölecek ikinci kişi John Gregory, ama o da son olmayacak. Ve sen ondan önce öleceksin. Morgan usulca gülümsedi. Sen yemin bir parçasısın. Golgoth’u buraya çekecek olan yemin bir parçası. Geçen sefer bir köpekle idare etmem gerekmişti, fakat kurbanın insan olması çok daha iyidir. Golgoth o küçük bedenindeki yaşam ışığını alıp kendininkine ekleyecek. Tabii ruhunu da. Bedeninle ruhun göz açıp kapayıncaya kadar mum gibi sönüp gidecek.</p>
	<p class="block_4">Şu pentagramın seni koruyacağına gerçekten emin misin? Söylediklerini düşünmemeye çalışarak biraz olsun şüphe duymasını sağlamaya çabalıyordum. Ayinlerde en ufak bir hata bile olmamalı. Eğer en ufak bir şeyi bile unutur ya da tek bir kelimeyi bile hatalı telaffuz edersen işe yaramayabilir. Böyle bir şey olursa bu odadan hiçbirimiz sağ kurtulamaz. İkimiz de ölürüz.</p>
	<p class="block_4">Bunu sana kim söyledi? Şu yaşlı ahmak Gregory olmalı! diye alay etti Morgan. Bunu ancak o söyleyebilir. Neden biliyor musun? Çünkü gerçek anlamda iddialı bir şey denemeye cesareti yok. Onun tek yapabildiği şey enayi çıraklarına işe yaramaz çukurlar kazdırıp kazdırıp kapattırmak! Yıllarca beni bu işten uzak tutmaya çalıştı. Hatta bu ayini yeniden denemeye kalkmayacağıma dair zorla anneme yemin bile ettirdi. Ona olan sevgimden dolayı verdiğim bu sözü tutuyordum, onun ölümüyle birlikte tamamen serbest kalıp hakkım olan şeyi alma fırsatını buldum. Yaşlı Gregory benim düşmanımdır.</p>
	<p class="block_4">Ondan neden bu kadar nefret ediyorsun? Sana acı verecek ne yaptı ki? Her ne yaptıysa işleri yoluna koymak içindi. Senden çok daha iyi ve cömert birisidir. Asıl baban, sizi terk edip gittiğinde annene yardım etti. Seni çırak olarak yanma aldı ve karanlığa döndüğünde bile asıl hak ettiğin cezayı vermedi. Çukurda bağlı en kötü cadılar bile senden daha kötü değildir!</p>
	<p class="block_4">Bunu yapabilirdi, bu doğru, dedi Morgan alçak sesle. Ama artık çok geç. Haklısın. Ondan nefret ediyorum. Ruhumda karanlıktan bir parçayla doğdum. Bu parça büyüdükçe büyüdü ve beni şimdi karşında olan kişi haline getirdi. Yaşlı Gregory ışığın hizmetkârı, bense artık tamamen karanlığa aidim. İşte bu yüzden o benim doğal düşmanım. Karanlık, ışıktan nefret eder. Bu hep böyle olmuştur!</p>
	<p class="block_4">Hayır! diye bağırdım. Hep böyle olmak zorunda değil. Bir seçim yapabilirsin. İstediğin her şeyi olabilirsin. Anneni seviyordun. Karanlığa ait olmak zorunda değilsin, görmüyor musun? Değişmek için asla çok geç değildir!</p>
	<p class="block_4">Boşuna nefesini harcama! diye öfkeli bir şekilde çıkıştı Morgan. Yeterince konuştuk. Artık ayine başlama vakti geldi.</p>
	<p class="block_4">Bir süre yalnızca kendi kalp atışlarımı duydum. En sonunda Morgan büyü kitabından ayini okumaya başladı, sesi ritmik bir şekilde yükselip alçalırken bana cemaat önünde dua okuyan rahipleri anımsatıyordu. Okuduklarının çoğu Latinceydi, fakat ara ara hiç duymadığım bir başka dilden bazı kelimeler de kullanıyordu. Ayin sürdükçe sürdü; olan biten hiçbir şey yoktu. Ayinin işe yaramamasını ya da Morgan’ın bir hata yapıp Golgoth’u çağıramamasını umuyordum. Fakat çok geçmeden bir şeylerin değiştiğini hissettim.</p>
	<p class="block_4">Oda giderek soğumaya başlamıştı. Değişim son derece yavaş ve kademeliydi, sanki çok büyük bir şey bize doğru yaklaşmaktaydı; ama daha kat etmesi gereken çok yol vardı. Bu, daha önce Morgan’ın yanındayken hissettiğim o farklı soğukluk hissinin aynısıydı. Yani Golgoth’tan çektiği kudretin soğuğu.</p>
	<p class="block_4">Buradan kurtarılma şansımın ne kadar olduğunu düşünmeye başladım. Çok az bir şansım olduğunun farkına varmam fazla uzun sürmedi. Tünelin girişini kimse bilmiyordu. Kayayı ortaya çıkarmak için toprağı kazmıştım; evet, ama yaklaşan kar fırtınası çok geçmeden çukuru yeniden örterdi. Hayalet nerede olduğumu merak ederdi, fakat kar fırtınasının ortasında aramaya çıkacak kadar endişelenir miydi? Andrew’in dükkânına gidecek olursa Alice ona nereye gittiğimi söylerdi. Fakat şapele gitse bile asamı bulma şansı ne kadardı ki? Çitin hemen ardındaki çalılıktaydı; şimdiye dek çoktan karla örtülmüş olmalıydı.</p>
	<p class="block_4">Ellerimi biraz olsun hareket ettirebiliyordum. Acaba ipi ellerimi kurtarabilecek kadar gevşetebilir miydim? Denemeye başladım; ellerimi kavuşturuyor, iyice açmaya çalışıp bileklerimle parmaklarımı oynatıyordum. En azından Morgan’ın ne yapmaya çalıştığımı görmesine imkân yoktu. Ayini okumakla meşguldü ve büyü kitabının sayfalarını çevirirken yavaşlamıyordu bile. Sonra ona bakarken başka bir şey daha fark ettim. Sanki odada daha başka gölgeler de vardı. Yerdeki beş mumun ışığıyla açıklanamayacak olan gölgeler. Ve bu gölgelerin çoğu hareket ediyordu. Kimisi siyah bir duman gibiydi, bazılarıysa gri ya da beyaz bir sis bulutu gibi pentagramın dışında dönüp duruyor, sanki içeri girmeye çalışıyorlardı.</p>
	<p class="block_4">Neydi bunlar? Kazara ayinin gücüne kapılıp istekleri dışında buraya çekilen gecikenler mi? Yoksa bu höyüğe ya da yakındaki mezarlara gömülmüş olanların ruhları mı? Her ikisi de mümkündü, ne de olsa bu bir zorlama ayiniydi. Peki ya beni fark ederlerse? Morgan’a ulaşamazlardı; o korunuyordu. Ama ya benim varlığımın farkına varacak olurlarsa?</p>
	<p class="block_4">Bunu düşünür düşünmez etraftan belli belirsiz fısıltılar duymaya başladım. Neler mırıldandığını tam olarak anlamam çok güç olsa da ara sıra vurgulanan kelimeleri seçebiliyordum. İki kez ‘kan’, sonra ‘kemik’ ve sonra da açık bir şekilde soyadımı, yani ‘Ward’u duydum.</p>
	<p class="block_4">istemsiz bir şekilde titremeye başladım. Korkuyordum, fakat buna karşı büyük bir mücadele veriyordum. Hayalet bana pek çok kez karanlığın korku duygusuyla beslendiğini söylemişti ve onu alt etmenin ilk adımı kendi korkunuzla yüzleşip yenmekti. İşte bu yüzden denedim; gerçekten denedim ama bu çok zordu, çünkü karanlıkla yüzleşirken öğrendiğim becerilerimden yoksundum. Ayakta değildim, elimde ne üvez asam ne de fırlatmak için tuz ve demir vardı. </p>
	<p class="block_4">Tamamen çaresiz bir tutsaktım, Morgan’sa muhtemelen şimdiye dek bir büyücünün kalkıştığı en tehlikeli ayini gerçekleştirmeye kalkışmıştı. Ve ben de bu ayinin bir parçasıydım, Golgoth’u tam da bu noktaya çekmek için sunulan bir soluk. Morgan’a göreyse Golgoth belirir belirmez yalnızca hayatımı değil ruhumu da alacaktı. Ben daima ölümden sonra da yaşamaya devam edeceğime inanmıştım. Bu elimden alınabilir miydi? İnsanın ruhu öldürülebilir miydi?</p>
	<p class="block_4">Fısıltılar giderek azaldı, gölgeler dağıldı ve odanın havası biraz ısındı. Titremelerim de azalınca rahat bir nefes aldım, fakat Morgan ayini okuyup sayfaları çevirmeye devam ediyordu. Bir yerde hata yapıp ayini tamamlamayı başaramadığını düşünmeye başlamıştım; gelgelelim yanıldığımı anlamam fazla uzun sürmedi.</p>
	<p class="block_4">Çok geçmeden sıcaklık yine düştü ve soğukla birlikte pentagramın etrafında acılar içinde kıvrılan duman gulyabanileri yeniden belirdi. Üstelik bu kez durum çok daha kötüydü ve gulyabanilerin birini tanıyordum. Bu, iri ve acı dolu gözleriyle Eveline’di.</p>
	<p class="block_4">Fısıltılar iyice arttı ve sesler artık öyle nefret doluydu ki bunu iliklerime kadar hissediyordum. Görünmez nesneler öyle yakınımdan geçiyorlardı ki yüzüme çarpan esintileri tüylerimi diken diken ediyordu. Tehdit artık çok daha fiziksel bir hal almıştı. Gözle görünmeyen eller saçlarımı çekip, yüzümü ve boynumu çimdiklerken soğuk, leş gibi kokan nefesleri alnıma, burnuma ve ağzıma çarpıyordu.</p>
	<p class="block_4">Sonra her şey bir kez daha sessizliğe gömüldü. Ama bu durum çok sürmedi. Hava yeniden soğudu ve gulyabaniler toplandı, işte o yılın en uzun gecesi boyunca bu böyle devam etti. Fakat sakin ve sessiz geçen süreler giderek kısalıyor; korku dolu dakikalarsa uzuyordu. Tüm bunlar belirli bir ritme uygun ilerliyordu. Ayin giderek güçleniyordu. Sanki kuvvetli gelgit dalgaları sarp, kayalık bir sahile çarpıyordu. Her dalga bir öncekinden daha vahşi ve güçlüydü. Her biri sahilin daha içlerine ulaşıyordu. Tüm bu olan bitenin en yoğun olduğu an kargaşa iyice artıyordu. Sesler kulağımın içine içine bağırıyor, kötücül mor ışıklar odanın tavanına yakın bir yerde, pentagramın çevresinde dönüp duruyordu. Ve sonra, en sonunda, saatlerce sürüyormuş gibi gelen ayin okuma seansının ardından Morgan, aklına koyduğunu başardı.</p>
	<p class="block_4">Golgoth çağrıya uydu.</p>
	<h2 class="block_2" id="toc_id_21">GOLGOTH </h2>
	<p class="block_4">Uzun süren dehşet verici dakikalar boyunca Golgoth’un yaklaştığını duyabildim. Yer sallanmaya başlamış, sanki arzın merkezinden öfkeli bir dev, bize doğru tırmanıyormuş gibi sesler çıkmaya başlamıştı. Heyecan içinde odaya ulaşmaya çabalarken devasa pençeleriyle kayalıkları parçalayan bir dev.</p>
	<p class="block_4">Morgan’ın yerinde ben olsam dehşete kapılır, korkudan taş kesilerek tek kelime daha edemez hale gelirdim ya da ayinden bir anda vazgeçerdim; ne de olsa devam etmek delilikten farksızdı. Ama bunu yapmadı. Morgan büyü kitabından okumaya devam etti. Bedeli ne olursa olsun, arzuladığı kudrete ulaşmak için kendini karanlığa teslim etmişti.</p>
	<p class="block_4">Yerden gelen ürkütücü seslere rağmen en ufak bir esinti dahi yokken yerdeki beş siyah mum titremeye başladı; neredeyse söneceklerdi. Mumların ayin için önemi olup olmadığını düşündüm. Acaba pentagramın savunmasının önemli bir parçası da bu mumlar mıydı? Bu çok mümkündü; eğer mumlar sönecek olursa o da en az benim kadar savunmasız kalırdı. Mumlar yeniden titredi, fakat Morgan ’da en ufak bir korku belirtisi yoktu. Kendini ayine tamamen kaptırmış, yaklaşan tehlikeden habersiz bir şekilde büyü kitabından okumaya devam ediyordu.</p>
	<p class="block_4">Zemin daha şiddetli sarsılmaya başladı ve sesler iyice rahatsız edici bir hal aldı. Artık pentagramın çevresinde öyle çok sayıda gulyabani toplanmıştı ki gri beyaz bir sis bulutuna dönüşmüşler, tek tek seçilmeleri imkânsız bir hal almıştı. Pentagramın çevresini belirleyen görünmez bariyere yüklenen enerji girdabı her an savunmayı aşıp içeri girebilecek gibiydi.</p>
	<p class="block_4">Birkaç dakika daha böyle geçse bunun olacağına şüphem yoktu. Fakat tam da o an gulyabanileri odadan dışarı, geldikleri yere geri gönderen bir şey oldu. Çatıdan ufak taşlar yağmaya başlarken bir kakofoni oluşturan sürtünme, ezilme sesleriyle birlikte bir de kükreme duyulunca sağıma, buraya gelmek için geçtiğimiz tünele baktım. Çatı çöküp de bizi oraya hapsederken bir toz toprak yığını üzerimize çullandı. Artık tünel tamamen kapanmıştı. Her ne olursa olsun sonsuza dek buraya kısılıp kalmıştım.</p>
	<p class="block_4">O an ölümü neredeyse huzurlu bir şekilde kabullenebilirdim; en azından ruhum var olmaya devam ederdi. Çünkü çok geçmeden Golgoth gelecek ve ruhumla birlikte bedenimi de bir çırpıda çekip alıverecekti. Tamamen yok olacaktım. O an hissettiğim korku tüm vücudumu titretti.</p>
	<p class="block_4">Gel gelelim tam o an bir değişim oldu. Morgan bir anda ayini kesip ayağa fırladı. Gözleri dehşet içinde iri iri açılmıştı. Elindeki kitabı yere düşürdü. Pentagramın kenarına doğru ilerliyordu, bana doğru bir adım atıp ağzını iyice açtı. Bakışları korku doluydu.</p>
	<p class="block_4">Önce konuşmaya ya da çığlık atmaya çalıştığını düşündüm. Şimdiyse bunun asıl nedenini biliyorum. O anı hatırlayınca, sadece nefes almaya çabaladığını anlayabiliyorum.</p>
	<p class="block_4">Ciğerlerinde buz kristalleri oluşmuştu bile ve attığı o adım son adımı oldu. Ağzını açmak, yaptığı son bilinçli hareketti. Önümde donakaldı. Kelimenin tam anlamıyla dondu, baştan ayağa bembeyaz bir buz tabakasıyla kaplandı. Sonra öne düştü ve alnıyla kolları yere çarpar çarpmaz buz sarkıtları gibi paramparça oldu. Sanki bir cam binlerce parçaya ayrılıyor gibiydi. Morgan kırılıp toz haline gelirken bir damla kan bile akmadı, çünkü tüm benliği donmuştu. Ve artık ölüydü.</p>
	<p class="block_4">Sanırım ayin esnasında pahalıya mal olan bir hata yapmış ve Golgoth pentagramın içinde belirerek onu oracıkta öldürmüştü. Şimdi, iç içe geçmiş üç çemberin ortasında kasvetli bir varlık vardı. Yanan beş mumun titrek ışığı onu görmeme yetmese de orada olduğunu biliyor, düşmanca bakışlarını üzerimde dolaştırdığını hissedebiliyordum.</p>
	<p class="block_4">Golgoth’un kaçmaya çabaladığını da hissedebiliyordum. Pentagramın dışına çıkabilse Eyalet’te özgürce istediğini yapabilecek, dondurucu kışın yıllarca sürmesine neden olacaktı. Mumların alevleri görünmez bir nefesin üfleyişiyle titriyor gibiydi, benimse elimden hiçbir şey gelmiyordu. Dehşete kapılmıştım. Eyaleti kurtarmak için ne yapabilirdim? Hiçbir şey. Demir halkaya bağlı vaziyette kendi kaderimi bekliyordum.</p>
	<p class="block_4">işte o an Golgoth pentagramın içinden bana seslendi.</p>
	<p class="block_4">Önümde bir aptal yatıyor. Sen de mi aptalın tekisin?</p>
	<p class="block_4">Sesi odayı doldurup yankılandı. Anglezarke’ın karlı tepelerinden gelen kuvvetli bir rüzgârı andırıyordu.</p>
	<p class="block_4">Yanıt vermeyince Golgoth bu kez daha alçak, fakat metal bir kova eğelendikçe çıkana benzer bir sesle yeniden konuştu.</p>
	<p class="block_4">Dilini mi yuttun ölümlü? Konuş yoksa seni de bu aptala yaptığım gibi dondurup paramparça ederim.</p>
	<p class="block_4">Ben aptal değilim, diye yanıtlarken dişlerim hem soğuktan hem de korkudan birbirine çarpıyordu.</p>
	<p class="block_4">Bunu duyduğuma sevindim. Çünkü eğer gerçekten de bilge biriysen bu gece sona ermeden seni bu topraklarda olabileceğin en yüksek yerden daha yükseğe çıkarırım.</p>
	<p class="block_4">Ben halimden memnunum.</p>
	<p class="block_4">Benim yardımım olmadan burada ölürsün. İstediğin bu mu? Bu seni mutlu mu edecek?</p>
	<p class="block_4">Yanıt vermedim.</p>
	<p class="block_4">Tek yapman gereken çemberdeki mumlardan birini söndürmek. Bunu yaparsan ben özgür olacağım, sen de yaşamaya devam edeceksin.</p>
	<p class="block_4">Halkaya bağlı olduğumdan en yakındaki muma bile nasıl erişmemi beklediğini bilmiyordum. Fakat bu mümkün olsa bile bunu yapamazdım. Eyalet’te binlerce insanın öleceğini bile bile bencillik edemezdim.</p>
	<p class="block_4">Hayır! Bunu yapmayacağım.</p>
	<p class="block_4">Bu çemberin içinde bağlı olmama rağmen sana erişebilirim. İstersen göstereyim.</p>
	<p class="block_4">Pentagramın içinden soğuk yayılmaya başlarken mozaikler buz tutmaya başladı. Buz kristalleri oluştukça yerden yükselen soğuk beni kemiklerime kadar dondurmaya başladı. Eve gitmek üzere yola çıkarken Meg’in yaptığı uyarıyı anımsadım: . soğuğa karşı iyi giyin. Parmakların donup düşebilir.</p>
	<p class="block_4">Soğuğu en şiddetli şekilde arkamda, ellerimin halkaya bağlı olduğu yerde hissediyordum. Soğuk, etime işlemeye devam ettikçe ve donan parmaklarımda kan dolaşımı azaldıkça parmaklarımın morarıp ölü dallar gibi kırılıp düşmeye hazır bir hale geldiğini düşünmeye başladım. Çığlık atmak için ağzımı açınca soğuk hava genzimi yaktı. Annemi düşündüm. Artık onu bir daha asla göremeyecektim. Fakat bir anda yana, demir halkadan uzağa düştüm. Arkama bakınca halkanın paramparça olduğunu gördüm. Golgoth beni kurtarmak için halkayı dondurup parçalamıştı. Bunu, istediğini yapabilmem için yapmıştı. Benimle bir kez daha pentagramdan konuştu, ancak bu kez sesi çok daha alçaktı.</p>
	<p class="block_4">Mumu yerinden al. Hemen şimdi, yoksa canından fazlasını alırım. Ruhunu da çeker alırım.</p>
	<p class="block_4">Bu sözler beni, demir halkayı parça parça eden soğuktan daha çok titretmişti. Morgan haklıydı. Demek ruhum da tehlikedeydi. Ve onu kurtarmak için tek yapmam gereken itaat etmekti. Ellerim hâlâ arkadan bağlıydı ve onları hissedemesem de en yakın muma bir tekme savurarak söndürebilirdim. Gel gelelim eğer bunu yapacak olursam acı çekecek olan tüm o insanları düşündüm. Eyalet’i kaplayacak acımasız kış, önce yaşlılarla çocukları öldürürdü. Bebekler daha beşiklerindeyken ölürdü. Bitmek şöyle dursun, kış gitgide daha da şiddetlenerek devam ederdi. Ekinler büyümez, bir sonraki yıla mahsul olmazdı. Çiftlik hayvanlarını besleyecek bir şey kalmazdı. Sonunda kıtlık baş gösterirdi. Binlerce insan ölürdü. Ve tüm bunlar benim suçum olurdu.</p>
	<p class="block_4">Muma tekme savurmak hayatımı kurtarırdı. Ruhumu da kurtarırdı. Ancak öncelikli görevim daima Eyalet’e hizmet etmekti. Asla annemi göremeyecek olabilirdim ama Golgoth’u serbest bırakırsam bir daha onun gözlerinin içine nasıl bakabilirdim? Benden utanırdı ve ben buna katlanamazdım. Her ne pahasına olursa olsun doğru olanı yapmalıydım. Yok olmak daha iyiydi. Bunu yaşamaktansa yok olmak çok daha iyiydi!</p>
	<p class="block_4">Bunu yapmayacağım, dedim Golgoth’a. Seni serbest bırakacağıma buracıkta ölürüm daha iyi.</p>
	<p class="block_4">Öl o zaman aptal! Golgoth bunu der demez soğuk şiddetlenmeye başladı. Vücudum gitgide hissizleşmeye başlarken gözlerimi kapayıp sonumun gelmesini beklemeye başladım. Tuhaf bir şekilde artık korkmuyordum. Teslim olmuştum. Olacakları kabullenmiştim.</p>
	<p class="block_4">Soğuktan bayılmış olmalıyım, çünkü bir sonraki hatırladığım şey gözlerimi açtığım oldu.</p>
	<p class="block_4">Oda son derece sessiz ve sakindi, üstelik hava da ısınmıştı. Golgoth’un orada olmadığını görüp rahatladım. Artık varlığım hissetmiyordum. İyi de tehditlerini neden yerine getirmemişti?</p>
	<p class="block_4">Pentagram hâlâ sağlamdı ve beş mum da yanıyordu. Tam ortasında yüzüstü yatan birini görebiliyordum. Cübbesinden bunun Morgan olduğunu çıkarabildim. Hemen başını çevirdim. Beyaz renk yerini kırmızıya bırakmıştı. Morgan’ın donmuş parçaları çözülmeye başlamıştı.</p>
	<p class="block_4">Tuhaf bir şekilde hâlâ hayattaydım. Ama daha ne kadar süre boyunca? Kapana kısılmıştım. Çok geçmeden mumlar sönecek ve sonsuza dek karanlığa gömülecektim.</p>
	<p class="block_4">Yaşamak istiyordum ve vakit kaybetmeden iplerden kurtulmak için mücadele etmeye başladım. Demir halkadan kurtulmuş olsam da ellerim hâlâ arkamdan sımsıkı bağlıydı. Karıncalanmaya başlamışlardı, fakat kan dolaşımım yavaş yavaş düzene giriyordu. Ellerimi kurtarabilsem mumları sırayla kullanabilirdim. Böylece saatlerce yetecek mum ışığım olurdu. Tünel çökmüştü ama ellerimle kazabilirdim. Denemeye değerdi. Toprak yumuşamış olmalıydı. Ve belki de tünelin tamamı kapanmamıştı. Belki küreği bile bulabilirdim!</p>
	<p class="block_4">Bir an için umuda kapılmıştım. Ancak gevşemek şöyle dursun, uğraştıkça ip daha da sıkılaşıyordu. Aylar önce, baharda, Hayalet’in çırağı olduğum ilk günleri anımsadım. Kemikli Lizzie beni öldürüp kemiklerimi kara büyüleri için kullanmak üzere beni bir çukura bağlamıştı. Tüm çabalarıma rağmen bir türlü kurtulamamıştım. Beni Alice kurtarmış, bıçakla iplerimi kesmişti. Keşke şimdi de yardım etmesi için Alice’e seslenebilseydim! Ama bunu yapamazdım. Yalnızdım ve burada olduğumu kimse bilmiyordu.</p>
	<p class="block_4">Bir süre sonra debelenmeyi bıraktım. Sırtüstü uzanıp gözlerimi kapatıp son bir deneme için güç toplamaya çalıştım. Tam da orada öylece yatmış, nefesimin normale dönmesini beklerken aklıma pentagram mumları geldi. Mumlardan birinin aleviyle ipi yakabilirdim! Bunu neden daha önce düşünememiştim? Hızla doğruldum. İşte şimdi gerçek anlamda bir şansım vardı. Tam o esnada çökmüş tünelin oradan gelen bir ses duydum.</p>
	<p class="block_4">Bu ne olabilirdi? Acaba Hayalet beni bir şekilde bulup kurtarmaya mı gelmişti? Fakat bu kürek sesine benzemiyordu. Daha çok toprak eşelenince çıkacak türden bir sesti. Fare olabilir miydi? Ses giderek yükseliyordu. Yoksa çok sayıda fare mi vardı? Höyüğün derinliklerinde yaşayan fareler? Farelerin her şeyi yiyebileceği söylenirdi. Hatta yeni doğmuş bebekleri beşiklerinden kapıp götürdüklerine dair hikâyeler anlatılırdı. Ya insan eti kokusu aldılarsa? Morgariın cesedinin parçalarını yemek mi istiyorlardı? Peki ya sonra? Sırada ben mi olurdum? Bana daha canlıyken saldırırlar mıydı?</p>
	<p class="block_4">Ses iyice yükseldi. Bir şey tünelin oradan bulunduğum odaya doğru toprağı eşeliyordu. Acaba bu neydi? Tavanla zeminin arasında, ortalarda bir yerde ufak bir delik oluşmaya başlayıp ufalanan toprak parçaları mozaiklerin üzerine düşmeye başladığında büyülenmiş, fakat aynı zamanda da dehşete düşmüş bir şekilde bakakaldım. Mum ışıklarının titremesine neden olan bir esinti hissettim. İki el belirdi ama bunlar insan eli değildi. Upuzun parmaklar gördüm, tırnak olması gereken yerde toprağı eşelemiş on kıvrık pençe. Böylece daha başını görmeden onun kim olduğunu anlamıştım.</p>
	<p class="block_4">Vahşi Lamia, bir şekilde Hayalet’in kilerinden kaçmayı başarmış ve kokumu takip etmişti. Marcia Skelton kanım için gelmişti.</p>
	<h2 class="block_2" id="toc_id_22">TUZAK </h2>
	<p class="block_4">Vahşi Lamia yavaşça delikten geçip mozaik zemine indi. İki kez havayı kokladığını duydum, fakat bana bakmıyordu. Elleriyle dizlerinin üzerine çöküp başını öne eğmiş vaziyette pentagrama doğru ilerlerken pençeleri mermeri çizdikçe tiz sesler çıkıyordu. Durdu ve Morgan’dan geri kalanlara bakarken bir kez daha yüksek sesle havayı kokladığını duydum.</p>
	<p class="block_4">Öylece hareketsiz duruyordu, bana hâlâ saldırmamış olduğuna inanamıyordum. Morgan öleli çok olmamıştı, fakat yine de canlı birinin taze kanını tercih edeceğini düşünürdüm. Sonra tünelden yeni bir ses geldiğini duydum. Başka bir şey daha yaklaşıyordu.</p>
	<p class="block_4">Tünelin çöktüğü yerde açılmış delikte bir çift el daha belirdi, fakat bu kez keskin pençeler yerine tırnakları olan normal bir insan eliydi. Başını da görür görmez kim olduğunu anladım. Çıkık elmacık kemikleri, ışıl ışıl gözler ve gümüş gri saçlar. Bu, Meg’di.</p>
	<p class="block_4">Delikten geçip üstünü başını silkeledikten sonra bana yöneldi. Sivri burunlu ayakkabılarını dışarıda bırakmış olmalıydı ancak çıplak ayaklarının çıkardığı ses bile yeterince dehşet vericiydi. Vahşi Lamia’nın uzak durmasında şaşılacak bir şey yoktu. Meg beni kendisine bırakmamı istemiş olmalıydı ve tüm olan bitenden sonra ondan en ufak bir acıma bekleyemezdim.</p>
	<p class="block_4">Uzanıp dokunabileceğim kadar yanıma sokulup diz çökerek gülümsedi. Ölümden bir kalp atışı kadar uzaktasın, diyerek öne doğru eğilirken beni ısıracakmış gibi açtığı ağzının içindeki beyaz dişleri görebiliyordum. Yüzümde ve ensemde nefesini hissedince titremeye başladım. Gelgelelim sonrasında beni şaşkına çevirecek bir şey yaptı, iyice eğilerek ellerimi sımsıkı saran ipi ısırdı.</p>
	<p class="block_4">Bir Lamia cadısına bu kadar yaklaşıp hayatta kalan çok az insan vardır, diyerek doğruldu. Kendini şanslı say!</p>
	<p class="block_4">Orada şaşkınlıktan ağzım açık, öylece oturdum. Kendimi kımıldayamayacak kadar güçsüz hissediyordum.</p>
	<p class="block_4">Ayağa kalk evlat! diye emretti. Bütün gece burada kalacak halimiz yok. John Gregory seni bekliyor. Burada neler olup bittiğini öğrenmek isteyecektir.</p>
	<p class="block_4">Sarsakça ayağa kalktım, başım dönerken yere kapaklanmaktan korkarak bir süre hareket etmedim. Bana neden yardım ediyordu? Hayalet’le Meg arasında neler geçmişti? Ona yiyecek götürüyordu. Uzun uzun konuşuyorlardı. Bunu Hayalet istediği için mi yapıyordu? Yeniden dost mu olmuşlardı?</p>
	<p class="block_4">Meg, Gidip büyü kitabını al, diyerek pentagramı işaret etti. Ne ben ne de Marcia o çemberin içine giremeyiz..</p>
	<p class="block_4">Pentagrama doğru bir adım attım, ama kitabı görünce durdum. Bir kan birikintisinin içindeydi. Ona dokunmaya dayanamazdım, berbat bir durumda olmalıydı. Sonra Morgan’dan arta kalanları görünce midem kalktı. Başımı öne eğip gördüklerimi düşünmemeye çabaladım. Onu bu kez de kâbuslarımda görmek istemiyordum.</p>
	<p class="block_4">Dediğimi yap, büyü kitabını al! diye emretti Meg sesini biraz yükselterek. Kitabı günün birinde başkası bulsun diye burada bırakman John Gregory’nin hiç hoşuna gitmeyecektir.</p>
	<p class="block_4">Denileni yapıp pentagramın içine girdim. Eğilip kitabı aldım. Islaktı ve kandan yapış yapış olmuştu. Kokusunu bile alabiliyordum ve midem yine bulandı. Kusmamaya gayret ederek pentagramdan çıkıp en yakındaki mumlardan birini aldım. İki Lamia cadısıyla birlikte karanlık bir tünele girme fikri hiç hoşuma gitmemişti.</p>
	<p class="block_4">Mumu alınca pentagramın gücü azalmış olmalıydı ve Marcia’nın beslenmek üzere çembere gireceğini düşündüm. Ancak bir süre havayı kokladıktan sonra arkasını döndü. Böylelikle önümde Meg, arkamda Marcia yola koyulduk. Marcia’nın çok yakınımda olmadığını umuyordum.</p>
	<p class="block_4">Şafak sökmeden önce gökyüzünü kaplayan solgun ışığa çıktık. Kar fırtınası sona ermişti, fakat az da olsa hâlâ kar yağıyordu. Hayalet hemen çıkışta bekliyordu ve eğilip bana elini uzattı. Siyah mumu karların üzerine attım, sol elini sıkıca kavrayınca beni yukarı çekti. Hemen ardımdan vahşi Lamia çıkıp güçlükle ayağa kalktı.</p>
	<p class="block_4">Bir şeyler söylemek için ağzımı açtıysam da ustam işaret parmağını dudaklarına götürerek susmamı istedi. Zamanı gelecek. Daha sonra anlatabilirsin, dedi. Morgan öldü mü?</p>
	<p class="block_4">Başımı aşağı yukarı sallayıp öne eğdim.</p>
	<p class="block_4">O halde burası mezarı olabilir, dedi Hayalet.</p>
	<p class="block_4">Sonra beni geçip kayayı bir ucundan itmeye başladı. Deliğin kenarında ileri geri oynattıktan sonra tatmin olunca yerine bıraktı. Ardından dizlerinin üzerine çöküp ellerini kullanarak kayayı toprak ve karla örtmeye başladı. En sonunda, yüzünde memnun bir ifadeyle ayağa kalktı.</p>
	<p class="block_4">Kitabı ver evlat! diye emretti.</p>
	<p class="block_4">Kitaptan kurtulduğuma sevinerek ona uzattım. Hayalet kitabı kaldırıp kapağına baktı. Kitabı diğer eline alınca parmaklarında kan lekeleri kaldı. Üzgün, yorgun bir şekilde başını iki yana sallayarak fundalıktan aşağı, kış evine doğru yürümeye başladı. Ve ne zaman dönüp arkama baksam iki Lamia cadısının hemen arkamda olduğunu görebiliyordum.</p>
	<p class="block_4">Geri dönünce Hayalet beni mutfağa aldı, ateşi kömürle besleyip alevlerin harlanmasını bekledikten sonra kahvaltı hazırlamaya koyuldu. Ona yardım etmek istediğimi söylediysen! de elini sallayarak yerimde oturmamı işaret etti.</p>
	<p class="block_4">Gücünü toplamalısın evlat. Çok şey yaşadın.</p>
	<p class="block_4">Pişen yumurtalarla kızaran ekmeklerin kokusunu alınca kendimi çok daha iyi hissetmeye başladım. Meg ve kız kardeşi kilere inmişlerdi, fakat onlardan bahsetmek istemiyordum. En iyisi neler olup bittiğini Hayalet’in uygun gördüğü zamanda anlatmasını beklemekti. Çok geçmeden ikimiz de masanın başındaki yerlerimizi almış, tabak dolusu yumurta ve kızarmış ekmeklerimizi yemeye başlamıştık. En sonunda kendimi çok daha iyi hissederek tabağımı sıyırıp sandalyemde arkama yaslandım.</p>
	<p class="block_4">Eee evlat, konuşabilecek kadar iyi misin? Yoksa daha sonraya mı bırakalım?</p>
	<p class="block_4">Bir an önce bitirmek isterim, diye yanıtladım. Ona tüm olanları anlattıktan sonra kendimi çok daha iyi hissedeceğimi biliyordum. Her şeyi geçmişte bırakmak için atılan ilk adım olacaktı.</p>
	<p class="block_4">O halde en başından başla ve hiçbir şeyi atlama!</p>
	<p class="block_4">Dediğini yapıp Alice’le tepenin eteğinde, bana Morgan’ı nerede bulabileceğimi söylediği konuşmadan başlayarak ayinin en heyecanlı yerinde bitirdim; yani Golgoth’un gelişi ve Morgan öldükten sonra beni tehdit edişinde.</p>
	<p class="block_4">Morgan bir hata yapmış olmalı, dedim. Golgoth pentagramın içinde belirdi.</p>
	<p class="block_4">Hayır evlat, dedi Hayalet başını üzgün bir şekilde iki yana sallayarak, ayini kelimesi kelimesine okumuş olmalı. Suçlu olan benim. Morgan’ın ölümünden ben sorumluyum.</p>
	<p class="block_4">Anlamıyorum. Ne demek istiyorsunuz?</p>
	<p class="block_4">Ona cezasını yıllar önce Golgoth’u çağırmaya çalıştığında vermeliydim. Morgan daha o zamandan çok tehlikeli biriydi ve yardım edilemeyecek haldeydi. Bunu biliyordum ve onu bir çukura bağlamam gerekirdi; fakat annesi, Emily bunu yapmamam için bana yalvarıp yakardı. Morgan güç istiyordu ve gittikçe daha azgın, daha sapkın bir hal alsa da annesi bunu kötü bir hayat yaşaması ve sırtını yaslayacak bir babası olmayışına bağlıyordu. Çocuğun durumuna üzülüyordum, annesini de sevdiğim için kararı aklımla değil kalbimle aldım. Gelgelelim içten içe asıl sorunun babasının olmayışından çok daha farklı olduğunu biliyordum.</p>
	<p class="block_4">Bay Hurst de, ben de ona babalık yapmaya çalışmıştık. Hayır, asıl eksik olan şey, bir hayalet olmak için gereken disiplindi ve dünyevi mükâfatlarla pek ilgisi olmayan bir mesleğe hayatını adayabilmek için gerekli olan cesaret ve azim. Ancak Golgoth’u çağırmaya kalkıştığı için onu cezalandırmak yerine sadece çıraklığını bitirip bana ve annesine bir daha Golgoth’un da büyü kitabının da peşine düşmeyeceğine dair söz vermesini sağladım.</p>
	<p class="block_4">Meslekten uzaklaştırılınca boşluğa düşen Morgan güce ulaşmak için nekromansi büyücülüğünü seçip karanlığa yöneldi. Her kış Golgoth’un gücünün artarak eninde sonunda onun için dayanılmaz bir hal alacağının farkındaydım. Bu nedenle ona bir tuzak hazırladım, ama bu tuzak sadece Kışın Efendisi’ni çağırmaya kalkıştığında devreye girecekti.</p>
	<p class="block_4">Tuzak mı? Ne tuzağı? Anlamıyorum.</p>
	<p class="block_4">İş çalışmaya gelince o hep tembel olmuştu, dedi Hayalet düşünceli bir şekilde sakalını sıvazlayarak. En zayıf olduğu konuysa Latinceydi ve öğrenmesi gereken Latince kelimeleri asla tam olarak öğrenemedi. Eski Dili üçüncü yılında öğrenmeye başladı. Bu, Eyalet’e ilk gelen ve Yuvarlak Dilim’i inşa edip Golgoth’a tapınmaya başlayan ilk insanlar tarafından kullanılan dildi. Eski Dili nasıl konuşup okuyacağını biliyor olsa da çok fazla eksiği vardı.</p>
	<p class="block_4">Gördüğün gibi evlat, işimi şansa bırakamazdım. Asli görevimiz daima Eyalet’e hizmet etmektir. Bu nedenle yıllar önce büyü kitabının kopyasını çıkarttırdım. Asıl metin yok edildi ve bu çoğaltılan kitap, orijinal kapağının içine yerleştirildi. Ayinleri işe yaramaz kılmak için birkaç kelime değiştirildi. Golgoth ayinindeyse yalnızca bir kelime değiştirildi. ‘Dışarısı’ yahut ‘dışarı’ anlamına gelen wioutan kelimesi ‘içeri’ anlamına gelen wiointıan kelimesiyle değiştirildi.</p>
	<p class="block_4">Demek Golgoth bu yüzden pentagramın içinde belirdi. Hayalet’in kurduğu bu tuzak beni şaşkına çevirmişti. Bunu yıllar yılı bir sır olarak saklamıştı.</p>
	<p class="block_4">Morgan’a güvenmediğimden ona böyle bir tuzak hazırladım. Uğraş verip büyü kitabının kopyasının çıkartılıp içeriğinin değiştirilmesini sağladım, ama daha önce de söylediğim gibi bizim asıl işimiz Eyalet’i korumaktır. Emily yaptıklarımı biliyordu, fakat ona benden çok daha fazla güveniyordu. Artık değiştiğini ve bir daha asla Golgoth’u çağırmaya kalkışmayacağım düşünüyordu. Ona bunun için yemin etmişti ve o esnada ben de yanlamadaydım. Büyü kitabının yerini asla saklamadım. O masa hep göz önündeydi ve Morgan kitaba nereden ulaşabileceğini biliyordu; eninde sonunda haklı çıktım. Annesine o yemini etmemiş olsa buna yıllar önce kalkışırdı. Annesinin ölüm haberini alır almaz aklıma en kötüsü geldi ve Morgan’ın neden Chipenden’dayken benimle temas kurmaya çalıştığını anladım.</p>
	<p class="block_4">Uzun bir sessizlik oldu ve Hayalet bir kez daha düşünceli bir şekilde sakalını sıvazladı.</p>
	<p class="block_4">İyi de sonra ne oldu? diye sordum. Golgoth neden beni öldürmedi? Öylece çekip gitti mi?</p>
	<p class="block_4">Çağrıldıktan sonra pentagramın içinde kısıtlı bir vakti vardı. Orada geçirdiği süre boyunca gücü gitgide azalacaktı.</p>
	<p class="block_4">En sonunda da gitmesi gerekti. Başka çaresi yoktu. Tabii eğer onu serbest bırakmış olsan işler değişirdi. Eyalet sonsuz bir kışın pençesi altına girerdi. Yani iyi iş çıkardın evlat. Üzerine düşeni yaptın ve kimse de senden daha fazlasını isteyemez.</p>
	<p class="block_4">Beni nasıl buldunuz?</p>
	<p class="block_4">Onun için öncelikle kıza teşekkür etmelisin. Beklediğim süre içinde dönmeyince Andrew’in dükkânından saat kaçta ayrıldığını öğrenmek üzere oraya gittim. Nereye gittiğini bana söyleyen senin şu Alice oldu. Gelip seni aramam için bana yardım etmeyi önerdiyse de bunu kabul etmedim. Yalnız çalışmayı her zaman tercih ederim; ayağımın dibinde bir kızın dolanıp durmasına ihtiyacım yok. Peşimden gelmesini engellemek için onu neredeyse sandalyeye bağlamamız gerekti. Oraya vardığımda kuzeydoğudan gelen bir kar fırtınası başlamıştı ve şapel bomboştu. Mezarlığın oralarda bir süre dolaştım, ama fazla vakit kaybetmedim. İşte ondan sonra bana yardım edebilecek tek kişi kalmıştı. Bu şartlar altında seni yalnızca o bulabilirdi.</p>
	<p class="block_4">Meg çok geçmeden kokunu aldı. Asanı tepede bulup höyüğe kadar izini takip etti. Girişi bulması fazla uzun sürmedi, ama kayayı çekince tünelin çökmüş olduğunu gördük. Toprağı kazarak seni kurtaran Marcia oldu. Yani teşekkür etmen gereken üç kişi var.</p>
	<p class="block_4">Üç cadı.</p>
	<p class="block_4">Hayalet beni duymazdan geldi. Neyse, senin de tahmin edebileceğin gibi Alice, Andrew’in yanında kalmaya devam edecek. Meg ve kız kardeşine gelince, şu andan itibaren kilerde, demir kapının ardında olacaklar ama kapı kilitli olmayacak.</p>
	<p class="block_4">Yani siz ve Meg yeniden arkadaş mı oldunuz?</p>
	<p class="block_4">Hayır, durum ilk tanıştığımız zamankinden çok farklı. Zamanı geriye alabilmeyi isterdim ama bu imkânsız. Biz bir anlaşma yaptık evlat. İşler bu şekilde devam edemez, gerisini biraz dinlendikten sonra anlatırım.</p>
	<p class="block_4">Peki ya babam? diye sordum. O iyi olacak mı? Baban iyi bir adamdı ve artık Morgan öldüğüne göre babanın korkacak bir şeyi yok. Hem de hiç. Biz öldükten sonra neler olduğunu kimse tam olarak bilmiyor, dedi Hayalet göğüs geçirerek. Eğer bilseydik farklı farklı şeyler söyleyen ve her biri haklı olduğunu düşünen bunca din olmazdı. Bana göre hangi dine mensup olduğunun önemi yok. Hatta hayatı bir başına yaşayıp kendi yolunu kendin dahi çizebilirsin. Doğru yaşayıp babanın sana öğrettiği gibi başkalarının inançlarına saygı duyduğun sürece yanılmazsın. Baban ışığa giden yolu bulacaktır. Bunun için endişelenmeye gerek yok. Eh, şimdilik yeterince konuştuk. Zorlu bir gece geçirdin, o yüzden yatıp birkaç saatliğine dinlensen iyi olur.</p>
	<p class="block_4">Yatakta birkaç saatten çok daha uzun bir süre geçirdim. Şiddetli bir şekilde ateşlenmiştim ve doktor iyileşmeye başladığıma kanaat getirene dek Adlington’dan kalkıp üç kez kış evine geldi. İyileşip tekrar alt kata inebilecek hale gelmem neredeyse bir hafta sürdü, o zaman bile günün büyük bir kısmını çalışma odasındaki şöminenin başında battaniyelere sarınmış halde geçiriyordum.</p>
	<p class="block_4">Hayalet dersler konusunda beni çok sıkboğaz etmiyordu ve en nihayetinde bir hafta kadar sonra Adlington’a inip Alice’i ziyaret edebilecek kadar iyileşmiştim. Dükkânda tek başınaydı. Müşteri gelip gitmediğinden sohbet etme fırsatı bulduk. Dükkânda, ahşap tezgâha yaslanıp uzun uzun konuştuk.</p>
	<p class="block_4">Ben hastayken Hayalet onu ziyaret ettiğinden olan bitenin çoğunu biliyordu. Tek yapmam gereken ayrıntıları anlatıp, ondan yine bir şeyler sakladığım için bir kez daha özür dilemekti.</p>
	<p class="block_4">Neyse Alice, Hayalet’e şapele gittiğimi söylediğin için teşekkürler. Yoksa beni asla bulamazlardı, diyerek en sonunda anlatacaklarımın tümünü anlattım.</p>
	<p class="block_4">Ben hâlâ bana daha fazla güveniyor olmanı diliyorum Tom. Morgan’ın babana neler yaptığını bana çok daha önce anlatmalıydın.</p>
	<p class="block_4">Özür dilerim. Bir daha senden asla bir şey saklamayacağım.</p>
	<p class="block_4">Yine de yaşlı Gregory’nin kara listesinden çıkamayacağım, değil mi? Bana hiç güvenmiyor!</p>
	<p class="block_4">Eskiye kıyasla senin hakkında çok daha iyi şeyler düşünüyor. Ona biraz zaman tanı.</p>
	<p class="block_4">Ama baharda Chipenden’a döndüğünüzde benim burada kalmam gerekecek. Keşke sizinle birlikte gelebilseydim.</p>
	<p class="block_4">Andrew’in dükkânında çalışmaktan hoşlandığını sanıyordum.</p>
	<p class="block_4">Daha kötüsü de olabilirdi, dedi Alice, ama Chipenden çok daha iyi. O bahçeli büyük evi çok seviyorum. Seni özleyeceğim Tom.</p>
	<p class="block_4">Ben de seni özleyeceğim Alice. Ama en azından Pendle’da değilsin. Hem gelecek kış buraya döneceğiz ve bu kez seni daha sık ziyaret ederim.</p>
	<p class="block_4">Bu çok iyi olur.</p>
	<p class="block_4">Bir süre sonra neşelendi ve en sonunda, tam gitmek üzereyken benden bir şey yapmamı istedi.</p>
	<p class="block_4">Chipenden’a gitmek üzere yola çıkacağınız sabah yaşlı Gregory’ye beni de yanınızda götürüp götüremeyeceğinizi sorar mısın?</p>
	<p class="block_12">Sorarım. Ama bunun işe yarayacağını sanmıyorum Alice.</p>
	<p class="block_12">Ama sorarsın değil mi? Sordun diye olay çıkaracak değil ya?</p>
	<p class="block_12">Tamam, ona sorarım.</p>
	<p class="block_12">Söz mü?</p>
	<p class="block_4">Söz, dedim gülümseyerek. Alice’e geçmişte verdiğim sözler başımın derde girmesine neden olmuştu, fakat bu zararsız bir şeydi. Hayalet’in yapabileceği en kötü şey reddetmek olurdu.</p>
	<h2 class="block_2" id="toc_id_23">EN İYİSİ İÇİN </h2>
	<p class="block_4">Her ne kadar soğuk bir kış geçirmiş olsak da, Morgan’ın ölümünden üç hafta sonra hava iyice ısındı ve buzlar çözülmeye başladı. Bu da aylar sonra Shanks’in ilk sevkıyatını yapabilmesine olanak verdi. Her zamanki gibi getirdiklerini boşaltması için ona yardım ettim, fakat bu kez o giderken Hayalet de peşinden vadinin içlerine kadar indi ve uzun uzun konuştular.</p>
	<p class="block_4">Birkaç gün sonra, kahvaltının ardından Shanks bu kez bir tabutla çıkageldi; zavallı midilli tabutun ağırlığı altında yalpalıyordu. İpleri çözmesine yardım ettim, tabutu yavaşça yere indirdik. Göründüğü kadar ağır değildi, ama yine de oldukça büyük sayılırdı. O ana dek gördüğüm tabutlar arasında işçiliği en iyi olanıydı. Her iki yanında, koyu renk cilalı ahşaptan yapılmış tutmaçlar vardı. Evin içine taşımayıp arka kapının yanma bıraktık.</p>
	<p class="block_4">Bu ne için? diye sordum Hayalet’e, Shanks uzaklaşıp gözden kaybolurken.</p>
	<p class="block_4">Bu benim bileceğim seninse keşfetmen gereken bir şey. Biraz düşün ve ne olduğunu bulunca yanıma gel.</p>
	<p class="block_4">Şüphelerimin doğrulanması öğle yemeği vaktini buldu.</p>
	<p class="block_4">Birkaç gün buralarda olmayacağım evlat. Kendi başına idare edebilir misin?</p>
	<p class="block_4">Ağzım dolu olduğundan başımı aşağı yukarı sallayıp kuzu güvecimin tadını çıkarmaya devam ettim.</p>
	<p class="block_6">Nereye gittiğimi sormayacak mısın?</p>
	<p class="block_6">Hayalet işi mi? diye sordum.</p>
	<p class="block_4">Hayır evlat. Bu ailemle ilgili bir iş. Meg ve kız kardeşi eve gidiyor. Sunderland Burnu’ndan gemiyle yola koyulacaklar ve ben de onların sağ salim yola çıktıklarına emin olacağım.</p>
	<p class="block_4">Sunderland Burnu, Heysham’ın güneyinde yer alan, Eyalet’in en büyük limanıydı. Dünyanın dört bir yanından gelen tekneler Lune Nehri’ni aşıp oraya demirlerdi, işte o zaman tabutla ilgili şüphelerimde haklı olduğumu anladım.</p>
	<p class="block_4">O halde Marcia tabutta olacak.</p>
	<p class="block_4">tik denemede bildin evlat, dedi Hayalet gülümseyerek. Bitki çayından yoğun bir doz onu yol boyunca sakin tutmaya yeter. Tekneye normal şekilde binemezdi. Yolcuların keyfini kaçırabilir. Liman amiri Meg’in kız kardeşinin öldüğünü ve onu cenaze töreni için memleketine götürdüğünü sanıyor. Her neyse, zaten ben de sağ salim tekneye bindiklerinden emin olmak için limana kadar onlara eşlik edeceğim. Tabiî ki de yola gece çıkacağız. Gündüz saatlerini bir handa kapalı perdeler arkasında geçiririz. Gitmesini görmek beni üzecek, ama herkes için en iyisi bu.</p>
	<p class="block_4">Bir keresinde Meg’le birlikte paylaştığınız bir bahçeden bahsettiğinizi duymuştum. Bu bahçe Chipenden’daki bahçeniz miydi? diye sordum.</p>
	<p class="block_4">Evet evlat, öyle. Tahmin edebileceğin gibi batı bahçesi. Şimdi bazı derslerimizi işlediğimiz o bankta saatlerce oturup sohbet ederdik.</p>
	<p class="block_4">Sonra ne oldu? diye sordum. Neden Meg’i Anglezarke’ a getirip kilere kapattınız? Neden bitki çayı dozlarına başlaması gerekti?</p>
	<p class="block_4">Meg ile aramızda olanlar sadece bizi ilgilendirir! diye çıkıştı Hayalet bana uzun ve anlamlı bir bakış atarak. Bir an için gerçekten çok sinirli göründüğünden merakımın fazla ileriye gitmeme neden olduğunu düşünmüştüm. Fakat sonra göğüs geçirip yorgun argın başını iki yana salladı.</p>
	<p class="block_4">Senin de bildiğin gibi Meg hâlâ güzel bir kadın, gençken çok daha güzeldi ve onu bir kez gören mutlaka dönüp bir daha bakardı. Ben de çok kıskançtım ve birçok kez bu yüzden tartışmıştık. Ama hepsi bu değildi. Çok inatçıydı ve Eyalet’te birçok düşman edinmişti. Onu kızdıranlar ondan korkulması gerektiğini öğreniyordu. Ve uzun süre korku içinde yaşayanlar eninde sonunda tehlikeli olmaya başlıyorlardı. En sonunda cadılıkla suçlandı ve Caster’daki Eyalet Şerifi’ne hakkında ihbarlar yapıldı. Bu çok ciddi bir suçlamaydı ve onu tutuklamak üzere bir polis memuru gönderildi.</p>
	<p class="block_4">Chipenden’daki evinizde güvende olurdu, öyle değil mi? Öcü, polislerin ona yaklaşmasına izin vermezdi.</p>
	<p class="block_4">Haklısın evlat. Bu onu kesinlikle durdururdu! Ama o sadece işini yapıyordu ve ben her ne kadar Meg’e âşık olsam da o genç polisin hayatını kaybetmesinden sorumlu olmak istemediğim için Meg’in bir şekilde ortadan kaybolmasını sağlamam gerekiyordu. Köye gidip polis memuruyla orada buluştum ve demirciyi de şahidim yaparak Meg’in Eyalet’ten kaçtığına onu inandırmayı başardım.</p>
	<p class="block_4">Sonuç olarak onu buraya getirdim ve yaz aylarını kiler basamaklarındaki odada kilitli bir şekilde geçirirken kış aylarını evin içinde geçiriyordu. Ya buna katlanacaktı ya da yağlı ipte sallandırılacaktı. Caster’da cadıları asarlar, biliyorsun. Yıllar sonra bir gün evden çıkıp civardaki insanları epeyce bir korkuttu. Onları susturmak için Meg’i kilerdeki bir çukura bağlayacağıma dair söz vermem gerekti. İşte Shanks, o sabah Meg’i gördüğünde bu yüzden o kadar şaşkındı. Neyse, en sonunda artık evine dönüyor. Bu yıllar önce yapmam gereken bir şeydi, ama ondan bir türlü vazgeçemedim.</p>
	<p class="block_4">Yani eve gitmeyi istiyor öyle mi?</p>
	<p class="block_4">Sanırım bunun en iyisi olacağının farkında. Hem Meg artık bana karşı benim ona karşı hissettiklerimi hissetmiyor, derken daha önce hiç görmediğim kadar yorgun ve yaşlı görünüyordu. Onu özleyeceğim evlat. Hem de çok. Onsuz hayat eskisi gibi olmayacak. Kış aylarını dayanılır kılan tek şey onun varlığıydı..</p>
	<p class="block_4">Gün batarken Hayalet’in, Meg’in kız kardeşi Marcia’yı tabuta kapatışını izledim. Sonra, kalan üç pirinç vida da sıkıştırıldıktan sonra tabutu vadiden aşağıya taşımasına yardım ettim. Oldukça ağırdı ve yumuşak, çamurlu zeminde düşmemek için epey çabalamamız gerekiyordu; Meg ise hemen arkamızda kendi eşyalarını topladığı çantaları taşıyordu. Sessiz bir şekilde kasvetli vadiye doğru inerken sanki gerçekten bir cenaze törenindeymişiz gibi hissettim.</p>
	<p class="block_4">Hayaletin önceden ayarladığı at arabası bizi yolun başında bekliyordu. Yaklaşırken arabaya koşulu dört at huysuzlaşıp burun deliklerinden ay ışığında göze çarpacak bir şekilde soluk alıp verirken arabacı onları kontrol etmekte güçlük çekiyordu. Atlar sakinleştirildikten sonra, oldukça gergin olduğu anlaşılan arabacı, Hayalet’in yanına gelip saygılı bir şekilde şapkasına dokunarak selam verdi. Çenesi tir tir titriyordu ve neredeyse bayılacak gibi bir hali vardı.</p>
	<p class="block_4">Korkacak bir şey yok, söz verdiğim gibi sana iyi bir ücret ödeyeceğim. Şimdi şunu kaldırmama yardım et, diyerek Marcia’nın tabutunu işaret etti. Tabutu sırtlanıp arabanın arkasına yerleştirdiler, sonrasında Hayalet, arabacının tabutu iple sabitleyişini dikkatle izledi.</p>
	<p class="block_4">Onlar meşgulken Meg yanıma gelip tatsız bir şekilde dişlerini göstererek gülümsedi.</p>
	<p class="block_4">Sen tehlikeli bir çocuksun Tom Ward, hem de çok tehlikeli, diyerek öne eğildi. Dikkat et de çok düşman edinme.</p>
	<p class="block_4">Buna ne yanıt vereceğimi bilemedim.</p>
	<p class="block_4">Benim için bir şey yapar mısın evlat? diye fısıldadı.</p>
	<p class="block_4">Rahatsız bir şekilde başımı salladım.</p>
	<p class="block_4">O, insanların düşünmesini istediği kadar soğuk biri değildir, diyerek başıyla ustamı işaret etti. Ona benim için iyi bak. Gülümseyip başımı aşağı yukarı salladım.</p>
	<p class="block_4">Hayalet yanımıza gelince Meg ona öyle içten, dostane bir şekilde gülümsedi ki içten içe hâlâ onu düşündüğünü hissettim. Sonra elini tutup yavaşça sıktı. Konuşmak istermişçesine ağzını açtıysa da tek kelime dahi edemedi. Gözleri, biriken yaşlarla ışıl ışıldı ve duygu yoğunluğundan ötürü kasılmış gibi görünüyordu.</p>
	<p class="block_4">Utanarak sırtımı dönüp birkaç adım uzaklaştım. Bir süre daha fısıldaştılar, ardından at arabasına yöneldiler. Arabacı kapıyı açıp eğilerek selam verirken Hayalet binmesi için Meg’e yardım etti. Sonra da dönüp yanıma geldi.</p>
	<p class="block_4">Pekâlâ evlat, yola çıkıyoruz. Sen şimdi eve dön.</p>
	<p class="block_4">Sizinle gelmemin faydası olur mu? diye sordum.</p>
	<p class="block_4">Hayır evlat, yine de teşekkürler. Yalnız başıma yapmam gereken bazı şeyler var. Günün birinde, yaşlandığında, sanırım beni daha iyi anlayabileceksin. Yine de umarım buna benzer bir şey yaşaman gerekmez.</p>
	<p class="block_4">Oysa anlamıştım bile. Onu Meg’le birlikte mutfakta, yanaklarından yaşlar süzülürken görmüştüm. Neler hissettiğini biliyordum. Hayalet’in yerinde olduğumu, Alice’e son kez elveda dediğimi gözümde canlandırabiliyordum. Yoksa Alice’le benim de sonumuz böyle mi olacaktı?</p>
	<p class="block_4">Çok geçmeden Hayalet de arabaya bindi ve Meg’in yanma oturur oturmaz arabacı kırbacını dört atm sırtında şaklattı. Araba gitgide hızlanarak uzaklaşmaya başladı. Kuzeye, Sunderland Burnu’na gidiyorlardı, bense vadiyi tırmanarak eve döndüm.</p>
	<p class="block_4">içeri girince akşam yemeği için biraz bezelye çorbası ısıtıp ateşin yanma oturdum. Dışarıda hiç rüzgâr yoktu ve eski evden gelen her sesi duyabiliyordum. Döşemeler çıtırdıyor, basamaklar gıcırdıyor, duvarın ardında bir fare cirit atıyordu. Kilerden, metal kapının da ötesinden gelen ölülerle yarı ölülerin fısıltılarını duyabildiğimi düşünüyordum.</p>
	<p class="block_4">İşte o an ne kadar çok yol aldığımı fark ettim. Burada, kileri bağlı öcüler ve cadılarla dolu bu koskocaman, eski evde tek başımaydım ve hiç korkmuyordum. Hayalet’in çırağıydım ve ilkbaharda eğitimimin ilk yılını tamamlamış olacaktım. Dört yıl sonra ise bir hayalet olacaktım!</p>
	<h2 class="block_2" id="toc_id_24">CHİPENDEN’A DÖNÜŞ </h2>
	<p class="block_4">Nisan ayının sonlarına doğru bir sabah, nehirden su almaya giderken Hayalet de benimle birlikte dışarı çıktı. Güneş vadinin arkasından yenice doğmuştu, o da bu cılız sıcaklığa doğru gülümsedi. Evin hemen arkasındaki kayalıkta sarkıtlar erimeye başlamıştı bile.</p>
	<p class="block_7">İşte baharın ilk günü evlat. Artık Chipenden’a geri dönebiliriz!</p>
	<p class="block_4">Haftalardır bunu duymayı bekliyordum. Meg’i gönderdiğinden beri sessizleşip kabuğuna çekilmişti ve ev eskisinden daha da kasvetli, boğucu bir yer halini almıştı. Buradan bir an önce kaçıp kurtulmak için can atıyordum.</p>
	<p class="block_4">Bu nedenle yapılması gerekenleri halletmek için koşuşturmaya başladım. Bir sonraki kış tekrar döndüğümüzde işlerimizi kolaylaştırmak adına parmaklıkları temizleyip bütün tencere, tabak ve bardakları yıkadım. En sonunda Hayalet kapıyı arkamızdan kilitledi ve ben de taşıdığım iki çantanın yanı sıra, her zamanki gibi elimde üvez asamla vadiden aşağı mutlu bir şekilde onu takip etmeye başladım.</p>
	<p class="block_4">Alice’e verdiğim sözü anımsadım bizimle birlikte Chipenden’a gelip gelemeyeceğini sormak ama doğru anı kolluyordum ve en kolay yolu izleyerek kuzeye doğru gitmektense Adlington’a yöneldiğimizi fark ettim. Her ne kadar daha dün ziyaret etmiş olsa da Hayalet’in kardeşine son bir kez daha veda etmek istediğini düşündüm. Alice konusunu açıp açmamayı hâlâ düşünürken dükkâna yaklaştık.</p>
	<p class="block_4">Andrew ve Alice’in dükkândan çıkıp bizi karşılaması beni oldukça şaşırtmıştı. Alice’in elinde ufak bir bohça vardı ve yolculuğa çıkmaya hazır gibiydi. Gülümsüyor, oldukça heyecanlı görünüyordu.</p>
	<p class="block_4">İyi ve bereketli bir yaz geçir Andrew! diye seslendi Hayalet neşe içinde. Kasımda görüşürüz!</p>
	<p class="block_4">Görüşürüz kardeşim! Andrew elini sallayarak karşılık verdi.</p>
	<p class="block_4">Sonra, Hayalet beni daha da şaşırtarak yola koyuldu ve dönüp arkama bakınca Alice’in de otuz iki dişini göstererek hemen arkamda bizi izlediğini gördüm.</p>
	<p class="block_4">Ah, sana söylemeyi unuttum evlat, diye seslendi Hayalet, omzunun üzerinden. Alice de aynı koşullar geçerli olmak kaydıyla bizimle birlikte Chipenden’da kalacak. Gerekli tüm hazırlıkları dün Andrew’le görüştüm. Ona göz kulak olabileceğim bir yerde olmalı!</p>
	<p class="block_4">Çok şaşırtıcı değil mi Tom? Beni gördüğüne sevindin, öyle değil mi? diye sordu Alice.</p>
	<p class="block_4">Elbette ki sevindim ve bizimle birlikte Chipenden’a geliyor olman beni çok mutlu etti. Bu beklemediğim bir şeydi. Bay Gregory bununla ilgili tek kelime bile etmedi. Ah! Öyle mi? diyerek güldü Alice. Eh artık insanların senden bir şeyler saklayıp bilmen gereken şeyleri söylememelerinin nasıl bir his olduğunu anlamışsındır! Oh olsun!</p>
	<p class="block_4">Ben de güldüm. Alice’in alayına aldırmıyordum. Bunu hak etmiştim. Ona büyü kitabını çalmayı düşündüğümden bahsetmeliydim. O zaman biraz olsun mantıklı düşünmemi sağlayabilirdi. Fakat artık her şey bitmişti ve hep birlikte, mutlu bir şekilde Chipenden’a doğru yürüyorduk.</p>
	<p class="block_4">Ertesi gün bir başka sürprizle daha karşılaştım. Chipenden’a uzanan yol çiftliğimizin yaklaşık dört saatte ulaşabilecek kadar yakınından geçiyordu. Çiftliğe uğrayabilir miyim diye soracaktım, ancak Hayalet benden önce davrandı:</p>
	<p class="block_4">Bence evi bir ziyaret etsen iyi olur evlat. Bakarsın annen dönmüştür; eğer öyleyse eminim o da seni görmeyi bekliyordur. Ben devam edeceğim, çünkü yolda bir doktora uğramam gerek.</p>
	<p class="block_4">Doktora mı? Hasta mısınız? diye sordum onun için endişelenerek.</p>
	<p class="block_4">Hayır evlat. Söz konusu olan doktor, dişçilik konusunda epey deneyimli. Üstelik ölülerin dişlerinden oluşan okkalı bir koleksiyona da sahip, bana uygun bir şeyler bulacaktır, diyerek gülümseyince öcünün kırdığı ön dişlerinden birinin yerinde oluşan boşluğu gördüm.</p>
	<p class="block_4">Bu dişleri nereden alıyor? diye sordum dehşete kapılmış bir şekilde. Mezar hırsızlarından mı?</p>
	<p class="block_4">Çoğu eski savaş alanlarından geliyor, dedi Hayalet başını iki yana sallayarak. Bana bir protez yapar ve çok geçmeden eski halime kavuşurum. Çok hoş kemik düğmeler de satıyor. Meg tüm kıyafetlerini kendi dikerdi ve onun en iyi müşterilerindendi, dedi üzgün bir şekilde.</p>
	<p class="block_4">Bunu duyduğuma sevinmiştim. En azından kıyafetlerindeki düğmeler, onu ilk gördüğümde düşündüğüm gibi eski kurbanlarından gelmiyordu.</p>
	<p class="block_4">Neyse, hadi git bakalım, kız da seninle gelsin, sana yol arkadaşı olur.</p>
	<p class="block_4">Buna çok memnun olmuştum. Hayalet’in Alice’in ona ayak bağı olmasını istemediğine hiç şüphem yoktu. Ancak ben, yine her zamanki sorunla baş etmek durumunda kalacaktım. Jack onun çiftlik arazisine bir adım dahi atmasını istemeyecekti ve artık çiftlik tamamen Jack’e ait olduğundan bu konuda tartışmanın da anlamı yoktu.</p>
	<p class="block_4">Bir saat kadar sonra, çiftliğe epey yaklaşmışken tuhaf bir şey fark ettim. Kuzeyde, çiftliğin hemen ötesinde, Cellat Tepesindeki zirvesindeki ağaçlardan koyu bir duman yükseliyordu. Orada birisi ateş yakmıştı. Bunu kim yapardı ki? Nesiller önce Eyalet’i kasıp kavurmuş olan iç savaş esnasında asılan insanların cinlerinin cirit attığı bu yere kimse gitmezdi. Çiftlik köpekleri bile oradan uzak dururdu.</p>
	<p class="block_4">İçgüdüsel olarak bunun annem olduğunu anladım. Neden oraya gitmiş olabileceğini kestiremiyordum, ancak ondan başka kim olabilirdi ki? Böylelikle çiftliğe doğudan yaklaştık ve sınırı geçtikten sonra ağaçların arasından tepeye yöneldik. Cinlerden hiç iz yoktu, Cellat Tepesi oldukça sessiz ve sakindi; çıplak dallar akşamüzeri güneşinde parıldıyordu. Yaprak tomurcukları şişmişti, fakat açılmaları için daha en az birkaç hafta geçmesi gerekiyor gibi görünüyordu. ilkbahar bu yıl epey gecikmişti.</p>
	<p class="block_4">Çok geçmeden zirveye ulaştık. Haklı çıkmıştım. Annem ateşin yanma oturmuş, alevleri izliyordu. Onu gün ışığından koruyan dalların altında öylece oturuyordu. Saçları keçe gibiydi, uzun bir süredir yıkanmamış gibi görünüyordu. Üstelik çok zayıflamıştı; yüzü incelmiş, bakışlarına üzgün ve bezgin bir ifade yerleşmişti.</p>
	<p class="block_4">Anne! Anne! diyerek yanma, nemli toprağa oturdum. İyi misin?</p>
	<p class="block_4">Hemen yanıt vermedi, gözlerinde korku dolu bir ifade oluştu. Önce beni duymadığını düşündüm. Fakat sonra bakışlarını alevlerden ayırmadan sol elini omzuma koydu.</p>
	<p class="block_4">Döndüğüne sevindim Tom, dedi en nihayetinde. Burada günlerdir bekliyordum.</p>
	<p class="block_4">Neredeydin anne?</p>
	<p class="block_4">Uzun bir süre sessizce durduktan sonra başını kaldırınca göz göze geldik. Çok geçmeden yeniden yola koyulacağım, ama öncesinde konuşmamız gerek.</p>
	<p class="block_4">Hayır anne, hiçbir yere gidecek durumda değilsin. Neden çiftliğe gidip bir şeyler yemiyorsun. İyi bir uyku çekmeye de ihtiyacın var. Jack burada olduğunu biliyor mu? Biliyor oğlum. Jack her gün beni görmeye gelip az önce istediğin şeyi yapmam için yalvarıyor. Ama artık baban o evde yok! Oraya dönmem çok acı verici. Bu beni çok etkiledi Tom, kalbim un ufak oldu. Ama şimdi sen geri döndüğüne göre, Eyalet’ten sonsuza dek ayrılmadan önce son bir kez daha oraya dönmek için kendimi zorlayacağım. Gitme anne! Lütfen bizi bırakma! diye yalvardım.</p>
	<p class="block_4">Annem sessizce alevlere bakmaya devam etti.</p>
	<p class="block_4">ilk erkek torununu düşün anne! diye çaresizlik içinde konuşmaya devam ettim. Onun doğumunu görmek istemiyor musun? Küçük Mary’nin de büyüdüğünü görmek istemiyor musun? Peki ya ben? Sana ihtiyacım var! Eğitimimi tamamlayıp hayalet olmamı istemiyor musun? Geçmişte beni kurtarmıştın ve hedefe ulaşmak için tekrar yardımına ihtiyacım olabilir. .</p>
	<p class="block_4">Annem hâlâ konuşmuyordu ve aniden Alice, onun tam karşısına, ateşin yanma oturuverdi. Emin değilsiniz, öyle mi? dedi anneme, alevlerin ışığında parlayan gözlerindeki bakışları sertti. Ne yapmanız gerektiğini bilmiyorsunuz. Annem başını kaldırdığında gözleri dolmuştu. Kaç yaşındasın kızım? On üç, öyle değil mi? diye sordu. Sen daha çocuksun. Benim yaşadıklarımla ilgili ne bilebilirsin ki? Sadece on üç yaşında olabilirim, diye karşı çıktı Alice, ama çok şey biliyorum. Koca bir ömür geçirenlerin çoğundan daha çok şey hem de. Bunların kimisi bana öğretildi. Geri kalanıysa yalnızca biliyorum işte. Belki de bunları bilerek doğdum. Nedenine dair en ufak bir fikrim yok. Sadece öyle işte. Sizi de tanıyorum. En azından bazı şeyler biliyorum. Bunlardan biri de gitmekle kalmak arasında büyük bir tereddüt yaşadığınız. Öyle değil mi? Bu doğru, değil mi?</p>
	<p class="block_4">Annem başını öne eğdi ve sonra yavaşça aşağı yukarı sallayarak beni şaşırttı.</p>
	<p class="block_4">Karanlık giderek güçleniyor, bu çok açık; bunu daha önce Tom’a da söyledim, dedi annem bana dönerek. Gözleri şimdiye dek karşılaştığım tüm cadılardan daha sert bir şekilde parlıyordu. Karanlığın gücüne dayanamayan yalnızca Eyalet değil, tüm dünya. Buna karşı kendi topraklarımda savaşmalıyım. Eğer şimdi geri dönecek olursam çok geç olmadan bu konuda bir şeyler yapma şansım olabilir. Hem sonuçlandırmam gereken başka şeyler de var.</p>
	<p class="block_6">Ne gibi şeyler anne?</p>
	<p class="block_6">Yakında öğrenirsin. Şimdi sorma.</p>
	<p class="block_6">Ama yalnız olacaksın anne. Tek başına ne yapabilirsin ki?</p>
	<p class="block_4">Hayır Tom, yalnız olmayacağım. Bana yardım edecek başkaları var; itiraf etmeliyim ki çok değerli birkaç kişi var. Burada kal anne. Her neyse bırak o bize gelsin, diye yalvardım. Birlik olup onunla senin değil, benim topraklarımda yüzleşelim.</p>
	<p class="block_4">Annem üzgün bir şekilde gülümsedi. Burası senin toprağın, öyle mi?</p>
	<p class="block_4">Evet, öyle anne. Burası Eyalet, doğduğum yer. Karanlığa karşı korumak için doğup büyüdüğüm yer. Bana böyle söylemiştin. Hayalet’in son çırağı olacağımı ve sonrasında her şeyin güvende olmasını sağlamanın benim sorumluluğum olacağını söylemiştin.</p>
	<p class="block_4">Bu doğru, bunu inkâr edecek değilim, dedi annem yorgun argın alevlere bakarak.</p>
	<p class="block_4">O zaman burada kal ve birlikte mücadele edelim. Hayalet beni eğitiyor, neden sen de eğitmiyorsun? Onun bile yapamayacağı bazı şeyler yapabildiğini biliyorum. Cellat Tepesi’nde bir keresinde cinleri susturman gibi. Cinlere karşı hiçbir şey yapılamayacağını, zaman içinde yok olup gittiklerini söylemişti. Oysa sen onları susturmuşum. Sonrasında da aylarca sessiz kalmışlardı! Hem senden bana geçen başka şeyler de var. ‘Ölüm alametleri’ demiştin. Kısa bir süre önce Hayalet ölüme çok yaklaştığında bunu hissetmiştim. Ve şimdi düşünüyorum da iyileşmeye başladığını da anlamıştım. Biri sağlığına kavuşma yolundaysa bunu bileceğim. Gitme lütfen! Yanımda kalıp bana öğret.</p>
	<p class="block_4">Hayır Tom, diyerek ayağa kalktı annem. Üzgünüm ama kararımı verdim. Burada bir gece daha kalacağım, yarın sabah da yola çıkacağım.</p>
	<p class="block_4">Yeterince tartıştığımı ve devam etmenin bencillikten başka bir şey olmayacağının farkındaydım. Babama, zamanı geldiğinde annemi serbest bırakacağıma dair söz vermiştim ve işte artık zamanı gelmişti. Alice haklıydı; annem kararını verememişti, ama onun adına karar vermek bana düşmezdi.</p>
	<p class="block_4">Annem Alice’e döndü. Uzun bir yol kat ettin kızım. Umduğumdan çok daha uzun. Fakat önünde seni bekleyen daha zorlu sınavlar var. Sizi bekleyen şeylerle yüzleşebilmek için güçlerinizi birleştirmeniz gerekecek. John Gregory’nin yıldızı sönmeye başlıyor. Siz ikiniz Eyalet’in umudu ve geleceğisiniz. Hayalet’in her ikinize de ihtiyacı var.</p>
	<p class="block_4">Annem konuşmasını tamamlarken bana bakıyordu. Bir an için alevlere bakıp titredim. Ateş sönmek üzere anne, diyerek ona gülümsedim.</p>
	<p class="block_4">Haklısın. Hadi çiftliğe inelim. Üçümüz birlikte.</p>
	<p class="block_4">Jack, Alice’i görmek istemeyecektir, diye hatırlattım. Eh, bu gecelik katlanmak zorunda. Bunu öyle bir ses tonuyla söylemişti ki Jack’in işine karışmasına izin vermeyeceği çok açıktı.</p>
	<p class="block_4">Hem zaten Jack annemi gördüğüne öyle çok sevinmişti ki Alice’i neredeyse fark etmedi bile.</p>
	<p class="block_4">Duş alıp kıyafetlerini değiştirdikten sonra, Ellie’nin dinlenmesi yönündeki ricalarına rağmen annem, akşam yemeği için et ve patates yahnisi pişirme konusunda ısrar etti. O mutfakta yemek yaparken ben de yanında durup ona Anglezarke’da olup bitenlerin çoğunu anlattım. Yalnızca Morgan’ın babamın ruhuna yaptığı eziyetten bahsetmedim. Annemin bunu ben söylemeden de biliyor olmasına şaşırmazdım. Biliyor olsa bile bunu tekrar dile getirmem ona acı verirdi. Bu yüzden hiç bahsetmedim. Yeterince acı çekmişti.</p>
	<p class="block_4">Anlatacaklarımı bitirdikten sonra fazla bir şey demedi, beni yanma çekip ne kadar gurur duyduğunu söylemesinin dışında. Küçük Mary üst katta uykudaydı, masanın ortasında bir mum yanıyordu, şöminede harlı bir ateş, masanın üzerindeyse annemin yemekleri vardı.</p>
	<p class="block_4">Fakat tüm bu dış görünüşe rağmen bir şeyler değişmişti ve değişmeye de devam ediyordu. Hepimiz bunun farkındaydık.</p>
	<p class="block_4">Annem masanın başına, bir zamanlar babamın oturduğu yere geçtiğinde, her şey neredeyse tamamen eskisi gibi görünüyordu. Alice ve ben, Jack’le Ellie’nin karşısına oturduk. Jack kendini toplamıştı ve Alice’in orada olmasından rahatsız olduğu çok açıktı, fakat bu konuda yapabileceği hiçbir şey yoktu.</p>
	<p class="block_4">O gece yemekte pek fazla konuşulmadı, yahnilerimizi bitirmek üzereyken annem tabağını itip ayağa kalktı. Konuşmaya başlamadan önce her birimize tek tek baktı.</p>
	<p class="block_4">Bu, birlikte yediğimiz son akşam yemeği olabilir. Yarın akşam Eyalet’ten ayrılacağım ve bir daha dönmeyebilirim.</p>
	<p class="block_4">Jack, Hayır anne! Böyle söyleme, diye yalvardıysa da annem sol elini kaldırarak onu susturdu.</p>
	<p class="block_4">Artık hepinizin birbirinize göz kulak olması gerekecek, diye devam etti üzgün bir şekilde. Baban da, ben de böyle olmasını isterdik. Ama sana söyleyeceklerim var Jack. Beni iyi dinle. Babanın vasiyetinde yazanlar değiştirilemez, çünkü orada benim isteklerim de var. Tavan arasının altındaki oda, hayatının sonuna dek Tom’a ait olacak. Sen ölsen ve çiftlik oğluna kalsa bile bu durum değişmeyecek. Bunun nedenlerini sana anlatamam Jack, çünkü söyleyeceklerim hoşuna gitmeyecektir. Ancak ortada senin duygularından çok daha fazla şey söz konusu. Gitmeden önce son dileğim, bunları kabul etmen. Ee evlat, kabul ediyor musun?</p>
	<p class="block_4">Jack başını aşağı yukarı salladıktan sonra öne eğdi. Ellie korkmuş gibi görünüyordu ve onun için üzülüyordum.</p>
	<p class="block_4">Pekâlâ Jack, bunu hallettiğimize sevindim. Şimdi odamın anahtarlarını getir.</p>
	<p class="block_4">Jack’in gidip gelmesi bir oldu. Toplam dört anahtar vardı. Üç küçük anahtar odanın içindeki sandıklarındı. Jack’in masaya, annemin önüne bıraktığı anahtarları annem sol eliyle aldı.</p>
	<p class="block_4">Tom ve Alice, dedi annem, ikiniz de benimle gelin. Masadan kalkıp mutfaktan çıkarak merdivenlerden çıkmaya başladı. Doğruca kendi özel odasına gitti. Hani şu sürekli kilitli tuttuğu odaya.</p>
	<p class="block_4">Annem kapının kilidini açıp içeri girince ben de onu izledim. Odası tıpkı anımsadığım gibi bavul, kutu ve sandıklarla doluydu. Sonbaharda beni buraya getirip pencereye en yakın sandıktan çıkardığı gümüş zinciri vermişti. O zincir olmasa şimdi büyük ihtimalle ya Meg’in tutsağı ya da kız kardeşinin akşam yemeği olmuştum. Peki ama diğer üç büyük sandığın içinde neler vardı? Merakım giderek artmaya başlamıştı.</p>
	<p class="block_4">O an dönüp arkama baktım. Alice yüzünde tedirgin, kararsız bir ifadeyle odanın hemen dışında duruyordu. Kapı eşiğine bakıyordu.</p>
	<p class="block_4">İçeri gir ve kapıyı kapat Alice, dedi annem usulca.</p>
	<p class="block_4">Alice odaya girince annem ona gülümserken bana da anahtarları uzattı. İşte Tom, bunlar artık sana ait. Başka kimseye verme. Jack’e bile. Her zaman yanında olsunlar. Bu oda artık senin.</p>
	<p class="block_4">Alice gözlerini fal taşı gibi açmış, etrafa bakıyordu. Kutuların içini açıp ne tür sırlar barındırdıklarını görmeye can attığının farkındaydım. İtiraf etmeliyim ki ben de aynı duygular içindeydim.</p>
	<p class="block_4">Bu kutuların bazılarının içine şimdi bakabilir miyim anne? diye sordum.</p>
	<p class="block_4">içlerinde, benimle ilgili merak ettiğin birçok şeye yanıt bulacaksın; babana dahi bahsetmediğim şeylerle ilgili.</p>
	<p class="block_4">Geçmişim ve geleceğim bu kutuların içinde. Ancak tüm bunların hakkını verebilmen için açık bir zihne ihtiyaç duyacaksın. Çok şey yaşadın ve şu an epey yorgunsun, bu nedenle en iyisi benim gitmemi beklemen olur Tom. İlkbaharda gelip bu istediğini yapabilirsin. İçin umut doluyken ve günler uzamaya başlamışken. En iyisi böyle olur. Hayal kırıklığına uğrasam da gülümseyip başımı sallayarak onayladım. Sen nasıl istersen anne.</p>
	<p class="block_4">Sana söylemem gereken bir şey daha var. Bu oda, içinde barındırdıklarının toplamından çok daha fazlası. Kilitlendiğinde kötü hiçbir şey içeri giremez. Eğer cesursan ve ruhun da saf ve temizse bu oda, ustanın Chipenden’daki evinden bile daha korunaklı bir sığınaktır. Ama burayı yalnızca hayatını ve ruhunu tehdit eden korkunç bir şey olduğunda kullan. Bu oda senin son sığınağın.</p>
	<p class="block_4">Annem önce Alice’e sonra bana baktı. Alice de şu anda odada, yani evet, burayı Alice de kullanabilir. Onun yukarı gelmesini bu yüzden istedim, sadece emin olmak için. Ama buraya asla başka birini getirme. Ne Jack’i ne Ellie’yi. Hatta ustanı bile.</p>
	<p class="block_4">Neden anne? diye sordum. Bay Gregory neden kullanamaz?</p>
	<p class="block_4">Hayalet’in ihtiyacı olduğunda burayı kullanamayacak olmasına inanamıyordum.</p>
	<p class="block_4">Çünkü bu odayı kullanmanın bir bedeli var. Her ikiniz de gençsiniz ve gücünüz her geçen gün artıyor. Siz bunu atlatabilirsiniz. Oysa daha önce söylediğim gibi, John Gregory’nin gücü azalıyor. O titrek bir mum gibi. Bu odayı kullanırsa son kalan gücü de yok olup gider. Günün birinde ihtiyaç duyarsa ona tam olarak bunu söylemelisin. Ve bunu benim söylediğimi de belirt.</p>
	<p class="block_4">Başımı sallayarak söylediklerini onayladım ve işte hepsi buydu. Alice ve bana yataklarımız gösterildi, fakat gün ağarır ağarmaz iyi bir kahvaltının ardından annem her ikimizi de Chipenden’a gitmemiz için uğurladı. Jack gün batarken annemi Sunderland Burnu’na götürmesi için bir at arabası ayarlayacaktı. Oraya varınca da Meg ve kız kardeşinin ardından ülkesine doğru yola çıkacaktı.</p>
	<p class="block_4">Annem Alice’le vedalaştıktan sonra beni bahçe kapısının orada beklemesini söyledi. Alice gülümseyerek elini sallayıp uzaklaştı.</p>
	<p class="block_4">Belki de son kez sarılırken annem bir şeyler söylemeye çalıştıysa da kelimeler boğazında düğümlenip kaldı; yanaklarından gözyaşları süzülüyordu.</p>
	<p class="block_4">Ne oldu anne? diye sordum usulca.</p>
	<p class="block_4">Üzgünüm oğlum. Güçlü olmaya çalışıyorum, ama bu öyle zor ki dayanamıyorum. Durumu senin için daha da güçleştirecek bir şey söylemek istemiyorum.</p>
	<p class="block_4">Söyle anne, lütfen söylemen gereken ne varsa söyle, diye yalvardım. Artık benim de gözlerim dolmuştu.</p>
	<p class="block_4">Zaman o kadar hızlı akıyor ve ben burada öyle mutlu oldum ki. Mümkün olsa kalırdım, gerçekten kalırdım ama gitmek benim görevim. Babanla çok mutlu oldum. Ondan daha dürüst, sadık ve sevgi dolu bir erkek tanımadım. Sen ve kardeşlerin doğunca mutluluğumuz tamamlanmıştı. Bundan sonra böyle bir mutluluk tatmam mümkün değil. Ne yazık ki artık bitti ve geçmişi serbest bırakmam gerek. Hepsi öyle çabuk gelip geçti ki şimdi düşününce kısacık bir düş gibi geliyor..</p>
	<p class="block_4">Neden böyle olmak zorunda? diye sordum acı içinde. Neden hayat böyle kısa, güzel anlar neden göz açıp kapayıncaya dek gelip geçiyor. Yaşamaya değer mi?</p>
	<p class="block_4">Annem üzgün bir şekilde bana baktı. Eğer umduklarımı gerçekleştirebilirsen, o zaman sen öyle düşünmesen bile başkaları yaşamaya değer bir hayat sürdüğünü düşünür oğlum. Sen Eyalet’e hizmet etmek için doğdun. Ve yapman gereken de bu.</p>
	<p class="block_4">Son bir kez daha sımsıkı sarılırken kalbimin paramparça olduğunu hissediyordum.</p>
	<p class="block_4">Elveda oğlum, diye fısıldayıp yanağımdan öptü.</p>
	<p class="block_4">Bu dayanılmaz bir durumdu ve vakit kaybetmeden yürümeye başladım. Henüz birkaç adım atmıştım ki anneme el sallamak için arkama dönünce onun da karanlık kapı eşiğinden bana el salladığını gördüm. Çok geçmeden yeniden arkama baktığımda o mutfağa girmişti bile.</p>
	<p class="block_4">İşte böyle, kalbim kırık, annemin son öpücüğünün sıcaklığı hâlâ yanağımda, Alice’le Chipenden’a doğru yola koyulduk. O zaman henüz on üçümde olsam da artık çocukluğumun sona erdiğini biliyordum.</p>
	<p class="block_4">Artık Chipenden’dayız; nihayet çan çiçekleri açtı, kuşlar cıvıl cıvıl ve hava gün geçtikçe ısınıyor.</p>
	<p class="block_4">Alice’i hiç bu kadar mutlu görmemiştim, ancak annemin odasındaki kutularda ne olduğunu gerçekten çok merak ediyor. Onu çiftliğe geri götüremem çünkü bu, Jack ve Ellie’yi çok üzer. Önümüzdeki ay oraya gitmeyi planlıyorum ve döndüğümde Alice’e her şeyi anlatacağıma söz verdim.</p>
	<p class="block_4">Hayalet tamamen iyileşti. Eski gücüne kavuşabilmek için her gün saatlerce yürüyor. Onu daha önce hiç bu kadar ince ve dayanıklı görmemiştim, ama zihninde bazı şeyler değişmiş gibi görünüyor. Ara sıra derslerde, sanki orada olduğumu unutup öylece boşluğa bakıyor. Eskisinden çok daha güçlü görünmesine rağmen bana artık bu dünyadaki vaktinin sonuna yaklaştığını hissettiğini söyledi.</p>
	<p class="block_4">Ölmeden önce yapmak istediği şeyler var. Yıllardır ertelediği şeyler. Öncelikle doğuya, Pendle’a gidip oradaki üç farklı cadı topluluğunu sonsuza dek yok etmek istiyor. Bu da toplamda otuz dokuz cadı eder! Bu çok tehlikeli bir şey ve bunu nasıl başarabileceğine dair hiçbir fikrim yok. Yine de bu konuyla ilgili yapabileceğim hiçbir şey yok ve ustam nereye gitmek isterse onu izliyor olacağım. Ne de olsa ben hâlâ çırağım, Hayalet olan o.</p>

</body></html>
