<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_27" id="id_Toc402259916">VIII<br class="calibre6" />
  Feminian kumaşları</p>

  <p class="block_23">&nbsp;</p>

  <p class="block_1">Graham, Alice’i hiç hayvanat bahçesine götürmediği için vicdan azabı duyuyordu; ama götürmemişti işte. Hayvanlardan nefret ettiğinden değildi bu; tam tersine, onların ihtimal dışılıklarından, birçoğunun spekülatif düşüncelere açık, adeta bilimkurguvari şekilde gelişmiş olmasından büyük zevk alıyordu. Sizlere <i class="calibre1">bu</i> şakayı kim yaptı, diye durmadan sormak istiyordu hayvanlara. Senin <i class="calibre1">böyle</i> bir şey olmanın iyi bir fikir olduğunu kim akıl eti diye fısıldıyordu zürafaya. Yani demek istiyorum ki, en yüksekteki yapraklara erişmek için uzun bir boyna ihtiyacın olduğunu biliyorum, ama ağaçları daha kısa yapmak daha iyi olmaz mıydı? Ya da, söz bundan açılmışken, yere daha yakın şeyleri yemeye alışmak, kınkanatlıları ya da akrepleri, yahut başka bir şeyi? Zürafa olmaya devam etmek zürafalara niçin böylesine iyi bir- fikir gibi geliyordu?</p>

  <p class="block_1">Ayrıca, bir biçimde Alice’i hayvanat bahçesine götürmek de isterdi; çünkü orası en beceriksiz bir ana ya da babanın bile ıskalamayacağı bir yerdi Bir çocuğun gözünde ne kadar sıkıcı, yoksul düşmüş ya da horgörülesi olursanız olun. okulların ödül törenlerinde ne kadar sıklıkla uygun olmayan elbise giyerseniz giyin, bunu hayvanat bahçesinde her zaman telafi edebilirdiniz. Hayvanlar yansıttıkları görkemle öylesine güven verici ve cömerttiler ki-sanki onlar ana babaların hayal güçlerinin o anlık ürünlerinden başka bir şey değildiler. <i class="calibre1">Bak,</i> bütün bunları babacığım icat etti; <i class="calibre1">evet,</i> timsahı da; <i class="calibre1">ve</i> devekuşunu da; <i class="calibre1">ve</i> zebrayı da. Ustalık gerektiren noktalar yalnızca cinsel noktalardı: Gergedanın, derisi yüzülmüş bir goril yumruğu ya da kasapta istemeye cesaret edemeyeceğiniz bir eklem gibi sarkan şu aletinin ereksiyonu. Ama bu anlar bile evrimin sapkınlıktan olarak açıklanıp geçiştirilebilirdi.</p>

  <p class="block_1">Hayır, Graham’ın hayvanat bahçesinden korkmasının sebebi kendisini üzeceğini bilmesindendi. Boşanmasından kısa bir süre sonra, Chilton’la, arada sırada bir kahve içtiği evliliği sona ermiş meslektaşıyla, çocuğu görme hakkını tartışıyordu.</p>

  <p class="block_1">“Kızın nerede yaşıyor?” diye sormuştu Chilton.</p>

  <p class="block_1">“Şey, bunu söylemesi zor. Eski günlerde Saint Pancras denirdi, eski ilçelerin olduğu günlerde, ama biliyorsun ki Kuzey Londra hattı...”</p>

  <p class="block_1">Chilton cümlesini bitirmesine izin vermemişti; kızdığından değil, yalnızca yeterli bilgiye zaten sahip olduğundan.</p>

  <p class="block_1">“O zaman onu hayvanat bahçesine götürebilirsin.”</p>

  <p class="block_1">“Eee, gerçekte onu şeye götürmeyi düşünüyordum - şey, bu pazar günü, aslında - <span class="text_6">Ml</span> yolu kafelerinden birinde çaya. Yeni bir şey olabileceğini düşündüm bunun.”</p>

  <p class="block_1">Ama Chilton ona sadece bilgiççe gülümsemekle yetindi. Birkaç hafta sonra, Ann de laf arasında, Alice’i o pazar hayvanat bahçesine götüreceğini sandığını ima ettiğinde, Graham yanıt vermemiş ve okumasını sürdürmüştü. Chilton bunun sözünü ettiğinde aradaki bağlantıyı kurması gerekirdi elbette. Pazar öğleden sonraları ziyaretlerin vaktiydi: Hastanelerde, mezarlıklarda, düşkünler evinde ve ayrılmış ailelerin evlerinde. Bir metresten ya da ikinci bir eşten gelebilecek hayali zararlar yüzünden, çocuğunu yeni bir yaşam kurduğu yere götüremezdi kimse; kendisine ayrılmış süre içinde uzağa da götüremezdi; çayı ve tuvaleti, bir çocuğun öğleden sonraki iki temel saplantısını düşünmek gerekiyordu. Hayvanat bahçesi Kuzey Londra’nın yanıtıydı: Eğlenceliydi, ahlâki bakımdan ana babanın onayını alıyordu ve çay ve tuvalet doluydu.</p>

  <p class="block_1">Ancak Graham bu güruha katılmak istemiyordu. Pazar öğleden sonraları hayvanat bahçesini gözünün önüne getirebiliyordu: Birkaç turist, arada sırada görülen bir bakıcı, bunlara ek olarak da, çeşit çeşit boylardaki çocuklarının ellerinden gereksizce ve umutsuzca tutan, neşeli görünmeye çalışan, orta yaşlı, ayrılmış ana ya da babaların oluşturduğu hüzünlü topluluklar. Zaman içinde yolculuk eden birisi birdenbire oraya inecek olsa, bu görüntüden, insan türünün eski çoğalma yönteminden vazgeçtiğini ve kendi yokluğunda döllenmesiz çoğalma yöntemini geliştirdiği sonucunu çıkarırdı.</p>

  <p class="block_1">Bu yüzden Graham hüzün duygusunu üzerinden atmaya karar verdi ve Alice’i hiçbir zaman hayvanat bahçesine götürmedi. Bir keresinde, belki de Barbara tarafından kışkırtılmış olan kızı, hayvanat bahçesinin varlığından söz etmiş, ama Graham hayvanları kafeste tutmanın adaletsizliği üzerine çok kararlı bir ahlâki tutumu sürdürmüştü. Birkaç kez, elektrikle ısıtılan kuluçka makinelerinden söz etmiş ve sözleri bir yetişkine tumturaklı laflar olarak gelebilecekken, Alice’e tamamen sağduyulu görünmüştü: Çoğu çocuk gibi o da, Doğa konusunda idealist ve duygusaldı; doğayı İnsan’dan farklı bir şey olarak görüyordu. Graham, bir kerecik de olsa görünüşteki bu ilkeli tutumuyla Barbara’ya karşı üstünlük sağlamıştı.</p>

  <p class="block_1">Ve hayvanat bahçesine götürmek yerine, Alice’i çayevlerine, müzelere ve bir keresinde de, -bu hiç iyi olmamıştı doğrusu- arabalarla gidilen bir kafeye götürdü. Kızının, orada, tezgâhın arkasında, her bir öğün için demokratik bir şekilde sıralanmış yiyecekleri görünce gösterdiği seçiciliği hesaba katamamıştı. Öğleden sonra saat dörtte, bir biftek ve domuz sucuğunun görüntüsü, Alice’in kremalı bir pastanın tadına varma şansını tamamen ortadan kaldırıyordu.</p>

  <p class="block_1">Hava güzelken, parklarda dolaşıyorlar ve kapalı dükkânların vitrinlerine bakıyorlardı. Yağmur yağdığında bazen sadece arabada oturup konuşuyorlardı.</p>

  <p class="block_1">“Annemi niye terk ettin?”</p>

  <p class="block_1">Alice bunu ilk kez soruyordu ve Graham ne diyeceğini bilemedi. Bir şey demek yerine, kontağı elektrik sistemini çalıştıracak kadar çevirdi, sonra da camları şöyle bir temizlemek için sileceklerin düğmesine bastı. Önlerindeki bulanıklık geçti ve ıslak bir parkın içinden uzakta oynanan bir futbol maçına baktılar. Birkaç saniye içinde yağmur, oyuncuların dış hatlarını silmiş ve bulanık renk lekeleri haline dönüştürmüştü. Birdenbire Graham kendini yitik biri gibi hissetti. Niçin insanın neler demesi gerektiğine ilişkin rehberler yoktu? Niçin parçalanan evlilikler üzerine tüketici raporları yoktu?</p>

  <p class="block_1">“Çünkü annenle birlikte mutlu değildik. An... laşamıyorduk.”</p>

  <p class="block_1">“Bana annemi sevdiğini söylerdin.”</p>

  <p class="block_1">“Evet, öyle söylerdim. Ama sevgi bitti işte.”</p>

  <p class="block_1">“Bana bittiğini söylemedin. Bana onu terk edene kadar annemi sevdiğini söyleyip duruyordun.”</p>

  <p class="block_1">“Şey, seni... üzmek istemiyordum. Sınavların ve şeyin vardı.” Ne şeyi? Aybaşıları mı?</p>

  <p class="block_1">“Annemi şey için, onun için terk ettiğini düşündüm.” ‘O’ zamiri, tarafsız, vurgusuzdu. Graham, kızının Ann’in adını bildiğinin farkındaydı.</p>

  <p class="block_1">“Evet terk ettim.”</p>

  <p class="block_1">“Öyleyse Annemi onunla anlaşamadığın için terk etmedin. <i class="calibre1">Onun</i> yüzünden terk ettin.” Bu kez zamiri vurgulamıştı ve tarafsız değildi.</p>

  <p class="block_1">“Evet; hayır; öyle sayılır. Ayrılmadan önce çok uzun süredir annenle anlaşamıyorduk.”</p>

  <p class="block_1">“Karen senin evden ayrıldığını, çünkü kendini orta yaşlı hissettiğini, annemi ıskartaya çıkarıp onu daha genç biriyle değiştirmek istediğini söylüyor.”</p>

  <p class="block_1">“Hayır, öyle değil.” Kimdi bu Karen?</p>

  <p class="block_1">Bir sessizlik oldu. Konuşmanın sona ermiş olduğunu umuyordu Graham. Kontak anahtarıyla oynadı, ama çevirmedi.</p>

  <p class="block_1">“Baba, şey miydi…<span class="text_6">”</span> Graham gözucuyla Alice’in alnını görebiliyordu. “Romantik bir aşk mıydı?” Bu yabancı ifadeyi ilk kez kullanıyormuşçasına, sözcüğü çekinerek telaffuz etmişti Alice.</p>

  <p class="block_1">Ne anlama geldiğini bilmediğinizi söyleyemezdiniz. Bu gerçek bir soru değil diyemezdiniz. Yanıt için sadece iki kutu vardı ve birini çabucak işaretlemek zorundaydınız.</p>

  <p class="block_1">“Evet, sanıyorum, öyle olduğu söylenebilir.”</p>

  <p class="block_1">Bunu söylemek - ne anlama geldiğini ya da yanıtın Alice’i nasıl etkileyeceğini bilmeden - kendisini onu hayvanat bahçesine götürmüş olmaktan bile daha fazla üzgün hissetmesine yol açtı.</p>

  <p class="block_3">&nbsp;</p>

  <p class="block_29">*</p>

  <p class="block_3">&nbsp;</p>

  <p class="block_1">Bir, diye düşündü Graham. Niçin kıskançlık vardı - sadece onun için değil, çoğu insan için? Niçin başlıyordu kıskançlık? Bir bakıma aşkla bağlantılıydı, ama bu sayılara vurulabilir ya da anlaşılabilir değildi. Niye kafasının içinde birdenbire bir savaş uçağındaki uyarı sistemi gibi ötmeye başlayıvermişti: Acil eylem için <i class="calibre1">şimdi</i> altı buçuk saniye. Bazen, Graham’ın kafatasının içinde böyle duygular oluyordu. Peki, kıskançlık niçin onu seçmişti? Rastlantısal bir kimya mı vardı bu işte? Her şey doğuştan mı veriliyordu? Kıskançlığı da, koca bir kıç ya da zayıf gözleri de Graham’ın her ikisinden de mustarip olduğu bu şeyleri edinir gibi mi ediniyordunuz? Eğer böyleyse, belki de bir süre sonra gücünü yitirirdi kıskançlık; belki de tepenizdeki o yumuşak kutuda ancak belli sayıda yıl için yeterli olacak kadar kıskançlık maddesi vardı. Belki; ama Graham’ın bundan enikonu kuşkusu vardı: Yıllardır kocaman bir kıçı vardı ve hiçbir küçülme belirtisi de göstermiyordu.</p>

  <p class="block_1">İki. Belli bir nedenle kıskançlığın olması gerektiği kabul edilse bile, bu kıskançlık ne diye kendini geçmişe yönelik olarak hisset-tirsindi ki? Niçin geriye doğru işleyen tek büyük duyguydu kıskançlık? Ötekiler böyle değildi. Ann’in küçük bir kız ve genç bir kadınken çekilmiş fotoğraflarına baktığında, hüzünle karışık, doğal bir keşke-orada-olsaydım özlemi hissediyordu; ve Ann ona, kendisine haksız olarak verilmiş bir çocukluk cezasından söz ettiğinde, içinde bir koruyuculuk duygusunun kaynaştığını da hissediyordu. Ancak bunlar bir tül perde arkasından hissedilen, mesafeli duygulardı; kolaylıkla uyanıp kolaylıkla yatışabiliyordu - geçmiş olmayan şimdinin salt sürüp gidişiyle yatıştırılıyordu. Oysa kıskançlık dalgalar halinde geliyordu, sizi altüst eden ani, yakın patlamalardı bunlar; kaynağı önemsiz, tedavisi meçhuldü. Geçmiş insanı duygusal olarak niye çıldırtsındı ki?</p>

  <p class="block_1">Buna koşut olarak sadece tek bir şey düşünebiliyordu. Öğrencilerinin bazıları - çoğu değil, hatta birkaçı bile değil, diyelim, yılda bir tanesi - geçmiş konusunda kızgınlığa kapılıyorlardı. Şu kızıl saçlı oğlanın, MacBilmemne’nin (Tanrım! Arlık öğrencilerin adlarını öğrenmek tam bir yılınızı alıyordu ve onları bir daha hiç görmüyordunuz; adlarını öğrenme zahmetine bile değmezdi) bir problemi vardı şu sıralar; Tarih’te iyi’nin (gördüğü kadarıyla) kötü’ye karşı muzaffer çıkmaktaki başarısızlığı karşısında büyük bir öfkeye kapılıyordu. Niçin x egemen olmamıştı? Niçin z, y’yi yenmişti? MacBilmemne’nin, derslerde ona dik dik bakan; Tarih’in - ya da her koşulda tarihçilerin - meseleyi yanlış anladıklarını; x’in gerçekte gizlendiğini ve yıllar sonra w’de ortaya çıktığını; ve benzer şeylerin olduğunun kendisine söylenmesini isteyen şaşırmış, kızgın yüzünü görebiliyordu. Normalde, Graham böylesi tepkileri şeye bağlardı-neye?-olgunluk eksikliğine; ya da daha belirgin bir ifadeyle, dindar yetiştirilme gibisinden özel bir nedene. Şimdi bu kadar emin değildi. MacBilmemne’nin geçmişe karşı öfkesi, karakterler ve olaylar karışımı konusunda karmaşık duygular içeriyordu. Belki de o, geçmişe yönelik bir adaletsizlik anlayışından acı çekiyordu.</p>

  <p class="block_1">Üç. Geçmişe yönelik kıskançlık niçin şimdi, yirminci yüzyılın son çeyreğinde vardı? Graham boşuna tarihçi olmamıştı. Her şey ölüyordu; milletler ve kıtalar arasındaki büyük öfkeler yatışıyordu; uygarlıklar daha <i class="calibre1">uygarlaşıyordu.</i> Graham’e göre, bunu kimse yadsıyamazdı. Hiç şüphesi yoktu ki, dünya yavaş yavaş kendini spora, kültürel ve cinsel alışverişlere adamış, uluslararası bir para birimi kabul etmiş devasa bir refah devleti haline gelecekti. Arada sırada depremler ve yanardağ patlamaları olacak, ama Doğa’nın intikamları bile zaman içinde yola sokulacaktı.</p>

  <p class="block_1">O zaman, bu istenmeyen, hınç duyulan, sırf insanın canına okumak için ortada olan kıskançlık ne diye sürüp gitsindi ki? Tıpkı, size sırf denge duyunuzu kaybettirmek için varolan orta kulak gibi ya da küstahça patlayan ve alınması gereken bir apandisit gibi. Kıskançlığı nasıl çekip atabilirdiniz?</p>

  <p class="block_1">Dört. Niçin bu onun, bütün insanlar arasında onun başına gelsindi ki? Biliyordu ki, çok aklı başında bir insandı. Barbara doğal olarak onu grotesk bir egomanyak, canavarca biri, şehvete düşkün, kalpsiz bir duygu cücesi olduğuna inandırmaya uğraşmıştı; ama bu anlaşılabilir bir şeydi. Gerçekten de, Graham’ın bunu anlaması bile kendisine, bir kez daha ne kadar aklı başında biri olduğunu kanıtlıyordu. Herkes akit başında biri gözüyle bakmıştı ona - annesi cesaret verircesine, ilk karısı alay edercesine, meslektaşları alkış tutarcasına, ikinci karısı da gözlerinde o sevecen, alaycı, yarı şüpheci bakışla. O böyleydi işte ve böyle olmaktan hoşlanıyordu.</p>

  <p class="block_1">Zaten dünyanın en büyük âşıklarından biri falan da değildi. Önce Barbara olmuştu, sonra Ann; ve aşağı yukarı hepsi buydu. Barbara için hissettikleri büyük olasılıkla ilk heyecanın fütursuz yeniliğinden ötürü abartılmıştı; oysa Ann için hissettikleri, eksiksiz olduklarını bilmekle birlikte, ihtiyatla doğmuştu. Peki aradakiler? Şey, arada, kendini aşka benzer bir şeyler hissetmeye iten bazı durumlar olmuştu; ama sonuçta bütün varıp varacağı nokta bir tür telaşlı duygusallıktı.</p>

  <p class="block_1">Ve kendisine dair bütün bunları kabullendiği halde cezalandırılan kişinin yine kendisi olması özellikle haksız görünüyordu. Ateşi başkaları tekmeliyor, ama yanan o oluyordu. Ya da belki de bütün mesele buradaydı. Belki de Jack’in evlilik çözümlemesi, Jack’in Şaşı Ayısı burada devreye giriyordu. Ve belki de Jack’in kuramı, olabildiğince doğru olmakla birlikte, yeterince etkili olamıyordu. Ama ya bu evliliğin doğasında değil de - ki bu durumda bir Jack olarak, “toplumu” kınardınız; sonra çekip gider ve kendinizi daha iyi hissedene kadar ihanet ederdiniz -aşkın doğasında olan bir şeyse? Bu, çok daha az hoş olan bir düşünceydi: Herkesin ardında koştuğu şeyin her zaman kendiliğinden, kaçınılmazcasına, kimyasal olarak aksaması. Graham bunun düşüncesinden hoşlanmıyordu.</p>

  <p class="block_1">“Öğrencilerinden birini düzebilirdin.”</p>

  <p class="block_1">“Hayır yapamazdım.”</p>

  <p class="block_1">“Elbette düzebilirdin. Herkes düzüyor. Onlar <i class="calibre1">bunun için</i> varlar. Kızların yüreğini hoplatan biri olmadığını biliyorum, ama o yaşta buna gerçekten aldırış etmezler. Eğer yürek hoplatan biri <i class="calibre1">değilsen</i> - eğer birazcık sorunlu ya da ilişkilerden canı yanmış yahut sıkıntılı biriysen, büyük olasılıkla daha çok cinsel bir uyarılma söz konusu oluyor. Ben buna Üçüncü Dünya seksi adını veriyorum. Çok var bundan, ama özellikle o yaşta.”</p>

  <p class="block_1">Jack sadece yardımcı olmaya çalışıyordu; Graham bundan gerçekten emindi.</p>

  <p class="block_1">“Şey, ben bunun az ya da çok yanlış olduğunu düşünüyorum, anlıyorsun ya. Demek istiyorum ki bizden <i class="calibre1">in loco parentis</i><sup class="text_5"><sup class="noteref" id="back_note_8"><a class="calibre3" href="../Text/index_split_025.html#note_8" title="8">8</a></sup></sup> olmamız beklenir, buysa birazcık ensesi gibi görünüyor.”</p>

  <p class="block_1">“Üyeleri bir arada oynayan aile, bir arada kalır.”</p>

  <p class="block_1">Aslında, Jack çok da yardımcı olmaya çalışmıyordu. Graham’ın sürekli ziyaretlerinden birazcık usanmıştı. Ona çok sayıda, son derece iyi önerilerde bulunmuştu - Graham’ın yalan söylemesini, otuzbir çekmesini, yabancı bir ülkede tatile çıkmasını salık vermişti - ve şimdi terapisi çantasının epey boşaldığını görüyordu. Öyle ya da böyle, Graham için öyle aman aman üzülmemişti. Şimdiyse, hoş görmekten çok, adeta onunla eğlenmeye daha fazla eğilimli olduğunu hissediyordu.</p>

  <p class="block_1"><span class="text_6">“</span>… ve zaten,” diye sözünü sürdürdü Graham, “bunu yapmak da istemiyorum.”</p>

  <p class="block_1">“İştah, yedikçe açılır.” Jack bir kaşını kaldırdı, ancak Graham bu sözü, kayıtsızca, sıradan bir boşboğazlık olarak karşıladı.</p>

  <p class="block_1">“İşin komik yanı - demek istiyorum ki, beni bu konuda en çok şaşırtan şey - bunun çok görsel bir şey olması.”</p>

  <p class="block_1">“..?”</p>

  <p class="block_1">“Şey, ben öteden beri sözcüklerle uğraşan birisi olmuşumdur. Böyle olmuşumdur, öyle değil mi? Beni en çok etkileyen, her zaman sözcükler olmuştur. Resimlerden çok fazla hoşlanmıyorum; renklerle ya da giysilerle ilgili değilim; kitaplardaki resimleri bile sevmiyorum; ve filmlerden nefret ediyorum. Şey, yani eskiden filmlerden nefret ederdim. Şey, hâlâ da ediyorum, gerçi, elbette, farklı bir şekilde.”</p>

  <p class="block_1">“Evet.” Jack, Graham’ın sadede gelmesini bekliyordu. Şunu anladı ki, aklı başında insanları çılgın kişilere şu yüzden yeğliyordu: Çılgın kişilerin sadede gelmesi çok uzun zaman alıyordu; size Buckingham Sarayı’nı göstermeden önce, kendi ruhlarıyla birlikte bir Red Rover turuna çıkmak istediğinizi sanıyorlardı. Her şeyin ilginç, her şeyin yerinde olduğunu düşünüyorlardı. Jack yeni bir şaka düşünmeye çalıştı. Edgar Wind ile bir şeyler yapabilir miydi? Ya da bir nefesli çalgılar beşlisiyle bir şeyler? Hayır bu, büzülen ihtiyar kasını birazcık yormak olurdu. Ve galiba, bir nefesli çalgılar düeti de yoklu.</p>

  <p class="block_1">“Ancak bütün bunları gerçekte görsel bir şeyin başlatması… bir sürpriz oldu.”</p>

  <p class="block_1">Bir yerlerde bir River Windrush yok muydu? Hımmmm, birazcık planlama gerektirebilirdi bu.</p>

  <p class="block_1">“ …Demek istiyorum ki, Ann ve ben evlendiğimizde, bunun Barbara ve ben evlendiğimizdeki gibi olmadığını çok açık olarak biliyordum. Ve Ann elbette erkek arkadaşları konusunda… yaşamı konusunda… benimle tanışmadan önceki yaşamı konusunda bana karşı her zaman dürüsttü…”</p>

  <p class="block_1">İnsan bunu sendelerken yaparsa, belki o zaman <i class="calibre1">beklenmedik bir yardım gelebilir.</i> Belki de yardımcı olsun diye bir elma? Kıyı boyunca yürürken yaparsa, belki yel ya da yükselen sular olur: Belki de bu, bulaşık yıkarken kullanılabilir?</p>

  <p class="block_1">“... bu yüzden bazılarının adlarını biliyordum, hatta bir iki fotoğraf bile görmüş olabilirim, ama elbette dikkatli bakmamıştım; ve onların ne işler yaptıklarını da biliyordum, bazıları elbette benden daha gençli, bazıları daha yakışıklıydı, bazıları daha zengindi ve bazıları yatakla büyük olasılıkla benden daha iyiydi, ama sorun yoktu işte. Her şey<span class="text_6">...”</span></p>

  <p class="block_1">Windhover. Windlass. Windjammer.<sup class="calibre5"><sup class="noteref" id="back_note_9"><a class="calibre3" href="../Text/index_split_026.html#note_9" title="9">9</a></sup></sup> Jack kıkırdayacak gibi olurken kahkahasını bastırdı ve bunu incelikli bir homurdanmaya dönüştürdü.</p>

  <p class="block_1">“... gerçekten de sorun yoktu. Ve sonra <i class="calibre1">Ayın</i> <i class="calibre1">Üzerinde’yi</i> görmeye gittim ve her şey değişti. Şimdi, bütün yaşamım boyunca görsel olandan etkilenmemiş olan ben, ne diye birdenbire onun etkisi altına gireyim ki? Demek istiyorum ki, sen kendin de bunu bir an düşünmedin mi - bazı insanların kitaplardan çok, filmlerden öğreniyor olması, profesyonel olarak seni etkilemiş olsa gerek demek istiyorum.”</p>

  <p class="block_1">“Ben her zaman bir kitabın her yere götürülebileceğini söylerim. Bir filmi bir teneke kutunun üzerinde göremezsiniz, öyle değil mi?”</p>

  <p class="block_1">“Evet, doğru. Ama karımı orada, perdenin ortasında görmek, tamamen farklıydı. Görsel demek istiyorum -görsel olan, sözcükten çok daha güçlü, değil mi?”</p>

  <p class="block_1">“Sanırım senin durumun birazcık özel.”</p>

  <p class="block_1">“Belki de aynı zamanda kamusal bir şey - karını orada gören öteki insanları düşünmek. Bir çeşit kamusal boynuzlanma.”</p>

  <p class="block_1">“Onun filmleri <i class="calibre1">öyle</i> değildiler, değil mi? Ben, seyircilerin çoğunun birbirlerini dirsekleriyle dürtüp, ‘Hey, baksana, şu Graham’ın hatunu değil mi?’ diyeceklerini sanmıyorum. Zaten o zamanlar karın da değildi.”</p>

  <p class="block_1">“Evet, doğru.” Belki de söz konusu olan kamusal şey değildi. Görsel şeydi söz konusu olan. Graham suskunluğa gömüldü. Jack sakin sakin kendi içsel sözlüğünü karıştırmayı sürdürüyordu. Kısa bir süre sonra Graham,</p>

  <p class="block_1">“Ne düşünüyorsun?” diye sordu.</p>

  <p class="block_1">Ah, kahretsin! Aslında <i class="calibre1">windbag</i><sup class="text_5"><sup class="noteref" id="back_note_10"><a class="calibre3" href="../Text/index_split_027.html#note_10" title="10">10</a></sup></sup> sözcüğü üzerinde çalışıyordu Jack. Doğaçlama bir şey uydursa iyi ederdi.</p>

  <p class="block_1">“Doğrusu, önemli bir şey değil. Yardımı dokunacak bir şey değil. Sadece “Feminian” sözcüğünün ne anlama geldiğini merak ediyordum.”</p>

  <p class="block_1">“...?”</p>

  <p class="block_1">“Gerçek bir jeolojik terim olup olmadığını ya da Kipling’in öylesine uydurup uydurmadığını merak ediyorum. “Feminen’ sözcüğüne o denli yakın ki, sanırım gerçek olmalı, ama onu şimdiye değin sözlükte bulamadım. Ya da belki Kipling onu gerçekten de uydurdu, ama küçük bir hesap hatası yaptı.”</p>

  <p class="block_1">“...?”</p>

  <p class="block_31">“İlk Feminian kumtaşları üzerinde bize Daha Tam Yaşam vaat edildi.</p>

  <p class="block_31">(Bu yaşam, komşumuzu Sevmekle başladı ve karısını sevmekle son buldu).”</p>

  <p class="block_1">Eğer bu da onu dehletmezse, diye düşündü Jack, hiçbir şey dehletmez.</p>

  <p class="block_1">Ama Graham gidecek yerde şöyle bir yanıt verdi: “Hangi Fransızca sözcüğü keşfettiğimi biliyor musun?”</p>

  <p class="block_1">“Hiç boğa taşağı gördün mü sen?”</p>

  <p class="block_1">“Hımmm.” Bu, ne Evet, ne de Hayır anlamına geliyordu, sadece devam et bakalım, demekti.</p>

  <p class="block_1">“Koskocaman, değil mi? Ve de uzun, insan onlarla ragbi bile oynayabilir, öyle değil mi?”</p>

  <p class="block_1">“…”</p>

  <p class="block_1">“Fransa’da - Castres’da - bir kasabın önünden geçiyorduk ve vitrinde gördük. Demek istiyorum ki, bir boğaya ait olmalıydılar, o boyutta başka bir şey düşünemiyorum, ama tabii bir atın şeyleri değildiyseler, ama bu bir at kasabı değildi, bu yüzden ben de...”</p>

  <p class="block_1">“…”</p>

  <p class="block_1">“Ben de Ann’e, bari içeri girip ne olduklarını soralım dedim, o ise kıkır kıkır güldü ve ‘Şey, ne oldukları besbelli, öyle değil mi,’ dedi ve ben, ‘Evet ne olduklarını biliyoruz, ama onlara ne ad verildiğini öğrenelim,’ dedim ve içeri girdik. Karşımızda şu çok titiz, şu durmadan kılı kırk yaran Fransız kasaplarından biri duruyordu, sanki kan akıtmadan eti nasıl keseceğini biliyormuş gibi bir havası vardı ve Ann, tepsiyi işaret ederek, ‘Bize şunların ne olduklarını söyleyebilir misiniz?’ dedi, ve biliyor musun adam ne karşılık verdi?”</p>

  <p class="block_1">“…”</p>

  <p class="block_1"><i class="calibre1">“ ‘Ce sont des frivolités, Madame’</i><sup class="text_5"><sup class="noteref" id="back_note_11"><a class="calibre3" href="../Text/index_split_028.html#note_11" title="11">11</a></sup></sup> dedi. İyi mi?”</p>

  <p class="block_1">“Fena değil.”</p>

  <p class="block_1">“Ve sonra teşekkür ettik ve dışarı çıktık.”</p>

  <p class="block_1">“…” (Sandviç yapmak için alacağınızı sanmıyordum, Tanrı aşkına!)</p>

  <p class="block_1"><i class="calibre1">“Frivolités”</i> Graham sözcüğü yeniden mırıldandı ve içi kırk yıl önce yaptığı bir pikniğin düşüncesiyle birdenbire ısınıvermiş, yaşlı bir adam gibi kendi kendine başını hafifçe salladı. Jack kendini son bir yorum yapmaya zorladı.</p>

  <p class="block_1">“Aslında, Amerika’da hiç geçmişi olmayan bir tip varmış, biliyor musun?”</p>

  <p class="block_1">“Hııım?”</p>

  <p class="block_1">“Gerçekten de. Bir yerde okudum bunu. Eskrim yapıyormuş ve rakibinin kılıcı burnundan geçip dosdoğru beynine girmiş. Belleğini yok etmiş. Yirmi yıldır öyleymiş.”</p>

  <p class="block_1">“Amnezi denilen bellek yitimi,” dedi Graham bu münasebetsizliğe çok kızmışçasına.</p>

  <p class="block_1">“Hayır, gerçekte değil. Ondan daha iyi. Ya da daha kötü, sanırım - demek istiyorum ki, okuduğum yazı adamın mutlu olup olmadığını söylemiyordu. Ama mesele şuymuş, yeni anıları da aklında tutamıyormuş. Her şeyi anında unutuyormuş. Bunu düşünsene bir - hiç arşivin olmaması. Belki de sen bunu isterdin?”</p>

  <p class="block_1">“İstemez miydin? Hiçbir arşiv olmaması - sadece şimdinin olması? Bir trenin penceresinden sürekli bakmak gibi bir şey. Buğday tarlaları, telgraf direkleri, çamaşır ipleri, tünel: Hiçbir bağlantı yok, hiçbir nedensellik yok, hiçbir yineleme duygusu yok.”</p>

  <p class="block_1">“Herhalde senin için bunu yapabilirler. Umarım parasını Ulusal Sağlık Servisi’nden alabilirsin.”</p>

  <p class="block_1">Graham kimi zamanlar Jack’in kendisini ciddiye alıp almadığını merak ediyordu.</p>

  <p class="block_3">&nbsp;</p>

  <p class="block_29">*</p>

  <p class="block_3">&nbsp;</p>

  <p class="block_1">Fransa’dan döndükten sonra, birkaç hafta boyunca her şey olduğu gibi kaldı. Ann kendini Graham’i pek tanımadığı bir kimseyi izleyen kişinin bakışlarıyla seyrederken yakalıyordu; bunun daha önce olan bitenlerle hiç ilgisi yoktu. Ona bir alkoliğe ya da potansiyel intihar saplantısı olan birine bakar gibi bakıyordu; kahvaltıda mısır gevreğini yemek, vites değiştirmek, televizyonun üstüne düşmemek gibi son derece sıradan eylemler yapan kocasına gizliden gizliye notlar veriyordu. Elbette bu şeylerin hiçbiri olmadığından emindi - bir alkolik ya da potansiyel bir intihar saplantılısı değildi o. Eskisinden biraz daha fazla içtiği doğruydu; ve Jack’in, Ann’e, Graham’ın aklının tam da başında olmadığını ima ettiği de doğruydu. Ama Ann daha çok şey biliyordu. Bir kere, kocasını daha iyi tanıyordu; sonra Jack’i de tanıyordu. Jack yaşamın iç karartıcı, insanların da kaçık olmasını yeğliyordu hep, çünkü bu, yaşamı daha ilginç kılıyordu. Bu, bir şekilde, onun yazarlık uğraşını doğrular gözüküyordu.</p>

  <p class="block_1">Aybaşı dönemi geçtikten sonra Ann, Graham’ın onunla sevişmek istemesini bekledi; ama Graham pek hevesli görünmüyordu. Genellikle ilk önce Ann yatıyor; Graham bir bahane bulup aşağı katta kalıyordu. Sonunda yatağa geldiğinde, Ann’i alnından öpüyor ve bir an önce uyuma pozisyonu alıyordu. Ann bunu hem umursuyor hem de umursamıyordu: Sevişmek istemiyorsa sevişmiyor olması daha iyiydi Graham’ın; yalandan öyle yapmaya uğraşmaması, öyle sanıyordu ki, hâlâ aralarında dürüst bir bağın varolduğu anlamına geliyordu.</p>

  <p class="block_1">Çoğu kez kötü uyuyordu Graham, düşlerinde hayali rakiplerini beceriksizce tekmeliyor, bir şeyler mırıldanıyor ve paniğe kapılan bir kemirgen gibi keskin, tiz sesler çıkarıyordu. Yatak örtüleriyle savaşıyor ve Ann ondan önce kalktığında, onun yattığı tarafın darmadağınık olduğunu görüyordu.</p>

  <p class="block_1">Böyle bir sabah yatağın etrafını dolaştı ve sırtüstü, üzeri yarı açılmış olarak yatan Graham’a baktı. Yüzü sakindi, her iki elini de başının yanına doğru kaldırmıştı, el ayaları açık ve yukarıya dönüktü. Ann’in gözleri, Graham’ın faremsi grilikte cılız tüylerle kaplı akademik göğsünde gezindi ve sonra, kalınlaşan belinden cinsel organına doğru kaydı. Daha küçük ve her zamankinden daha pembe gözüken kamışı sol uyluğuna dik açı yapacak şekilde uzanmıştı; taşaklarından biri görüş açısının dışında kalmıştı; öbürü, tavuk derisini andıran derisi gerilmiş, kamışının altında büyümüş gibi duruyordu. Ann, ayı andıran bu taşağa, çatlaklı, pürüzlü deriye, şaşırtıcı tüysüzlüğüne uzun uzun baktı. Bu kadar önemsiz, bu kadar tuhaf görünüşlü bir organın bu kadar çok sıkıntıya neden olması çok kafa karıştırıcıydı. Belki de insan onu sadece görmezden gelmeliydi; belki de önemli değildi. Sabah ışığında, sahibi uyurken bakıldığında, pembe-kahverengi renkli bütün bu takım taklavat Ann’e garip bir biçimde önemsiz geldi. Bir süre soma seksle ilintili bir şey gibi bile görünmez oldu. Evet, doğruydu: Graham’ın uyluğunun birleşme yerinde yuva yapmış bu şeyin seksle hiçbir ilintisi yoktu - o sadece kabuğu soyulmuş bir karides ve bir cevizdi.</p>

  <p class="block_3">&nbsp;</p>

  <p class="block_1">Kasap mavi çizgili bir önlük ve etrafında mavi şeritli hasır bir şapka giymişti. Sırasını beklerken, yıllardır ilk kez, önlükle şapkanın ne kadar garip bir karşıtlık oluşturduğunu düşündü Ann. Hasır şapka, kayıtsız kayıtsız akan, yosunlarla kaplı bir ırmakta bir küreğin avare şıpırtısını akla getiriyordu; kan lekeli önlükse suçlarla, psikopatça cinayetlerle dolu bir yaşamı. Buna daha önce niçin hiç dikkat etmemişti? Bu adama bakmak bir şizofrene bakmak gibiydi: Uygar olmakla kaba sabalık normallik kisvesi altında bir araya geliyordu. Ve insanlar bunu gerçekten de normal <i class="calibre1">buluyorlardı;</i> bu adamın, orada sadece ayakta durmakla, iki bağdaşmaz şeyi bildiriyor olmasına şaşıp kalmıyorlardı.</p>

  <p class="block_1">“Evet, tatlım?”</p>

  <p class="block_1">Buraya ne için geldiğini adeta unutmuştu.</p>

  <p class="block_1">“İki domuz filetosu lütfen, Bay Walker.”</p>

  <p class="block_1">Kasap filetoları geniş terazinin üzerine balık gibi çarptı.</p>

  <p class="block_1">“Altı tane yumurta. İri kahverengilerden. Hayır, on iki tane olsun.”</p>

  <p class="block_1">Walker, sırtı Ann’e dönük, kendi kendine sessizce bir kaşını kaldırdı.</p>

  <p class="block_1">“Ve Cumartesi için bir Chateaubriand siparişi verebilir miyim?”</p>

  <p class="block_1">Kasap tekrar dönerken Ann’e gülümsedi.</p>

  <p class="block_1">“Bir süre sonra bayat işkembelerden ve böbreklerden usanacağınızı biliyordum.”</p>

  <p class="block_1">Ann güldü; dükkândan çıkarken, bu esnaf milleti ne garip şeyler söylüyorlar böyle, diye düşünüyordu; sanırım bunlar mesleki gevezeliğin bir parçası; bütün müşteriler bir süre sonra birbirine benziyor olmalılar ve saçım da <i class="calibre1">kirli.</i> Bu arada kasap da şöyle düşünüyordu: Eh, <i class="calibre1">kocasının</i> işine döndüğüne memnunum; ya da yeni bir iş bulduğuna; ya da her neyse.</p>

  <p class="block_1">Ann, Graham’a, kasabın kendisini başka biriyle karıştırdığını anlattı, ama Graham, yanıt olarak sadece homurdandı. Pekala, diye düşündü Ann, <i class="calibre1">o kadar</i> ilginç değil, ama söylenecek bir şey işte. Graham gitgide daha suskunlaşıyor ve içine kapanıyordu. Bugünlerde hep Ann konuşuyor gibiydi. İşte bu yüzden kendisini kasabınki gibi saçma sözler ederken buluyordu. Ve böyle sözler ettiğinde, Graham, benden olmamı beklediğin kadar konuşkan olmamamın nedeni, böyle sıkıcı şeyler anlatmandır demek istercesine homurdanıyordu. Bir keresinde Ann, işinde görmüş olduğu yeni bir kumaşı tarif etmeye uğraşıyordu ki, Graham birden gözlerini yukarı kaldırdı ve şöyle dedi:</p>

  <p class="block_1">“Umrumda Değil.”</p>

  <p class="block_1">“Umrumda Değil umursandı,” diye içgüdüsel bir yanıt verdi Ann. Bu, Ann çocukken, küstahça bir kayıtsızlık gösterdiğinde, büyükannesinin hep ona yanıt olarak söylediği sözdü. Ve eğer “Umrumda Değil” gerçek bir dikbaşlılık içerirse, büyükannesi ona tam yanıtı verirdi:</p>

  <p class="block_3">&nbsp;</p>

  <p class="block_1">Umrumda Değil umursandı;</p>

  <p class="block_1">Umrumda Değil asıldı;</p>

  <p class="block_1">Umrumda Değil bir tencereye kondu;</p>

  <p class="block_1">Ve iyice pişene kadar haşlandı.</p>

  <p class="block_3">&nbsp;</p>

  <p class="block_1">Graham’ın yaz tatilinin üç haftası hâlâ kullanılmamıştı. (Ann “dinlence” demeye bir türlü alışamamıştı). Normalde, Graham’ın yıl içinde en iyi olduğu dönemdi bu; son derece keyifli ve yardıma hazır olurdu. Ann, Graham’ın evde sağı solu karıştırarak, biraz okuyarak, bazen de akşam yemeğini yaparak vakit geçirebileceği düşüncesiyle işe mutlu gidiyordu. Son bir iki yıl içinde, arada sırada, öğle sonrasının tam ortasında işi gizlice asmış ve üzerinde hafif giysiler, Metro’nun hengâmesi içinde terli ve seksi... bir halde eve döndüğü olmuştu; hiç konuşmadan, eve niçin erken döndüğü konusunda görüş birliğine varıyorlar ve Ann’in vücudunun bütün eklemleri hâlâ ıslakken, yatağa giriyorlardı.</p>

  <p class="block_1">Öğle sonrası seksi sekslerin en iyisiydi, diye düşünüyordu Ann. Sabah seksinden vakti zamanında yeterince yapmıştı: Genellikle, “Dün gece için özür dilerim, ama her neyse, işte olanlar,” anlamına geliyordu; ve bazen de, <i class="calibre1">“Bu,</i> beni bugün unutmamanı sağlayacak,” anlamına geliyordu; ancak hiçbir tutum ona çekici gözükmüyordu. Akşam seksi, şey, insanın temel seksiydi, öyle değil mi? Bu, insanı sarıp sarmalayan bir mutluluktan başlayıp sinirli bir, “Bak, biz yatağa bunun <i class="calibre1">için</i> erken girdik, öyleyse niye devam etmiyoruz”a uykulu uykulu verilen bir rızaya kadar değişiklik gösterebilen seksti. Akşam seksi, seksin olabileceği kadar iyi ya da sıradandı ve kesinlikle önceden tahmin edilemezdi. Ama öğle sonrası seksi farklıydı - hiçbir zaman işleri iyi bitirmenin kibar bir yolu değildi; heves dolu, niyet edilmiş bir seksti. Ve bazen kulağınıza ilginç bir şekilde (evli olsanız bile), “Şimdi bunu yapıyoruz ve ben akşamı da yine seninle birlikte geçirmek istiyorum,” sözünü fısıldatıyordu. Öğle sonrası seksi böyle beklenmedik rahatlıklar veriyordu.</p>

  <p class="block_1">Fransa’dan dönüşlerinden sonra Ann bunu bir kere daha denemeye kalkmıştı. Ama eve vardığında, bütün gün evde olacağını söylemesine karşın, Graham evde değildi. Kendini canı sıkılmış ve hayal kırıklığına uğramış hissetti ve odaları araştırarak sabırsız ve kızgın bir şekilde etrafta dolanıp durdu. Kendine bir fincan kahve yaptı. Kahvesini yudumlarken, yavaş yavaş hayal kırıklığı başka duyguları da davet etti. Sevişememişlerdi; Graham çekip gitmişti; oysa içinde bir nebze sezgi, bir nebze sağduyu olsaydı... diye kendi kendine erkeklerin ruh durumlarını, günü yakalamak konusundaki doğuştan yeteneksizliklerini yineleyip homurdanıyordu. Sonra durakladı: Belki de belli bir vakitte dönmeye niyet ederek dışarıya çıkmıştı. Ya da acaba bir şey mi olmuştu? Bunu öğrenmek ne kadar zaman alırdı? Kim telefon ederdi? On beş saniye içinde dulluğun öngörülebilir hazzına varmıştı Ann. Hadi, o zaman, öl, dönme, bak aldırış ediyor muyum! Art arda enstantaneler içinde, bir otobüsün yolda stop ettiğini, yerde ezilmiş bir gözlüğü, bir ambulans görevlisinin elindeki beyaz bir örtüyü gördü.</p>

  <p class="block_1">Derken Margie’yi, yirmilerinin ortasındayken evli bir adama âşık olan okul arkadaşını anımsadı. Adam ailesini terk etmiş, onunla bir ev tutmuş, bütün eşyalarını taşımış ve boşanmıştı. Çocuk sahibi olmaktan söz ediyorlardı. İki ay sonra adam tamamen normal bir biçimde, son derece ender rastlanan bir kan hastalığından ölmüştü. Yıllar sonra Margie duygularını Ann’e açmıştı. “Onu çok seviyordum. Yaşamımın kalan kısmını onunla geçirmeyi planlıyordum. Ailesini dağıtmıştım, istemesem bile yapacağımı yapmıştım. Derken adam birdenbire zayıfladı, saçları ağardı ve benden uzaklaştı ve ben onun ölüşünü seyrettim. Öldüğünün ertesi günü, içimdeki bir şeyin bana, ‘Özgürsün,’ dediğini fark ettim. Tekrar tekrar, ‘Özgürsün,’ diyordu bana. Özgür olmayı istemesem de.”</p>

  <p class="block_1">Ann o zaman anlamamıştı, şu ana değin anlamamıştı. <i class="calibre1">Şimdi</i> Graham’ın evde, güven içinde olmasını istiyordu: Ve onun aynı zamanda bir otobüsün altında kalmasını istiyordu, bir metro hattında yanmış halde uzanmış yatıyordu, direksiyon mili vücuduna kazık gibi girmişti. İki arzu bir arada var oluyordu; çatışmıyorlardı bile.</p>

  <p class="block_1">Graham aşağı yukarı yedide eve vardığında Ann’in duyguları yatışmıştı. Birden kütüphanede bakmak istediği bir şeyi anımsadığını ileri sürdü Graham. Ona inanıp inanmaya bile zahmet etmiyordu Ann, son zamanlarda iyi filmler görüp görmediğini de sormadı. Graham özür dilenecek herhangi bir şey varmış gibi görünmüyordu. Biraz boyun eğmiş gibiydi ve banyo yapmaya gitti.</p>

  <p class="block_1">Graham tümüyle değilse de gerçeği söylüyordu. Sabahleyin, Ann gittikten sonra, gazetesini okumayı bitirmiş ve sonra bulaşıkları yıkamıştı. Sonra, evin içinde bir hırsız gibi dolanmış, her odayı şaşırarak: incelemişti. Sonunda her zamanki gibi çalışma odasında karar kılmıştı. Satın alma zahmetine katlandığı Balfour’un şu yeni yaşamöyküsünü okumaya artık <i class="calibre1">başlayabilirdi.</i> Çok istiyordu bunu, çünkü ona öyle geliyordu ki, bugünlerde yaşamöyküleri gitgide daha fazla seksle ilgileniyordu. En iyi zamanlarda bile uyuşuk aptallar olan tarihçiler, sonunda süzgeçten geçirilmiş bir Freud bilincine ulaşmışlardı. Birdenbire her şey sekse indirgeniyordu. Balfour boşalamıyor muydu? Hitler’in tek bir husyesi mi vardı? Stalin yatakta Büyük Terör mü saçıyordu? Bir araştırma yöntemi olarak bunun, diye değerlendiriyordu Graham, gerçeği ortaya çıkarma şansı olsa olsa devlete ait evrak kutuları arasında ağır ağır ilerlemek kadardı.</p>

  <p class="block_1">Balfour’un iktidarsızlığı hakkında bir şeyler öğrenmeyi çok istiyordu; bir anlamda öğrenmesi de gerekiyordu, çünkü derslerine sürekli gelen öğrencilerin birkaçı şu anda herhalde bu kitabı son hızla okuyordu. Ama daha geniş bir anlamda bunu öğrenmesi gerekmiyordu. Ne de olsa, tarihin incelenmesine yaklaşımını, sezgisel-pragmatik çizgiden (şu anda düşündüğü gibi) psiko-seksüel çizgiye kaydıracak değildi; bir kere bu, Üniversite’de bölümü çok fazla karıştırabilirdi. Ve zaten gelecek yarıyılda her öğrenci bu yaşamöyküsünü okusa bile (yaşamöyküsü okunmadan bırakıldığı sürece zihninde gitgide daha fazla şişiyor gibiydi), Graham, yine de, her şeyi onların hepsinden daha çok biliyor olacaktı. Onların çoğu, ne zaman başlayacaklarını pek bilmiyor, çok çabuk sıkılıyor, ancak o dersten geçecek kadar okuyor, sınavlar için birbirlerinin notlarını ödünç alıyorlar ve geçer not aldıklarında derecesi ne olursa olsun mutlu oluyorlardı. Bir otoritenin adını anmak hepsinin gözünü korkutmaya yetiyordu. Uzun bir şey mi diye soruyordu yüz ifadeleri ve o olmaksızın geçebilir miyim? Graham ilk birkaç hafta boyunca bazı cesaret kırıcı adlar sıralamaya meyledecek oldu; ama esas olarak onları sıkma sistemine güveniyordu. <i class="calibre1">Pas trop d’enthousiasme.</i><sup class="text_5"><sup class="noteref" id="back_note_12"><a class="calibre3" href="../Text/index_split_029.html#note_12" title="12">12</a></sup></sup> İlk yıl öğrencileriyle karşı karşıya geldiğinde, onları çok heyecanlandırma, diyordu kendi kendine: başına neler açabileceğini asla bilemezsin.</p>

  <p class="block_1">Bu yüzden Balfour yerine, dosya dolabının 1915-19 tarihli çekmecesini açtı. Yeni dergide ona bakarak otuzbir çekmeyi gerçekten dört gözle beklediği bir kız vardı. Elbette dergilerin hemen hepsindeki kızların çoğu ciddi bir tahrik, hatta - eğer parmaklarınız sizi hayati bir kavuşum noktasında yoldan çıkarırsa - işi sonuna kadar götürmek için iyiydiler. Ama her nasılsa her dergi, her zaman, gözde bir kız veriyordu; dönüp dönüp bakılacak biri, hoşlanarak düşünülecek biri, sokakta gözün arayacağı biri.</p>

  <p class="block_1">Şimdiki gözdesi “Brandy” idi; yumuşak yüzlü, neredeyse kitap kurdu bir kız. Nitekim resimlerden birinde ciltli bir kitabı okurken gözüküyordu; büyük olasılıkla bir kitap kulübünden alınma bir kitap diye düşündü Graham bunu onaylamaz bir biçimde, ama öyle bile olsa, hiç yoktan iyiydi. Ve bu yumuşak yüzle pantolon cebini tersyüz edişindeki sert, adeta saldırgan tavır arasındaki karşıtlık Graham’ı tekrar tekrar içe işleyen bir güçle çarptı. “Brandy, sizi yapar ateşli” diye yazıyordu basmakalıp yan yazılarda; ama bu tamamen doğruydu.</p>

  <p class="block_1">Banyoda, Brandy’ye ayrılan sayfalar dışında (Niye orta sayfayı vermemişler Brandy’e, diye kızgın kızgın sordu kendine: <i class="calibre1">Tom Jones</i> bölümündeki adı bilmemne olan şu kızdan, her yanı işlemeli o tek parça iç çamaşırlarından ve Tanrı aşkına şu artistik <i class="calibre1">flu çekimlerden çok</i> daha iyiydi o) bütün dergiyi yeniden okudu Graham. Brandy’ye dair müthiş ayrıntılar derginin sonlarına doğruydu. Birkaç sayfa daha okur mektuplar ve masaj salonu ilanları ve sonra ona dönebilirsin, diye kendi kendine vaatte bulundu. Pekâlâ, tam şimdi. Sağ eli daha ciddileşirken, sol eliyle Brandy’yi buldu. Ona daha kaç sayfa ayrıldığını yine kontrol et, evet sekiz, yani üç çift sayfa ve biri başta, biri sonda iki tek sayfa, en iyi çift sayfalar altıncı ve yedinci sayfalarda, tamam, sondan başla, tanrım evet, o, öyle değil mi, sonra yeniden başa dön ve biri, evet, sonra öteki, mmm-mmm, sonra evet şu fotoğraf ve şimdi, ondan önce, ondan önce üç resmin her birine, <i class="calibre1">şuna</i> ve <i class="calibre1">şuna,</i> yavaş yavaş yeniden bakma zamanı. Mükemmel.</p>

  <p class="block_1">Öğle yemeğinden sonra televizyonun önüne yerleşti ve ITV kanalını ayarladı; sonra videoya geçti, kayıt düğmesine, hemen sonra da bekleme düğmesine basil. Bu şekilde iki üç hayati saniyeyi kaybetmeyecekti. İstediğini görmeden ve bekleme düğmesine fiske vurmadan önce orada bir saatten fazla oturarak dizileri seyretti. On beş saniye sonra dur düğmesine bastı. Sonra bütün bandı yeniden oynattı. Önce canını sıkmadı bu; ama daha sonra kara kara düşünmeye başladı. Belki de arabaya atlayıp Colindale’e gitmeliydi; bu, hüznünü dağıtabilirdi. Hüznün bu kadar şiddetli olabilmesi garipti. Aynı zamanda hem çok mutlu ve hem de çok hüzünlü olmanın mümkün olabilmesi de garipti. Belki de bu kadar mutlu olursa bu kadar hüzünlü olmak zorunda kalıyordu insan. Belki de her ikisi, guguklu bir saatteki hava durumunu bildiren adam gibi bağlantılıydı. Guguk, diye düşündü, guguk. Bundan sonra hanginiz çıkacak?</p>

  <p class="block_3">&nbsp;</p>

  <p class="block_29">*</p>

  <p class="block_3">&nbsp;</p>

  <p class="block_1">Jack’in içten gülümsemesinin yanı sıra bir de içten olmayan bir gülümseme tarzı vardı. Bunu keşfetmek Sue’nun birkaç yılını almıştı; ama ayrım bir kez fark edilince şaşmaz bir davranış göstergesiydi. İçten olmayan gülümseme üst dişleri daha çok göstermeyi içeriyordu ve bu gerekenden biraz daha uzun sürüyordu; kuşkusuz başka incelikler de vardı, ancak bunlar sakalın altında kayboluyordu.</p>

  <p class="block_1">Çoğu hafta sonu Jack, Hendrickler konusunda konuşkan davranmış, yeni gelişmeler olmasa bile spekülasyonlar yapmaya hevesli görünmüştü. Sue, dostlarının pembe dizisindeki en son episodları merakla bekliyordu. Durumlarından endişe duyacak kadar hoşlanmıyordu onlardan. Ancak bu cuma, soruları homurtulu bir karşılık aldı.</p>

  <p class="block_1">“Bu hafta kanepe işi yok.”</p>

  <p class="block_1">“Sence neler karıştırıyorlar?”</p>

  <p class="block_1">“Bilmem.”</p>

  <p class="block_1">“Hadi. Tahmin et.” Besbelli ki Jack, tatlı sözlerle kandırılmaya ihtiyaç duyuyordu; belki de Sue bu konuya yarın dönerdi. Ama Jack ona şöyle bir bakıp da dişlerini normalden daha fazla gösterdiğinde ve “Sanırım konu tavsadı, güvercinim,” diye yanıt verdiğinde, bu konuya yeniden dönmeyeceğini anladı.</p>

  <p class="block_1">Sue bu gülümsemeyi ne zaman görse, Jack’ten nefret etmenin nasıl bir duygu olacağını anladığını hissediyordu. Nefret ediyor değildi - aslında Jack kendini sevdirmek için büyük çaba harcıyordu - ama Jack ne zaman böyle gülümsese, Sue kendi kendine, “Evet, tabii; üstelik, <i class="calibre1">hep</i> böyle bir duygu olurdu,” diye düşünüyordu. Çünkü böyle bir ilk gülümseme, Jack’in ona ilk sadakatsizliğinin keşfine de eşlik etmişti. Gülümseme, Sue’nun Tully Irmağı Siyahileri evresi diye adlandırdığı bir dönemin sonuna işaret ediyordu.</p>

  <p class="block_1">Olay gerçekleştiğinde, Sue kısa bir süre önce, Tully Irmağı Siyahileri hakkında bir makale okumuştu: Bunlar, dünyada seksle çocuk doğurma arasındaki bağlantıyı kavrayamamış tek halk olmalarıyla tanınan küçük bir Avustralya kabilesiydi. Seksin, vücudu çamurlara bulamak gibi, eğlence için yapılan bir şey olduğunu ve çocuğun da gökten gizemli şekilde gelen bir hediye olduğunu düşünüyorlardı - ama bu durum kemikleri fırlatma ya da küçük kanguruların bağırsaklarını çıkarma tarzından da etkilenebilirdi. Yeryüzünde bu tür daha fazla kabile olmaması gerçekte şaşırtıcıydı.</p>

  <p class="block_1">Elbette, Tully Irmağı Siyahileri hakkında bir başka kuram daha vardı. Bu kurama göre yerliler hangi nedenin hangi etkiyi yaratacağını pekâlâ biliyorlar ve saçma sapan masalları konusunda çok heyecanlanan burnu büyük antropologları daha ne kadar faka bastıracaklarını anlamaya çalışıyorlardı. Bu masalı öncelikle, kendilerine gökyüzündeki Büyük Avcı’ya dair sorular sorulmasından usandıkları için uydurmuşlardı; ve zaten çoğu halk gibi onlar da Tanrı’dan çok, düzüşmekten söz etmeyi yeğliyorlardı. Ancak yalanları olağanüstü bir etki yapmış ve kabileyi o zamandan beri çikolata ve transistörlü radyoya boğmuştu.</p>

  <p class="block_1">Jack’in iki yorumdan hangisine sıcak bakacağını tahmin ediyordu Sue; ama öte yandan erkekler kadınlardan daha sinikti. Kadınlar, karşıt görüşü doğrulayan karşı konulamaz kanıtlar ortaya çıkana değin inanıyorlardı. Tully Irmağı Siyahileri evresinin anlamı da buydu. Evlenmelerinden on ay sonra bitmişti bu evre, ama zaten elindeki dosyanın yeterli olandan daha çoğunu kanıtlıyor olması gerekirdi. Beş haftalık bir dönemde Kayıp Gömlek, Dişmacunu Satın Almaya Ani İlgi, Manchester’dan Gelen İptal Edilen Son Tren ve Jack’e gelen “hayran” mektuplarından bilini okumasına izin verilmemesi konusundaki Oyuncul Koşuşturma vakaları başgöstermişti. Ancak Jack, üst dişlerini gösterene ve o gülümsemeyi bir saniye daha uzun sürdürene değin bunlar hiçbir anlam ifade etmemişti; o gülümsemeden sonra her şey yerli yerine oturmuştu ve artık onun başka birini düzdüğünü biliyordu. Tek küçük ve uzak avuntusu. Tully Irmağı Siyahileri’nin, eğer gerçekten de <i class="calibre1">safdilseler,</i> antropologlar sonunda onları Bağlantı konusunda bilgilendirmeye karar verdiklerinde, büyük olasılıkla kendilerini Sue’dan çok daha fazla hasta hissedecekleriydi.</p>

  <p class="block_1">Sue, sahte gülümsemenin ardına düşmeme konusunda kendini çok önceden uyardı. Asla sormayacaktı. Daha az acı veriyordu ve sonra bir dahaki sefere kadar unutuyordunuz. Bu yüzden Jack’in Hendrickler’e dair son caydırıcı sözü hakkında yorum yapma zahmetine katlanmadı; sözgelimi, kanepesinin daha pratik terapi amaçları için kullanılıp kullanılmadığı gibi.</p>

  <p class="block_1">Yanıt “hayır” olurdu, ama bu hayır’ın dile getirildiği koşullar büyük bir olasılıkla onu rahatlatmazdı. Jack o hafta Ann’e birazcık asılmıştı. Doğrusu, Ann gelmeye devam ediyordu ve bu gelişlerinin pek bir gerekçesi de yokmuş gibi geliyordu Jack’e. İlişkilerinin resmen paramparça olduğunu biliyordu Jack. Ama buna karşın, Ann ikide birde çıkıp geliyordu ve Graham’ın ha babam de babam otuz-bir çektiği de düşünülürse... Gerçekte onun hatası değildi, diye düşünüyordu Jack; sadece hayvanın doğasıydı bu. Eğer sadakatsiz olmasaydım, dedi Jack, kendime karşı dürüst olmazdım.</p>

  <p class="block_1">Bu yüzden denemişti. Eh, bazen bu yapılacak tek kibar davranış oluyordu, öyle değil mi? Ve Ann eski bir arkadaştı: bunu yanlış anlamazdı. Üstelik atları da tam olarak ürkütmemişti. Sadece tam giderken Ann’i sıkıca tutmuş, salt bir dostluğun gerektirdiğinden daha kuvvetle öpmüş, sokak kapısının önünden çekerek yavaşça merdivenin ilk basamağına götürmüştü onu. Ve işin komik yanı, Ann oraya dek götürülmesine izin vermişti. Jack’in kolu omzunda, üç beş metre kadar yürümüş ve sonra sessiz bir telaş içinde toparlanıp kapıya doğru koşturmuştu. Bağırmamış, ya da ona vurmamıştı, hatta çok şaşırmış da gözükmemişti. Bu yüzden Sue’ya bakar ve zafer dolu bir tebessümle gülümserken gerçekte tam anlamıyla sadık bir koca olduğunu düşünüyordu. Şikâyet etmek için ne gerekçesi olabilirdi insanın?</p>

  <p class="block_3">&nbsp;</p>

  <p class="block_29">*</p>

  <p class="block_3">&nbsp;</p>

  <p class="block_1">Graham’ın tatil fotoğrafları çıkmamış ve bu da onu pek şaşırtmamıştı. Arada sırada makarayı sardığında, makine düğmesinin, makinenin içindeki karışıklıklara ilişkin kuşkuları başparmağına aktardığını hissetmişti; ancak düğme döndüğü sürece meseleye iyi tarafından bakmıştı. Baskı makinesi ilk sekiz fotoğrafı bastı -Ann, bacağına bir keçi bağlanmış halde bir çiftlik evinde otururken; çiftlik evinin öteki yarısı mizahi bir şekilde Carcassone surlarının içinde gizlenmişti - ama sonra takılmıştı.</p>

  <p class="block_1">Ann’in, hepsinin de komik ve hatta bazılarının oldukça sanatsal oldukları yolundaki önerilerine karşın, Graham sadece homurdandı ve fotoğrafları attı. Negatifleri de altı. Daha sonra bunu yaptığına hayıflandı. Hatta beş hafta sonra tatili anımsamakta şaşırtıcı derecede güçlük çekiyordu. Tatildeyken mutlu olduğunu anımsıyordu; ama mutlu olduğu yerin görsel doğrulaması olmaksızın o heyecanın anısı değersiz görünüyordu. Bulanık bir çifte görüntü bile bir şey olurdu.</p>

  <p class="block_1">Niçin böyle olmuştu: Nasıl olurdu da en tepede Ann’in oynadığı filmleri ve kendisinin dergileri olurdu? Beyninin bir yerinde, bir dizi nokta, birdenbire onu görsel açıdan duyarlı kılacak şekilde harekete mi geçmişti? Ancak kırk küsur yıl boyunca sözcüklerle uğraşan bir adam olduktan sonra mümkün müydü bu? Besbelli ki, bir aşamada, bütün yumuşak kutu aşınmaya başlıyordu; bazı parçalar düşüyor; kaslar-eğer orada böyle şeyler varsa - yoruluyor ve doğru dürüst çalışamaz oluyordu. Gerontolog arkadaşı Bailey’e bunu sorabilirdi. Ama kırkında? Algılarında başgösteren böylesi bir değişmeyi ne açıklayabilirdi? Beyninizi düşünüyordunuz ve düşündüğünüzde de, kullandığınız - içine bir şeyler koyduğunuz ve yanıtlar aldığınız - bir şey olarak düşünüyordunuz. Şimdi birdenbire, sanki o sizi kullanıyormuş gibi hissediyordunuz kendinizi: Orada kendine ait bir yaşamla oturuyor ve her şeyin tatlı tatlı gittiğini düşündüğünüz bir noktada dümeni şöyle bir kırıveriyordu. Ya beyniniz sizin düşmanınız olursa, ne olurdu?</p>

  <p class="block_15" id="calibre_pb_14">&nbsp;</p>
</body>
</html>
