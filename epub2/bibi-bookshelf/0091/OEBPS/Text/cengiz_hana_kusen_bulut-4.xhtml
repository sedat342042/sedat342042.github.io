<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>cengiz_hana_kusen_bulut-4</title>
  <link href="../Styles/cengiz_hana_kusen_bulut_vol1.css" rel="stylesheet" type="text/css" />
  <meta content="urn:uuid:d79f9072-c781-4a56-9ce9-c52a300c39ce" name="Adept.expected.resource" />
</head>

<body id="cengiz_hana_kusen_bulut" xml:lang="tr-TR">
  <div>
    <p class="Kesme"></p>

    <p class="Temel-Paragraf"></p>

    <p class="Temel-Paragraf"></p>

    <p class="Temel-Paragraf"></p>

    <p class="Temel-Paragraf"></p>

    <p class="Temel-Paragraf"></p>

    <p class="Temel-Paragraf"></p>

    <p class="Temel-Paragraf"><span class="Metin-Buyuk char-style-override-9" xml:lang="tr-TR">CENGİZ HAN</span>, büyük ordusuyla, her türlü araç-gereçle donatılmış halkını da peşinden sürükleyerek, Batı’yı fethet­mek için uçsuz-bucaksız Asya bozkırlarını geçerken, su­baylarından birini ve ipek sancaklar üzerine altın sırmalarla alev püsküren ejderhalar işleyen genç bir kadını idam ettir­mişti. Sarı-Özek bozkırında olmuştu bu olay.</p>

    <p class="Temel-Paragraf">O dönemde Asya’nın büyük bölümü Cengiz Han’ın egemenliği altındaydı ve Han, fethettiği toprakları oğulları, torunları ve generalleri arasında <span class="Metin--ci--talik char-style-override-9">ulus<a class="footnote-link" href="#footnote-237-3" id="footnote-237-3-backlink">***</a></span><span class="Metin--ci--talik char-style-override-9">*lara</span> bölerek dağıt­mıştı. Şimdi hedef İdil Irmağı’nın (bugün Volga denilen bu ırmağın eski adı İdil idi) ötesinde kalan topraklardı. Şimdi hedef Avrupa idi.</p>

    <div class="footnote">
      <p class="Dipnot"><a class="footnote-anchor" href="#footnote-237-3-backlink" id="footnote-237-3">***</a><span class="Dipnot-Normal char-style-override-8">Yazar ulus sö</span><span class="Dipnot-Normal char-style-override-8">zcüğünü gerçek anlamıyla (Yurtluk. Tımar anlamıyla) kullan</span><span class="Dipnot-Normal char-style-override-8">ı­yor. (Çevirenin notu).</span></p>
    </div>

    <p class="Temel-Paragraf">Sarı-Özek bozkırlarında sonbahar başlamıştı. Birden­bire başlayan gür yağmurlar da küçük gölleri, yazın kuruyan dereleri doldurmuştu. Atlar yol boyunca susuzluk çekme­yeceklerdi. Acelesi vardı önü arkası görülmeyen büyük or­dunun. Çünkü bu bozkırları aşmak büyük seferin en güç ya­nı idi.</p>

    <p class="Temel-Paragraf">Geniş cephede üç ordu ilerliyordu. Her ordu üç tümen­den, her tümen on bin savaşçıdan oluşuyordu. Pek görkemli bir ordu idi. Atların toynaklarından çıkan toz bulutu göklere yükseliyor, büyük bir yangının dumanı gibi ufukta kilomet­relerce uzanıyordu. O toz bulutunun gerisinde başka bir toz bulutu karartıyordu gökyüzünü: Bu, yedek atların, yemek için kesilecek hayvanların bulunduğu öteki iki tümenin kal­dırdığı toz bulutu idi. At yürüyüşü ile birkaç gün uzakta bu­lundukları için görünmeyen ve her biri yine üçer tümenden oluşan sağ ve sol kanat orduları da idil’e doğru ilerliyordu. Büyük Han’ın kurmay heyetini oluşturan onbir general (beğ), soğuk havalar başlamadan, bu ırmağın kıyısında bir yerde toplanacaktı. Seferin bundan sonraki planını orada kararlaştıracaklardı. Sonra ırmağın buz tutmasını bekleye­cek, buz tutan ırmağı aşıp göz kamaştıran güzel Avrupa ül­kelerini fethedeceklerdi. Cengiz Han’ın, onunla birlikte bü­tün subaylarının, süvarilerinin amacı, hayali bu idi.</p>

    <p class="Temel-Paragraf">Ordular, erzak ve cephane taşıyan bütün birlikler, dur­madan ve hiç vakit yitirmeden ilerliyorlardı. Kadınlar da vardı.. ve felâket de burada idi.</p>

    <p class="Temel-Paragraf">Cengiz Han’ın beş yüz kişiden oluşan özel muhafız birliği de, o büyük hareketin ortasında yüzen bir ada gibi yer alıyordu. Ama Cengiz Han onların arasında değildi. Önde, yalnız gidiyordu. Dünyanın Hâkimi, özellikle sefer sırasın­da, çevresinde kalabalık bulunmasından hoşlanmazdı. Önünü görmek ve harekâtı düşünmek için sessizlik ve yal­nız olmayı isterdi.</p>

    <p class="Temel-Paragraf">Cengiz Han, çok sevdiği, rahvan yürüyüşlü Kuba adın­daki atına binmişti. Derisi, aşınmış çakıltaşı gibi parla­yan, göğsü ve cıdavları güçlü, ak yeleli, kara kuyruklu, yu­muşak rahvan yürüyüşlü bir at idi bu. Dünyanın yarısını bu at üzerinde aşmıştı. Hemen gerisinden gelen iki yedek at da en az Kuba kadar güçlü ve hızlı idiler. Dizginleri, eyerleri Han’ın amblemi ile süslü bu atlar binicisiz, yüksüz idiler. Büyük Han, bindiği atta yorgunluk belirtisi görür görmez, o yedek atlardan birine geçerdi.</p>

    <p class="Temel-Paragraf">Cengiz Han’ın maiyeti de pek görkemliydi. Kezekul ve yasavullardan oluşan koruyucuları korku nedir bilmez, Hanları için canlarını hiçe sayarlardı. Bu birliği oluşturan­lar, bu özveride, bu nitelikte olanlar arasından özellikle se­çilmişlerdi. Onların atları da çok güzel, altın külçesi gibi do­ğada az bulunan eşsiz değerde idiler. Ama bütün bunlardan daha ilginç, şaşılacak bir şey de vardı: Tâ seferin başından beri, küçük, beyaz bir bulut, Büyük Han’ın tepesinden hiç ayrılmıyor, onu güneşten koruyordu. Nereye gitse bulut da oraya geliyor, sadık bir hayvan gibi izliyordu onu. Ancak büyükçe bir çadır kadardı bu beyaz bulut. Yükseklerde bu­lutlar pek eksik olmadığı için, kimse bunun Büyük Han’a Gök-Tengri’nin büyük bir lûtfu olduğunu aklına getirmi­yordu. Ama Dünyanın Efendisi’ne bu olay haber verilmişti. Gerçekleştiğini gözleriyle görünce de yavaş yavaş bunun <span class="Metin--ci--talik char-style-override-9">Gök’ün</span> (Gök Tanrı’nın) bir lûtfu, kendisine gösterdiği bir ayrıcalık olduğuna kesinlikle inanmıştı.</p>

    <p class="Temel-Paragraf">Başı üzerinde bir bulutun eksik olmayacağını ona, ya­nına sokulmasına izin verdiği gezgin bir kâhin bildirmişti. Bu yabancı onun önünde ne diz çökmüş, ne de ona övgüler yağdırmıştı. Pek içten ve güvenle söylenen bu kehaneti için Büyük Han’dan bir karşılık da beklemiyordu. Sıska, giysile­ri yırtık-pırtık, upuzun saçları ise örgüsüz, tokasız kadın sa­çı gibi dağınıktı. Altın çadırındaki tahtına kurulmuş Bozkır­lar Fatihi o kudretli Han’ın karşısında, ayakta dimdik, başını gururla kaldırarak duruyordu. Sert bakışlı, yanık tenliydi. Sakalı da gösterişli, saygı uyandıran bir adamdı.</p>

    <p class="Temel-Paragraf">Yanındaki Uygur dilmaç aracılığıyla Büyük Han’a şöyle dedi:</p>

    <p class="Temel-Paragraf">- Ey Büyük Han, ben buraya, Gök-Tengri’nin iradesiy­le, sana Yukarıdan özel bir işaret, bir belirti gösterileceğini bildirmek için geldim.</p>

    <p class="Temel-Paragraf">Nasıl bir belirti ve sen bunu nerden biliyorsun? dedi Han asık suratla ve öfkeli bir sesle.</p>

    <p class="Temel-Paragraf">Nasıl bildiğimi açıklayamam, ama nasıl bir işaret, na­sıl bir lütuf olduğunu söyleyebilirim: Başının üzerinde bir bulut bulunacak ve nereye gidersen seni izleyecek, hep te­pende duracak.</p>

    <p class="Temel-Paragraf">- Bir bulut ha?! diye bağırdı Cengiz Han. Şaşırmış, kaşlarını çatmıştı. Orada bulunanlar Han’ın hiddete kapılarak kükreyeceğini, gürleyeceğini beklediler. Dilmacın dudakları da korkudan bembeyaz oldu. Çünkü o da cezasız kalmazdı. Kâhin cevap verdi:</p>

    <p class="Temel-Paragraf">Evet, Gök-Tengri’nin parmağı gibi üzerinde bir bulut dolaşacak, senin yeryüzündeki yüce görevini kutsayacak. Ama bu bulutun ortadan kaybolmaması için dikkat edecek, özen göstereceksin. Çünkü bu bulutu yitirirsen bütün kud­retini de yitireceksin...</p>

    <p class="Temel-Paragraf">Altın çadırda çıt çıkmıyordu. O anda Cengiz Han’dan her şey beklenirdi. Ama, ocaktaki ateşin sönmesi gibi, Cen­giz Han’ın yüzündeki öfke de kaybolmuştu. İlk andaki kız­gınlığını bastırarak, bu gezginin sözlerini bir hakaret olarak görmemesi, onu cezalandıracak kadar küçülmemesi gerek­tiğini anlamıştı. Kızıla çalan bıyıkları arasından belli belir­siz gülümseyerek sordu:</p>

    <p class="Temel-Paragraf">Diyelim ki bu sözleri sana Gök-Tengri söyletti.. di­yelim ki ben de buna inandım. Ama, söyler misin bana ey yabancı bilge, gökyüzünde başı boş dolaşan bir bulutu ben nasıl denetleyebilir, yok olup gitmemesi için nasıl bir özen gösterebilirim? Onu yerinde tutmak için peşinden kanatlı süvariler gönderemem ya!... Vahşi bir atı zapteder gibi ona gem de vuramam! Rüzgâra kapılıp giden bir bulutu nasıl tutacağımı öğret bana.</p>

    <p class="Temel-Paragraf">- Orası senin bileceğin bir şey, bu seni ilgilendirir, dedi yabancı.</p>

    <p class="Temel-Paragraf">Yine buz gibi bir sessizlik kapladı altın çadırı. Dilma­çın dudakları korkudan yine bembeyaz oldu. Aptallığından mı yoksa başka bir nedenle mi kendi ayağıyla ölmeye gelen zavallı kâhinin yüzüne kimse bakamıyordu.</p>

    <p class="Temel-Paragraf">Cengiz Han kısık bir sesle:</p>

    <p class="Temel-Paragraf">- Onu ödüllendirin ve bırakın yoluna gitsin! dedi.</p>

    <p class="Temel-Paragraf">Bu sözler orada bulunanları, kuraklıktan çatlamış top­rağa düşen yağmur damlaları gibi etkiledi.</p>

    <p class="Temel-Paragraf">Bu garip olay pek çabuk unutuldu, çünkü yeryüzünde böyle tuhaf insanlar ve tuhaflıklar eksik olmazdı. Yine de bu kâhinin davranışı ve sözleri pek hafife alınmış değildi. Bu yabancının kelleyi koltuğuna alarak gelmesi bir düşünce­sizlik, aptallık sonucu olamazdı. Nasıl bir tehlike ile karşıla­şacağını, neyi göze aldığını biliyor olmalıydı. Kezekullar (silahlı muhafızlar), densizliği yüzünden onu orada yakalar, paramparça eder ya da vahşi bir atın kuyruğuna bağlayarak cezalandırabilirlerdi. Buna rağmen o, acımasız, korku salan hükümdarın karşısına, korkmadan, ir­kilmeden çıkmıştı. Bu yaptığı bir çılgınlık mıydı, yoksa gerçekten Gök’ün eseri mi?</p>

    <p class="Temel-Paragraf">Aradan geçen uzun günler o olayı herkese unuttur­muştu. Ama tam iki yıl sonra bir gün, Cengiz Han, o ser­se­ri yabancıyı hatırlayıverdi.</p>

    <p class="Temel-Paragraf">Bu iki yılı bütün imparatorluk Avrupa seferine hazır­lanmakla geçirmişti. Büyük Han, egemenlik sınırlarını kar­­şı gelinmez bir güçle genişletmek için bu süre içinde yoğun bir hazırlığı gerekli görmüştü. Bu onun en büyük emeli, en büyük hayaliydi: Yenilgi bilmeyen süvarilerini dalga dalga salacak, en uzak sınırlarına kadar bütün dünyayı zaptedecek ve dünyanın gerçek hâkimi, efendisi ola­caktı. Bozkırların hükümdarına bu korkunç kararı al­dı­ran işte bu hükmetme ve kudret tutkusu, en büyük, en güçlü olma hastalığı idi. İşte bundan dolayı bütün imparatorluk, uçsuz bucaksız Asya topraklarındaki bütün milletler demir yumrukla sindirilmiş, barışa kavuşturulmuş, bütün insanlar, şehirlisi göçebesi, zengini yoksulu, istisnasız herkes bu şeytanca tutku için ça­lışıyordu. Yeni yeni topraklar zaptetmeye, başka başka mil­letleri boyunduruk altına almaya doymayan bir susamışlık, bir tutku idi bu. İşte bu yüzden herkes tek bir şey için çalışı­yordu: Cengiz Han’ın savaşçılarını çoğaltmak, gücünü art­tırmak, mükemmel hâle getirmek. Yer altından çıkarılan ve silah yap­­­maya yarayan her şey, bütün yaratıcı güçler, istilâ için, Cengiz Han’ın Avrupa üzerine yapacağı büyük saldırı için değerlendiriliyor, bunun için çalışıyorlardı. Zenginliği göz kamaştıran o ülkelerde her savaşçı için akıl al­maz gani­met vardı. Gür, koyu yeşil ormanlar, otları hay­vanların boy­nuna kadar çıkan verimli ovalar vardı. Kımız desen, su gibi akıyordu o ülkelerde... Ateş püsküren sancakların altında sefere katılan herkesi, gücün sağlayacağı büyük zevkler, mutluluklar bekliyordu. Zaferden, zaferin sağlayacağı mut­luluktan herkes payını bol bol alacaktı. Saldıracaklar, yene­cekler ve egemen olacaklardı: Büyük Han’ın emri bu idi ve bu emir yerine getirilecekti...</p>

    <p class="Temel-Paragraf">Cengiz Han büyük bir teşkilatçı, son derece ihtiyatlı ve açık görüşlüydü. Avrupa seferine hazırlanırken her şeyi bütün ayrıntılarıyla düşünmüş, hesaplarını yapmıştı. Ordu­sunu harekete geçirmeden önce arazi hakkında, yollar ve en uygun geçitler hakkında bilgileri casuslardan, düşman ara­sında bulunan kaçaklardan, döneklerden, ker­van getirip gö­türenlerden, hacılardan, gezgin dervişlerden, Uygur, Çinli, Acem ve Arap tüccarlardan alıyordu. Ordularını saldırtaca­ğı ülkelerin örf ve âdetlerini, din­lerini, geleneklerini, usta­lıklarını, nasıl yaşadıklarını da öğreniyordu. Kendisi okur-yazar olmadığı için bütün bunları aklında tutuyor ordunun her hareketinde neyin yararlı, neyin zararlı olacağını hesaba katıyordu. Bunları bilmek, savaş yapmadan ilerlerken çok önemliydi, şarttı. En başta da disiplin geliyordu. İşte bunlar­dı başarının şartları. Cengiz Han gevşekliği, tembelliği ba­ğışlamazdı ve hiç kimse, hiçbir şey onun kararına, amacına engel ola­mazdı.</p>

    <p class="Temel-Paragraf">İşte bu dönemde, stratejisini tam olarak belirlediği bir zamanda, o güne kadar tarihte benzeri hiç görülmemiş bir buyruk çıkardı: Ordu ile birlikte gelecek kadınların çocuk doğurmalarını yasakladı. Savaşçıların karıları ve çocukları, ayrı kafileler hâlinde onların peşinden gelirdi. Bu, şartların doğurduğu bir zorunluk, bir eski gelenek idi. Çünkü aşiret­ler arasında ardı-arkası kesilmeyen savaşların olduğu dö­nemlerde, obalarda savunmasız kalan kadınlar ve çocuklar düşmanın saldırısına uğrar, kılıçtan geçirilirdi. Bu öç alma saldırısında önce hamile kadınlar öldürülür, böylece soyla­rının kökü kazınmış olurdu. Ama zamanla durumlar değişti, eskiden hiç bitmeyen iç savaşlar, bozkır imparatorluğunun kubbesi altında birleşme sağlanınca sona erdi ya da iyice azaldı.</p>

    <p class="Temel-Paragraf">Cengiz Han da gençliğinde, henüz <span class="Metin--ci--talik char-style-override-9">Temuçin</span> olarak anıl­dı­ğı yıllarda, komşu aşiretlerle amansız savaşlarda bu­lun­muş, bunun acısını da pek acı bir şekilde çekmişti: Bir baskın düzenleyen Merkitler, onun sevgili karısı Börte’yi ka­çırmışlardı. İşte bundan dolayı Han olur olmaz, ilk iş ola­rak kardeş kavgalarına son vermeye çalıştı. Buna hiç izin vermedi, zaaf göstermedi. Çünkü kardeş kavgası dev­letin gücünü sarsıyor, bütünlüğü bozuyordu.</p>

    <p class="Temel-Paragraf">Yıllar geçti, yavaş yavaş, ailelerden oluşan kafilelerin savaşçı eşlerinin peşinden gitmelerine gerek kalmadı, ama gelenek sürüyordu. Fakat kadınlar orduya yük oluyor, ayak bağı oluyor, askerî harekâtı güçleştiriyorlardı. Özellikle de hücuma geçince ve nehirleri aşmak zorunda kaldıkları za­man baş belâsı oluyordu kadın ve çocuklar. İşte bunun için Büyük Han, savaşçı eşlerinin peşinden gelen ve kadınlar­dan oluşan tümenlerde, doğumları yasakladı. Bu yasak, Av­rupa seferi zaferle sonuçlanıncaya ka­dar devam edecekti. Buna, seferin başlamasından bir buçuk yıl önce karar ver­mişti:</p>

    <p class="Temel-Paragraf">- Batı ülkelerini egemenliğimiz altına aldıktan sonra, atlarımızı durduracak, yere ayak basacağız. O zaman ka­dın­lar istedikleri kadar çocuk doğurabilirler. Ama o güne kadar tümenlerde çocuk dünyaya geldiğini asla duymak istemiyo­rum!</p>

    <p class="Temel-Paragraf">Cengiz Han böylece, askerî zaferler uğruna, doğa ka­nunlarını zorluyor, Tanrı’nın gücüne gidecek şekilde dav­ranmış oluyordu.</p>

    <p class="Temel-Paragraf">Onun bu buyruğuna ne halk arasında, ne ordu içinde hiç kimse karşı çıkmadı, karşı çıkmayı aklından bile geçir­medi. O zamanlar Cengiz Han’ın kudreti doruk noktada idi ve böyle bir güç hiç görülmemişti. Onun için, o güne kadar hiç duyulmamış bu şaşılacak emir karşısında, herkes ağzını bile açmadan boyun eğdi. Zaten itaat etmeyenler acımadan öldürülürlerdi.</p>

    <p class="Temel-Paragraf">Avrupa seferine çıkışlarının onyedinci günüydü. On­dan önceki günlerde olduğu gibi, Büyük Han o gün de apay­rı duygular içinde, coşkular içindeydi. Dışarıdan bu hâli hiç belli olmuyordu. Büyük adamlara yakışır şekilde ağırbaşlı, ciddi idi. Herkesten uzakta, dinlenmeye çekilen bir şahin idi sanki. Ama içinden coşuyor, seviniyor, şarkılar söyleyip şi­irler yazıyordu:</p>

    <p class="Temel-Paragraf"></p>

    <p class="Temel-Paragraf">(...)</p>

    <p class="Temel-Paragraf"><span class="Metin--ci--talik char-style-override-9">Gö</span><span class="Metin--ci--talik char-style-override-9">kyüzü bulutlarla dolu yine</span></p>

    <p class="Temel-Paragraf"><span class="Metin--ci--talik char-style-override-9">Han çadırım sağlam, korunaklı.</span></p>

    <p class="Temel-Paragraf"><span class="Metin--ci--talik char-style-override-9">Geceleri rahat uyumamı</span> <span class="Metin--ci--talik char-style-override-9">sağlayan</span></p>

    <p class="Temel-Paragraf"><span class="Metin--ci--talik char-style-override-9">Bozkurtlarım etrafımda pervane.</span></p>

    <p class="Temel-Paragraf"></p>

    <p class="Temel-Paragraf"><span class="Metin--ci--talik char-style-override-9">Han tahtıma beni siz çıkardınız,</span></p>

    <p class="Temel-Paragraf"><span class="Metin--ci--talik char-style-override-9">İşte yine seferdeyim, ortası</span><span class="Metin--ci--talik char-style-override-9">ndayım yolun,</span></p>

    <p class="Temel-Paragraf"><span class="Metin--ci--talik char-style-override-9">Sağ olun bozkurtlarım, sağ olun!</span></p>

    <p class="Temel-Paragraf"></p>

    <p class="Temel-Paragraf"><span class="Metin--ci--talik char-style-override-9">Karda, kışta, gişelerde, boralarda,</span></p>

    <p class="Temel-Paragraf"><span class="Metin--ci--talik char-style-override-9">İlikleri donduran soğuklarda,</span></p>

    <p class="Temel-Paragraf"><span class="Metin--ci--talik char-style-override-9">İç</span><span class="Metin--ci--talik char-style-override-9">im rahat, yüreğim dingin...</span></p>

    <p class="Temel-Paragraf"><span class="Metin--ci--talik char-style-override-9">Korku bilmez bozkurtlarım yanımda yine</span></p>

    <p class="Temel-Paragraf"><span class="Metin--ci--talik char-style-override-9">Otağımın çevresinde pervane.</span></p>

    <p class="Temel-Paragraf"><span class="Metin--ci--talik char-style-override-9">Her gece uyanı</span><span class="Metin--ci--talik char-style-override-9">ktınız, hep vardınız</span></p>

    <p class="Temel-Paragraf"><span class="Metin--ci--talik char-style-override-9">Han tahtıma beni siz çıkardınız.</span></p>

    <p class="Temel-Paragraf"></p>

    <p class="Temel-Paragraf"><span class="Metin--ci--talik char-style-override-9">Kargaş</span><span class="Metin--ci--talik char-style-override-9">acı, kışkırtıcı düşmanın kıpırtı</span><span class="Metin--ci--talik char-style-override-9">sını,</span></p>

    <p class="Temel-Paragraf"><span class="Metin--ci--talik char-style-override-9">Kayın sadakların şakırtısın</span><span class="Metin--ci--talik char-style-override-9">ı duyar duymaz,</span></p>

    <p class="Temel-Paragraf"><span class="Metin--ci--talik char-style-override-9">Şimşek gibi bir hızla atıldınız savaşa,</span></p>

    <p class="Temel-Paragraf"><span class="Metin--ci--talik char-style-override-9">Ay ışığında u</span><span class="Metin--ci--talik char-style-override-9">çar gibi at sürdünüz,</span></p>

    <p class="Temel-Paragraf"><span class="Metin--ci--talik char-style-override-9">Sizi yöneten kağanınızı alı</span><span class="Metin--ci--talik char-style-override-9">p ortanıza</span></p>

    <p class="Temel-Paragraf"><span class="Metin--ci--talik char-style-override-9">Avınızı sürüp götürdü</span><span class="Metin--ci--talik char-style-override-9">nüz...</span></p>

    <p class="Temel-Paragraf"></p>

    <p class="Temel-Paragraf"><span class="Metin--ci--talik char-style-override-9">Hey benim tahtımın keskin dişli bekçileri!</span></p>

    <p class="Temel-Paragraf"><span class="Metin--ci--talik char-style-override-9">Beni hiç terketmeyen boz yeleli kurtlarım hey!</span></p>

    <p class="Temel-Paragraf"><span class="Metin--ci--talik char-style-override-9">Yine sizinleyim.. hep vard</span><span class="Metin--ci--talik char-style-override-9">ınız,</span></p>

    <p class="Temel-Paragraf"><span class="Metin--ci--talik char-style-override-9">Han tahtıma beni siz çıkardınız.</span></p>

    <p class="Temel-Paragraf"><span class="Metin--ci--talik char-style-override-9">İşte yine seferdeyiz, Batı’yı fethe</span> <span class="Metin--ci--talik char-style-override-9">gidiyorum,</span></p>

    <p class="Temel-Paragraf"><span class="Metin--ci--talik char-style-override-9">Bu fetih yolunda, bugün, burada size,</span></p>

    <p class="Temel-Paragraf"><span class="Metin--ci--talik char-style-override-9">Bir kerre daha yürekten ‘Sağ ol!’ diyorum.</span></p>

    <p class="Temel-Paragraf"></p>

    <p class="Temel-Paragraf">Yüksek sesle söylenecek olsa bu dizeler yayılır giderdi. -Cengiz Han içini dökecek, dışa açılacak bir insan değildi-Ama, sabahtan akşama kadar at üstünde olduğu günlerde, bu kadarcık lüksü çok görmüyordu kendisine.</p>

    <p class="Temel-Paragraf">Bu sevincin, bu huzurun birinci nedeni, onyedi günden beri o beyaz bulutun, gökyüzünde, tam onun tepesinde dur­masıydı. Nereye gitse, nereye yönelse, bulut da o tarafa geli­yor, başının üzerinden hiç ayrılmıyordu. Kim inanırdı bu­na! O serseri, hemen o saat, orada, saygısızlığı, densizliği yüzünden öldürülebilirdi. Böyle bir davranış düşünce hâlin­de kalsa bile bağışlanmazdı. Ama o tuhaf adam öldürülme­mişti. Demek kader böyle istiyordu.</p>

    <p class="Temel-Paragraf">Seferin ilk gününde, tümenler, konvoylar, sürüler, bü­yük yağışlar sırasında yağan nehirler gibi Batı’ya doğru ak­tığı zaman, gün ortasında, Cengiz Han at değiştirmişti. At değiştirirken başını şöyle bir havaya kaldırınca, beyaz, kü­çük bir bulut görmüştü havada. Ama, yavaş yavaş süzülen, belki de tepesinde dimdik duran o küçük buluta hiçbir an­lam verememişti. Gökyüzünde böyle ayrı düşüp süzülen bulutlar az görülür şeylerden değildi.</p>

    <p class="Temel-Paragraf">Cengiz Han, kendisini uzaktan izleyen kezekul ve ya-savullarla yoluna devam etti. Kendi düşüncelerine dalıyor, arada bir çepçevre ufka göz gezdiriyor, dünyayı fethe çıkan binlerce askerinin hareketini dikkatle izliyordu. Bun­lar ona yürekten bağlı idiler, onun planlarını uygulamak, emirlerini yerine getirmek için yanıp tutuşuyorlar­dı. Sanki insan değil de, dizgin tutan elinin parmaklarıydılar. Aslında onların da her biri onun kadar güçlü ol­mak istiyorlardı içlerinden.</p>

    <p class="Temel-Paragraf">Gözlerini bir daha gökyüzüne çevirdi ve ayni bulutu yine tepesinde gördü. Ama bu defa da hiç önem vermedi. Onun dünyayı fethetme niyetiyle emrindeki atlıların git­ti­ği yöne giden bir bulut arasında nasıl bir ilgi, ilişki olabileceği­ni düşünmedi bile. Her şeyden önce ayağını bastığı yere bakması gerekirken bulutlara niçin bakacaktı, orada ne gö­recekti ki?! Ordu yoluna devam ediyordu. Açı­lıp yayılıyor, kara bir kitle gibi arazinin çevresini, tepelerini, vadilerini kaplıyordu. Atların toynaklarından, arabaların tekerleklerinden tozlar kaldırarak aştıkları yo­lu -belki bir daha hiç görmemek üzere- geride bırakıyordu. Bütün bunlar sadece Han’ın keyfi içindi. Onbinlerce insan onun teşvikiyle, on­dan esinlenerek, onun dinmek bilmeyen şan, şeref ve kudret tutkusunu tatmin için, ta­li­me gider gibi gidiyordu onun gös­terdiği yöne.</p>

    <p class="Temel-Paragraf">Akşam yaklaşıyor ve onlar hâlâ yürüyordu. Az sonra hava kararınca duracaklar, durdukları yerde konaklayacak­lar ve ertesi gün yine devam edeceklerdi yollarına.</p>

    <p class="Temel-Paragraf">Konak yerindeydiler. Şimdi, Han ve maiyeti için Han soyundan olanlara özgü yurtlar kurulmuştu ve bunlar be­yaz kubbeleriyle tâ uzaktan görülüyor, ayırd ediliyordu. Cengiz Han’ın görkemli otağının üzerinde, kenarları ko­yu kırmızı şeritli siyah bir sancak dalgalanıyordu. Altın sırmalarla ipek üzerine işlenmiş, ağzından burnundan so­luk yerine alev püsküren bir ejderha da vardı sancağın üzerinde. Kezekullar, atlet yapılı bu muhafızlar, Han’larını gözden ayırmıyor, kuş uçurtmuyorlardı çevrelerinde.</p>

    <p class="Temel-Paragraf">O akşam bir şölen verilecekti. Şölenden sonra Cengiz Han noyanları, yani savaşçı prenslerini toplayacak, ilk gün­kü yürüyüşün bir değerlendirmesini yapacak ve ertesi gün için planlarını kararlaştıracaklardı. Han, büyük seferin dile­diği gibi başlamasından memnun ve keyifliydi ve bundan dolayı o akşam noyanlarına bir ziyafet vermeyi düşünmüş­tü. Önce onları dinleyecekti. Sonra hepsi susunca, çıt çıkar­madan dikkat kesilince, o başlayacaktı ko­nuş­maya. Dünya­nın dört bucağını ilgilendiren iradesini, buyrultusunu bildi­recekti. Dikkatle, saygıyla dinlenecekti sözleri. Onun sözle­ri, yüzyıllara meydan okuyan bir güç idi. Ondan sonra, o gün coşup eğlenmeyi yasaklayacaktı. Çünkü ruhunu birdenbire bir sıkıntı kaplamış, kafası ka­rışmıştı. Kendini toparlaması, duygu ve düşüncelerini bir noktada toplaması gerekiyordu. Bakın niçin gerek görüyordu buna...</p>

    <p class="Temel-Paragraf">Duraklayacakları yere yaklaşırken, artık iyice tanıdığı o küçük bulutu bir kez daha, yani üçüncü kez görmüş, kalbi kafesinden çıkacakmış gibi atmaya başlamıştı. İçini inanıl­maz bir kuşku doldurmuş, soğuk bir ürperti geçirmiş, bastı­ğı yerin titrediğini görmüş ve düşmemek için atının yelesine tutunmak zorunda kalmıştı. O güne kadar böyle bir şey hiç gelmemişti başına. Ötüken’de, Gök-Tanrı’nın insanlara oturmaları, imparatorluklarına merkez yapmaları için ver­dikleri, dünyanın sarsılmaz temelini oluşturan o toprakta, onu böyle soluğu kesilecek kadar şaşırtan bir şey olmamıştı. Onun dökülen bunca kandan sonra katılaşmış ruhunu, kor­kunç karakterini, dünyada hiçbir şeyin böyle çökertebilece­ği ya da yüceltebileceği düşünülemezdi. Bir kocakarı gibi düşmemek için atının yelesine yapışması kadar da gururunu kıracak hiçbir şey olamazdı... Bu imkânsızdı. Hiç olmazsa, kardeşi Bekter’i bir okla vurup öldürdüğü ve pek gerilerde kalmış o günden bu yana böyle bir şeyin olması mümkün görülmüyordu. (Kardeşi Bekter’i bir balık yüzünden arala­rında çı­kan kavga sonunda öldürmüştü ama, asıl neden bu değildi. Daha o yaşta iken, bir kurt gibi koku alma, sezme yetisi ile o, gelecek için, dünya için, ikisinden birinin faz­la olduğunu hissetmişti). Böylece o, var olabilmenin an­la­mını ve şartını anlamış görünüyordu ki bu da kaba kuvvet idi. İyi­ce emindi ki ancak kuvvetle herkese baş eğ­dirir, diz çöktü­rür, alçaltır ve toz hâline getirebilirdi. İs­terse karşısında taş olsun, bir ağaç ya da vahşi, yırtıcı bir hay­van olsun, ancak kuvvetle üstesinden gelebilirdi onun. Zavallı ölümlülerin lâfı olmazdı. Kuvvet kuvveti kı­rınca, olağanüstü olan de­ğersiz kalır, görkemli olan acı­nacak hâle düşerdi. İşte bun­dan bir sonuç çıkarıyordu: Bü­kebildiğin, ezip yok edebildi­ğin şeyin hiçbir önemi yok­tur. Baş eğip diz çökenler, galibin insafına kalmışlardır. Ancak budur hakkettikleri. Dünyanın temel düzeni, asıl kuralı da buna dayanıyordu...</p>

    <p class="Temel-Paragraf">Ama ‘GÖK’ başka idi. Zaman zaman Himalayalı bir din adamının ya da kitap satıcısının, ‘Gök’ için, öncesiz ve sonrasız (ezelî ve ebedî) olan Gök-Tengri için söyledikleri­ni dinlemişti. Evet, Büyük Han’ın ulaşamadığı, gü­cünün yetmediği tek varlık ‘Gök’ idi. Tanrı’yı simgeleyen Göğü, hiçbir şey korkutamaz, hiçbir kuvvet, hiçbir ordu onu yene­mezdi. Öyleyse ‘O’na tapılır, O’na dua edilirdi. İnsanların yazgısını, âlemlerin hareketini belirleyen O idi. Himalaya­lar’dan gelen ve büyü kitapları satanlar da böyle diyordu. İş­te bunun için, bütün ölümlüler gibi Cengiz Han da, insanlığı demir yumrukla yönetmesine yar­dım için yalnız Gök-Tanrı’ya yakarıyor, yalnız O’ndan yardım di­liyor ve O’na kur­banlar sunuyordu. O gezici bil­gelerin de söyledikleri gibi, Evren’de, Ay altında birçok dünya varsa, <span class="Metin--ci--talik char-style-override-9">‘Gök’</span> bütün bunla­rın tek elden yönetimini niçin Cengiz Han’a ve onun soyun­dan gelenlere vermesin? Yeryüzünde bunun için ondan da­ha yeteneklisi, da­ha lâyığı var mıydı? Daha güçlüsü var mıydı? Zaman geç­tikçe Büyük Han, Ulu Gök-Tengri’den, şimdiye kadar hiç kimsenin cesaret edemediği bir şeyi iste­meye hak buluyordu kendinde: Milletlere hükmetmek için sınırsız bir güç! Dünyanın bir tek efendisi olmalıydı, bu da ancak bü­tün ötekilere baş eğdiren, onlara egemenliğini ka­bul ettiren kişi olabilirdi! Gök-Tengri onun fetihlerine, dev­letinin büyümesine, yayılmasına hiçbir engel çıkarmamak­la lütuf göstermemiş miydi? Öyleyse ‘Gök’ ona özel bir de­ğer veriyordu, insanların bilinmeyen üstün kuvvetleri de ondan yanaydı. Bütün girişimlerinde hiçbir zarar gör­me­miş, hep başarılı olmuştu. Oysa çelik ve ateş arasında kala­rak geçtiği ülkelerde her türlü belâ gelebilirdi başına! Ama, bunca çığırtkanlık, öfkeli düşmanların bunca bağırıp çağır­ması, onun kudretinin artmasına engel olamamış, korku sa­lan ününe en ufak bir gölge düşürmemişti. Tam aksi olmuş­tu. Ne kadar lânetlense, Gök Tengri’ye yönelerek onu ne ka­dar kargışlasalar ve inleseler, o da onları o kadar küçük gö­rüyor, meydan okuyordu. Bazen korkunç kuşkulara kapıl­dığı, Gök Tanrı’nın gazaba gelip bütün şimşekleri üzerine salacağı korkusunu duyduğu günler de olurdu. Böyle za­manlarda Büyük Han, tebasını biraz dinlendirir, onlara so­luk aldırır, Gök-Tanrı’nın çıkardığı güçlüklere hak verir, hatta yaptıklarına pişman olurdu. Ama şimdi Gök-Tanrı hiçbir hoşnutsuzluk, gazab belirtisi göstermiyordu, ondan sınırsız lût­fu­nu esirgemiyordu. O ise, kumar oynar gibi git­tikçe da­ha büyük tehlikelere atılıyor, gittikçe daha açık meydan okuyor ve bunu Gök-Tanrı’nın adaleti sayıyor ve O’nun sabrını sınıyordu. Ama Gök-Tanrı hep sabırlıydı! Bundan da her şeyi yapmasına izin verildiği sonucunu çıka­rıyor, yıllar geçtikçe, Gök-Tanrı’nın onu özellikle seçtiğine, Tanrı’nın oğlu olduğuna inancı pekişiyordu.</p>

    <p class="Temel-Paragraf">Ancak masallarda bulunan böyle bir şeye inanmasının nedeni, büyük şölen ve şenlik günlerinde, ata binmiş yır­cıla­rın (ozanların) kalabalık arasında dolaşarak ve onun ‘Gök’te doğduğunu, Göğün çocuğu olduğunu söyleyerek kollarını yukarı kaldırmaları, kutsal varlık olarak kutlamaları değil­di. Bu yırcıların yaptıkları basit bir dalkavukluktan başka bir şey olamazdı. Hayır, o böyle bir sonucu kendi hayat tec­rübesinden, yaptığı işlerden çıkarıyordu; Ulu ‘Gök’ onu bü­tün girişimlerinde destekliyor, koruyorsa, bu, onun iradesi­ne uygun, onunla uyumlu hareket etmesinden idi. Başka bir deyişle o, yeryüzünde Gök-Tanrı’nın temsilcisiydi, onun buyruklarını yerine getiriyordu. Ve Gök-Tengri de tıpkı onun gibi yalnız kuvvete, kuvvetin gösterilmesine, kuvveti elinde tutana değer ve önem veriyordu...</p>

    <p class="Temel-Paragraf">Böyle olmasa, bazen pek tuhaf, pek olağandışı gördü­ğü kendi durumunu nasıl açıklayabilirdi: O, yoksul bir aile­nin yetim bir çocuğu idi. Ailesi, bilinmeyen çok eski çağlar­dan beri avcılıktan, çobanlıktan başka bir şey yapmamıştı. O ise coşkulara kapılmış bir şahin gibi yükselmişti; başdön­dürücü bir hızla, dünyaya korku salan bir şan ve şöhretin do­ruğuna çıkmıştı, bütün dünyaya egemen olma iddiasınday­dı... Tarihte benzeri görülmemiş böyle bir güce ulaşmasını başka türlü nasıl açıklayabilirdi? Gencecik iken yapmayı umduğu en iyi şey at hırsızlığı idi ve hayata böyle atılmıştı. Bugünkü duruma nasıl geldiğinin cevabı açıktı: Genç Te­muçin’in atından başka bir şeyi yoktu. Eğer mavi ‘Gök’ün, Gök-Tengri’nin yardımı olmasaydı, altın işlemeli ejderha­ların süslediği sancakların altında nasıl at koştururdu? Nasıl <span class="Metin--ci--talik char-style-override-9">Cengiz Han</span> olur, Han çadırının altında nasıl tac giyer, Han tahtına nasıl ku­rulurdu?!</p>

    <p class="Temel-Paragraf">Bütün bunlar Asyalı bu hanın, Gök-Tanrı’nın lûtfunu kazandığını gösteriyordu ve şimdi de bunu doğrulayan söz götürmez bir kanıt daha vardı! O gezici kâhinin haber verdi­ği harika bulut, işte orada, başının üzerinde durup duruyor, onu hiç terketmiyordu! Oysa bunu muştulayan kâhin az da­ha canından olacaktı... Ama söyledikleri olmuştu, doğru­lanmıştı. O beyaz bulut, ‘Gök’ten, Göğün Oğlu’na bir mesaj idi. Rızasını, lûtfunu belirten bir işaret, gelecekte büyük za­ferler kazanacağını bildiren bir vaad idi.</p>

    <p class="Temel-Paragraf">Binlerce ve binlerce askerin hiçbiri böyle bir mucize­nin gerçekleşmekte olduğunu aklına getirmiyor, hiç kimse bulutu farketmiyor, tek başına duran o bulutun oraya nere­den geldiğini, niçin geldiğini kimse merak etmiyordu. İşleri güçleri yoktu da gökyüzünde bulutları mı seyredecekler­di?... Yalnız o, dünyayı fethe çıkan ordusunun başındaki Bü­yük Han biliyordu bunu. Bu görüntünün büyük anlamını yalnız o anlıyor, bu inanılmaz tahmini yalnız o yapıyor ve buna şaşıp kalıyor, bazen kesin bir inanca, bazen de kuşku­lara kapılıyordu. İçine kuşku düştüğü zamanlarda, bu göz­lemini ve düşüncelerini başkasına söyleyip söylememeye karar veremiyordu. Ya bu sırrını açıkladıktan sonra bulut birdenbire kaybolursa?... Bü­yük Han’ın aklını yitirdiğini dü­şünmezler miydi? Sonra yine bir güven geliyordu: Hiç se­bepsiz durmuyordu o bu­lut başının üzerinde, birdenbire kaybolup gitmezdi. Gök-Tanrı’nın ona bir işaretiydi bu. Böyle düşününce de neşeleniyor, içi sevinçle doluyordu. Kanatlanmış gibi oluyor, ne zekâ ve kavrayışından şüphe ediyordu, ne ye­nil­mez­li­ğinden ne de Batı’yı fethedeceğin­den. O zaman, kan ve ateşle “Dünya İmparatorluğu” kurma hayaline, bu eme­line, daha iyi satılarak rahatlıyordu. İşte bu ruh haliyle devam ediyordu yoluna. O eski tutkusuna, hiç dinmeyen daha büyük kudret sahibi olma hırsına büs­bütün kapılıyordu. Ne kadar çok şey elde ederse etsin daha da ço­ğunu istiyordu.</p>

    <p class="Temel-Paragraf">Ve günler geçiyordu.</p>

    <p class="Temel-Paragraf">Gökyüzündeki beyaz bulut kaybolmamıştı. Her bakış­ta onu başının üzerinde, hep ayni biçimde görüyordu Cengiz Han. Ak yeleli, kara kuyruklu ünlü atı Küba’ya biniyordu. Attan anlayanlar, böyle bir atın ancak bin yıl­da bir ve çok büyük bir talih eseri olarak dünyaya geldiğini söylüyorlar­dı. Onun gibi güzel yürüyen bir at yoktu. Çok hızlı koşan bir yarış atı değildi ama, yorulmak nedir bilmezdi. Rahvan gi­dişliydi. Belli bir tempoda, çok düzenli ve hiç sarsmadan yürüyordu. Sağnağın kuru toprağa sızması gibiydi yürüyü­şü. Böyle bir at, ağzında gem olmasa, gemi çekilmese, yor­gunluktan düşünceye kadar, son nefesine kadar, ayni tem­poda giderdi. Eski zamanlarda bir ozanın dediği gibi, böyle bir hayvanla yola çıkan bir insan, kendini ölümsüz sanabi­lirdi...</p>

    <p class="Temel-Paragraf">Cengiz Han memnundu, mutluydu. Hiçbir zaman ken­­dini bu kadar güçlü hissetmemişti. Bir an önce harekete geç­mek için sabırsızlanıyor, sanki yorulmak bilmeyen Kuba o imiş gibi, sonu gelmeyen koşuyu yapan o imiş gibi, nehirler gibi akmak, atını dörtnala sürüp gitmek istiyordu.</p>

    <p class="Temel-Paragraf">Evet, at ve binicisi tam bir uyum içindeydiler. Birinin gücü ötekinde yankılanıyordu. Binicinin at üzerindeki du­­ruşu da yırtıcı, avcı bir kuşa benziyordu: Alçarak boylu, sağlam oturuşlu, yanık yüzlüydü. Güvenle, gururla ba­­sıyor­du üzengiye. At üstünde değil de tahtında oturuyordu sanki. Dimdik, başı yukarıda, çıkık elmacık kemikli yüzünde ve kenarları kırışık gözlerinde bir dinginlik, rahatlık vardı. Ki­şiliğiyle, görünümüyle, sayısız askerden oluşan ordusunu şan ve zafere götüren bir kumandandı o...</p>

    <p class="Temel-Paragraf">Cengiz Han’a fetih tutkusu ve fatih mizacı veren özel bir neden de başının üzerinden ayrılmayan bu beyaz bulut idi. Bir sembol, onu bekleyen büyük görevin, yüce yazgının bir tacı gibi duruyordu başının üzerinde o bulut. Bu bakım­dan her şey birbirini tamamlıyordu: Bulut, gökyüzü... En önde, hep Cengiz Han’ın yakınında bulunması gereken san­cak dalgalanıyordu. Birbirinden güçlü, heybetli üç bayrak­tar yürüyordu önde. Yağız atlarının üzerinde, bu şerefli gö­rev onlara verildiği için pek mağrur idiler. Ortadaki, sancak gönderini tutuyordu. Öbür ikisi, mızraklarını ufka doğru uzatmış, onu aralarına almışlardı. İpek ve altın sırmalarla iş­lenmiş kara zeminli sancak, rüzgârda dalgalanıp şaklaya­rak, Büyük Han’ın yolunu açı­yordu. Sancağın üzerinde, ağ­zından alevler çıkan ejderha canlıydı sanki: Atılmaya hazır­dı, azgın, kızgın bir devenin yuvalarından fırlamış gözleri gibiydi gözleri. Her şeyi görüyor, rüzgârın savurmasıyla her tarafa dönüp bakıyor, gerçekten canlıymış gibi görünü­yordu...</p>

    <p class="Temel-Paragraf">Büyük Han, yorulmak bilmeden, sabahın erken saatle­rinden başlayarak yönetiyordu harekâtı. Noyanları her ta­raftan at koşturup geliyor, bilgi veriyor ve sonra Han’ın emirlerini alarak ve atını yine dörtnala sürerek birliklerinin başına dönüyorlardı. Sonbahar yağmurları başlamadan, en büyük engeli oluşturan İdil kıyılarına bir an önce ulaşmalıy­dılar. Oraya vardıkları zaman büyük soğukları, nehrin kas­katı buz tutmasını bekleyecek, sonra da onu aşıp kutsal he­deflerine doğru yollarına devam edeceklerdi: Batı’nın fethi hedefine.</p>

    <p class="Temel-Paragraf">İlk günkü yürüyüş akşamın ilerleyen saatlerine kadar sürdü. Akşam karanlığı başlarken batmakta olan güneşin yumuşak eğimli tatlı ışınları altında uzayan bozkır, dünya­nın uçsuz-bucaksızlığını gösteriyordu onlara. Yarısı ufka gömülmüş kızıl güneşin ışınlarıyla aydınlanan ve renklenen engin ovada, binlerce ve binlerce atlıdan oluşan alaylar sıra sıra ilerliyordu. Her birlik kendi yürüyüş alanı içinde kalı­yor, hepsi batan güneşe doğru akıp gidiyor ve sisler arasında yitip giden dereleri andırıyorlardı. Yorgun atlar, ancak ge­ceyi geçirmek için durdukları zaman kurtulacaklardı binici­lerinden ve koşumlarından.</p>

    <p class="Temel-Paragraf">Ama, sabah erkenden, öküz derisinden yapılmış bü­yük davullar gümbürdeyecek, orduyu harekete çağıracaktı. Onbinlerce insanı uyandırıp harekete geçirmek hiç de kolay bir şey değildi. Askerler, çevredeki bütün kamplarda hü­küm süren gürültü patırtıyı yatıştırmak, düzeni sağlamak için büyük çaba gösteriyorlardı.</p>

    <p class="Temel-Paragraf">O saatte Büyük Han çoktan kalkmış olurdu. Her za­man ilk kalkan o oluyor, o sonbahar şafağında, çadırının çevresinde aşağı yukarı gidip gelerek ayaklarını açıyor, ak­­şam aklına gelen fikirler üzerinde düşünüyordu. Sonra bazı emirler veriyor, kulakları delercesine gümbürdeyerek sa­vaşçılarını at binmeye çağıran davulları dinliyordu.</p>

    <p class="Temel-Paragraf">Ve davullar devam ediyordu gümbürdemeye. Davul­ların her sabah gürlemesi yalnız uykudan uyandırmak için değildi. Başka anlamı da vardı bu gürlemelerin. Cengiz Han, o büyük sefere katılan herkesi böyle uyarıyor, böyle dürtüp canlandırıyordu. Buyurucu, sarsılmaz iradeli Cengiz Han, davul gürlemeleriyle kapalı kapıları açıyor, uyukla­yanların bilincine giriyor, onları, her şeyi unutturarak kendi iradesine bağlıyordu. İnsanlar uykudayken onun iradesi dışına çıkıyorlardı. Uyku, yararsız, zararlı, tehlikeli bir zaman ve bir yer idi. Uyanır uyanmaz onları o bağımsızlıktan çı­karmalı, çekip almalı, gerçekle, yani kayıtsız şartsız itaat al­tında oldukları gerçeğiyle yüzyüze getirmeli, görevlerini yapmaları için harekete geçirmeliydi.</p>

    <p class="Temel-Paragraf">Büyük Han, her sabah bu davul seslerini dinlerken, bir böğürmeyi de duyar gibi olur, soğuk bir ürpertiyle yü­re­ği küt küt atar, çok uzaklarda kalan bir olayı hatırlardı: Henüz yeni yetme bir genç iken, hemen yakınında birbirlerine gi­ren iki boğanın yeri göğü inleterek tokuştuklarını, direnen toynaklarıyla tozu dumana kattıklarını görmüştü. Herhalde bu amansız dövüşten etkilenmiş, büyülenmiş olarak (ayrın­tıları hatırlamıyordu) birden savaş ya­yını kapmış, sadağın­dan bir ok çekerek kardeşine nişan almış ve böğrüne sapla­mıştı oku. Birkaç gün önce, nehirde yakaladıkları bir balık yüzünden kavga etmişlerdi kardeşiyle. Yarı uykuda olan kardeşi Bekter, canhıraş bir çığlık atarak yerinden fırlamış, sonra da kendi kan gölünde boğularak ölmüştü. Ve Temuçin (O zaman o, Ye­sügey Bagatır’ın yetim çocuğu Temuçin’den başka bir şey değildi) yaptığından ürkerek, dağa kaçmıştı. Orada, uzun uzun, monoton bir sesle inlemiş, yakınmış ve durmadan davul çalarken, aşağıda annesi Hoelün (Alangua) Hatun evlat yitirme acısıyla saçını başını yoluyor, katile lanetler okuyordu. Bazı adamlar atlarına binip peşinden git­tiler, ellerini kollarını sallayarak ve bağırarak ona bir şeyler söylediler, ama o hiçbir şey duymuyordu. Çünkü hiç dur­ma­dan çalıyordu davulunu... Peşinden gidenler, ne­dense, yanı­na yaklaşmadılar ve o, sabaha kadar hiç dur­madan güm güm davul çalmaya devam etti...</p>

    <p class="Temel-Paragraf">Yüzlerce davul gümbürtüsü onun savaş narası, vahşi acımasızlığının bir simgesi, peşinden gelenlere, kalkıp be­­lirlenen hedefe geçmeleri için bir buyruk hâline gelmişti. Hedef, dünyanın fethi idi. Adamları onunla dünyanın tâ öbür ucuna gidecek, insan olsun, hayvan olsun, duyma-işit­me yetisi olan her canlı, savaş davullarının vurduğunu du­yup titreyecekti. Davulların gümbürtüsüyle, gizli emelleri­nin, düşüncelerinin ayrılmaz tanığı olan küçük beyaz bulut da titreyecekti davul sesleriyle. Üzerinde canlı gibi duran, atılmaya hazır ve ağzından kızıl alevler püsküren ejderhalı Han sancağı da bu borada, bu kasırgada hışır hışır dalgalanı­yordu.</p>

    <p class="Temel-Paragraf">Ah, ne güzeldi sabahlar!</p>

    <p class="Temel-Paragraf">Cengiz Han, akşamları da henüz uykuya yatmadan ön­ce çadırından çıkıp çevreye bir göz atardı. Uzayıp giden en­gin ovada yer yer kızıl kamp ateşleri yanıyordu. As­kerî bi­rimlerin yerleştikleri yerde olduğu gibi, refakatçi alayların, konvoyların kamp yerlerinde, sürülerin yayıldığı ovalarda çobanların konakladığı yerde, uzun uzun beyaz dumanlar çıkıyordu gökyüzüne. O saatlerde herkes et suyundan çor­basını içiyor, koca kazanlardan çıkardıkları iri et parçalarını iştahla atıştırıyordu. Et kokusu, aç do­laşan bozkır hayvanla­rının ağzını sulandırıyor, onları obanın yakınlarına kadar çekiyor, şurada burada bu hayvanların gözlerinin parıltısı görünüp kayboluyordu. Ü­zün­tü veren, dokunaklı iniltiler de duyuluyordu uzaktan uzağa.</p>

    <p class="Temel-Paragraf">Sonra, çok geçmeden, ordu derin bir uykuya dalıyor­du. Yalnız arada sırada nöbetçilerin, bekçilerin bağırmaları duyuluyordu ki, bu, geceleyin de hayatın düzen ve disiplin içinde geçtiğini gösteriyordu. Böyle olmalıydı: Onun dün­yaya hükmetme planına hizmet için herkes tam bir itaat ve uyum içinde çalışmalı, böyle davranmalıydı. Böyle zaman­larda Cengiz Han, sarhoş gibi oluyor, kudret hırsı dinmiyor, yatışmıyor, fetihler arttıkça daha da artıyor ve bundan kaçı­nılmaz olarak bir tek sonuç çı­kıyordu ortaya: Yararlı olan, yalnız onun emelini gerçekleştirmek için çalışan, canla-başla buna katkıda bulunan idi. Ötekilerin yaşamaya hakları yoktu.</p>

    <p class="Temel-Paragraf">İşte, Sarı-Özek’te verilen ölüm cezasının sebebi de bu idi. Ve bu, ilginç bir efsane olarak yüzyıllar sonra Abu­ta­lip tarafından kaleme alınmıştı. Abutalip Kuttubayev bunu ka­leme almakla kendisi için en büyük felâketi hazırlamış ol­du...</p>

    <p class="Temel-Paragraf"></p>

    <p class="Baslik-Orta"><span class="Yildiz char-style-override-7">*</span></p>

    <p class="Temel-Paragraf"></p>

    <p class="Temel-Paragraf">Bir gece, üç atlıdan oluşan bir grup sağ kanat tümenin­de devriye geziyordu. Askerî kampların gerisinde, re­fa­katçi kafilelerin, yılkı çobanlarının ve her türlü hizmet için bulu­nanların kampları da vardı. Devriyeler bir göz atmak için o kamplara da gittiler. Asayiş yerindeydi. Gün­­lük yürüyüşten yorgun düşen insanlar çadırlarında ho­rul horul uyuyorlardı. Işıl ışıl yıldızların altındaki sivri tepeli bu çadırların yanında yakılmış ateşler de sönmeye yüz tutmuştu. Çevrede karan­lık ve sessizlik hüküm sürüyordu. Üç atlı denetleme turunu tamamlamış, atlarının gemini çekip durmuş, konuşuyorlar­dı. Kumandanları ol­du­ğu anlaşılan yüzbaşı rütbesinde, iri boylu, kalpaklı ola­nı, alçak bir sesle:</p>

    <p class="Temel-Paragraf">- Tamam, dedi, haydi siz gidin, dinlenin, ben burada durup son bir kez göz atacağım çevreye.</p>

    <p class="Temel-Paragraf">İki devriye uzaklaştı. Yüzbaşı ise olduğu yerde, en kü­çük seslere kulak kabartarak bir süre etrafına bakındı. Son­ra atından inerek, hayvanı yularından tutup, saraç, silah yapı­mı ve dikiş işleriyle uğraşan gezici işliklerin (atöl­yelerin) ve öteki arabaların yanından usulca geçerek, ötekilerden ayrı, tâ kenarda duran bir çadıra doğru yürüdü. Kulakları kirişte, başı eğik yürüyordu. Ay ışığından da saklanarak gölgede ilerliyor, ama zaman zaman açığa çıkınca, gözleri ve peşin­den ağır ağır gelen atının sağrısı parlıyordu.</p>

    <p class="Temel-Paragraf">Yüzbaşı Erdene, kenardaki o çadıra yaklaştı. Orada onu bir bekleyen vardı. Bekleyen kadın, başına bir örtü alıp çadırın kapısına çıktı.</p>

    <p class="Temel-Paragraf">Saybanu!<a class="footnote-link" href="#footnote-237-4" id="footnote-237-4-backlink">****</a> dedi Erdene kısık bir sesle. Sonra da me­rakla: “Durum nasıl?” diye sordu.</p>

    <div class="footnote">
      <p class="Dipnot"><a class="footnote-anchor" href="#footnote-237-4-backlink" id="footnote-237-4">****</a><span class="Dipnot--talik char-style-override-8">Saybanu:</span> Selam, merhaba (Moğolca).</p>
    </div>

    <p class="Temel-Paragraf">Her şey yolunda, her şey iyi geçti Tanrı’ya şükür! Korkulacak bir şey yok, seni sabırsızlıkla bekliyor, çok isti­yor seni görmeyi! diye fısıldadı kadın.</p>

    <p class="Temel-Paragraf">Bende onu görmek için yanıp tutuşuyorum zaten. Sanki kasıtlı yapıyormuş gibi bizim noyan süvarileri say­mak istedi ve ben de üç günü atların arasında geçirmek zo­runda kaldım!</p>

    <p class="Temel-Paragraf">Sıkma canını Erdene, burda olsan ne yararın olurdu zaten?</p>

    <p class="Temel-Paragraf">Kadın başını sallayarak böyle fısıldadıktan sonra ekle­di: Önemli olan her şeyin çok iyi, çok kolay geçmesidir. En küçük bir bağırma, bir ses çıkarmadı, her acıya sabırla kat­landı kadıncağız. Sabahleyin onu üstü örtülü bir arabaya yerleştirdim. Doğrusu hayran kalınacak bir karın var Erde­ne. Ama ben ne desem boş. O talih kuşu, gelip eline konan o atmaca, her zaman seninle olacak. Şimdi oğluna bir ad bul­man gerekiyor.</p>

    <p class="Temel-Paragraf">Tengri (Tanrı) kabul etsin bu sözlerini Altın! Ben ve Togulan sana sonsuza kadar gönül borçlusu, teşekkür borç­lu kalacağız. Evet, şimdi bir ad bulmamız gerek.</p>

    <p class="Temel-Paragraf">Atın yularını kadına verdi.</p>

    <p class="Temel-Paragraf">Hiç endişe etme Erdene, ne kadar gerekirse o kadar beklerim burada. Hadi git, Togulan seni bekliyor.</p>

    <p class="Temel-Paragraf">Yüzbaşı kendini toparlamak ister gibi bir süre bekledi. Sonra çadırın ağır keçe kapısını kaldırıp içeri girdi. Orta yerde küçük bir ateş yanıyordu. Bu ateşin zayıf, sol­gun ışığında sevgili Togulan’ını gördü. Dip tarafta, omuz­larına bir samur kürk örtmüş oturuyordu. Sağ eliyle usul usul, küçü­cük bir beşik sallıyordu. Beşiğin üzeri bir pike ile örtülmüş­tü.</p>

    <p class="Temel-Paragraf">Erdene, buradayım! dedi kadın alçak bir sesle. Sonra sözünü düzeltir gibi tekrarladı: Biz buradayız!</p>

    <p class="Temel-Paragraf">Yüzbaşı, acele ile sadağını, yayını, kılıcını çıkarıp ka­pının yanına fırlattı, kolları kendisine uzanan kadınına yak­­laştı, diz çöktü. Yüzünü karısının yüzüne değdirdi. Baş­ları­nı birbirlerinin omuzlarına koyarak uzun süre öy­lece kaldı­lar. Bütün dünya üzerlerine eğilmiş, onları örtüyordu sanki. Bu çadırın dışında kalan ve büyük seferle ilgili her şey anla­mını, gerçekliğini yitirmişti: Şimdi ö­nemli olan yalnız on­lardı, bu macerada onları birleştiren duygu idi. Bir de, üç gün önce doğmuş beşikteki o küçük yaratık.</p>

    <p class="Temel-Paragraf">Sessizliği Erdene bozdu:</p>

    <p class="Temel-Paragraf">Nasılsın? Kendini nasıl hissediyorsun? dedi heyeca­nı­nı güçlükle bastırarak. Senin için çok korktum!</p>

    <p class="Temel-Paragraf">Karısı loşlukta gülümseyerek cevap verdi:</p>

    <p class="Temel-Paragraf">Her şey iyi geçti, geride kaldı. Olup biteni düşünme. Bizim küçükten haber sor sen bana. Çok gürbüz, sapasağ­lam, memelerime öyle asılıyor ki! Sana çok benziyor, çok benzediğini Altın da söylüyor.</p>

    <p class="Temel-Paragraf">- Göster onu bana Tolugan, biraz bakayım yüzüne.</p>

    <p class="Temel-Paragraf">Tolugan, iki-üç adım attı. Beşiğin örtüsünü açmadan önce kulak kabartarak çevreyi dinledi. Çıt çıkmıyordu çev­­rede.</p>

    <p class="Temel-Paragraf">Genç yüzbaşı, kendinden bir şeyler, bir çizgi görmek için uzun uzun bebeğin yüzüne baktı. Bir süre dalıp gitti. Belki ilk kez dünyaya gelmek gibi ebedî bir kutsallığı anla­yarak dalıp gidiyordu böyle. Herhalde bunun için olacak, kelimelerin üzerine basa basa şöyle dedi:</p>

    <p class="Temel-Paragraf">- Artık hep seninle olacağım Togulan, bana ne olursa olsun, hep seninle kalacağım. Çünkü sen bana bu oğulu ver­din.</p>

    <p class="Temel-Paragraf">Benimle mi kalacaksın? Ah bu doğru olabilseydi! de­di. Sen bu çocukla bir ruh göçünün gerçekleştiğini mi söyle­mek istiyorsun? Tıpkı Buda’da olduğu gibi mi? Onu emzi­rirken ben de düşündüm bunu. Daha üç gün öncesine kadar olmayan bu bebeği kucağımda tutuyor ve o­nun sen olduğu­nu, ruhunun ona göçtüğünü düşünüyordum. Şimdi sen de ayni şeyi mi düşünüyorsun?</p>

    <p class="Temel-Paragraf">Evet, ama pek ayni değil, kendimi Buda ile karşılaştı­ramam tabiî.</p>

    <p class="Temel-Paragraf">Karşılaştırma, sen Buda değilsin, sen benim ejder-hamsın... Evet, ben seni bir ejderha olarak görüyorum... Kim­se bilmiyor ama, sancakların üzerine işlediğim ejder­halar aslında sensin, hepsi seni simgeliyor onların... Bazen rüyamda da görüyorum: Onları işliyorum ve sonra can­­­lanı­yorlar. Ama gülme! O zaman onları kucağıma alı­yorum, se­ninle birleşiyor ve uçuyor, uçuyoruz... Ejderha beni kaçırıyor, onunla beraber uçuyorum, en tatlı anlar onlar. O sensin. Sen hep düşümdesin, bazen insan olu­yor­sun, bazen ejderha. Uyandığım zaman hangisine ina­nacağımı bilemiyorum. Daha önce de söyledim bunu sa­na Erdene, biliyorsun, sen benim pek yaman, pek güçlü ejderhamsın. Hiç şaka etmiyo­rum, doğru söylüyorum. Sancakların üzerine işlediğim sen­sin, ejderhaya göçen ru­hun! Demek ki ben bir ejderha do­ğurdum...</p>

    <p class="Temel-Paragraf">Bu seni memnun ediyorsa öyle olsun, ama şimdi beni dinle Togulan...</p>

    <p class="Temel-Paragraf">Kısa bir süre sustuktan sonra devam etti: “Madem ki şimdi bir oğlumuz var, artık geleceği düşünmeliyiz. Ama önce sana bilmen gereken bir şeyi söyleyeceğim, zaten bili­ yorsun ama yine de söylemek istiyorum: Hep sensiz yaşa­dım, sensiz oluyorum. En çok korktuğum şey asla sa­vaşta ölmek değil, sensiz olmaktır. Birliklerle sefere çı­kar­ken her zaman senin eksikliğini duyma hissimi yitirmekten korku­yor, bu hissi yitirmemem, hep yanımda olman için bir çare düşünüyordum. Buna bir çare bulamadım. Ama bu özlemi­min bir kuşa ya da başka bir hayvana, herhangi bir canlı var­lığa dönüşsün, onu seninle bırakayım, hep seninle kalsın di­ye hayal ediyordum. Bugün anlıyorum ki oğlum işte bu has­retten doğdu ve hep senin yanında olacak.</p>

    <p class="Temel-Paragraf">Ama ona daha bir ad koymadık. Ne ad vereceğimizi düşündün mü?</p>

    <p class="Temel-Paragraf">Evet, dedi subay, eğer sen de uygun görüyorsan ona <span class="Metin--ci--talik char-style-override-9">Kunan</span> adını vermek istiyorum.</p>

    <p class="Temel-Paragraf">Kunan!</p>

    <p class="Temel-Paragraf">Evet.</p>

    <p class="Temel-Paragraf">Olur elbet. İyi bir ad bu Kunan: “Yarış Tayı”!...</p>

    <p class="Temel-Paragraf">Evet, güçlü, genç bir yarış atı. Fırtına gibi savrulan kara yelesi, kurşun gibi ağır toynakları olan bir yarış atı.</p>

    <p class="Temel-Paragraf">Togulan bebeğin üzerine eğildi:</p>

    <p class="Temel-Paragraf">- Dinle yavrum, baban sana adını söyleyecek!</p>

    <p class="Temel-Paragraf">Ve Erdene söyledi:</p>

    <p class="Temel-Paragraf">Senin adın Kunan, anladın mı yavrum? Adın Ku­nan!</p>

    <p class="Temel-Paragraf">O ânın yoğun coşkusu ile bir süre sustular. Gece ses­sizdi. Yalnız yakın obalardan birinden bir köpek havlaması ve uzaklardan uzun uzun bir at kişnemesi duyuluyordu: Bel­ki bu at, gecenin ortasında, doğup büyüdüğü dağları, orala­rın lezzetli, iri otlarını, güneşin, kendi cinslerinin sağrılarını parlatarak doğuşunu hatırlıyordu... Şimdi bir adı olan kü­çük, küçücük insan ise mışıl mışıl uyuyordu, belki yazgısı da uykudaydı, ama yakında uyanacaktı...</p>

    <p class="Temel-Paragraf">Genç subay, güçlü parmaklarıyla sıvazladığı bıyıkla­rını bırakarak ve içini çekerek konuşmaya devam etti:</p>

    <p class="Temel-Paragraf">Ben yalnız çocuğumuzun adını değil, başka bir şey daha düşündüm Togulan: Sen burada onunla kalamazsın.. Anlıyor musun, burada kalamazsın! Bir an önce git­mek ge­rek.</p>

    <p class="Temel-Paragraf">Gitmek mi?</p>

    <p class="Temel-Paragraf">Evet Togulan, ne kadar çabuk davranırsak o kadar iyi olur.</p>

    <p class="Temel-Paragraf">Elbette ben de düşündüm bunu. Ama nasıl ve nereye? Hem sonra, sen ne olacaksın?</p>

    <p class="Temel-Paragraf">Beraber gideceğiz.</p>

    <p class="Temel-Paragraf">Beraber mi? Ama bu mümkün olamaz Erdene!</p>

    <p class="Temel-Paragraf">Beraber gideceğiz, başka çaresi yok.</p>

    <p class="Temel-Paragraf">Ne söylediğini iyi düşün, sen bir tümen subayısın!</p>

    <p class="Temel-Paragraf">Evet, ciddi ciddi düşündüm bunu.</p>

    <p class="Temel-Paragraf">Nereye kaçar da kurtulursun Büyük Han’ın elinden? Ondan kaçıp kurtulabileceğin hiçbir yer yoktur dünyada, aklını başına topla Erdene!</p>

    <p class="Temel-Paragraf">Her şeyi ayrıntıları ile düşündüm ben. Sakin sakin dinle beni. İşin başında durum daha elverişliyken, pazarla­rında serserilerin dolu olduğu şehirlerde bulunduğumuz za­manlarda kaçabilirdik, kaçmadık. O zaman da söy­lemiştim sana: Kıyafet değiştirelim, yabancı kılığına girelim, kalaba­lığın, gezginlerin arasına karışıp dünyanın bir yerlerine gi­delim...</p>

    <p class="Temel-Paragraf">Ama nereye gidebiliriz Erdene? diye inledi Togulan. Dilediğimiz gibi yaşayabileceğimiz neresi var ki? Tanrının elinden kurtulmak Büyük Han’ın elinden kurtulmaktan da­ha kolay. Biliyorsun, zaten bu yüzden kaçamadık, aşkımız ve korkumuz arasında sırrımızla yaşamaya karar verdik: Sen kelleni vermeden ordudan ayrılamazsın, ben ise mutlu­luğumu yitirmeden seni bırakıp gidemem! Şimdi de bir yavrumuz var...</p>

    <p class="Temel-Paragraf">Umutsuz, bitkin bir halde bir süre sustular. Sonra Er­dene düşüncesini söyledi:</p>

    <p class="Temel-Paragraf">Bazıları utanılacak davranışları, suçları yüzünden şe­refsizce kaçıyor ve ihanetlerinin bedelini ödüyorlar. Biz ise, Tanrı bize bir çocuk verdiği için kaçacağız ve canımızla ol­sa bile bunun bedeli ödenecektir. En ufak bir umut, bir mer­hamet bekleyemeyiz. Büyük Han verdiği em­ri asla kaldır­maz. Kaçmamız gerek. Vakit varken kaçmamız gerek To­gulan. Tek çare bu. Hayır, başını öyle sallama, gerçekten başka çıkış yolu yok. Mutluluğun da, mutsuzluğun da kökü birdir: Birine sahip olduk, şimdi ötekini göğüslemeye hazır olalım. Gitmeliyiz.</p>

    <p class="Temel-Paragraf">Seni anlıyorum Erdene, dedi kadın yavaş bir sesle. Elbette haklısın. Yalnız kendi kendime, ölmenin mi, yaşa­manın mı daha iyi olacağını soruyorum. Kendi hayatımdan söz etmiyorum. Seninle çok mutluydum ve kendi kendime şöyle diyordum: Gerekirse hayatımı feda ederim, ama senin bana verdiğini asla öldürtmem. Aptallık mı, akıllılık mı bi­lemem, ama elim kalkmadı...</p>

    <p class="Temel-Paragraf">Kendine işkence etmeyi bırak, böyle düşünme! “Ya­şamak mı, ölmek mi?” Henüz doğmamış yavruyu feda et­mek, kurban etmek istemedik. Ve işte şimdi çocuğumuz var, onun için yaşamamız gerekiyor. Kaçıp kurtulmalı ve yaşamalıyız. Bu çocuğu ikimiz de istedik.</p>

    <p class="Temel-Paragraf">Kendimi düşünmüyorum Erdene, benim düşündü­ğüm başka. Söyle bana Erdene, eğer beni cezalandırırlarsa, seni ve oğlunu sağ bırakırlar mı?</p>

    <p class="Temel-Paragraf">Böyle konuşma Togulan, beni böyle üzme! Mesele de bu zaten. Sen bana asıl kendini nasıl hissettiğini söyle. Yola dayanabilir misin? Bir araba ile gideceksin, Altın da seninle gelecek, o buna hazır. Ben de atla yanınızda gidece­ğim, gerekirse sizi...</p>

    <p class="Temel-Paragraf">Ne söylersen yaparız, yeter ki beraber olalım, yan­ya­na olalım...</p>

    <p class="Temel-Paragraf">İkisi birden eğilip bebeğe baktılar ve bir süre yine ses­siz kaldılar. Sonra Togulan sordu:</p>

    <p class="Temel-Paragraf">Altın, ordunun yakında Cayık<a class="footnote-link" href="#footnote-237-5" id="footnote-237-5-backlink">*****</a> nehrine ulaşacağını duymuş birilerinden, doğru mu?</p>

    <div class="footnote">
      <p class="Dipnot"><a class="footnote-anchor" href="#footnote-237-5-backlink" id="footnote-237-5">*****</a><span class="Dipnot--talik char-style-override-8">Cayık nehri:</span> <span class="Dipnot-Normal char-style-override-8">Yayık nehri. Bugün ‘Ura!’ adıyla bilinen nehir.</span></p>
    </div>

    <p class="Temel-Paragraf">Evet, iki gün sonra o nehre ulaşacağız, artık çok yak­laştık oraya. Yarından itibaren sulak, çalılık bir bölgeye ge­leceğiz ki bu da ormana yaklaştığımızı gösteriyor. O zaman Cayık kıyısına da ulaşmış olacağız.</p>

    <p class="Temel-Paragraf">Büyük bir nehir midir Cayık?</p>

    <p class="Temel-Paragraf">Evet, İdil’e kadar karşılaşacağımız en büyük nehir­dir o.</p>

    <p class="Temel-Paragraf">Derin mi?</p>

    <p class="Temel-Paragraf">Hem de nasıl! Hızlı aktığı yerden atlar geçemez, ama kolları daha sığ.</p>

    <p class="Temel-Paragraf">Demek çok derin ve durgun akışlı?</p>

    <p class="Temel-Paragraf">Genel olarak ayna gibi düzdür, ama bazı yerleri tehli­keli. Biliyor musun benim çocukluğum o yerlerde geçti. Biz oralıyız. Bütün şarkılarımız da oradan gelir, orayı anlatır ve biz geceleri, ay ışığında söyleriz şarkılarımızı.</p>

    <p class="Temel-Paragraf">Hatırlıyorum, dedi kadın dalgın gözlerle, bu şarkılar­dan birini bana söylediğini hatırlıyorum. Onu hiç unutma­dım. Sevgilisinden ayrılan genç bir kızın kendini Ca­yık su­larına atarak intihar ettiğini anlatıyordu o şarkı.</p>

    <p class="Temel-Paragraf">Evet, çok eski bir şarkıdır o.</p>

    <p class="Temel-Paragraf">Erdene, beyaz ipek üzerine şöyle bir nakış işlemeyi düşünüyorum: Sular çekilmiş, sadece küçük dalgacıklar hâlinde akıyor, kıyısında doğa güzel, kuşlar, kelebekler var, ama genç kız görünmüyor, çünkü o acıya dayanamamış. O acı hikâyesi olan nehri aşan herkes oradan geçerken o hü­zünlü şarkıyı hatırlasın, duyar gibi olsun diye işleyeceğim o nakışı.</p>

    <p class="Temel-Paragraf"></p>

    <p class="Temel-Paragraf">- İki gün sonra göreceksin o nehri. Şimdi beni iyi dinle Togulan.. yarın akşam için hazır olmalısın. Benim yedek bir atla geldiğimi görür görmez, hangi saat olursa olsun, be­şiği alıp çıkacaksın. Hiç oyalanma. Sizi daha bugünden çok uzaklara götürmek islerdim ama, buraları avuç içi gibi düm­düz, bozkırda saklanacak hiçbir yer yok, üstelik şimdi gece­leri dolunay var. Araba ile, görünmeden pek uzağa gideme­yiz. Peşimize düşecek atlılar hemen yakalar bizi. Ama daha ileride, Cayık nehrine yaklaşınca arazi değişiyor, makiler başlıyor. Orada görünmeden gitmek daha kolay olur...</p>

    <p class="Temel-Paragraf"></p>

    <p class="Temel-Paragraf">Daha uzun bir süre çadırda oturup konuştular. Bazen susup geleceğin onlara neler hazırladığını, üçünün nasıl bir kadere sürükleneceklerini düşündüler. Az sonra bebek de uyandı: Kımıldamaya, ınga ıngaa sesler çıkarmaya başladı. Togulan onu hemen kucağına aldı, hafifçe yana dönerek göğsüne bastırdı. O güzel göğüslerini nasıl ateşli ateşli öpü­yordu Erdene! Ne kadar kaygan, parlak göğüslerdi! Erdene onları içinden yaban ördeğinin yuvarlak göğsüne benzetir­di. Şimdi ise ana göğsü olmanın, süt dolu olmanın yeni ren­gini almışlardı. Erdene kaçamak bir göz attı karısının me­melerine. Heyecanlanmış, ayni zamanda şaşırmıştı. Sonra hiçbir şey söylemeden başını döndürdü. Şu son günlerin uzaması için nelere katlanmazdı ve bu günleri geçirmek ne kadar zordu. Sonunda olan olmuş, doğanın kendi kanunları­na uygun bir süre içinde bir yavruya kavuşmuşlardı: Şimdi o bir baba, Togulan ise bir anne idi. Oğullarını, annesi kendi sütü ile besliyordu. Doğanın kanunu böyleydi. Ottan ot çı­kar, canlıdan canlı çıkardı. Bu doğa yasasına, kendi kapris­leriyle yalnız bir adam, yalnız bir kişi karşı çıkıyor, onu dur­durmak istiyordu...</p>

    <p class="Temel-Paragraf">Bebek, şapur şupur emiyordu anasının memesini. O güzel ördek göğüslü memeyi emerek karnını doyurmuştu.</p>

    <p class="Temel-Paragraf">Ne kadar çekiştiriyor, nasıl da zevkli! diye söylendi kadın neşe ile. Çok güçlü, hiç bırakmak istemiyor!...</p>

    <p class="Temel-Paragraf">Sonra, Erdene’ye taş atar gibi devam etti: Gerçekten sana benziyor bizim Kunan, küçük ejderhamız.. benim bü­yük ejderhamın oğlu! Aa, bak gözlerini açtı, bak Erdene, bak! Gözleri senin gözlerin, burnu, dudaklarıyla tıpkı sen...</p>

    <p class="Temel-Paragraf">Elbette bana benziyor, elbette, dedi baba Erdene gu­rurla. Ona bakarken birini hatırlıyor, birini tanıyorum...</p>

    <p class="Temel-Paragraf">Ne demek “birini”? diye şaşırdı Togulan.</p>

    <p class="Temel-Paragraf">Kendimi yani, beni tabiî!</p>

    <p class="Temel-Paragraf">Biraz kollarına alsana onu. Hafif, küçücük bir yu­muk.. küçük bir tavşan gibi...</p>

    <p class="Temel-Paragraf">Yüzbaşı çocuğu kucağına aldı, ama pek beceriksizdi bu konuda. O güçlü ellerini nasıl kullanacağını, çocuğu na­sıl tutacağını bilemiyordu. O savunmasız küçük vücudu bü­yük bir dikkatle kucakladı, daha doğrusu göğsüne, kalbine yaklaştırdı. Mutluluk içinde gülüyor, o güne kadar bilmedi­ği ve şimdi keşfedip öğrendiği o şefkat duyusu ile yavrusu arasında da bir benzerlik arıyordu. Heyecandan titreyen bir sesle:</p>

    <p class="Temel-Paragraf">Biliyor musun Togulan, dedi, ellerimde tuttuğum şey bir tavşancık değil de kendi kalbim sanki.</p>

    <p class="Temel-Paragraf">Bebeğin uykusu gelmişti, gözlerini yumdu ve daldı. Şimdi subay, birliğinin bulunduğu yere dönmeliydi.</p>

    <p class="Temel-Paragraf">Sonbahar gecesinin ilerleyen saatlerinde o sevgili ça­dırdan çıkmak zorunda kalan Yüzbaşı Erdene, başını kal­dı­­rıp gökyüzündeki Ay’a baktı. Ay, solgun ışığını Sarı-Özek üzerine yayıyordu. Yüzbaşı dışarı çıkınca kendisini yalnız, yapayalnız hissetti. Oradan hiç ayrılmamayı, Togulan’ın ve oğlunun yanına dönmeyi, ne kadar isterdi. Uçsuz bucaksız bozkır gecesinden gelen esrarlı sesler onu büyülemişti. Bü­tün bu insanların kaderlerini Büyük Han’ın amaçlarına bağ­lamış olmasını pek anlamıyor, daha doğrusu üzücü, tehlike­li buluyordu. Onun Batı’yı fet­­hetmesine hizmet için hayat­larını ortaya koyan bu insanlar güvenlik içinde değillerdi: Her an, her şey, sadece bir çocuğun dünyaya gelmiş olması bile, hayatlarının yok olmasına yeterdi. Kendisini Dünya­nın Efendisi’ne bağlayan şey ise doğaya aykırı idi. Bu bağlı­lık şu anda, karısının, oğlunun ve kendi hayatının selametiy­le bağdaşmıyordu. Bundan çıkan tek sonuç da besbelliydi: Kaç­mak, uzaklaşmak ve çocuğun hayatını kurtarmak...</p>

    <p class="Temel-Paragraf">Az ileride hizmetçi kadın Altın onu bekliyordu. Sefer heybesinden çıkardığı arpayı ata yedirmekteydi kadın...</p>

    <p class="Temel-Paragraf">Nasıl, oğlunu gördün mü? dedi Altın neşe ile.</p>

    <p class="Temel-Paragraf">Gördüm Altın, sağ ol.</p>

    <p class="Temel-Paragraf">Bir ad verdin mi ona?</p>

    <p class="Temel-Paragraf">Evet, Kunan adını verdim.</p>

    <p class="Temel-Paragraf">Kunan, güzel bir ad.</p>

    <p class="Temel-Paragraf">Evet, Tanrı razı olsun! Bak Altın, şu anda sana söyle­mem gereken çok önemli bir şey var. Sen benim için bir abla gibisin. Togulan ve bebeğimiz için de Tanrının bize gön­derdiği gerçek bir anasın. Sen olmasaydın bu seferde bir arada olamazdık, ayrılık acısına, o dayanılmaz acıya katlan­mak zorunda kalırdık. Hatta -kimbilir- birbirimizi bir daha hiç görmemesiye yitirmiş olurduk.. onun için sana minnet­tarım...</p>

    <p class="Temel-Paragraf">Seni anlıyorum, dedi Altın, şimdiye kadar görülme­miş, duyulmamış bir maceraya attın kendini!</p>

    <p class="Temel-Paragraf">Arkasına dönüp kulak kabarttıktan sonra devam etti:</p>

    <p class="Temel-Paragraf">Tanrı yardımcı olsun. Evet, bütün güçlükleri anlıyo­rum. Sen, yüzbaşı, bu büyük, bu yenilmez orduda, binlerce askerin başına geçen bir kumandan, bir noyan olabilirdin, şan şeref içinde geçirirdin ömrünü. O zaman da sen ve ben, şu anda olduğu gibi konuşamazdık birbirimizle. Sen bir su­baysın, ben ise bir köle. Her şey apaçık. Ama sen kalbinin sesini dinledin ve ayrı bir yol tuttun. Ben atınla ilgilenmek zorundayım. Togulan’a da hizmet edeceğim ve bunun için buradayım. Zaten ona bütün kalbimle bağlanmış bulunuyo­rum. Güzel, çok iyi bir kız o. Tanrı’nın özenip yarattığı bir kız. Buna inanıyorum... Evet, evet çok, çok güzel bir kız ama benim asıl söylemek istediğim bu değil: Onun ellerinde tıl­sımlı bir güç var, hüner var. Herkes eline bir yumak ip, bir parça kumaş geçirebilir, ama hiç kimse onun kadar güzel nakış işleyemez, güzel resim yapamaz. Bunu çok iyi biliyo­rum. Onun işlediği ejderhalar bayrakların üzerinde canlı gi­bi duruyor, hareket ediyor, onun işlediği yıldızlar gökyü­zün­deki yıldızlar gibi ışıldıyor. İşte bunun için onda Tanrı vergisi bir yetenek var, diyorum. Tanrı vermiş ona bu eşsiz sanat gücünü, becerisini. Gitmeye karar verirseniz ben de sizinle geleceğim. Kendi başına dayanamaz bu koş­turmaya. Daha yeni doğum yaptı!</p>

    <p class="Temel-Paragraf">- İşte asıl konu bu, Altın. Yarın, gece yarısına doğru, harekete hazır olmalısınız. Togulan ve sen, çocuğu alıp ara­baya bineceksiniz. Ben de atla yanınızda olacağım. Cayık ırmağının bataklık yerlerine doğru gideceğiz. Sabahleyin epeyce uzaklaşmış, saklanmış olacağız. Peşimize düşecek atlılar bataklıkta izimizi bulamazlar. Daha son­ra yolumuza devam edeceğiz.</p>

    <p class="Temel-Paragraf">Biraz sustular. Sonra, Erdene atına binerken, eğilip, Altın’ın kupkuru elini öptü. Tanrı göndermişti bu küçük ka­dını onlara. Kadın yıllarca Çinliler’in elinde tutsak kal­mış, sonra da Cengiz Han’ın kafileleri arasında yaşlanıncaya ka­dar hizmetçilik yapmıştı. Bir bakıma o, Cengiz Han’ın gü­rültülü, tantanalı seferine katılan herhangi bir kadından farksızdı. Ama, yeni, tehlikeli bir maceraya atılacakları şu anda tek dayanakları, tek güvenleri olacaktı bu kadın. Erdene, bu yolda ondan başka hiç kimseye güvenemeyeceğini çok iyi biliyordu. Bu dünyada, bu yolda ondan başka hiç mi hiç kimseye güvenemezdi! Korkunç naralarla savaşa atılan onbinlerce silahlı askerin ara­sında, yalnız bu yaşlı kadın onunla beraber, ondan ya­na olabilirdi. Ve öyle olacaktı.</p>

    <p class="Temel-Paragraf">Gecenin ilerleyen saatinde, alnındaki nişanesi yıldız biçiminde olan Akyıldız adlı atına binen Erdene, uyuyan as­kerleri uyandırmamak, açık ordugâhta bulunanların ve öte­ki kafilelerin dikkatini çekmemek için dikkat ediyor, yavaş yavaş giderken yarını düşünüyor ve yeni doğan ma­sum yav­rusuna yardım etmesi için Tanrı’ya dua ediyordu. Aslında her doğan çocuk Tanrı’nın iradesine, buyruğuna bir işaretti. Buna göre, bir gün insan görünümünde Tanrı’nın kendisi de görünecek ve insanın nasıl olması gerektiğini gösterecekti. Ama Tanrı, ‘GÖK’ idi, bir Gök-Tengri idi. Ulaşılmaz, ucu bucağı olmayan Gök! Herkesin yazgısını yalnız o belirler, kimin doğacağını, kimin yaşayacağını yalnız o bilirdi.</p>

    <p class="Temel-Paragraf">Atının üzerinde yavaş yavaş ilerleyen Yüzbaşı Erde­ne, bakışıyla yıldızlı gökyüzünü tümüyle kucaklamaya çalı­şıyor, can ve gönülden dua ediyor, Gök’ten yazgısının ne ol­duğunu soruyordu. Ama Gök susuyordu. Yalnız, iyice yük­selen Ay, mora çalan ışığını, belli belirsiz, Sarı-Özek bozkı­rına yaymaya devam ediyordu: Gecenin sırlarına ve derin uykulara gömülmüş bulunan bozkırlara...</p>

    <p class="Temel-Paragraf"></p>

    <p class="Baslik-Orta"><span class="Yildiz char-style-override-7">*</span></p>

    <p class="Temel-Paragraf"></p>

    <p class="Temel-Paragraf">Sabahleyin davullar yine gümbür gümbür çalmaya başladı: Kalkın, silahlanın, atları eyerleyin, arabaları yükle­yin, harekete hazırlanın!.. diyordu davullar. Büyük Han’ın, yenilmez güçteki Han’ın uyarısıyla, bozkırların armadası yola koyulmuştu.</p>

    <p class="Temel-Paragraf">Batı seferine çıkışlarının onyedinci günü idi. Sarı-Özek bozkırlarının büyük bir bölümü, aşılması en zor bölü­mü, şimdi gerilerde kalmıştı. Bir, bilemediniz iki gün sonra, Cayık ırmağının suladığı topraklar çıkacaktı karşılarına. Sonra yol onları İdil’e kadar götürecekti. Dünyayı ‘Batı’ ve ‘Doğu’ olarak ikiye ayıran işte bu büyük İdil ırmağı idi.</p>

    <p class="Temel-Paragraf">Ayni düzenle ilerliyorlardı: En önde, güçlü yağız atla­rıyla sancaktarlar; sonra, belli bir mesafeden kezekul ve ma­iyetinin izlediği Cengiz Han geliyordu. Ak yeleli, kara kuy­ruklu, rahvan yürüyüşlü sevgili atı Kuba, düzgün bir tempo ile devam ediyordu yoluna. Ve Cengiz Han, arada bir kim­seye belli etmeden gökyüzüne bakıyor, gururlanıyor, içten içe coşuyordu: Ayrılmaz yoldaşı küçük beyaz bulut hep ora­daydı. O nereye giderse o da oraya geliyordu. Karada ise, onun büyük ordusunu oluşturan, silahlı silahsız insan seli Batı’ya, Batı ufuklarına doğru bir lav gibi akıyor, akıyordu. Hava, kuduran bir denizin uğultularıyla doluyordu sanki. İnsanlardan oluşan bu lav, sayısız atlar, sayısız konvoylar, silahlar, malzemeler, sürüler, onun gücünün somut örneğiy­di ve onun tutkusundan doğmuş, onun amacına yöneltilmiş­ti. Eyerin üzerinde gu­rurla oturduğu o anda yalnız bir şey düşünüyordu ve basit bir ölümlünün aklına pek nadir gelen bir düşünceydi bu: Dünyaya tek başına egemen olmaktı dü­şündüğü. Gelecekte yeryüzünün en kudretlisi, tek gücü ola­cak, yüzyıllar yüzyıllar süren bir gücü yerleştirecekti ve bu aşılmaz güç o öldükten sonra da devam edecekti. Öldükten sonra da o yönetecekti dünyayı! Nasıl olacaktı bu? Vakit ge­çirmeden en büyük, en sağlam kayalarla bir anıt diktirecek, buyruklarını o taşlara yazdıracaktı. Bu kaya-anıtlar yeryü­zünde dimdik durdukça Dünya ona itaat edecekti. O anda Büyük Han’ın düşündüğü bunlardı işte. Bengitaşlar diktirip üzerine fikirlerini kazıtınca ölümsüzlüğe kavuşmuş olacak­tı. Bunu, büyük bengitaşlarla yüzyıllar ve yüzyıllarca yaşa­mak fikrini hiç aklından çıkaramıyordu. Bu ebedî anıt-kayaları bu kış idil kıyılarında bir yere diktirmeye karar verdi. İdil kıyısına varıp nehrin iyice donması için bekleyecekleri günlerde kurultayı toplayacaktı. Bilgelere, bütün bilim adamlarına ve din adamlarına ebedî kudret, ebedî egemen­lik için, herkesin hayran kalacağı fikirlerini açıklayacaktı. Sonra, bu fikirlerin anıt-kayalara kazınmasını emredecekti. Bu sözler, tarihin akışını değiştirecek ve dünyayı onun pe­şinden, onun izin­den götürecekti. Kararı buydu, sefer amacı buydu: Her yaratık bu amaç için çalışacak, karşı çıkanlar, katılmayanlar ölecekti.</p>

    <p class="Temel-Paragraf">Bu coşkuyla, bu ilhamla yine bir şiir yazmaya başladı zihninde:</p>

    <p class="Temel-Paragraf"></p>

    <p class="Temel-Paragraf"><span class="Metin--ci--talik char-style-override-9">Gece yıldızını</span><span class="Metin--ci--talik char-style-override-9">n alnına asacağım</span></p>

    <p class="Temel-Paragraf"><span class="Metin--ci--talik char-style-override-9">İmparatorluğumun tacını...</span></p>

    <p class="Temel-Paragraf"><span class="Metin--ci--talik char-style-override-9">Yoldaki karınca bile kurtulamayacak</span></p>

    <p class="Temel-Paragraf"><span class="Metin--ci--talik char-style-override-9">Atlarımı</span><span class="Metin--ci--talik char-style-override-9">n nalları altında ezilmekten...</span></p>

    <p class="Temel-Paragraf"><span class="Metin--ci--talik char-style-override-9">Soyumdan gelen mirasçılarım</span></p>

    <p class="Temel-Paragraf"><span class="Metin--ci--talik char-style-override-9">Kudretin değerini anlayacaklar</span></p>

    <p class="Temel-Paragraf"><span class="Metin--ci--talik char-style-override-9">Ve bana minnet duyacaklar</span></p>

    <p class="Temel-Paragraf"><span class="Metin--ci--talik char-style-override-9">Yorgun atımı</span><span class="Metin--ci--talik char-style-override-9">n sırtından</span></p>

    <p class="Temel-Paragraf"><span class="Metin--ci--talik char-style-override-9">Tarihin ağır yükünü indirecekler...</span></p>

    <p class="Temel-Paragraf"></p>

    <p class="Temel-Paragraf">İşte tam o gün, öğleden sonra, levazım işlerinde çalı­şanların oluşturduğu konvoyda bulunan bir kadının, onun yüce emirlerine karşı gelerek bir çocuk doğurduğu ha­berini verdiler Büyük Han’a. Doğan çocuğun babası bilinmiyordu. Keptekul (hafiye) Arasan getirmişti haberi. Gözleri fıldır fıldır dönen kırmızı yanaklı bu Arasan, yorulmak bilmeyen bir keptekul idi. Bu defa da o olmuştu gizli haberi ilk getiren. “Benim görevim, olayları olduğu gibi sana duyurmaktır Yüce Hanım, çünkü sen bu konuda herkese kesin emir ver­miştin” diyordu Arasan. Şişman olduğu için biraz soluk so­luğa konuşuyordu. Öte yandan, rüzgâra rağmen sesinin du­yulmasını sağlamak için Büyük Han’a iyice sokulmuş, üzengi üzengiye koşturuyordu atını onun yanında.</p>

    <p class="Temel-Paragraf">Cengiz Han neden söz ettiğini birdenbire anlayamadı ve bu yüzden de hemen bir cevap vermedi. Emir emirdi, bü­tün buyrukları yerine getirilirdi. Ama bu haberin onu hayal kırıklığına uğratacağını, bu derece etkileyeceğini, uzun za­man bu etkinin altında kalacağını içinden kabul etmek iste­miyordu. Bu haber onu yaralamıştı. Canı sıkılmış, atını hız­landırmıştı. Şimdi samur kürkünün etekleri, ürken ve hava­lanmak isteyen bir kuşun kanatlan gibi iki yana savruluyordu. Haberci Arasan da peşinden geliyor ve çok güç bir du­rumda bulunuyordu. Bazen atının gemini çekip, Han’ı kız­dırmamak için biraz geride kalıyor, bazen de üzengisi onun üzengisine değecek kadar sokulup emrini işitmek istiyordu. Büyük Han’ın bu kadar sessiz kalışına, bir emir vermeyişine de çok şaşırmıştı doğ­rusu. İki kelimeden ibaret bir emirdi onun beklediği: “Cezasını verin!” demesi yetecekti. Niye vermiyordu bu emri? Büyük Han’ın emrine karşı geldiği için hemen oracıkta kadını ve piçini öldürüverirlerdi. Başkalarına ib­ret olsun diye onu bir keçeye sarar, boğarlardı. Böylece bu iş biterdi.</p>

    <p class="Temel-Paragraf">Büyük Han başını sert bir şekilde çevirerek baktı. Kep­­tekul irkilmiş, üzengi üzerinde doğrulmuştu.</p>

    <p class="Temel-Paragraf">Bu kancığın gebe kaldığını doğum yapmadan önce farkeden olmadı mı? Yoksa farkeden oldu da bana mı bil­di­­rilmedi?!</p>

    <p class="Temel-Paragraf">Arasan dili dolana dolana bir açıklama yapmaya çalış­tı ama Cengiz Han sert bir çıkışla susturdu onu:</p>

    <p class="Temel-Paragraf">Kapa çeneni!</p>

    <p class="Temel-Paragraf">Bir süre sonra kılıç gibi keskin bir sesle yine sordu:</p>

    <p class="Temel-Paragraf">Kocası yoksa, kafilede ne iş yapıyordu? Aşçı mıydı, ineklere mi bakıyordu?</p>

    <p class="Temel-Paragraf">Çocuğu doğuranın kendi sancaklarının süsünü, Hanlık simgelerini işleyen kadın olduğunu öğrenince büsbütün şa­şırdı. O güne kadar sancakları kimin biçtiğini, kimin diktiği­ni ve işlediğini hiç düşünmemişti. Çizmelerini kimin yaptı­ğını, içinde rahat rahat yatıp uyuduğu kubbeli çadırları ki­min, kimlerin kurduğunu da hiç düşünmemişti. Böyle önemsiz işler hiç dikkatini çekmemişti. Hem niçin düşüne­cekti ki? Sancaklar onun önünde, birliklerinin önünde her zaman bulunuyor, dalgalanıyordu. Daha o yerine varma­dan, ocak ateşleri gibi sancaklar da hazır olmuyor muydu? Savaşta olsun, şölende olsun, dalgalanıp duruyorlardı ol­maları gereken yerde. Ve şimdi de, yağız atlar üzerindeki çevik bayraktarların ellerinde dalgalanıp ona yol açmıyor­lar mıydı? Batı ülkelerine saldıracak, bu sancakları orada dalgalandıracak, yabancıların bay­raklarını çiğneyip geçe­cekti. Bu, böyle olacaktı. Hiçbir şey ve hiç kimse yoluna çı­kamaz, ona karşı gelemezdi. Ve, dünyayı fethe çıktığı bu se­ferde, en küçük itaatsizliğin cezası ölümdü! Birinin hepsine hükmedebilmesi için en güçlü silah, kudretli olmanın birin­ci şartı, ceza idi.</p>

    <p class="Temel-Paragraf">Şimdi haberini aldığı olayda tek suçlu sancak işleyen bu kadın olamazdı. Ordu ya da sivil alayın içinde elbette bir suçlu daha vardı! Ama kimdi?</p>

    <p class="Temel-Paragraf">O andan itibaren Cengiz Han’ın yüzüne kara bir bulut çöktü. Yüzünün hatları gerildi, kırpışmayan gözlerinde ba­kışları ağırlaştı. Rüzgâra göğüs gerer gibi eyerin üzerinde daha da dikleşti. O sırada tekmil vermek için, âcil durumları bildirmek için yanına gelenlerin hiçbiri onun bu hâlinin, bu hiddetinin basit bir kadının itaatsizliğinden, buyruğuna kar­şı gelmiş olmasından ileri gelmediğini anlayamazdı. Asıl sebebin, içindeki bir yaranın deşilmesi, eski bir acı olayı ha­tırlaması olduğunu bilemezdi.</p>

    <p class="Temel-Paragraf">Gençliğinde, henüz Temuçin adlı bir yetim iken, hiç kimsenin, hatta kendisinin bile bir gün onun dünyaya hük­medeceğini aklına bile getirmediği bir zamanda başından geçen bir olayı hatırlamıştı Cengiz Han. O yaşlarda iken ba­şından geçen utanç verici bir olay idi hatırladığı: Çocuklu­ğundan beri ona vaadedilen genç karısı Börte ile balaylarını yaşarlarken, komşu kabile olan Merkit­ler’ in baskınına uğra­mış ve Merkitler onun güzel karısını ka­çır­mışlardı. Karısını Merkitler’in elinden kurtarmak için çok uğraşmış, günler geçmiş, geceler geçmişti. Bugün bile, binlerce ve binlerce askerden oluşan karşı durulmaz bir ordu ile Batı’yı fethe gi­derken, geçmişi silip her şeyi unutmak için dünya impara­torluğunun tacını giymek, adını sonsuza kadar yaşatmak üzere bu seferi gerçekleştirirken bile, o acılı günleri say­mak, düşünmek gücünü bu­lamıyordu kendisinde...</p>

    <p class="Temel-Paragraf">Şimdi çok geride kalan o uğursuz gecede, o sefil Mer­kitler, üç gün süren çok kanlı bir savaştan sonra, o korkunç direniş karşısında tutunamayacaklarını anlayarak ve sürüle­rini de bırakarak dağılmış, kaçmak zorunda kalmışlardı. Temuçin o zaman öc almak için and içmişti. Bugün de çok iyi hatırlıyordu o öc alma andını:</p>

    <p class="Temel-Paragraf"></p>

    <p class="Temel-Paragraf"><span class="Metin--ci--talik char-style-override-9">Savaşa gidiyorum...</span></p>

    <p class="Temel-Paragraf"><span class="Metin--ci--talik char-style-override-9">Sancağımı şehitlerin, kurbanlar</span><span class="Metin--ci--talik char-style-override-9">ın kanlarıyla suladım.</span></p>

    <p class="Temel-Paragraf"><span class="Metin--ci--talik char-style-override-9">Öküz gönünden gerilmiş davulumu</span></p>

    <p class="Temel-Paragraf"><span class="Metin--ci--talik char-style-override-9">Gümbür gümbür çaldım yeri göğü sarsarak.</span></p>

    <p class="Temel-Paragraf"><span class="Metin--ci--talik char-style-override-9">Ve kara yeleli savaş atıma bindim.</span></p>

    <p class="Temel-Paragraf"><span class="Metin--ci--talik char-style-override-9">Hafif zırhımı giydim,</span></p>

    <p class="Temel-Paragraf"><span class="Metin--ci--talik char-style-override-9">İki ağzı keskin kılıcımı</span> <span class="Metin--ci--talik char-style-override-9">kuşandım.</span></p>

    <p class="Temel-Paragraf"><span class="Metin--ci--talik char-style-override-9">Ölesiye, kıyasıya savaşacağım Merkitler’le,</span></p>

    <p class="Temel-Paragraf"><span class="Metin--ci--talik char-style-override-9">Beşikteki bebeklerine kadar tekini sa</span><span class="Metin--ci--talik char-style-override-9">ğ bırakmayacağım,</span></p>

    <p class="Temel-Paragraf"><span class="Metin--ci--talik char-style-override-9">Yeryüzünü temizleyeceğim onlardan...</span></p>

    <p class="Temel-Paragraf"></p>

    <p class="Temel-Paragraf">Bu korkunç andın yapıldığı, çığlıklarla iniltilerle yankılanan o gece, kaçan düşman savaşçılarının arasında üs­tü kapalı bir araba da vardı. Bütün güçlerini kullanarak ka­çırıyorlardı bu arabayı. Temuçin ise bir o yana, bir bu yana ko­şarak bağırıyordu: “Börte! Börtee! Neredesin Börte!?” Ka­çırılan arabaya bir hayli zaman sonra yetiştiler ve adamları arabanın sürücüsünü hemen orada öldürdüler. O zaman Börte’nin sesi duyuldu: “Buradayım! Ben Bör­te’yim!” dedi ve arabadan atlayıp indi. Alaca karanlıkta sev­gililer birbir­lerine koştular, kucaklaştılar. Sağ salim idi Börte. Ama o an­da Temuçin, yüreğine inen darbe gibi, yabancı bir koku his­setti karısının boynunda. Kuşkusuz, tütün çiğneyen bir ada­mın bıyıklarına sinmiş bir koku idi bu. Ve bu koku, genç ka­rısının beyaz, parlak ve kaygan boynuna da sinmişti. Temu­çin’in içi ürperdi, dudaklarını kanatırcasına ısırdı hiddetin­den. Onların çevresinde savaşanlar yakaladıklarını öldür­meye, boğazlamaya devam ediyorlardı.</p>

    <p class="Temel-Paragraf">O andan itibaren Temuçin dövüşe katılmadı. Karısını arabaya bindirdi ve geri döndü. Aklına gelen ve içini köz köz yakan sözleri söylememek için kendini zor tuttu. Sonra bu kuşku hayatı boyunca içini kemirdi durdu. Düşman eline düşmüş olması karısının suçu değildi ama yine de o kuşku yiyip bitiriyordu onu... Karısı sağ kalmasının bedelini nasıl ödemişti? Çünkü, kılına bile dokunmamışlar, canını yakmamışlardı. Hiçbir acı çekmediği, iş­kence görmediği bel­liydi. Ama bu kuşku içinde kaldı. Hiç­bir zaman bu olaydan tek kelime bile etmediler.</p>

    <p class="Temel-Paragraf">Pek az Merkit kılıçtan kurtulabilmişti. Kurtulabilenler çok uzak yerlere, başka ülkelere gitmiş, çoban ya da hizmet­çi, başka bir deyişle köle olmuşlardı. Hiçbir tehdit, hiçbir tehlike gelemezdi artık onlardan. Ama bunlar, Te­muçin’in (Cengiz Han olduktan sonra da) kendilerine kar­şı asla yatış­mayan bir kin güttüğünü bilmiyorlardı. Başkaları da bilmi­yordu. Sonunda bütün Merkitler’i yok etti. Oysa bunların, kendi aşiretlerinden insanların Bör­te’yi kaçırması olayı ile en ufak bir ilgileri yoktu.</p>

    <p class="Temel-Paragraf">Sonraki yıllarda Cengiz Han’ın üç karısı daha oldu. Ama ilk karısının başına gelen o olayı asla unutmadı, o acısı hiç dinmedi, o onulmaz yarası hiç kapanmadı, ama onun bu acıyla yaşadığını da kimseler bilemedi. Börte ilk ço­cuğu Cuci’yi dünyaya getirdiği zaman, bu çocuğun ken­disinden olabileceği gibi başka bir erkekten de olabileceğini düşün­mekten kendini alamadı. Belki bilinmeyen bi­ri­nin çocuğu idi bu ve bilinmez olarak kalacaktı. Ve o bi­linmez kişi de onun şerefine silinmez bir leke çalmış ola­bilirdi. Ömrü bo­yunca bu kuşkuyu, bu huzursuzluğu du­yacaktı.</p>

    <p class="Temel-Paragraf">İşte şimdi, ordunun levazım alayında bulunan bir ka­dının doğurduğu bu çocuğun babası da belli değildi. Cen­giz Han’la en ufak bir ilişkisi de yoktu olayın. Ama çocuğun ba­basını bilmemek, içinden atamadığı kendi kuşkusundan do­layı, kanını kaynatmaya, tepesini attırmaya yet­mişti.</p>

    <p class="Temel-Paragraf">Bazen küçük bir olay, insanı, o olayın hemen bir sani­ye öncesine kadar her şeyi berrak görüp her şeyin mükem­mel olduğunu düşünürken, birdenbire allak-bullak et­meye yeterdi. O kötü haberi alan Cengiz Han da bir anda allak-bullak olmuştu. Görünüşte, değişen bir şey yoktu. Yağız at­lara binmiş sancaktarlar yolu açıyor, ejderhalı sancak rüzgârda hışır hışır dalgalanıyor, muhafız birliğini oluştu­ran beş yüz kadar kezekul her zamanki gibi onu izleyip göz­lüyor, sadık ve güzel atı Kuba rahvan yürüyüşüne devam ediyordu. Ve, sayısız askerden, sayısız konvoylardan olu­şan heybetli ordu, gözalabildiğine bozkırı kaplayan büyük ordu, Batı’ya doğru akıyor, akıyordu... Bu insan selinin üze­rinde, Cengiz Han’ın tam tepesinde, onun ‘Gök-Tengri’ tara­fından korunduğunu gösteren o küçük beyaz bulut da süzü­lüp ilerliyordu onunla beraber.</p>

    <p class="Temel-Paragraf">Görünüşte her şey evvelce olduğu gibiydi. Ama yine de bir şey olmuş, sanki dünya yerinden oynamıştı: Büyük Han’ın gazabını gittikçe arttıran bir şey! Buyruğuna bir karşı çıkan olmuştu, biri çıkıp kendi biyolojik zevkini onun kutsal amacından üstün tutmuştu, apaçık emirlerine karşı gelmişti. Atlı savaşçılarından biri, kayıtsız şartsız kendisine itaat et­mek yerine bir kadınla sevişmeyi yeğ tutmuştu. O sefil ka­dın da onun kesin emrini çiğnemişti! -Ya ondan başka san­cakları, bayrakları işleyebilecek biri yoksa!?- Kafilelerdeki bütün kadınlar onun kesin, açık izni olmadan böyle bir şe­ye cüret edemezken, o nasıl emrine karşı Çıkar da çocuk geti­rirdi dünyaya!</p>

    <p class="Temel-Paragraf">Bu düşünceler, yabani otlar gibi, insan ayağı basma­mış vahşi ormanlar gibi büyüyordu kafasında. Bakışları kinle dolup taşıyordu. Olayın o kadar önemli olmadığını an­lasa da, içindeki başka bir ses, daha güçlü ve daha bu­yu­rucu bir ses, o iki suçlunun herkese ibret olacak şe­kil­de cezalan­dırılmalarını emrediyordu ona. Ve içindeki bu ses, kafasın­daki başka düşünceleri yavaş yavaş boğuyordu.</p>

    <p class="Temel-Paragraf">Yorulmak bilmeyen ve sabahtan beri hızını kesmeyen Kuba bile, sırtındaki yükün anlaşılmaz şekilde ağırlaştığını hisseder gibiydi. Yorulmak nedir bilmeyen, en ufak bir uya­rıda ok gibi fırlayan bu hayvan hayatında ilk kez köpükler içinde kalmıştı.</p>

    <p class="Temel-Paragraf">Cengiz Han, tehdit dolu bir sessizlik içinde devam edi­yordu yoluna. Görünüşte, Batıyı fethe çıkan bozkırların görkemli ordusunun yürüyüşünü aksatacak hiçbir şey yok­tu. Dünyayı fethetmesine bir engel de yoktu. Ama yine de bir şey olmuştu: Kaya gibi, dağ gibi güçlü buyruğundan, kü­çük, küçücük bir çakıltaşı kopmuştu. İşte bu olay rahat-hu­zur vermiyordu ona. Tırnağına batan bir kıymık gibi canını yakıyor, yolda hep bunu, yalnız bunu düşünüyor ve çevre­sindekilere gittikçe artan bir kızgınlıkla soru soruyordu içinden: “Nasıl olurdu da kadın doğum yaptıktan sonra ha­ber verirlerdi bu olayı? Daha önce niye görmemişlerdi? Kör müydü gözleri? O kadar zor muydu bir kadının hamile oldu­ğunu anlamak? O zaman bu kızışmış kancığı cehenneme at­mak çok daha kolay olurdu, her şey olup biterdi. Ama şim­di...” Haberi aldıktan sonra o kadının bulunduğu alaydan so­rumlu olanı yanına çağırttı. Ve ona, mızrak gibi batan söz­lerle, böyle bir şeyin çocuk dünyaya gelinceye kadar nasıl gizli kalabildiğini, nasıl olup da doğan çocuğun bağırmasını kimsenin duymadığını sordu. Noyan’ın cevabı pek tatmin edici değildi. Togulan adındaki sancak makasçısı ve nakış­çısı bu kadının ayrı bir çadırda ve öbür çadırların uzağında oturduğunu, her zaman çok işi olduğu için kimseyle görüş­mediğini, kendisine hizmet için bir kadın köle verildiğini söyledi. İş için çadırına giden insanların da onu hep bir yığın kumaşın arasına gömülüp otururken gör­düğünü anlattı. Bu kumaşlar, sancakların, bayrakların yapıldığı kumaşlardı. Onu öyle görenler, daha güzel görünmek için o ipek kumaş­lara büründüğünü sanmışlardı. Bundan dolayı kimse şüphe­lenmemişti ondan. Çocuğun babasını bilmiyorlardı, kadın henüz sorguya çekilmemişti. Köle de hiçbir şeyden haberi olmadığını söylüyordu...</p>

    <p class="Temel-Paragraf">Cengiz Han, bu olayın onu doğrudan doğruya ilgilen­direcek kadar önemli olmadığını, bu tavrın kendisine yakış­mayacağını acı acı hissediyordu ama, çocuk doğurmayı ya­saklayan buyruğunu kesin bir dille kendisi bildirmişti. Bu­nu bilen rütbeliler de kendi kellelerini kaybetmekten kork­tukları için Han’larına bütün bildiklerini anlatmakta birbir­leriyle yarışıyorlardı. Şimdi o, Büyük Han, kendi emirleri­nin tutsağı olmuştu. Bu durumda ceza kaçınılmazdı...</p>

    <p class="Temel-Paragraf"></p>

    <p class="Baslik-Orta"><span class="Yildiz char-style-override-7">*</span></p>

    <p class="Baslik-Orta"><span class="Yildiz char-style-override-7">* *</span></p>

    <p class="Temel-Paragraf"></p>

    <p class="Temel-Paragraf">Yüzbaşı Erdene acelesi olan bir durumu kumandana bildirmek için kamp yerinden ayrıldığı zaman vakit ge­ce­ya­rısına yaklaşıyordu. Aslında bu bir bahane idi. O gece sevgili karısıyla kaçacaklardı. Cengiz Han’ın her şeyi öğrendi­ğinden haberi yoktu henüz. Artık kaçamayacaklarını bilmi­yordu.</p>

    <p class="Temel-Paragraf">Yedek atını bir av köpeği gibi ipinden tutup götürüyor­du. Kamp yerini dolanıp geçmiş, Togulan’ın bulunduğu ça­dıra yaklaşmıştı. Burada, noyanın çıkardığı devriyeler tara­fından görülmemesi için durmadan dua ediyordu içinden. En acımasız, en tehlikeli devriye idi oralara bakan noyanın devriyesi. Askerlerden birini çok kımız içtiği için sarhoş ol­muş görseler, onu bir at gibi arabaya koşar ve kamçıyı sırtın­da şaklatarak arabayı çektirirlerdi...</p>

    <p class="Temel-Paragraf">Nöbet yerini terkedip kaçan Erdene, yakalanırsa ölüm cezasına çarptırılacağını biliyordu. Onu ya asarlardı ya da keçeye sararak boğarlardı. Artık tek kurtuluş yolu kaçmak, kaçmayı başarmak, başka ülkelere gitmekti.</p>

    <p class="Temel-Paragraf">Bozkırda o gece de ay ışıl ışıldı. Her tarafta konaklama yerleri, sürüler ve ocak başına uzanıp yatmış savaşçılar gö­rünüyordu. Bu kalabalıkta, bu kadar çok konvoyun bulun­duğu yerde kimin nereye gittiğiyle kim ilgilenirdi? Erdene işte buna güveniyordu. Talihi tersine dönmeseydi, Togulan’ı ve oğullarını da alarak pekâlâ kurtulabilirdi...</p>

    <p class="Temel-Paragraf">Zanaatçıların konakladığı yere yaklaşır yaklaşmaz bir terslik, bir felâket olduğunu anladı. En kenardaki çadırın ya­nında büyük bir ateş yanıyor ve çevreyi aydınlatıyordu. On kadar atlı yasavul, atlarıyla ocak başında dolanıp bağıra ba­ğıra konuşuyorlardı. Üç tanesi de oradaki bir arabayı koşu­yordu. Onun kaçmak için almayı düşündüğü araba idi bu. Sonra, yasavulların Togulan’ı çadırdan çıkardıklarını gör­dü. Çocuk kucağındaydı kadının. Kadın yanan ateşin yanın­dan geçerken yüzünün bembeyaz, kor­ku­lar içinde olduğu­nu, yavruyu kürkünün içinde sımsıkı tuttuğunu farketti. Besbelli yasavullar sorguya çekiyordu onu. Erdene’nin ku­lağına kadar geliyordu yasa­vul­ların bağırmaları: “Cevap ver kaltak! Cevap ver orospu!...” Son­ra Altın’ın bağırması duyuldu. Ondan başkasına ait olamazdı o kadın sesi. Kadın bağıra bağıra söylüyordu: “Ben ne bileyim? Niye dövüyor­sunuz beni? Bu çocuğu kimden edindiğini nasıl bilebilirim ben? Bugün olmuş, bozkırda olmuş bir şey değil ki bu! Ço­cuğun yeni doğduğunu biliyorsunuz.. bunun en az dokuz ay önce olduğunu anlamıyor musunuz? Ben nasıl bilebilirim onun ne zaman ve kiminle yattığını? Niçin dövüyorsunuz beni? Ona niye işkence yapıyorsunuz? Bebeği olduğunu görüyorsunuz! Size az mı hizmet etti bu kadın? Savaşa gi­derken taşıdığınız sancakları yapan, işleyen o değil mi? Ni­ye dövüyorsunuz onu şimdi?...”</p>

    <p class="Temel-Paragraf">Zavallı Altın! Atların toynakları altında ezilmiş bir ot gibiydi. Yüzbaşı Erdene bile karışmaya cesaret edemezse o ne yapabilirdi? Hem silahlı on yasavula karşı Erdene ne ya­pabilirdi ki? Belki bir ikisini öldürür ama o da can verirdi so­nunda. Bu neye yarardı? Yasavullar hep böyle yaparlardı. Avlarının üzerine atılıp onu kana boğmak, parça parça et­mek için fırsat kollarlardı.</p>

    <p class="Temel-Paragraf">Erdene, Togulan ve çocuğunu arabaya bindirdiklerini, Altın’ı da arabaya attıklarını ve gecenin karanlığında alıp bir yerlere götürdüklerini gördü.</p>

    <p class="Temel-Paragraf">Araba hareket edince atlı yasavullar da çekilip gittiler. Hareketsizlik ve sessizlik çöktü ortalığa. Ancak o zaman tâ uzaklardan köpek havlamaları, at kişnemeleri ve ordugâh­tan da bazı koyun melemeleri duyuldu.</p>

    <p class="Temel-Paragraf">Togulan’ın çadırının yanındaki ateş sönüyordu. So­ğuk, aldırışsız yıldızlar, şimdi bomboş olan o düzlüğün üze­rinde sessizce ışıldıyordu.</p>

    <p class="Temel-Paragraf">Rüyadaymış gibi, uyur-gezer gibi yürüyen Erdene’nin eli yedek atın yularına dokundu. Hiç farkında olmadan atın gemini de çıkardı ve gem hayvanın ayaklan dibine şan­gır­dayarak düştü. Şimdi Erdene kendi nefes alışını da duyuyordu. Gittikçe zayıflıyor, zorlaşıyordu solumaları. Ye­dek atın sağrısına avucunun içiyle hafifçe vuracak gücü ancak buldu kendisinde. Artık ne yararı olabilirdi bu hay­vanın ona? Ser­best kalan at hafif tırısa kalkarak en yakındaki cinslerinin yanına gitti. Bundan sonra Erdene, nereye gittiğini, niçin gittiğini bilmeden bozkırda yürümeye başladı. Sadık atı olan yıldız nişaneli Akyıldız da pe­şinden geliyordu. Nice savaşlardan sağ-salim çıkarmıştı Erdene’yi. Ama işte bugün onun sevgili karısını ve sev­gili çocuklarını kaçırıp kurtara­mamıştı kötü talihlerinin pençesinden.</p>

    <p class="Temel-Paragraf">Erdene görmeden yürüyordu. Gözleri yaşla doluydu. Yaşlar gözünden boşanıp yanaklarına, sonra sakalına kadar akıyordu. Ay ışığı, çöken, titreyen omuzlarına bir önden vu­ruyordu bir arkadan. Döne dolaşa gidiyordu. Amaçsızdı. Sürüden kovulmuş bir hayvan gibi artık yapayalnız kalmıştı dünyada: Yaşa yaşayabilirsen! Yaşayamazsan öl! Başka hiçbir çıkış yolu yok. Yapacağı ne kalmıştı ki? Nereye gide­bilirdi? Karnına ya da acıdan kıvranan kalbine bir hançer saplayarak hayatına son verir, bu kâbus da sona ererdi. Ya da kaçar, yok olup giderdi bir yerlere...</p>

    <p class="Temel-Paragraf">Sendeleye sendeleye giderken düştü. Hıçkıra hıçkıra ağlayarak karnı üstünde sürünmeye başladı. Tırnaklarını yere batırıyor, taşlar avuçlarını sıyırıyor, ama toprak ona bir yer açmıyor, bir yer vermiyordu. Dizleri üzerinde doğ­ruldu. Elini kemerinin altındaki hançere uzattı...</p>

    <p class="Temel-Paragraf">Issız bozkırda sessizlik ve yıldızlar hüküm sürüyordu. Yalnız sadık atı Akyıldız vardı yanıbaşında. Hayvanın deri­si ay ışığında parlıyor, pofur pofur soluyarak peşinden geli­yor, sahibinin emirlerini bekliyordu...</p>

    <p class="Temel-Paragraf"></p>

    <p class="Baslik-Orta"><span class="Yildiz char-style-override-7">*</span></p>

    <p class="Baslik-Orta"><span class="Yildiz char-style-override-7">* *</span></p>

    <p class="Temel-Paragraf"></p>

    <p class="Temel-Paragraf">O sabah, küçük bir tepenin üzerinde, bütün birlikler için “toplan!” davulları vurmaya başladı. Öküz gönü gerilerek yapılan bu davulların sesinden yer-gök inliyordu. Tuza­ğa düşmüş vahşi hayvanların kükremesi gibi gümbürdüyordu davullar. Herkesin sancak nakışçısı olarak ta­nıdığı, adını kimsenin bilmediği çocuk doğuran o sefih kadın ölüm ceza­sına çarptırılacaktı ve onun için toplanıyorlardı.</p>

    <p class="Temel-Paragraf">Bu şamanist gürültü-patırtı arasında atlılar toplandı ve bir yarım daire oluşturdular. Süvariler bir gösteriye gider gi­bi silahlıydılar. Nöbetçiler birbiri ardına dizilmişlerdi. Ça­dırlarla, başka eşyalarla yüklü arabaların üzerine de savaşçı olmayanlar, zanaatçılar ve kadın-erkek bütün yardımcılar doluşmuştu. Hepsi genç, doğurtma ve doğur­ma çağında olan insanlardı. Bu açık yargılama, bu aleni ceza, onlara ib­ret olsun diye ‘toplan’ davulları çalmıştı. Büyük Han’ın em­rinden dışarı çıkan herkes bunu hayatıyla öderdi. İşte bunu görüp anlasınlardı...</p>

    <p class="Temel-Paragraf">Tepenin üzerinde davullar gümbürdemeye devam edi­yor, insanın kanını damarlarında donduran bir korku sa­lı­­yordu ortalığa. Bu durumda, daha başından Cengiz Han’ın emriyle yapılacak olanı, verilecek cezayı kabul et­miş olu­yorlardı.</p>

    <p class="Temel-Paragraf">Cengiz Han’ın altın yaldızlı tahtırevanı o kızıl tepeye getirildiği zaman davullar hâlâ vuruyordu. Bu itaatsiz, teh­­likeli ve çocuğun babasını bildirmeyen kadının cezasını o verecekti. Cengiz Han’ın tahtı, günün ilk ışınlarında yüzen, ateş püsküren ejderhalarıyla rüzgârda dalgalanan bayrakla­rın arasında bir yere kondu. Ateş püsküren ve atılmaya hazır gibi duran ejderhalar Büyük Han’ı simgeliyordu. Ama Cen­giz Han, onları işleyen ellerin ilhamı kendisinden almadığı­nı, daha korkusuz, daha coşkulu baş­ka bir ejderhadan aldı­ğını onun kollarına atıldığını o güne kadar bilememişti. Orada bulunanlardan hiçbiri, kadının çocuk doğurduğu için değil de, asıl bu tutumu, ejderhaları işlerken Han’dan esin­lenmeyişi yüzünden yar­­gı­lanıp idam edileceğini anlamı­yordu.</p>

    <p class="Temel-Paragraf">Ve o an yaklaşıyordu. Davulların gümbürtüsü azalma­ya başlamıştı. Gümbürdemeler yavaşladı, yavaşladı ve son­­ra, o korkunç bekleyişteki havayı, zamanın eriyip da­ğıl­dığı ve öldüğü o atmosferdeki gerginliği daha da arttırarak iyice azaldı. Sonra, idam hükmünün yerine getirileceği sırada, yıldırımlar gibi, kulakları delerek yeniden gür­leyecek, ora­da bulunan herkesi, kör bir öc alma duygusu ile coşturacak, sarhoş hâle getirilen vicdanlarda, bu cezanın kendilerine değil de bir başkasına verilmiş olmasının gizli ve vahşi se­vinci yaşanacaktı...</p>

    <p class="Temel-Paragraf">Davulların gürlemesi şimdi sadece bir mırıltı idi. Top­lanan kalabalık, heyecanlı, gergin bir bekleyiş içindeydi ve atlar bile şaşkınlıktan donup kalmışlardı. Cengiz Han’ın yü­zü taş kesilmişti. Dudaklarını sıkmış, kırpışmayan daracık gözleriyle yılan gibi soğuk bakıyordu.</p>

    <p class="Temel-Paragraf">Sancakları işleyen kadın Togulan, en yakında bulunan çadırdan çekilip çıkarılınca davullar sustu. Güçlü kuvvetli adamlar, onu, bir çift atın koşulduğu bir arabaya bindirdiler. Genç ve karanlık yüzlü bir yasavul onu, ayakta tu­tu­yordu araba ile getirilirken.</p>

    <p class="Temel-Paragraf">İnsanlar, özellikle kadınlar fısıldaşmaya başladılar, “İş­te nakışçı kadın! Sefih yaratık! Sokak kadını! Oysa bu yaş­ta, bu güzelliğiyle bir noyanın ikinci ya da üçüncü kansı olabilirdi pekâlâ! Bir ihtiyarın karısı da olabilirdi ve bu felâ­ket gelmezdi başına. Akılsız kadın! Gidip bir sevgili buldu ve piçini doğurdu! Utanmaz! Büyük Han’ın yüzüne tükürmüş oldu bu davranışıyla. Şimdi cezasını çeksin bakalım! Onu bir devenin hörgüçlerine bağlayarak asacaklar! Artık hiç, hiç gülmeyecek yosma!...”</p>

    <p class="Temel-Paragraf">Kalabalığın bu acımasız suçlaması öküz gönünden ya­pılmış ve hafif, seyrek vuruşlarla tekrar gürlemeye başlayan davulların sesine karışıp gidiyordu. Davulcuların da­vul çal­maktan başka görevleri yoktu. İnsanları sağır edecek, ser­semletecek kadar hızlı ve sürekli çalmaktı onların görevi. Böylece, sonunda yargılanacak kişiye karşı Han’da bile nef­ret uyandırmış olurlardı.</p>

    <p class="Temel-Paragraf">Kafilelerdeki kadınlar vahşi bir zevk duyarak bağırdı­lar:</p>

    <p class="Temel-Paragraf">Bakın, bakın! Köle kadın çocuğu getiriyor!</p>

    <p class="Temel-Paragraf">Gelen, Altın idi. Bebeği kundağa sarıp sarmalamıştı. Cellat görünüşlü bir yasavul da onunla birlikte yürüyordu. Kadın iyice çökmüş, ürkek gözlerle etrafa bakıyor ve Togulan’ın bindirildiği arabada, mahkûmun suç kanıtı olan yav­rusu kucağında, yaya yürüyordu.</p>

    <p class="Temel-Paragraf">Mahkûm annenin idamından önce suçlular böylece halka gösterilmiş oluyordu. Togulan artık hiçbir ümit kal­­madığını, bir af ve merhametin sözkonusu olamayacağını anlamıştı.</p>

    <p class="Temel-Paragraf">Halka göstermek için arabaya bindirilmeden önce bu­lunduğu çadırda, bebeğini son bir kez emzirmek fırsatını bulmuştu. Hiçbir şeyden haberi olmayan masum çocuk, da­vulların sesiyle sersemleyip yarı uyur hâle gelmişti. Da­vul sesleri azalınca annesinin memesine iştahla yapış­mış, doya doya emmişti ve şimdi Altın’ın kucağındaydı. Altın ağla­maktan sarsıla sarsıla yürüyor, sesi duyulmasın diye de bir eliyle ağzını kapatıyordu. Togulan arabaya bin­meden bir­kaç dakika önce aralarında fısıldaşarak konuşabilmişlerdi. Anne, bebeğin ağzını bir memesinden alıp öbür memesine verirken sormuştu:</p>

    <p class="Temel-Paragraf">O nerede?</p>

    <p class="Temel-Paragraf">Bunu sorarken kendisinin bilmediği bir şeyi Altın’ın da bilemeyeceğini anlıyordu ama yine de sormuştu.</p>

    <p class="Temel-Paragraf">- Bilmiyorum, dedi Altın gözyaşları arasında, ama uzaklarda, çok uzaklarda olduğunu sanıyorum.</p>

    <p class="Temel-Paragraf">Ah, keşki dediğin gibi olsa!...</p>

    <p class="Temel-Paragraf">Altın da ‘keşki’ der gibi başını salladı.</p>

    <p class="Temel-Paragraf">İkisinin de düşünceleri birdi: Tanrı yardım etse de Er­dene uzaklara kaçıp kurtulabilse!</p>

    <p class="Temel-Paragraf">Böyle konuşurlarken dışarıdan sesler gelmişti:</p>

    <p class="Temel-Paragraf">Haydi, çıkarın onları dışarı!</p>

    <p class="Temel-Paragraf">Nakışçı kadın son bir kez bebeğini bağrına bastı, onun tatlı kokusunu derin derin içine çekti ve sonra elleri litreye titreye Altın’ın kucağına verdi:</p>

    <p class="Temel-Paragraf">Yaşadığı sürece ona iyi bak...</p>

    <p class="Temel-Paragraf">- Söylemene gerek var mı! dedi Altın, sonra da gözyaş­­larını seller gibi akıtarak, umutsuzca, hüngür hüngür ağla­maya başladı.</p>

    <p class="Temel-Paragraf">Yasavullar onları çadırdan çıkardılar.</p>

    <p class="Temel-Paragraf">Güneş yükselmiş, ufukları kucaklamış, kımıldamadan duruyordu bozkırın üzerinde. Hükmün infazından sonra ha­rekete geçecek olan süvarilerin, konvoyların ötesinde, Sarı-Özek’in otlu ovaları gözalabildiğine uzanıyordu. To­gulan çadırdan çıkarken, tepelerden birinin üzerinde, Büyük Han’ın ışıl ışıl parlayan altın yaldızlı tahtırevanını gözucuy­la farketmişti. ‘Gök’ gibi erişilmez, onun kadar kudretli Bü­yük Han’ın tahtırevanı etrafında da, onun kendi eliyle işledi­ği alev püsküren ejderhalı bayraklar dalgalanıyordu.</p>

    <p class="Temel-Paragraf">Bu tepeden, gölgelikli bir tahta kurulan Cengiz Han, bozkırda geniş bir alanı, savaşçılarını ve savaşçılarla gelen bütün kalabalığı görebiliyordu. O küçük beyaz bulut yine orada, tepesindeydi. O sabah, yargılama ve hükmün infazı yüzünden hareketleri biraz gecikecekti. Daha önce hareket edemezlerdi. Bu, Büyük Han’ın huzurunda uygulanan ceza­nın ne ilkiydi ne de sonuncusu olacaktı. İtaatsizlik edenler hep böyle cezalandırılırdı. Cezanın halkın gözü önünde ve­rilmesi, uygulanması, herkesin Han buyruğuna kayıtsız şartsız boyun eğmesi için şarttı. Aslında o korku salan tutum ve kurbanın kendileri olmayışından ileri gelen vahşi zevk, insanlara bu cezanın haklı olduğu inancını vermekle kalmı­yor, Han’ın yönetim tarzını da kabul ettirmiş oluyordu onla­ra.</p>

    <p class="Temel-Paragraf">Bu kez yine öyle oldu. Togulan’ı çadırdan alıp halkın gözünde rezil etmek için arabaya bindirdikleri zaman, in­sanlar kıpırdanmaya, arı kovanı gibi uğuldamaya başlamış­lardı. Cengiz Han tahtının üzerinde bir heykel gibi katı ve hareketsiz idi. Çevresindeki kezekullar da dev heykeller gi­bi, rüzgârdan şaklaya şaklaya dalgalanan bayrakların direk­leri dibinde dimdik duruyorlardı. İdam ce­za­sının bir sebebi de Batı’nın fethi için çıkılan bu büyük seferde en küçük bir engelin çıkamayacağını, en küçük bir suçun bağışlanmaya­cağını, hoşgörünün sözkonusu ol­madığını herkese göster­mekti. Cengiz Han içinden, tâ yü­rekten, bu genç annenin bu kadar ağır bir cezayı hakket­­mediğine inanıyordu, onu ba­ğışlayabilirdi, ama bir defa zaaf gösterir, hoşgörüde bulu­nursa, bunun sonu gel­meyebilirdi. İktidar zayıflar, onun kudreti azalır ve halk küstahlaşır, saygısızlık artardı. Hayır, asla hoşgörülü dav­ranamazdı. Şimdi onun canını sıkan tek şey, bu nakış­çı kadının sevgilisini bilememek, ortaya çıka­ra­ma­mak­tı.</p>

    <p class="Temel-Paragraf">Asılarak öldürülecek olan bu son mahkûm arabanın üzerinde ayakta tutularak birliklerin, kafilelerin önünden geçiriliyordu. Entarisi göğsünden çekilip yırtılmış, saçları­nın örgüleri çözülmüş ve dağılmış, sabah güneşinde ışıl ışıl parlıyor ve onun solgun yüzünü örtüyordu. Ama mağrurdu, başını dimdik tutuyordu, nefret dolu gözlerle ama umutsuz­ca bakıyordu kalabalığa... Saklayacak hiçbir şeyi yoktu ar­tık. Evet o, bir adamı sevmişti, hayatından fazla sevmişti! Yavrusu da işte böyle bir sevgiden doğmuştu!</p>

    <p class="Temel-Paragraf">Ama kalabalık öğrenmek istiyor, durmadan bağırıyor­du:</p>

    <p class="Temel-Paragraf">Hey kısrak! Aygırın nerde? Kim senin aygırın, söy­le!</p>

    <p class="Temel-Paragraf">Kalabalık iyice kışkırtılmıştı. Öfkeliydi. Kendi suçlu­luk duyusunu ve bilincini yitirmiş, durmadan bağırıyor, utanç verici durumdan bir an önce kurtarılmalarını istiyor­du:</p>

    <p class="Temel-Paragraf">Asın bu kancığı! Hemen asın! Daha ne bekliyorsu­nuz!</p>

    <p class="Temel-Paragraf">Şu sahnenin hazırlayıcıları, herhalde hiddete kapılan bu kalabalığın büsbütün galeyana geleceğini ya da yumuşa­yacağını da hesaba katmışlardı. Cengiz Han’ın maiyetinde­ki atlılardan biri -bu bir noyan idi- atını ileri sürdü. Bu gür sesli savaş kumandanı, Han’ı memnun etmek için her şeyi yapmaya hazır olan bu güçlü adam, arabanın önüne geçti. Mahkûm kadın arabada, ayakta duruyor, ku­ca­ğında bebeği taşıyan köle arabanın yanında yürüyordu. Noyan, sıra hâlinde duran atlılara dönerek gür sesiyle bağırdı:</p>

    <p class="Temel-Paragraf">Durun! Hepiniz dinleyin! Şu şerefsiz yaratık onu ki­min gebe bıraktığını, kiminle yattığını söylemelidir! Hay­di, söyle bize, çocuğunun babası var mı bu insanların arasın­da?!</p>

    <p class="Temel-Paragraf">Togulan ‘yok’ cevabını verdi. Noyan’ın gösterdiği sıra­da bulunanlar arasında bir uğultu dolaştı.</p>

    <p class="Temel-Paragraf">Araba başka bir bölüğün önünde durduruldu.</p>

    <p class="Temel-Paragraf">Kadın kimseyi göstermiyor ve bölük kumandanları bağırıyordu:</p>

    <p class="Temel-Paragraf">Hayır, burada yok, kurnaz herif belki seninkiler ara­sındadır!</p>

    <p class="Temel-Paragraf">Bu arada noyan, çocuğun babasını göstermesi için durmadan sıkıştırıyordu kadını. Yeni bir bölüğün önüne ge­lip durdular:</p>

    <p class="Temel-Paragraf">Haydi, rezil kadın! Göster seni kimin gebe bıraktığı­nı!</p>

    <p class="Temel-Paragraf">Erdene işte bu bölüğün başındaydı. Yıldız nişaneli Akyıldız’ın üzerinde, en önde duruyordu. İki sevgili bir an göz göze geldiler. O gürültü patırtı arasında, iki sevgilinin bakışlarını birbirinden ayırmak için ne dayanılmaz bir acı çektiklerini, Togulan’ın gözüne düşen saçlarını arkaya atar­ken nasıl titrediğini, yüzünde bir anda şimşekler çakıp sön­düğünü kimse farketmedi. Bu bir anlık karşılaşmanın ona neye malolduğunu, nasıl bir sevinç, ayni zamanda nasıl bir acı verdiğini yalnız Erdene tahmin edebilirdi. Kadın birden kendini toparladı ve noyana cevap verdi:</p>

    <p class="Temel-Paragraf">- Hayır, çocuğumun babası burada değil!</p>

    <p class="Temel-Paragraf">O sırada Erdene’nin başını birden aşağı indirdiğini, he­men sonra da büyük bir irade gücüyle ve soğukkanlılıkla ba­şını dimdik tuttuğunu yine kimse farketmedi.</p>

    <p class="Temel-Paragraf">Cellatlar hazırlıklarını tamamlamışlardı. Üç kişiydi­ler. Kolları sıyrılmış kara, geniş kaftanları vardı. Orta yere çok büyük bir deve getirmişlerdi. Deve o kadar büyüktü ki süvarilerin başı karnına ulaşmıyor, epeyce aşağıda ka­lı­yor­du. Ormanı olmayan, tek ağaç bulunmayan bu bozkır düzlü­ğünde, göçebeler çok eski zamandan beri idam hük­münü yerine getirmek için iri bir deveyi darağacı ye­rine kullanır­lardı. İpi devenin hörgücünden geçirirler, iki mahkûm asıla­caksa birini devenin bir yanına, ikincisini de öbür yanına sarkıtılan kementlerle asarlardı. Ancak mahkûm bir kişiyse, devenin bir yanındaki kementi onun boynuna geçirirler, ipin öbür taraftan sarkan ucuna da dengeyi sağlayacak bir ağırlık, daha çok kum dolu bir çuval bağlarlardı. Togulan’ı asmak için cellatlar kum çu­valını hazırlamışlardı bile.</p>

    <p class="Temel-Paragraf">Cellatlar, bağırıp çağırarak ve ellerindeki sopalan kul­lanarak o güçlü, iri deveyi ıhtırmışlardı. Böylece idam seh­pası kurulmuş oluyordu.</p>

    <p class="Temel-Paragraf">Davullar yine vurmaya başladı. Az sonra, istenilen an­da, yıldırım gibi gürleyecek, yeri-göğü inleteceklerdi.</p>

    <p class="Temel-Paragraf">Gür sesli noyan Togulan’a bir daha sordu. Bu kez sesi alaylı idi:</p>

    <p class="Temel-Paragraf">Sana son kez soruyorum sersem kadın! Nasıl olsa öleceksin! Piçin de ölecek! Gerçekten hatırlamıyor musun seni gebe bırakanı? Haydi, biraz caba göster, belki hatırlar­sın!.</p>

    <p class="Temel-Paragraf">Hayır, hatırlamıyorum, aradan çok zaman geçti ve o gün buralara çok uzaktık.</p>

    <p class="Temel-Paragraf">Erkeklerin bulunduğu gruplarda uğul uğul bir gülüş­me oldu. Kadınların sesi ise kulak delecek kadar keskin­di.</p>

    <p class="Temel-Paragraf">Noyan yine soruyordu:</p>

    <p class="Temel-Paragraf">Sanırım pazarda, pazar yerinde oldu bu iş?</p>

    <p class="Temel-Paragraf">Evet pazarda! dedi Togulan meydan okurcasına.</p>

    <p class="Temel-Paragraf">Bir tüccar mıydı, yoksa bir hacı ya da hırsız mıydı se­viştiğin adam?</p>

    <p class="Temel-Paragraf">- Tüccar, hacı ya da hırsız olduğunu bilmiyorum.</p>

    <p class="Temel-Paragraf">Yine kahkaha ile güldüler. Cıyak cıyak bağırdılar:</p>

    <p class="Temel-Paragraf">Onun için hiçbir şey farketmiyor! Ha tüccar olmuş, ha hırsız, ha hacı! Onun için önemli olan pazarda gönül eğ­lendirmek!</p>

    <p class="Temel-Paragraf">Tam bu sırada, süvari birliği arasında bir ses gürledi. O gür ses şöyle diyordu:</p>

    <p class="Temel-Paragraf">Aradığınız kişi benim! Madem ki öğrenmek istiyor­sunuz, söyleyeyim: Çocuğun babası benim!</p>

    <p class="Temel-Paragraf">Herkes şaşkın, susakaldı. Kim olabilirdi bu? Mahkûm ölmeye, kendisiyle birlikte sırrını da öbür dünyaya götür­meye hazır olduğu bir anda, ortaya çıkıp hayatını feda eden kimdi?</p>

    <p class="Temel-Paragraf">Kalabalık, şaşkınlıklar içinde, süvari birliğinden biri­nin, yıldız nişaneli atını mahmuzlayarak öne çıktığını gör­dü. Atıyla öne çıkan genç üzengi üzerinde doğrularak kala­balığa bağırdı:</p>

    <p class="Temel-Paragraf">- Evet, o benim. Bu çocuk benim çocuğum! Adı Kunan’dır. Çocuğumun anasının adı Togulan’dır. Ben yüz­başı Erdene’yim!</p>

    <p class="Temel-Paragraf">Böyle dedikten sonra Akyıldız’dan atlayıp indi. Atının sağrısına avuç içiyle vurdu ve hayvan oradan biraz uzaklaş­tı. Bundan sonra Erdene, zırhını, silahlarını çıkarıp attı. Cellatların kolundaki Togulan’a doğru yürüdü. Kendi ayağı ile ölüme giden bu adamı gören kalabalıktan şimdi çıt çıkmıyordu. Erdene, ölümün eşiğinde olan sevgilisinin yanına varınca onun önünde diz çöktü, kollarını tutup sıktı ve sonra kaldırıp başının üzerine koydu. Böylece ölüm karşısında birleşmiş, öylece kalmışlardı.</p>

    <p class="Temel-Paragraf">Şimdi bütün davullar gürlüyor, ürkmüş sığır sürüsü gi­bi böğürüyor, kükrüyordu. Gümbür gümbür, yankı yankı sesler, kalabalığın ortak tutku ve coşkusunu arttırıyordu. Hepsi hemen kendine gelmişti, her şey yerine konmuş, emirler verilmiş ve her biri harekete hazır hâle gelmişti. Da­vulcular vuruyor ha vuruyordu. Hepsi ayni anda, tek kişiymiş gibi! Ve herkesin bir görevi vardı. Cellatlar, yasavulların da yardımıyla hemen işe koyulmuşlardı. Önce Erdene’yi yere yatırıp kollarını arkadan bağladılar. Ayni şekilde Togulan’ı da bağladıktan sonra sürükleyip devenin yanına ge­tirdiler, ipi devenin iki hörgücü arasından geçirip sarkıttı­lar. Bir ucunda Erdene için öbür ucunda da Togulan için, çe­kilince sıkılacak halkaları hazırladılar. Bundan sonra, da­vulların cehennem gürültüsü arasında, deveyi kaldırmaya çalıştılar. Hayvan direndi, dişlerini göstererek kalkmamak için inat etti. Ama cellatlar ellerindeki sopaları kullanınca kalkmak zorunda kaldı, o koca bacaklarını doğrultup dikil­di. Onunla birlikte, hayvanın iki tarafında ayni ipte iki mahkûm da havalandı ve can çekişmeye başladılar.</p>

    <p class="Temel-Paragraf">Davulların korkunç gürültüsü arasında Büyük Han’ın tahtırevanı tepeden indirilmiş ve kalabalık bunu farketmemişti. Artık o infaz yerinden içi rahat olarak ayrılabilirdi. Bu alanda amacına, hatta daha fazlasına ulaşmış sayılırdı. Çün­kü, aşk zevkini her şeyin üstünde tutan görevli de ortaya çık­mıştı. Demek ki o suçlu, asıl suçlu, onun yüzbaşılarından bi­riydi ve herkesin gözü önünde maskesi düşürülerek hakket­tiği cezayı bulmuştu. Böylece belki o, uzun zamandır hâlâ bilinmeyen, unutulmuşluğa gömülen bir başkasından, vak­tiyle çocuklarının anası Börte’yi kolları arasına alan adamdan da öcünü almıştı. Erdene’den almıştı bu öcü. O, ilk çocu­ğuna, büyük çocuğuna hep kuşku ile bakmış, onu sevmemiş ama bunu belli etmemeye çalışmıştı...</p>

    <p class="Temel-Paragraf">Hörgücünden sarkan ipin iki ucunda iki ceset taşıya­rak dolaşan devenin peşinden giden davulcular tokmakları­nı vurmaya devam ediyorlardı. Hayvanın iki yanından sar­kan cesetler, subay ve nakışçının cesetleri, geleceğin dünya imparatoru için, onun kanlı tahtı için, verilmiş kurbanlar­dı.</p>

    <p class="Temel-Paragraf">Davullar susmak bilmiyordu. İnsanın kanını donduru­yor, kulaklarını sağır ediyor ve orada bulunan herkesi uyuş­turuyordu. O gün herkes, en büyük emelini gerçekleştirmek için sefere çıkan Büyük Han’ın buyruklarına uymayanların başlarına geleni kendi gözleriyle görmüştü.</p>

    <p class="Temel-Paragraf">Cellatlar ve yasavullar, hareket hâlindeki darağacı ile birlikte, birliklerin, kafilelerin önünden tören yürüyüşüyle geçiyorlardı. Cesetler çukurlarına gömülünceye kadar, da­vulcular gergin öküz gönlerini dövmeye devam edecekler­di.</p>

    <p class="Temel-Paragraf">Sonra ordu yola koyuldu. Cengiz Han’ın bozkırlar ar­madası Batı’ya doğru ilerlemeye devam etti. Süvari birlikle­ri, konvoyları, kesilip yenecek hayvan sürüleri, silahtarları, gezici işlikleriyle bütün zanaatçılar, bu büyük sefere katılan herkes, harekete geçip Sarı-Özek bozkırında o lanetlenmiş yeri terkettiler. Hepsi, hepsi gitti, yalnız bir kişi kaldı. Nere­ye gideceğini bilemeyen, ötekilere kendisinin de var oldu­ğunu duyurmaya cesaret edemeyen bir kişi: Togulan’ın yaş­lı hizmetçisi Altın. Kucağındaki bebeği de sayarsak iki can idiler. Onu hepsi unutmuştu sanki. Onun hâlâ hayatta olma­sından utanıyorlar ya da görmezlikten geliyorlardı. Veba­dan kaçar gibi kaçtılar oradan ve ona aldırış eden olmadı.</p>

    <p class="Temel-Paragraf">Az sonra derin bir sessizlik kapladı ortalığı. Ne bağırışmalar vardı, ne davul sesleri ne de dalgalanan bayraklar... Yalnız toynaklar altında ezilen toprak ve hayvan dışkıları belli ediyordu hareket yönünü: Bunlar da Sarı-Özek bozkı­rında kısa zamanda yitip gidecek izlerden başka bir şey de­ğildi...</p>

    <p class="Temel-Paragraf">Herkes tarafından terkedilen, korkunç bir yalnızlığa itilen Altın, ıssız kalan konaklama yerinde dolanıp duruyor, sönmüş ocakların yanında kalan ya da yandığı için atılan yi­yecek artıklarını topluyor, üzerinde bir parça et kalmış ke­mikleri sıyırıyordu. Şans eseri bir koyun postu buldu oralar­dan. Gecenin ayazından korunmak için onu omuzlarına attı. Geceleri donduran ayazdan, gündüzleri yakan topraktan onu ve felek öyle istediği için artık annesi olduğu çocuğu koruyacaktı bu post...</p>

    <p class="Temel-Paragraf">Altın şaşkındı. Ne yapacağını, nereye gideceğini, ne­reye sığınacağını ve bebeğini nasıl besleyeceğini bilemi­yordu... Gökyüzünde güneş parlayıp durdukça belki talih yüzlerine gülebilirdi. Belki bir mucize olur, bozkırlarda yi­tip kalmış bir çoban çadırına rastlayabilirlerdi. İmkânsızı ümit etmeye çalışıyordu. Bu zavallı köle birdenbire özgür­lüğünü kazanmıştı ama ayni anda taşınması güç bir yükü de vardı. Bu yükü, bu bebeği düşündükçe ürperiyordu korku­dan. Biraz sonra çocuk acıkacaktı, süt isteyecekti. Süt de ol­madığına göre gözleri önünde ölüp gidecekti yavrucak... Bundan korkuyor, çok korkuyor, korktukça da kendini büs­bütün güçsüz hissediyordu...</p>

    <p class="Temel-Paragraf">Tek ümidi -ki bu ıssız yerlerde o da mümkün görünmüyordu- insanlara, insanlar arasında süt verebilecek bir anaya rastlamaktı. O zaman çocuğu ona verir ve isteyerek onun kölesi olurdu...</p>

    <p class="Temel-Paragraf">Yaşlı kadın acınacak bir halde dolaşıyordu bozkırda. Bazen doğuya, bazen batıya gidiyor, sonra yine doğuya yö­neliyordu... Kucağında çocukla hiç durmadan yürüyordu. Çocuk kıpırdanmaya, sesler çıkarmaya, sonra da ınga ınga ağlamaya başladığı zaman güneş tam tepelerine çık­mıştı... Çocuğun bezlerini değiştirdi. Yürürken sallaya sallaya uyutmaya çalıştı. Çocuk biraz susar gibi oldu ama az sonra cıyak cıyak ağlamaya başladı yine. Ağlamaktan yüzü gözü mosmor oldu. Zavallı Altın o zaman olduğu yerde durdu, ümitsizlik içinde bağırmaya, yakarmaya başladı.</p>

    <p class="Temel-Paragraf">- İmdaat! İmdaat! Ben ne yapabilirim, elimden ne ge­lir?!</p>

    <p class="Temel-Paragraf">Uçsuz bucaksız bozkırda ne yanan bir ocak görebili­yordu, ne de tüten bir duman.</p>

    <p class="Temel-Paragraf">Çocuk çırpınmaya, kıvranmaya başlayınca bu defa ona yalvardı:</p>

    <p class="Temel-Paragraf">- Benden ne istiyorsun küçük zavallı? Bugün yedinci günün dünyaya geleli.. ve sen dünyaya felâketin için gel­din... Seni nasıl beslerim zavallı öksüzüm? Bak, çevrede hiç kimse yok. Bir sen bir de ben varız bu dünyada. Biz iki za­vallı! Bir de tepemizde şu beyaz bulut. O küçük beyaz bulut­tan başka bir kuş bile yok gökyüzünde. Nereye gidebiliriz? Yemen için ne verebilirim sana? Bizi attılar, terkedip gitti­ler. Baban ve anneni asarak öldürdüler, gömdüler. Ve sonra o büyük savaş insanları nereye götürecek, başlarına ne gele­cek? Bir kuvvet, başka bir kuvvetin üzerine davullar çala­rak, sancaklar açarak niçin yürüyor? Seni felâkete iten bu insanlar ne istiyorlar?</p>

    <p class="Temel-Paragraf">Altın çocuğu bağrına bastı, gözyaşları içinde bozkırda koşmaya başladı. Hiçbir şey yapamadan durmamak, üzün­tüden eriyip yok olmamak için koşuyordu... Masum çocuk kendi çığlıklarına ve gözyaşlarına boğuluyor, süt istiyordu. Umutsuzluk içinde ne yapacağını bilemeyen Altın, orada bir taşın üzerine oturdu, elbisesini yırtarak, sapsarı memesi­ni çocuğun ağzına uzattı. Hiç evlenmemiş, hiç doğum yap­mamıştı, anneliği tatmamıştı.</p>

    <p class="Temel-Paragraf">Al, bak, sütüm yok benim. İnandın mı şimdi? Sütüm olsa sana vermez miydim zavallı öksüzüm? Olmadığını an­la da bana işkence yapmayı bırak artık. Ne dediğimi anlıyor musun? Konuşmak istiyorum işte. İstersen alay et benimle. Memelerimle de alay et! Ey Tanrım, ne büyük ceza bu!...</p>

    <p class="Temel-Paragraf">Çocuk memeyi ağzına alır almaz sustu. Çok bekledi­ğine kavuşmuş, diş etleriyle memeye iyice yapışmış, şapur şupur dudaklarını oynatıyor, küçük gözleri sevinçten açılıp kapanıyordu.</p>

    <p class="Temel-Paragraf">Hey, ne oluyor sana? dedi Altın. Kızgınlıktan çok ça­resizlikten öyle konuşuyordu. Tamam mı? Anladın mı şim­di? Az sonra daha çok bağıracak, daha çok ağlayacaksın. Bu lanet bozkırda benim elimden ne gelir? Seni aldattığımı sa­nıyordun değil mi? Sanki bunu yapabilirmişim gibi! Haya­tım boyunca köle yaşadım ben, bu doğru, hiç kimseyi aldat­madım, yalan söylemedim. Küçücük bir çocuk iken Çin’de, “bizim ailede hiç kimse kimseyi aldatmaz” derdi annem. Haydi biraz oyalan, sonra acı gerçeği sen de anlayacak­sın!...</p>

    <p class="Temel-Paragraf">Köle Altın böyle konuşuyor, kaçınılmaz acıya, sütsüz olduğunun anlaşılması gerçeğine hazırlıyordu kendini. Ama hayret! Bebek ağzını ayırmıyordu onun memesinden. Tam aksine, yüzü mutluluktan parlamaya başlamıştı!</p>

    <p class="Temel-Paragraf">Altın memesini hafifçe çocuğun ağzından çekti ve apak süt damladığını görünce bağırmaktan kendini alama­dı. Şaşa kalmıştı. Tekrar verdi memesini çocuğun ağ­zı­na sonra yine çekti ve gerçekten süt geldiğini gördü. Ve üstelik şimdi bütün vücudunda gittikçe artan bir güç bulmaya baş­lamıştı.</p>

    <p class="Temel-Paragraf">- Tanrım! Yüce Tanrım! diye bağırdı. Sütüm var be­nim, sütüm var! Beni duyuyor musun küçüğüm, gerçek süt bu! Annen olacağım senin. Artık açlıktan ölmeyeceksin! Gök-Tanrı bizi duydu zavallı yavrum! Bak dinle beni: Senin adın Kunan! Annen ve baban sana bu adı verdiler. Onlar bir­birlerini sevdiler ve seni dünyaya getirdiler. Bunun bedelini de hayatlarıyla ödediler! Dua et, teşekkür et seni beslemem için bu mucizeyi yaratana, bana süt verene!...</p>

    <p class="Temel-Paragraf">Altın, heyecanın etkisiyle sustu. Hava çok sıcaktı. Al­nından boncuk boncuk ter dökülüyordu. Etrafına bakındı. Hiçbir şey, hiç kimse yoktu görünürde. Uçsuz bucaksız düz­lükte küçük bir hayvan bile yoktu. Yalnız güneş vardı. Bir de, tam tepesinde, yukarıda, o küçük beyaz bulut.</p>

    <p class="Temel-Paragraf">Karnı iyice doyan çocuk gevşedi, uykusu geldi, kendi­ni Altının kucağına bırakıverdi. Solukları şimdi pek düzen­liydi: Yaşlı kadın, o güne kadar bütün çektiklerini, hâlâ ku­lağını vınlatan o davul seslerini, her şeyi unutarak, o güne kadar hiç tatmadığı annelik duygusunu tadıyor, mutlu olu­yordu. Ona bu mutluluğu veren yer, Gök ve süt idi. Bunların beraberliğiydi...</p>

    <p class="Temel-Paragraf"></p>

    <p class="Baslik-Orta"><span class="Yildiz char-style-override-7">*</span></p>

    <p class="Temel-Paragraf"></p>

    <p class="Temel-Paragraf">Bu sırada dünya fatihinin büyük seferi devam ediyor­du. Ordu, konvoylar, sürüler, bozkırların bütün armadası Batı’ya doğru yol alıyordu...</p>

    <p class="Temel-Paragraf">Önünde alev püsküren ejderhalı sancaklar, yakınında muhafız bölüğü ve maiyetiyle, yorulmak bilmeyen ak yele­li, kara kuyruklu, rahvan atını koşturuyordu.</p>

    <p class="Temel-Paragraf">Atların toynakları yeri sarsıyor, hiçbir engelle karşı­laşmadan, ufukları aşa aşa gidiyorlardı. Ufuktan sonra bir ufuk daha doğuyordu. Gittikleri yerin ne sınırı vardı ne so­nu. Dünyanın büyüklüğü ile karşılaştırınca küçücük bir kum tanesinden başka bir şey olmayan Büyük Han’ın, gözalabildiğine uzanan her yeri, o yerlerin daha ötesini, daha da­ha öteleri fethetmek, böylece dünyanın dört bucağına hük­meden bir hükümdar olmaktı emeli. Ordularını savaştan sa­vaşa, fetihlerden fetihlere bunun için koş­turuyordu...</p>

    <p class="Temel-Paragraf">Büyük Han mağrur ve sessizdi. Kuşkusuz onun kişili­ğine bu yakışırdı, ama onun içini kemiren şeyin ne olduğunu kimse bilmiyordu. Bazen birden, hiç haber vermeden ve hiç beklenmedik bir anda atının gemini çekip yön değiştiriyor, onu izleyenler çarpmamak için atlarını hemen yana sürü­yor, açılmak zorunda kalıyorlardı. O, Büyük Han, dikkatle, kaygıyla gökyüzüne bakıyor, telaşlanıyor, gökyüzüne ba­karken güneş yüzüne vurmasın diye elini alnına koyuyor ve elleri titriyordu. Yoktu! O küçük bulut başının üzerinde gö­rünmüyordu artık. Biraz geride kalmış olabilirdi ama, geri­lerde de, yanlarda da, ileride de görünmüyordu.</p>

    <p class="Temel-Paragraf">Oraya kadar onu hiç terketmeyen küçük beyaz bulut, birdenbire kaybolmuştu. Ertesi gün, daha ertesi gün, hatta kayboluşundan on gün sonra da görünmedi. O küçük beyaz bulut Büyük Han’ı terketmişti artık.</p>

    <p class="Temel-Paragraf">Cengiz Han, İdil kıyılarına ulaşmıştı. Ama artık ‘Gök’ün, Gök-Tengri’nin ondan yüz çevirdiğini anlamıştı. Bu yüzden daha ötelere gitmek istemedi. Batı’nın fethi işiy­le oğullarını, torunlarını görevlendirdi. Kendisi anavatanı­na döndü, orada öldü ve gömüldü. Nereye gömüldüğü tam olarak bilinemiyor...</p>

    <p class="Temel-Paragraf"></p>

    <p class="Baslik-Orta"><span class="Yildiz char-style-override-7">*</span></p>

    <p class="Baslik-Orta"><span class="Yildiz char-style-override-7">* *</span></p>
  </div>
</body>
</html>
