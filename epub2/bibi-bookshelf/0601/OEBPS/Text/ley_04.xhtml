<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4">Salt sana inanıyorum. Kıvancım, gururum senden canım. Ne güzel şey senden gayrisini tanımamak, takmamak!</p>

  <p class="calibre4">Gözlerini, ellerini öperim. İstanbul’a gidince yaz e mi? Ya da adres ver. İyi izinler, iyi tatiller sevgili canım.</p>

  <p class="calibre4">[İmza]</p>

  <p class="calibre4">Leylim Canım,</p>

  <p class="calibre4">Nasıl bir cehennemdeyim bilsen. Ciddî şekilde sağlığından endişedeyim. Gitgide idee fixe halini almağa başlıyor. Bir boklar yerim herhal. Ses et, buradayım de, ne dersen de, sağ olduğun bileyim tek.</p>

  <p class="calibre4">Hayattan, candan da tatlı dostluklar vardır. Çok yaşadım böylesini. Ne bileyim -affet- felek denedi de bizi, namuslu çıktık. Neyse. Diyeceğim seninki böylesi de değil, seninki şartsız ve mutlak ölümümü de istese, esirgemem bilirsin. Biraz kızıcan ya hadi onu da diyeyim; inan en çok istediğim de bu. Bu dünyada saygıdeğer ve sevgili milyonlarca insan var bilirim. Hepsine de canım kurban. Ama seni kendimle bile bir tutamıyorum. Bir dostluk ve sevi peygamberi gibi, içimde ölünceye sönmeyecek bir ateş yaktın. Hani milâttan önce, sonra diye bir deyim var ya! Kızmasan, küfretmesen, “Leylâ’dan önce”, “Leylâ’dan sonra” diye başlatıcam takvimimi. Yahu bencileyin ele avuca sığmaz bir serseriyi adam ettin be. Az şey mi sanıyorsun bunu. Bu kerteye gelindikten sonra, kesip atman, saçma da olsa mektuplarıma alarga geçmen bilmem ne derece doğru. Nedir seni zorlayan? Issızlığın, ürkünç uzaklığın neye? Ben varım sevgili dost. Ben, canım kardeşim. Bensiz üzülmene dayanamayacak kadar da egoistim. Şuyum, buyum her neyse ama ne duyarsan -sana nefretten gayrı- beraber duyuyorum şenlen, bil bunu.</p>

  <p class="calibre4">Otur da iki satırcık bir şey yaz Ahmet kuluna. Savruk, derbeder yazını, yiğit, ölünecek kadar yiğit sesini özledim canım. Ne bileyim belki kabak tadı veriyorum artık. Usandın, bezdin, sabrını tükettinse, hani ben öyle uzun müddet sevilecek, katlanılacak bir bok değilim, yaz da af dileyip boynumu kırayım canım.</p>

  <p class="calibre4">Günahına girmeyeyim, belki Memed’inden bunlar. Ama çok saçma bir şey olur, bu sefer ben kızarım. Bildiğim tek şey, sen ne istersen onun olacağıdır. Şu halde an asıl senden bütün bunlar.</p>

  <p class="calibre4">Benim, senin için değilse de İNSANLARIMIZ için mutlu günlerin eşiğindeyiz. Biraz bunu da düşün dostum. Avuntu ne de olsa. Bu sonbahar belki de kitabımızı çıkarırız.</p>

  <p class="calibre4">Bir derdin, bir belân olmaya sakın? Gelir Allah’ını şaşırırım sebep olanın. Yazasın ha! Hiçbir gizlin, hiçbir saklın olamaz benden. Yoksa hakaret etmiş olursun bana. Seni hasret ile öperim. Yiğit kızım benim. Mert ve kahraman kardeşim. Hasret ile.</p>

  <p class="calibre4">[İmza]</p>

  <p class="calibre4">Merhaba,</p>

  <p class="calibre4">Yeniden sana yazabilmek... Yarı mest, yarı uykulu bir haldeyim ki anlatamam. Epey kötü günlerim oldu dost. Teferruat ile canını sıkmayım. Siktir et! Biraz kan aldırdık sade! İyiceyim Leylâ. Hattâ seni, dostların benzersiz ve bulunmaz dostunu düşündükçe, ejderha gibi olduğumu duyuyorum. Ulan ne var sende be? Yeni bir tedavi şekli mi buldum yoksa? Her ne hal ise, seni düşünmek iyi geliyor bana. Bu anlamda egoist miyim, çıkarcı mıyım dersin? Şu insanoğlu çok bok yaratık be. Kendimi etüt etmek, şüpheciliğe götürdü beni. İyi de oldu. Refulman namına ne varsa hepsini silkip atabilmek yetisine vardım... Bir senden şüphe edemem sade. Büyük eşeklik yapmış olurum di mi?</p>

  <p class="calibre4">Ey, ne haldesin canım? İşin gücün, misafirlerin yormasın seni. Hiçbiri, hiçbiri bilemez kim olduğunu. Onlara otuz yıl felsefe ve insanlık tarihi öğretmeliyim ki değerini anlayabilsinler. Ne güzel olur ama! Karşında bir ürkek, bir saygılı, bir aptal dururlar. Biz de basarız kahkahayı. Ben kendi hesabıma aptalların şahıyım ya, o da başka bahis.</p>

  <p class="calibre4">Eniştemle iyisin tabii? Seninle iyi olamayacak kocanın da... Ama ne ya! O A.... iti hiç aklımdan çıkmıyor. Nasıl oldu da temizlemedim bilmiyorum... Şey, haylidir mektubun gelmiyor. Bir bokluk mu var gene? Bir rahat, bir dolu mektubunu ne zaman alıcam acep? Postacılara haraç vermekten usandım. Şimdi bir kutum var: (111). Habire gidip yokluyorum. İçinden sen çıkı-canmış gibi, hoş ve çocuksu bir duyu ile...</p>

  <p class="calibre4">Sevgili canım, olağanüstü bir aksilik olursa, kitabım sana kalsın. Adını “Uy Havar” yahut “Suskun” koymakta serbestsin. Asıl demek istemediğim bir şey var, ama mecburum artık. Her hâl ve şartta kitabımı sana ithaf ediyorum. Sürprizle karşına çıkmak daha güzel olurdu ama bizler artık hayatın bu çeşit tatlılıklarından faydalanamayacak kadar baltalandık. Acının fazlası, daha doğrusu bu kadar mânâsız sıklığı, uyuşturuyor, kurutuyor... Tabii sağ kalırsam beraberce yayın yaparız. O zaman inisiyatifi sana bırakacağımı sanma! Şimdi ithafta ne yazacağımı düşünüp duruyorum. Sana bırakayım en iyisi! Şu mahut “hâlbuki” gibi bir şey zırvalarsın mutlak! Eh, devrandır bu. Çok sürmez, bakarsın bizim rüzgâr, “yürü ya kulum!” der. Ha?</p>

  <p class="calibre4">“Kürdün Gelini” diye bir roman yazdım. Baktım çok trajik. Yırttım, attım. Yeniden daha bir aydınlık anlatıma varıncaya yazıcam. Gene de şu bizim oğlanların roman diye piyasaya sürdüklerinden çok güzeldi. Zaten ben ölçü olarak, mukayese birimi olarak, kendi edebiyatımızdan kimseyi göz önüne almıyorum. Bu memlekette, edebiyat adıyla yenen bokların, işlenen fikir cinayetlerinin hesabını mutlaka sorucaz. Sormak, sormağa yeti kazanmak için de yazmak gerek.</p>

  <p class="calibre4">Ya sen nicesin ömrümün varı? Sensiz ne olur, ne olabilir, onu unutmamalıyım oysa. Her adımdan, her düşünden, her düşten önce seni karşıma alır, bakar, sorarım, bunu bilir miydin? Başkaca dövüşemem ki. Yenilmemenin tılsımı...</p>

  <p class="calibre4">Hasret ile gözlerini öpeyim. Orası öyle ya, bu hasret böyle biter mi?</p>

  <p class="calibre4">P.K. 111 [İmza]</p>

  <p class="calibre4">Leylim,</p>

  <p class="calibre4">Çıktın en sonu kutudan! Ama ne çıkış... Başım, sırtım sancılı, şöyle bir uğrayım demiştim. İyi etmişim. Önce ağız dolusu kalayı bastım sana. Şundan: Ne affı be? Hangi geçmiş kabahatlerimiz? Bu tek taraflı bir cezalandırma yahut hükmetme, ferman etme sistemidir. Kabahatli yahut kusurlu olacağım hiç aklıma gelmez. Alt tarafı insanoğlunun rahatlığı -mutluluğu da değil!- konusunda bâzılarından farklı yahut değişik düşünlere eğilmişim. Hepsi bu! Asıl kabahat yahut hatâ, bana fanatik bir lidermişim gibi lüzumsuz işkence yapan ahmaklarda. İş böyle olunca bazı çevrelerin bir taktik ve propaganda unsuru olarak bunu işlemelerine elbette engel olamam. Bunların hepsi benim dışımda yetilerimden uzak, kendi başlarına buyruk olaylar... Yani sana sızıntılı, dert mektuplar yazıyorum diye mi beni böyle ele alıyorsun? Merak etme, af dilemek yahut af beklemek diye bir kavramla bağıntım olacaksa eğer bu sadece sana karşı olacaktır. Ben ölümü gördüm kızım -burnumun dibindeydi, birinde almış gidiyordu beni- ne sıtmaya ne de karın ağrısına fit olamam gayri! Ha, tam Yenişehir ağzı “Cenevre Konferansı bitti” diyorsun. Maalesef daha bitmedi. Ekimde çok hareketli toplantılara şahit olucaz. Bir İNSAN olarak utanıyor, eziliyorum ama maalesef iki milyar insanın</p>

  <p class="calibre4">kaderi, bugün kendilerine “büyük” sıfatını yakıştıran dört devletin soru<span class="calibre30">ml</span>ularının anlaşmasına bağlı. Yahut tam zıddına C. Chaplin’in dediği gibi dünyayı anneler, şairler ve öğretmenler yönetseydi, kimseler sızlanmaz-dı! Ama o da bencileyin hayalci. Nerede o cici anneler, namuslu, bilimci öğretmenler, yiğit şairler? Belki 2000 yılından sonra... Ah be!</p>

  <p class="calibre4">Gelelim bize. Bir sayfa ukalâlık yaptığıma sebep olduğun için, cezanı kendin ver. “Sen, ben için her şeyden evvel kendi kendimize dayanabilmek yetisi. Anadan, kocadan, tabiattan, sanattan, dosttan önce” diyorsun. Sade bir itirazım var buna. Hepsi kolay ancak “dosttan” dediğinin içinde sen de var mı olucan? Buna dayanamam ben. Ağız yapmıyorum Leylâ. Senin mecburun ve mahkûmun olduğum bir gerçek. Ne seni, ne kimseleri zorladığım yok... Olamaz da... Sen bunu “yük” ve “zor” telâkki ediyorsun. Bir diyeceğim yok. Abstraid anlamda bunun bir entelektüel anlaşma tadı da vardır. Sevgide “vermek” vardır Leylâ. Vermek. Ve bunu anlamak... Yoksa senin sorduğun gibi ne yalnızlık, ne merhamet, ne iki acının itişi... Salt huyun, suyun da önemi yok. Bu dediklerinin hepsi değişebilen, yerine, çevresine, uygarlık ve hayat davranışlarına göre türlü görünüşler ve etkiler uyaran nenlerdir. Biraz Allahçı olsam, Allah biz insanoğullarına şaka yapıyor diycem. Sahi, şaka gibi. İyi anlatamadım canım. Bu vermek bahsini “UNUTAMADIĞIM”da bulucan. Sıkmazsa yeniden bir oku... Eh mektubunu satır satır cevaplayayım bari! Sanatsever hanımım benim! İticen, çimdikliycen, yazmam için beni teşvik edicen tabii! Bak canım, doğru. Sana ulaşmadan, kavuşmadan da bâzı iyi mısrâlar yakaladığım oluyordu. Senden sonra yahut seninle daha bir şair oldum. Bu da doğru. Ancak ben bu meseleyi senin ortaya koyduğun gibi koyamıyorum. Önce şiir değil benim için. Önce sen. Bu “sen”in içine 60 kilon, kaşın, gözün, tenin, gençliğin, merhabamız, sustuğumuzda aramızda, masada, havada olan o isimsiz kesiklik, sonra senin o bulunmaz yiğit kalbin, hilesiz dokun... Hepsi, hepsi girer. Herhangi bir kadından şu veya bu yolla alabileceğim şeyler için senin ne merhametini ne de nefretini tahrik etmek eşşekliğine yahut zavallılığına düşmem. Güner s..ti a..mı, canıma okudu zaten. Kabahat onda değil benim inkılapçı damarımın baskın gelmesinde. Hal-bûki yanlış. Bu işle ne diye karıştırdım inkılapçılığı bilmem ki... Neyse anasını eşşek kovalasın kaderin. İyiyim... Seni tanıyabilmek, sana rastlamak bile büyük mutluluktur, insan olana. Kaldı ki bu kadarlıkla da kalmadı, durmadı benim şansım, ötelere ta derinlere aldı başını... Ne güzelsin can! Sensin mutlak, Pir Sultan Abdal dedemin “Hey dost!” dediği. Şairler şairidir o. Doğru söyler. “Hani dost uğruna can, baş verenler?” ve “Dost, dost diye hayalına yeldiğim, yeldiğim / Dost ise çevirmiş yüzünü benden...” Ne acılı şerbet içmiş be! Okudukça, aklıma düştükçe tüylerim diken diken oluyor. Ama nâmı kalmış pirimin... Halkım onun asıldığına güler! İhbar eden asıldı, kendisi kırklara karıştı derler. Aynı İSA Mesih’in çarmıh hikâyesi. Ha, şu “insan ötesi” kavramında yahut deyiminde de yanlışın var sanırım. Şuna İNSANCA demek asıl yaşamak istediğimizin kendisi değil mi? Bir düşün bakalım. İnsan bizsek, bizden ötesi niye?</p>

  <p class="calibre4">Bak canım, özentili kaçmasın, benim dayanmamı, daha az acı duymamı, şeytanın bilmem ne ...iştiği bir köşede yığınla belâ ve sıkıntıya karşı daha dik daha fütursuz durabilmemi, her şeyden her şeyden önce yaşamanın anlamını yitirmememi istiyorsan eğer, bana durup dinlenmeden yazmalısın. Hiç değilse cevaplama-lısın mektuplarımı. “Bir şey iste de göndereyim, zevk aliyim ben de” diyorsun ya, canım benim istediklerimi kaç sefer yazdım. Sen hep ıskaladın. Yahut -Anlayamıyorum ulan serseri- göndermek istemedin. Kuşku, kocaman kuşku diye başıma kaktığın da aslında senin bu umursamaz hallerinden geliyor. Ben kahveyi zevk duyuyorum diye mi gönderdim it? Sıkıntı çekmeyesin, doya doya içesin diye gönderdim. Madem varmış, bolmuş, bir daha böyle bok yemem, affet. Hem ne diye ezilecekmişsin? Utanmıyor musun bana böyle seslenmeğe? Yoluna canımızı koyduğumuz böyle lâf etsin, sonra da garib Ahmet dayansın bakalım ha?</p>

  <p class="calibre4">Al sana bir iri kelâm daha: Ahmet Arif kimseden bir şey istemedi. İstemeyecek de. Ama senden isteyebilirim. Senden kolay yahut güç şeyler de isteyebilirim. Daha doğrusu sıkıştığım vakitler, canım dardayken sana el verebilirim. Senin hançersiz elin... Mısrâ aklına geldi mi? Ha, Lambo orayı kunduracı dükkânı yapmış! Bu bir kıyamet alâmetidir! Bilir misin, Lambo Tıbbiye sondan ayrılmış, şiirle uğraşmış biridir? Kunduracı! Para mı? Öbür sanatı hiç de az para getirmiyordu. Neyse siktir et. Ha, ne diyorduk, istemek! Bir keresinde dört beş gün hiçbir şey yemedim. Bir tuhaftım da dostlara da açmadım. Biri fark etmiş, evden epey parası gelen ve bursiyer olan bir arkadaşa açmış, ki ekseriya şarap parasını ben öderdim o itin, o da bana -sigarayı usturuplu, cebinden tek çıkarıp yakarak ve yüzüme savurarak- “yahu ne yiyip içiyosun bugünler?” diye sorunca “Annenizin a....m” diyivermişim. Bütün fakülteye yaydı hergeleler. Bir iki yıl millet birbirine böylece cevap verdi. Bense o akşam paralanınca, kumarda, ne kadar dilenci buldumsa götürdüm Yeşil Fıçı’ya, sokmaz istemezler, rezâlet çıkardık, zorla oturttum herifleri, bir haylisi de kaçtı. Deli sanmışlar beni. Vay anasını, nerden hatırladım bunu be! Kaçtır unutmuştum.</p>

  <p class="calibre4">Demek Memed’in gözünün içine bakıp duruyor, oracıkta. Her şeyin de tamam! Gözü olanın gözü çıksın. Elbette sen mutluluğa lâyıksın. Hem senin yüzüne bakan hiçbir dert görmez. Meselenin bu tarafından atfı nazar eylenirse bu işte kârlı olan daha çok Memet! İyi çocuktur herhal, yoksa sen sevemezdin.</p>

  <p class="calibre4">Eh Kızım Leylâ “kendi kendinle yetinmek, dünyanın öbür adıdır” demek ha? Bunun ucu Narsiste olmağa kadar varır. Ama çok güzel dalga geçiyorsun ben-len! Hoşuma gitti. Nasıl sevindim bilsen. Baya neşelisin, nasıl sevinmem. Takıl bana. Hoşsun. Ömrümde ilk defa özdeyişe özendim. Onda da gelip senin gibi bir zekâya, yağdan kayan bir pehlivana çattım. Bak ama ben “yetinme”yi abstrait anlamda kullandım. Durukluk, doymuşluk, bizleri yahut dünyamızı eskitmez mi? Ölümden daha duruk ne var örneğin? Ama insanoğlu güzel ölümler getirmiştir. Jean D’arc’ın, Pulitzer’in, Seyyit Nesimî’nin ölümü bir yanıyla korkunç yüzkarası ama bir yanıyla da sonsuz güzel. Hele bir Kara Hay-daroğlu var, hatırladıkça yüreğim cehennem kesilir.</p>

  <p class="calibre4">Naima da “Vacibül izale bir nevcivân yegit idi” diye yazar. Yani öldürülmesi, yok edilmesi gereken bir yeni yetişmiş yiğit! Bir de benim hemşerim Comar Bölük-başı var. Şimdi türbesini ziyaret ederler. Evliya Çelebi “Macerâsı hâlâ dosıtân-ı dostândır” der. Nefes alacak bir rahatlığa erersek beraber yazarız destânlarını. Erersek değil tabii, erersem demem gerek!</p>

  <p class="calibre4">Şimdi iki gözüm, “40 yıl cevap almasan benden, gene yaz” lafına gelince bunu herhangi bir laf saymama müsaade et. Düpedüz beni katleylemek, zehretmektir bu. Ne bok yemeğe yaşıycakmışım böyle o vakit?</p>

  <p class="calibre4">Eh, hep şiir güç. Bâzı böyle kritik devrelerim yahut mevsimim oluyor. Ama bütün mesele anahtar yahut öncü mısrâyı iyi oturtmakta. “Yârin bahçesi tarumâr” diye bugün başladım, kolay yürümeyecek. Başka yarı buçuklar da var, bitince iletirim... Elbette ki önce sen! Nem var ki başka! Ha, neyini mi merak ederim? Serçe parmağındaki tüyden, kulak memendeki tatarcık ısırığına, düşlerine, esnemene, şıpıdık terlikle mutfaktan çıkışına kadar nen varsa!</p>

  <p class="calibre4">Gözlerini öperim. Ama gene yarımım.</p>

  <p class="calibre4">P.K. 111 D.Bakır</p>

  <p class="calibre4">[İmza]</p>

  <p class="calibre4">Merhaba,</p>

  <p class="calibre4">Bu ara yazamadım, bağışla! Ama kim bilir, belki de hoşnutsun bu hâlden. Öyle ya mektuplarıma kızmağa başladığını söylüyordun geçende! Bilmem ki hiç değilse isteyerek yapacağım bir şey değil bu. Tabii en hafif deyimiyle böyle. Yoksa, seni kırmak, bence ölümün -ölüm de ne ki?- eşşekliğin öbür adıdır. Hangi etkiler yahut ne mene irilerdir seni böyle konuşturan, bilmiyorum. Dostluğumuzu, “Dostuz işte, iyi sağ olmanı isterim, hür olasın isterim” diye çorap lastiğini çıkarıp komodininin üzerine kor gibi yahut ne bileyim sofraya tuzluk bırakır gibi şıppadak ortaya sürmen, üzdü beni. Belki de sadece yalnızlıktan bu. Belki benden bir kuşku. Hani ne olur, ne olmaz ileride senin “ben bu işte yokum” demek kararında olduğun bir boku yiyebilmem ihtimâlinden. Hani şu “erkekçe” dedikleri nen! Dobra dobra ve peşin. Ama sen ki benim yaşama umudumsun ve bunu bilirsin. Ne lüzum vardı bu stratejiye canım? Hele o septik ve her adım başında bir mayın gömülüymüş gibi ürkek felsefen! Niye canım, niye? Çıkarlar ve kusurlar konusunda insanoğlunun yalancı suratım ele alış tarzın doğru. Ama ikimiz için yanlış bu iki gözüm. Ne sen ne de ben “onlar” değiliz. Onlardan nenler de yok bizde. Hiç değilse birbirimizle</p>

  <p class="calibre4">konuşurken, birbirimizi düşünürken yok. Dostluk, avcumuza sıcacık bir kuş gibi konmuş bir kere. Ama bunda benim yüküm daha ağırmış ne çıkar? Ya ben bundan hoşnutsam? Ya senin sade var olman bile beni saadetten çıldırtacak tatta bir gerçekse? Olur mu öyle şey canım benim, olur mu sende öyle yalan görüntüler? Delirdin mi be!</p>

  <p class="calibre4">İlk karşılaştığımızda ne haldeydim biliyorsun. Hançer üstüne hançer yemiş, ihanetin ve satılmanın zehriyle insanlıktan umudumu kesmiştim. Beni kendime sen getirdin. Daha da ötelere alıp götürdün. O zamana kadar kimselere değilse bile geceleri yalnızca düşünürken -hayatımdan gurur duyarak- kendimce övündüğüm olurdu. Seninle bu övünme yitti. Tabii bir şey oldu. Asıl senin övülmeğe, yaşanmağa değer olduğunu anladım. Sen de öyle diyorsun ya, -hani şu kravat alırkenki psikoloji- “değmeli” deriz diyorsun. Doğru canım değmeli. Bunu bütün varlığımda, iliklerimden gelen bir sarsılmayla duyuyorum. Elbette aynı duyuyu senden beklemek küstahlığında değilim. Bu noktada aydınlanmanı, kendine mesele çıkarmamam isterim. Neydi o sözlerin yahu? Tepem attı.</p>

  <p class="calibre4">Ve gene elbette ne sen ne de ben, sıradan sürüden biri değiliz. Ben niçin hırsız değilim? İkiyüzlü, çıkarcı, şantajcı, korkak, rahatçı niçin olamıycam? Ve sen niye bir banknot küpünün metresi, eğlencesi değilsin? Fizik yapın, öyle her Havva kızma nasip olmayacak güzellikte. Ama niye değilsin işte? Niye şu tuz ekmek, incik boncuk, yarın kaygısı olmayan yumuşak bir yatak ve hattâ şu her seferinde 20-25 dakika süren et zevkinin en son haddi, seni düşünmekten çekip alamıyor? Ölüm yahut “değmeli deriz” yüzde yüz yaşama konusunda yoruluncaya metafizik yapıyorsun, sevdiğin mısralar var, sevdiğin insanlar oldu, (hani hatırlar mısın Arthur Miller’in filmini, ben, sen ve Güner, üçümüz de ağladığımızın farkında değildik) anıların, duyuların şu, bu... Hepsinden güzeli ve en beteri dünyayı değiştirebilmek, insanoğluna kendini tanıtmak, onu aşağılık olmaktan ve çaresizlikten kurtarmak aşkı, yetisi... Zekân canım ve tek kelimeyle: SEN...</p>

  <p class="calibre4">Geçende bir mezar gördüm. Yekpâre bir mezar kapağı. Küçücük! Belli ki altında bir çocuk yatıyor. Nasıl, bilsen, gidip kucaklamak, öpmek geldi içimden. Oturdum, okşadım, sevdim taşı. Belli yapan adam aşk ü şevk ile çalışıp yapmış, kendinden çok şey katmış taşa. Kim bilir hangi sevilerle vardı o ustalığa. Öyle bir yalnızlığı var ki Leyla, binlerce mezarın içinde, irili ufaklı, çiçekli, parmaklıklı mezarların arasında, “Ben buradayım” diyor âdeta. Bir ara çalarlar diye korktum da! Ha, baktım yanımda bir köylü türedi, merhabalaştık, mezara tutulduğumu hissetmiş olacak, “Çocuk” dedi. “Ne kadar çok seviyormuş yahu” dedi. Seven kim? Babası mı, anası mı, taşçı ustası mı anlayamadım. Ama o güzellik köylüyü de çarpmıştı. Bense anlamaz sanmıştım! Kimse bunu yapan, büyük bir hayat yaşamış bence. Kıskandım onu. Edison’u, Bedrettin’i, Spartaküs’ü kıskandığım gibi kıskandım. Yüzde yüz yaşamak dediğim bu, canım... Tabii kıskandığım onların ne eserleri ne de kendileri! Klâsik deyimle ruhlarını kıskanıyorum. Yaşamaya haysiyetli bir anlam kazandıran çabalarım...</p>

  <p class="calibre4">Benim işler, şöyle böyle sevgilim... Bu sıra kötüye gidiyor. Belli olmaz ama bir ihtimâl bu, belki hiç göremiycem seni. Belki sana yazamayacağım, seni aramaktan çekineceğim, sakınacağım bir yerlere götürürler. Hiçbir şey yapamam, Allah kahretsin, üstelik anlarım da olacakları. Nidelim kardeşçiğim? Belki de bir köşede işimi bitirirler! Ama bunların hepsi ne de olsa ihtimâl. Ben, son kerteye kadar seni düşünüp avunacağım. Belki de şarkı söylerim! Bu sefer çok kuvvetliyim. Sade kuvvetli değil, kafaca ve yürekçe korkunç zenginim de. Seni tanımak, ne yalçın bir kadermiş! Hiç değilse bu sefer hayatımı mânâsız bulmayacağım. Tabii en güzeli umudu kesmemektir. Sağ kalırsam, görecek günler var Leylâ. Asıl yaşanmağa değer, ağrısız, riyâ-sız, harikulâde günler. “Ağrısız” dedim, bu benim kendim için bir hayli güç ama ne ziyanı var? Bir benim ağrımın ne önemi olabilir ki.</p>

  <p class="calibre4">Şu anda yapyalnız bir dalganın üstünde boş bir konserve kutusundan farksızsam da, senden kopmanın imkânsızlığını daha bir aşkla duyuyorum. Üzerime Toroslar yıkılmış sanki. Öyle duyuyorum işte. Öyle kesin ve kudretli.</p>

  <p class="calibre4">“Gözlerinden, gözlerinden öperim -Bir umudum sende- Anlıyor musun?” Ha, sahi bu sende var mı? Yoksa göndereyim. Şu kırk yılı ne zaman kırk saate indiricen? Hemen yaz, hakikat mektup beklemektir! Patlamak, kendi kendini bitirmek, gebermektir. Ve bunlar şu günlerimin öbür adıdır. Öpeyim canım...</p>

  <p class="calibre4">[İmza]</p>

  <p class="calibre4">1956</p>

  <div class="calibre1">
    <div class="calibre1"><img alt="" class="calibre31" src="../Images/main-21.png" /></div>
  </div>

  <div class="calibre1"><img alt="" class="calibre32" src="../Images/main-22.png" /></div>

  <p class="calibre4">4 Ocak 1956</p>

  <p class="calibre4">Sevgili Canım,</p>

  <p class="calibre4">Geldi. Mektubun, üç kitap ve bir dergi. Sağ ol, öperim seni. İstediğin gibi, hemen şiir göndermeği nasıl isterdim bilsen. Dağınık, henüz toparlayamadım. Sağlam mısralar yakaladığımı sanıyorum. Bu hali, bilhassa kendinde, bir kısırlık, bir tükenme saymam asla kabul edemiycem. Say sanatçının belirli özelliğidir bu. Biz (ve hele sen!) ne makine ne de hamalız! Sayıca çokluğu da bir üstünlük sayanlara kulak asma. Araşan ağız tadıyla anılacak tek mısraları yoktur onların.</p>

  <p class="calibre4">Beni asıl üzen yaşayışım hor görürcesine kendini savrukluğa vermendir. Aslında yalnızlık duymayan, can sıkıntısı çekmeyen sade hayvanlardır! Çabamız, gücümüz, ülkülerimiz nece büyük olursa olsun, bir her şeyden yoksun, bir acılı anlarımız olacaktır. Sen şerefli ve haysiyetli bir kızsın. Balolara, eğlentilere gitmekle hiçbir şey kaybetmezsin canım. Hint fakirleri gibi çile doldurmanı önce ben istemem. Hem unutma, ben-sen ve bizim soyumuzdan olanlar düşkün, bilisiz ve güçsüz insanları düşünüp birer münzevî olacak değiliz. Aksine her insanın yaşamadan doya doya pay almasını isteriz. Hal böyleyken baloya gidişini bir kabahatmiş gibi önüme sürmeni anlamadım. Seni böylece daha mı az severim sandın. Sekter olmadım hiç. Kesin sınırları da takmam. Senin en az Barbara Hutton kulu kadar imkânlı olmanı istiyorum! Kocanı seviyorsan hiç mesele yok demektir. Hepsi vız gelmeli sana. İşte böyle!</p>

  <p class="calibre4">Sonra öyle ahret soruların var ki! En çok sevdiğim mısran örneğin! Başın için, o güzel, o hasret kaldığım Tanrının en güzel yapısı için, sevmediğim mısran yok! İnan canım, Ahmet Arif sana hiçbir zaman yalan söylemez. Büyük şairsin. “Yandım, yandım” işte sana ölümsüz bir mısrân. “Her şey kalakaldı suskun.” Şimdiki halim bu sevgilim. Çeşitli sebepleri var. Korkunç bir sarsıntı geçirdim. Mektupla anlatamam. Bir yanım pırıl pırıl, bir yanım birden yıkılıverdi. Çok kötü bir haber aldım çünkü. İnanamıyorum bir türlü. Meğer nelerin uğruna atmışım bu canı da haberim yokmuş. Bok yoluna gidecekmişim nerdeyse! Sonra ev durumum da berbat. Allah kimseyi üvey analı, cahil analı yapmasın. Bunlar küçük şeyler ya, koyuyor. Allahtan ki sen varsın. Seni sade, bir dost, bir sevgili, bir can parçam olduğun için değil; beni, bu garip ve tedirgin canı, yaşama tutkusuna umuttan, aşktan, ölümü unutturan güzelim sevdalardan yana o aziz duyulara, düşünlere sımsıkı bağlayan bir dünya olarak seviyorum. İncil gibi, Tevrat gibisin Leylim. Hilesiz, arık ve duru. Cihanda hiçbir kimse, dostunu, kardeşini, sevgilisini -acısını, ülküsünü, eğilimini, benim seni sevdiğim gibi sevememiştir. Sen aklıma gelende başım dönüyor. Hepsini, puştlukları, küçüklükleri, iğrenç bencillikleri unutuyor, boş veriyorum. Beynimi, kalbimi doyuruyorsun. Derimin altında ısıtan sensin beni. Sen düşümde oldukça korkacağım, yenileceğim hiçbir zorbalık olamaz. Namussuzluk, o döllüğü olamaz. Hepsinin hakkından gelirim. Ölsem bile, mutlu ve yiğitçe olur bu iş... Şaşkınım, beni böyle yarattığın için sana nasıl teşekkür edeyim bilemiyorum Leylâ. Kölen olmak ne büyüklükmüş meğer! Başın için, bir daha yaratılması imkânsız gözlerin için, bana rahat, bana anlaşılır bir mektup. Delinim. Ayrılık korkunç.</p>

  <p class="calibre4">[İmza]</p>

  <p class="calibre4">Leylâ Usta,</p>

  <p class="calibre4">Ellerinden öperem, nasılsan? Bir mektubuna, sen kokan bir habere nelerimi bağışlamam ki!</p>

  <p class="calibre4">Karakış uyutmuş, sarmıştır seni. Böyledir herhal. Başkaca düşünemiyorum. Bir Fransa düşü, bir Paris dalgası varsa da sanmam. Döviz koparabilecek kadar “sosyete” olamazsın!</p>

  <p class="calibre4">Gene de cehennemin hangi zulasında olsan, bana bir el, bir “cık!” edersin diye umutlandım. Hattâ umudum gurura kadar varır ara sıra. Senin olmak, böyle korkunç-güzel ve kendi kendine yeter bir iştir. Budala mıyım, de bana. Yüzünü, sesini bir özledim ki sorma. En çok da burnunu. Şaka değil. Nezleysen bir kâğıda silin de gönder ben de olayım. Hasretim soğuklara, belâlarına... Bak hele, elin hanımına, âlemin “aile kadını”na neler yazıyorum! Duyan, “zırdeli” diycek, öyledir. Delinim. Hemi bütün belalar, hemi de bütün sevdalar, bilir. (Galiba mısrâ düşürdüm!) Delin, divâ-nenim işte. “Ulan madara herif, ulan hergele, madem halin bu, çek gel!” dersin belki. Yakın, o boku da yiy-cem... Yokum. Varsam, sensin ya da... Hiçbir kararım yok. Düşünlerim, duyularım önünde bir barikatsın ki, hiç âmân vermez. Ne olucaksam seninle ya da senden sonra olucam, anlatabildim mi ki? Örneğin boğazımdaki lokmada, yudumladığım suda, arşınladığım kal</p>

  <p class="calibre4"><a id="bookmark0"></a><span class="calibre5">ın</span></p>

  <p class="calibre4">dırımdasm. Allah gibisin, şıp diye bitiverirsin içimde. Zevkli mi bilmem, sen söyle. Hep senin anlamın, varlığın, hayalin peşinde sürüklenmek. Bildiğim bir şey, gerçekten yaşadığımı seninle duymamdır. Kimine göre kahraman, kimine göre âsinin biriyim. Bunlar yanlış ya da göreci yargılar... Neyim ben Leylâ? İlgilendirdiğim olur mu seni? (Sende bir kucak mal - Benim mülküm yalnız sakal - Kollarında bilezik - Benimkiler kelepçe-lik.) Nerden de aklıma düşürdün bunu. Bizim Çingene Nail’in şiiri. On yıldır aklımda yoktu. Yanlış ama. Sen öyle değilsin. Dostuz şenlen.</p>

  <p class="calibre4">Biliyorum içerledin. Haklısın da. Hiçbir sebep, sana yazmamayı gerektiremez. Bir ruh hali de canım ve affet.</p>

  <p class="calibre4">Bana şiirlerinin yayın müsaadesini verir misin? Hem tez elden imzanı da belirt. “Leylâ”sı Leylâ ama, Bilgin mi, Erbil mi, şey mi (!) ne? Kızdırayım biraz seni! Yanında olsam bununla da yetinmezdim, saçını boynuna dolar, biraz nefesini keserdim. Kim bilir, kısacıktır belki de! O karayel havalı, karanlık rüzgârlı saçlarını kestirip oğlan çocuklara dönmüşsündür. Gina mı ne? İşte o. Yahut EXİSTENTİALİST tıraş! Ankara’da çok di mi onlardan?</p>

  <p class="calibre4">Candan aziz, iki gözüm, Leylâcım, UY HAV AR çıktı. <span class="calibre6">Kaynak'ta.</span> İki mısrâı yanlış. S..mişler anasını şiirin. Sende var ya, önemli değil ötesi. Şubat sayısında yayınlandı. Dergilerde dedikodusu olursa haber et bana.</p>

  <p class="calibre4"><span class="calibre6">Şairler Yaprağı</span>'na yazmak ister misin? Yahut ben böyle bir ricada bulunayım senden. Müsaade et de bendekileri göndereyim. Sonra kendin göndermek istemezsen gene benim yolumdan iletirsin. Bu bahsi hemen cevapla. Naz maz istemem. Ben seviyorum. Sevince de aldanmam, güzel şiirler hepsi de.</p>

  <p class="calibre4">Ha, <span class="calibre6">Varlık</span>'ın yarışma sonunu gördün mü? Aman Âmân Hey’le UNUTAMADIĞIM’ı katmıştım. Tabii küçük jürinin insaf (daha doğrusu insafsızlık ve namussuzluk) barajını bile aşamadık. Türk şiirini,</p>

  <p class="calibre4">edebiyatını bu fikir p lerinin, bu o karıdan beter</p>

  <p class="calibre4">heriflerin tekelinden çekip almalıyız. Borç bize bu. Ha, beraber yazarız o dergide istersen. Hani beğenmezsin belki diye söylüyorum bunu. Benim birkaç tanem orda zaten. “Fırsatını bulunca dayamcam seninkilere” diyor çocuk. Eksik olmasın, iyidir, dosttur. Hem okuyucu biraz ŞİİR görsün be!</p>

  <p class="calibre4">Anladın mı sevgili ustam, ömrümün sebebi, bu mektubumu al eline, soruların hepsini cevaplandır. Böylelikle beni de eli ayağı düzgün bir mektuba kavuşturmuş olursun! Ama öyle yarı sayfası abstrait resim olmasın! Çanaklarına, çömleklerine eyvallah. Ve fırçana, onu tutan ellere canım kurban. Ama o Salvador Dali puştunu sevemiyorum. Olunca Picasso gibi olmalı. Allah gibi herif. Olunca senin gibi olmalı, Leylâ gibi. Korkarım, Memed’in piyanosunu da resimlerle donattın! Sahi ne âlemdesiniz Sayın Erbiller? Sana ne ulan hırpo de! Ne üstüne vazife, senin de! De oğlu de. De kızım. Canım dostum. Şu an, yanında olmayı dünyaya bin yıllığına yeniden gelmeğe değişmem. Gözlerinden öperim. İmdat!</p>

  <p class="calibre4">Fermân senin elbette.</p>

  <p class="calibre4">P.K. 111 [İmza]</p>

  <p class="calibre4">Leylim,</p>

  <p class="calibre4">Yok haber. Senlik, bir zehir meltem... Ne çok tutkun, muhtacım oysa. Çok domuz, çok hayın, çok namussuz olmalıyım ki seni böyle lâhza başında beraberliğe -zorla da olsa- iteliyorum.</p>

  <p class="calibre4">Oysa sen, mutlak sensin... Sarhoş gibiyim galiba. Anlamsız kaçıyor sözlerim. Anasıl, senden hemen haber ummam sebep buna. UMMAK, çeviremez oku yolundan. Belli, yenilgiyi tanımak istemeyen, çocuksu ya da peygamberce dayatan benim. Ya da budalaca, sıcaklığını bir türlü yitiremeyen hayatça...</p>

  <p class="calibre4">Sevgili canım, yolcusun anlıyorum, yatak, hah kilim (möble diye nelerin var bilmiyorum. Bir yudum acı kahvene, elinden elinden bir tas suya hasretim) saracak değilsin ya! Memed’in böyle işlere seni zorlaması zeba-nilik olur. Belki, valiz, bohça toplamak, vedâ ziyaretlerine gitmek gibi öne<span class="calibre30">mli</span> (!) uğraşların var. Gelenekler, ekmek zıkkımının gerektirdiği (namussuz bir toplum düzeninin) zorunlu içsizlikleri var... Soğuk var... Senin biyolojik, psikolojik, fizyolojik (kurban olduğum) hallerin var... Var kızı var!</p>

  <p class="calibre4">Üstün ya da yüksek müsaadenle bendeleri de var mı acep? Ben hakir kulları... Şimdi Güner olsaydı basardım zılgıtı. Severek, bir yanları, bir bilinmez yerleri</p>

  <p class="calibre4">yıkılarak küfretmek nedir bilir misin? Korkunç acılıktadır. Gene de vazgeçilmez bir havası vardır. Sana çatamamak neden? Belki de buna da sebep Güner. Ya da benim karmakarışık bahtım. Tutunacak dalı kalmayanların zorunlu ihtimamı... Üstüne titriyorum senin. Kırsam, boku yediğim, anlamsız kaldığım, otlaştığım gün!.. Ama bu da tam değil. Daha isimsiz, renkleri, güçlerinin yeterliliği belirsiz tutkular da var. Şair olmak, çokça da bu işte... O zalim anan mı, kalbini denizlerin dargın ıssızlığında yağlanmış makinelerin rutin tik-taklarına kaptıran baban mı, seni nasıl ve nerenden alıp sevdiğini bilmediğim kocan mı, her neyse kim bilmiyorum asıl gerçeğini anlayan. Sevgililerin, sevgilin de olmuştur, bir vakitler... Galiba hiçbiri... Yahut ben çok kendini bir şey sanan, megalomanın biriyim... Sen... sen... ve sen... Berberlerin aynasında, s..tirici sinema plâklarında, gazete manşetlerinde. Pilavın taşlı lokması ya da şarabın su katığı çalan yudumunda. Sen... sen... ve sen... Güner olsa tartaklar paylardım dedim. Belki bunda hakkın var. Ya da Güner buna ses edemez. Kimseler sevmedi onu. Bir ben. Ya da sade ben... Ama sana nitsem ki. Belli bir şey, yukarda saydığım ilgililerin ya da yakınlarından çok daha şeninim. Çok daha şendeyim. Dünyayı, dünya eden de bu belki. Bellisiz kaybolmuşluk... Gitme desem, (Hassiktir lan!) gidiyoruz diycen elbet! Hem ben ne bok yemeğe gitme diyecekmişim. Bundan daha enayice laf olmaz hani! Bildiğim ya da gitgide aklımın kestiği bir şey: Acışmak, acıda yitmek benim kaderim... Yok sonu... Üstelik bazı “şey”ler bildiğimi sanmak doyumsuzluğundayım.</p>

  <p class="calibre4">Herhal, insanoğlu için duygun bir yeterliği olan her evren parçası için, en koygun, en azaplı ceza, senden ayrı düşmektir... Hele buna kendi -sözde isteğiyle-sebep olmak yok mu! Gözlerinden öperim canım, sağlıklar, saadetler! Klâsik temenni ya da çırpınmalar bunlar. Affet... Bilisizim, söyle yapayım, “yapmak” yolunda dönülemese de... Yaz canım. Deliyim.</p>

  <p class="calibre4">[İmza]</p>

  <p class="calibre4">5 Mart 1956</p>

  <p class="calibre4">Canım Benim,</p>

  <p class="calibre4">Bilir misin, “canım” dediğimde içimden canımın çıkıp sana koştuğunu duyarım hep. Gezegenlerin en güzel kızısın. Haydi bir kelime uyduralım. Öbür yıldızlara da “durağan” diyelim. Durağanların da en güzel kızısın... Kaderimiz bir tuhafsa, ömrümüzü dolu bir kadeh gibi sindire sindire içemediysek, günahı boynumuza değil. Bu kara günlerin de bir sonu var. Ne sonu, dibini bulduk be! Benim üzüntüm, canavarın dişinin sökülmesi işinde bir eyyam alıkonulmam! Hepsi bu... Hikâyemi nasıl <span class="calibre6">tam</span> bilmezmişin? Senden saklı bir şeyim olabileceğini düşünemezsin. Büyük bir küfür olur bu bana. Sade mektupla anlatmak istemediğim -başını ağrıtırlar, can sıkıcı saatlerin belki de günlerin olur- bir iki önemsiz nokta var. Şark Kahvesi’nde anlatacak gibi oldum, Güner istemezlik etti, hatırlarsın. Neyse, bir daha şaka da lâf da olsa, dostluk mu, acaba değil mi gibi sorular getirmeni üzüntüyle dinleyebilirim ancak. Ya ne ulan? Kim bilir -senin yönünden- bir tecessüs, bir değişiklik, biraz da şövalyelik ve merhamet. Ha? Bunların sevimizi bugüne getirmeleri de bir gerçek ama. Benim yönümdense -kaç defa söyliycem bunu be- SENden gayrı tüm erdem ve nimetlerin gözümde bir çöp kadar bile değerli olamayışıdır. Her neysem, şair, usta, mahpus, sürgün, acemi, yiğit ya da korkak, SENinle değerlendirebilirim. SEVİYORSAM, sen olduğun içindir. UTANIYORSAM, senden utanabilirim ancak. YİĞİTSEM, seninle yiğit olunur elbet. Korkuyorsam, sensizliğin korkusudur bu. Daha ne canım kızım? Dişine zar, boynuna ter olasım gelir. Gün yirmi dört saat seni düşünmek. Ne yüce, ne sonsuz bir duyu bu, bilir misin ki? Leith motive mi ne işte gâvurca bir söz var bilmem yabancı dili -Zaza, Kürt, Arap dillerini şiir gibi bilirim ya hergelelik hoşuma gidiyor olmalı!- onun gibi bir nen. Hayatımın en koyu ve belirli çizgisi, motifi, süregidecek tadı SENSİN canım. İnşallah anlatabildim!</p>

  <p class="calibre4">Ölümlü bir dünyada olduğumuza göre özel ya da toplumsal sorunlarımız, sevap ya da günahlarımız da olacak elbet. Kırk yıllık Güner diyorsun örneğin! Beni zalim bulamazsın Leylim. Kinci ya da kaprisli hiç bulamazsın. Üst üste hapisler, can derdi ve tımarhaneler geçiren topu topu 28 yaşında bir garibigitten ne bekleyebilirdin o zaman? Yani 1954 Mayısında! KARAyı UNUTAMADIĞIMI yeniden oku istersen. Ben bu defteri kapandı biliyorum Leylim! Acı mı, mutluluk mu, kader mi, inanılmaz bir ilk olgu mu, sevda, dostluk, ayrılık mı her neyse alnımda senin yazın var:</p>

  <p class="calibre4"><span class="calibre5">Bilmiş,</span></p>

  <p class="calibre4"><span class="calibre5">Bütün belâlar,</span></p>

  <p class="calibre4"><span class="calibre5">Kınsız bıçak, kara mavzer, kan pusu.</span></p>

  <p class="calibre4"><span class="calibre5">Ve insan düşünün o en orospu</span></p>

  <p class="calibre4"><span class="calibre5">0 en ayıp frengili yemişi</span></p>

  <p class="calibre4"><span class="calibre5">Çıldırtılmış uranyum.</span></p>

  <div class="calibre1"><img alt="" class="calibre33" src="../Images/main-23.png" /></div>

  <p class="calibre4"><span class="calibre5">Bilmiş,</span></p>

  <p class="calibre4"><span class="calibre5">Bilsinler!</span></p>

  <p class="calibre4"><span class="calibre5">Sana nasıl yandığımı...</span></p>

  <p class="calibre4"><span class="calibre5">Dağlar, dağlar, hey...</span></p>

  <p class="calibre4"><span class="calibre5">işte kan tutmuş korsanlar,</span></p>

  <p class="calibre4"><span class="calibre5">Haramla beslenmiş, azgın,</span></p>

  <p class="calibre4"><span class="calibre5">Düzmece peygamberler ve başbuğları Ve hadım ve çıkarcı yığınlarına karşı işte bir kez daha bu can bendeyken Delin divânenim işte.</span></p>

  <p class="calibre4">Elinin tersiyle kesip atar mısın ya da merhametli bir erdem, bir yumuşak içgüdüyle sadece susar mısın, bilmek isterim. Bilinmez, Freud Baba bile bilemedi, her kadında bir Kleopatra damarı vardır. Her erkekte de bir Sezar ahmaklığı... Galiba özdeyişçiliğim tuttu gene. Çoğu zaman saçmalarım oysa. Saçmalamak bir zorunluk. Sevmem o kusursuz, o evliya görünüşlü kişi-</p>

  <p class="calibre4">leri. İçlerinde cehennemi uçurumlar olduğuna kalıbımı basarım. Sahtedirler mutlak. Aksi halde bir damarları, erkeklik ya da dişilik bezleri körelmiş, işlemez... Şair ettin beni. Buna alınmak olmaz elbet. Ama nerdeyse filozof ya psikanalist yapıcan beni. Dünyayı üstüme güldürmeğe hakkın yok! Ha, yukarıda bir mısrâda “Kan pusu” diye bir imge getiriyorum. Bir eyyamdır buna tutuldum. Galiba kitabıma ad yapıcam, ne dersin? Kitap işi benim oralara gelmeme bakar. Gerisi kolay. Elbet, usta bir şair oluyorum giderek. Bunda da sahte bir tevazu göstermeyi anlamıyorum. Çoğuna önem verdiğim yok, çünkü şiirden anladıklarından güvenli değilim; ama ayıp demesi usta diye adı, kitapları çıkmış sanatçıların hepsi, benden bekliyorlar şiiri. Bunu yazarken inan ki içim ezildi, utandım senden. Övünmek gibi bir şey bu. Aslında senden gayrı hiçbir nen övgüye lâyık değil bu dünyada. Evet, affet beni canım. Ve korkusuz yazmaya bak.</p>

  <p class="calibre4">Anglosakson şiirinin bugünkü ünlüleri (S. Spender, T.S. Eliot, Auden vs.) ne işteler bilir misin? Homoseksüelliğin bugününden ta Buda zamanındaki Hint dünyasına kadar giden çeşitli görüntüleri üzerinde. Tabii araya Kilise ve Din kaosunu sokmayı da ihmal etmiyorlar. Bunun bir sanat felsefesi ya da şiir tutumu olup olamayacağını tartışmak yersiz bence. Bence erkek ya da kadın iki insan kimi zaman zorunluluktan kiminde de anlık zapt edilmez bir istekten ötürü sevişirler. Yatarlar. Aktifi, pasifi yok bunun. Zevki var. Ve ötede haklı haksız bir alay yasaklar, lanetler... Güzel ya da arzuladığı bir oğlanla, bir kızla yatan şairler, güzel bir şiir de verebilir. Ama bir ya da on şiir. Hepsi bu!</p>

  <p class="calibre4">Bunu bir ekol, bir çığır saymak ahmaklık bence. Ne yapacağını bilemeyiş, şaşkınlık... İngiltere gibi ya da karı mı, oğlan mı -hele İngiltere’de- yok yahu, yatıver gitsin işte... Yukarıya İslavlara gelince ya yok ya da biz duyamadık adlarını şairlerinin. Hem olsa da bize ne? Biz Türkçe söyleşiriz. Türk şiirinden sorumluyuz. Anlatabildim mi Sevgili Leylâ? Korkuyu at içinden, yazmaktan çekinme. Bir zayıf, bir orta derken en okkalısını oturtuverirsin bir de. Bu iş bu kadar şimdilik.</p>

  <p class="calibre4">Bana <span class="calibre6">Yeni Ufuklar'm</span> mart sayısını bulabilirsen gönder. İstanbul’a gidince de Yaşar Kemal’i bul. De ki “Ahmet a.... s..ecek senin.” Çekinme söyle. Böyle küfürlerime alışıktır o. Memnun olur, kahve içirir sana. Evcek gidin onlara, züppeleşeceğini sanmam onun. Biraz megalomanisi vardır ya hemen hemen her sanatçıda oluyor bu... Ha, kız kardeşim Nuran gelip görecekti seni. Basit, fukara bir kızdır. Seversin. Bir kusuru var sade: Çok erdemli, çok sessiz.</p>

  <p class="calibre4">Seni ölesiye öperim canım. Nerde o ölüm! Tanrı bana kepazelik ölümler sundu hep.</p>

  <p class="calibre4">[İmza]</p>

  <p class="calibre4">24 Nisan 1956</p>

  <p class="calibre4">Çok Aziz ve Biricik Dost!</p>

  <p class="calibre4">Hiçbir şey sormayayım en iyisi. Ödüm kopuyor, hastasın diye. Bundan gayrı nece “önemli” sebep olursa olsun düzeltiriz. Onarırız. Hayli üzüldüm. Bu da lâf mı, delirmedimse adam değilim! Bilmem yıldırım tele de içerledin mi. Buna bir nümayiş anlamı verme Leylâ. Kabil olsa, orada olup olmadığını bilsem kendim gelir, sorardım. Seni düşünmekten kendimi alıkoya-mam ya! Burada yeniden sebeplerini, bağıntılarımızın derinini-dibini deşmeme gerek yok. Ama başkasına -anlamsız demeyeyim- tuhaf anlamlı gelebilir benim seni ölesiye meraklanışım. Sade, başkasından, bu merakilerden bize ne? Hele bana ne?</p>

  <p class="calibre4">Ha, İstanbul’a gitmişsindir diye evin adresine de bir mektup attıydım. İade kartında enişte beyin imzası var!</p>

  <p class="calibre4">Yahu, ya ben biçarenin, divanenin biriyim ya da sen çok serseri bir kızsın! Koskoca dünyada kapı kapı seni arıycam hani. Sen de “cııık!” diye bir köşeden beni şaşırtırsın elbet.</p>

  <p class="calibre4">Yoksa çocuğun filân mı var? Ha? Hani hiç şaşmam. Bizim kızlar, dün bir bugün iki evlendiler de ikisinin de bebeleri var şimdi. Belki sen de ANNE oldun gayri. Önceleri istemiyordun. Şimdiki duyularını, arzularını nereden bilecem? Gerçeği şu ki senin bebeğin olursa, çok güzel bir bebek olur. Öyle -Allah sahiplerine bağışlasın- ecinni taifesi gibilerden olmaz!</p>

  <p class="calibre4">Bu kadarlık yeter. Nerdeyse çatlıycam hırsımdan. Ulan, çok zalim oldun bu sıralar be. Hem de unuttun dünya âdetlerini. Bu kadarı, sormazlığın, umursamazlığın bu kadarı kimde var? Bir dürzünün ya da bir ulunun adını ver de eh diyeyim: “Meşrebi bu!”</p>

  <p class="calibre4">Sana en kestirmesi, zindanı arar oldum. Bu en kötüsüdür canım. Bundan ötesi şuursuzluktur. Sapıtmadır. Hiç çıkmayaydım, şimdiye ölmüştüm. Bir bakıma kurtulurdum belki. Ama kaderim çok güzel, şansım çok iyi benim. Seni tanımadan ölmek neye yarardı?</p>

  <p class="calibre4"><span class="calibre6">Forum’u</span> takip ediyor musun? Arada bir yazılarım çıkıyor. Sokrates’in ölümü üzerine bir mektubum yayınlandı. Eksikti ama beğenmeyen kalmadı. Her bakımdan rahatlık gerek “yazmak” için. Yoksa mutlaka bir aksayan yönü oluyor. Bu önümüzdeki sayıda da bir ya da iki yazım olacak sanırım. Ama sudan şeyler bir bakıma. Sade çevreye duyurulması gerekiyor da ondan. Yoksa yeni bir “nane” değil. As. Temyiz Savcılığı benim cezalanmamı istemiş! Başka şey ummuyordum zaten. Sade güzel ve namuslu bir dünyanın hemen eşiğindeyiz. Bunu biliyorum. Kıvanıyorum. Kendim için bir değişiklik olmasa da seviniyorum. Bakalım bu sefer de Amerika’ya jest yapmak uğruna bizleri yakacaklar mı? Benim kanıma göre artık yeryüzünde bunu kimse yutmaz. Biz Türk inkılâpçıları da enflasyon parası gibi “geçmez” olduk artık! Hoş bu haksız bir durum da değil ya! Hani hepimiz birden yarım adam etmeyiz gibime gelir. Her ne hal ise, sana bu mahkeme konusunda bir arkadaşımın yazdığı mektubu gönderi-</p>

  <div class="calibre1"><img alt="" class="calibre34" src="../Images/main-24.png" /></div>

  <p class="calibre4">yorum<a id="footnote1"></a><sup class="calibre7"><a href="../Text/not2.xhtml#bookmark1">1</a></sup>. Dayakla, işkenceyle insanlıktan çıkarılmış bir yiğit. Tam yedi yıl gün yedi. Sağ çıkarsa sevinirim. Evet benim aklım pek ermez bu kanun dalgalarına. Çıplak kafamla düşünür, savunurum ben!</p>

  <p class="calibre4">Bu iki yıldan bu yana ise, bütün bu ıvır zıvırl unuttum. SEN VARSIN. Ya da ben sade bu iki yıld bu yana BENim.</p>

  <p class="calibre4">Ellerinden kana kana öperim. Memed’ine selâm.| Yetti inatçılığın, bir ses et gayrı.</p>

  <p class="calibre4">AhmedinJ</p>

  <p class="calibre4">Derkenar: Ha bahsettiğim arkadaşımın dedikleri çıkarsa, j seni görebilmem müthîş güçleşir. Sağ bile kalamam canım.; Sekiz ay bu! Dile kolay. Bense hemen senin oralara uçmak isterim. Gecikmeye gelmez. Yaz hemen.</p>

  <p class="calibre4"><span class="calibre5">Alıp götürürler</span></p>

  <p class="calibre4"><span class="calibre5">“Gitmem” diyemem.</span></p>

  <p class="calibre4"><span class="calibre5">Bir tenhada dört bir yanım tutarlar.</span></p>

  <p class="calibre4"><span class="calibre5">Boynumu yedi yerden kırar atarlar.</span></p>

  <p class="calibre4">Canım,</p>

  <p class="calibre4">Mektubun geldi. Beni nasıl mutlularsın bilmem haberin var mı? Sana alabildiğine düşkünlüğüm, susmak, beni yanıtlamamak inadına sebep olamaz. Ya aklına öyle estiğinden ya da yanlış izlediğinden, bula bula bu “İNAT” kavramını buldum. “Kavramlarla bu uğraşın niye?” diyceksin. Ne kadar vurdumduymaz, ne kadar günübirlik yaşantıcı davranırsak davranalım; onlar olmadan hiçbir çözüme varamayız da ondan! Çözüm... Bu da ayrı bir kavram. Bence seninki -senin bile tanıyamayacağm bir kılığa- bir ayrı görünüşe bürünmüş bir GURUR. Yoksa İNAT değil. Bu konuda asıl önemli olansa mektuplarımın, tutkunluğumun sana usantı verip vermediğidir. Bunu bana bildirmeni istiyorum. Sen dürüst ve yiğit bir kızsın. Nevzat ve Sait, senin “ümit verip vazgeçen” tipte bir kız olduğunu iddia ederlerdi. Yanılmıyorsam ilk günden beri böyle bir hâl görmedim sende. Sende hiçbir çirkinliğe tahammülüm yok. Bunun etkisi bu belki. Ama “ümit” niye? İsteğin, hırsın, idealimizin çocuğu değil midir ümit? Aslında ne kadar zavallı bir kaytarma! Asıl güzel olan, şerefli ve yaşanmağa değer olan, arzulanma ve arzulamanın devam etmesi, bitmeyesiye hızlanışıdır. Seni arzuluyorsam, ölesiye ve iğrenç yalan düzenlerin,</p>

  <p class="calibre4">yasakların hışmını takmıyorsam bu bana şeref verir. Hem biyolojik hem de psikolojik olarak hayat ancak böylelikle alelâdelikten kurtuluyor. Aynı bunun gibi sen de beni bu devamlı itiler ve çağıltılar, doymazlıklar düzeninde tutabildiğinden ötürü kutsallık ve erdemlilik, güzellik adına ne yücelikler varsa bunlara ermişsin demektir. “Bunlar” şendedir ya da... HAYATı başkaca nasıl güzel kılabiliriz? Halbûki mesele bu da değil. Aslında benim senden hiç kopamayışım, sensiz dünyayı hafif buluşumdur bütün mesele! Ama dediğim gibi, sevmediğin, tiksindiğin an yaz bana. İkimiz de SADAKAdan nefret ederiz. İkimiz de âsi, tedirgin ve yalnızız.</p>

  <p class="calibre4">Beni hiç beklemediğim bir vakitte alıp götürürler diye adresini bir an önce öğrenmek istedim. Seni mektupla da olsa öpmek büyük şey. Daha bir süreli ve can tadında hem. Bütün o büyük yazarlar, biyolojistler aldanmış. Ayrılık ve zaman bende sana ait hiçbir ânı öldüremiyor, silemiyor. Ya da ben acayip bir yaratılıştayım. Eh istemiyorsan, sıkıntı kaplıyorsa içini, rast-gelsem de rahatsız etmem seni canım. Katlanıveririm acılara, sürgünlere, yapayalnız ölümlere. Bütün i...lik bu “ölüm” kavramında. Sen büyük bir insansın, sürü-den-sıradan değilsin. SIKINTIn da bu ölüm puştunun kulaktozumuzda ıpıssız çın çın edişinde. “Bir kez gelmişken dünyaya neden dileğimce, duyularım, düşünle-rimce yaşamayayım?” diyorsun. En haklı ve en güzel felsefe bu aslında. Ama çok erken gelmişiz işte! Bizden daha erken gelenler de var. İSA, BUDA, Konfüçyüs, SAFO, SPARTAKÜS vs. Bunlar vakitsiz gelen cennet habercileri. Sade şu var ki -onlara benzemiş olmak için değil!- bir düzene girecekse bu namussuz hengâme, senin ve senin gibilerin varlığı ile olacaktır bu. Senin için pek bir çıkarlı olmasa da dünyanın diğer insanları için büyük bir çıkar. Yüzde yüz cennet veremeyiz. Ama boklukları, haksız ve canavar tutkulu budalalıkları şöyle bir törpüleriz. Gide gide bizden sonrakiler daha bir İNSAN ve YALANSIZ bir hayat yaşarlar elbet. Ne bizden sonrakiler be, biz yaşıycaz! Ellerimizle devredi-cez onlara. Böylece can sıkıntını bir nebze defedersin hem. Ah yanımda olsan. Başını kaşıycak vaktin olmaz. Uyumağa hasret kalırsın. Öyle aşk öyle şevk ile sarılırsın hayata. Sen ki hayatın ve aşkın yaratıcısı olan nadir bir insansın. Sana hep Kiyo’nun karısı Dr. May’dan bahsederim ya. Ona bir arkadaşı şöyle yazmıştı unut-madıysam: “Eskiden sabahları canım işe gitmeyi hiç istemezdi. Ölüme gider gibi giderdim. Şimdiyse işi bırakıp yemeğe, uykuya gitmemeyi ne kadar isterdim.” Tabii adamına, gerçeğine ya da yutturmacasına göre değişir bu. Ama mutlaka kendini ipe çekmez, canı sıkılanların hepsi. Seninle dünyayı, kasaba kasaba, kıyı kıyı dolanmak isterdim. Her gün bir yaş daha gençleşir, çocuklaşırdın! Yalan değil, olacak bu. Güvenim tam. Sade şu kara günlerimi bir çabuk atlatayım. Eh bu günlük dersimiz bu kadar. Bağışla beni. Çıkasıca huyumu yok edersin bir gün elbet!</p>

  <p class="calibre4">İnadın bitince yazıver. Anlat. Dedikoduya hasret kaldım be. İstanbul havadislerin, Yenişehir gözlemlerin yok mu hiç?</p>

  <p class="calibre4">Hiçbir düşün, hiçbir erek senin kadar beni ilgilendirmedi. Beni çarpmadı. Silkin, kendine geliver bir. Ben giderim, geberirim, kötülerim. Önemli değil bu. Sade şunu unutma: Doyulmaz ve vazgeçilmez güzellikte, sarhoşlukta hayatlar vardır. Acı bile olsalar onları yaşamak sana ve senin soyundan kimselere vergidir. Tanrının, tabiatın ya da kendi varlığının sana bağışladığı bu büyük şansı tepme. Hor görme.</p>

  <p class="calibre4">Seni cehennem bir hasretle öperim.</p>

  <p class="calibre4">Ahmet</p>

  <p class="calibre4">[İmza]</p>

  <div class="calibre1">
    <p class="calibre4"><span class="calibre5">L</span></p>
  </div>

  <p class="calibre4">Derkenar: Ha, ablanın doğacak bebesine birkaç ad salık vereyim: Aslı, Leylâ, Zeliha, Ferhat, Murat, Firar...</p>

  <p class="calibre4"><span class="calibre9">Forum,</span> bu sayı da bok etti. Yazımı ben tanıyamadım. Dörtte üçü kesilmiş. Sence bir sakıncası yoksa, bir mektupla soruver. İstersen takma adla sor ve şöyle de: (Ahmet’in daha önceki yazılarıyla uyuşmuyor. Acaba sansürde fazla mı hovardalık ettiniz?)</p>

  <p class="calibre4">Sevgili Can,</p>

  <p class="calibre4">Önce ablana hayırlı uğurlu bir kurtuluş dilerim. Bebesi dünyamıza hoş gelsin, analı babalı büyüsün. Sana gelince, ne zamandan beri “kuzlayacak hanımları koruma derneği” ya da “hizmetçi bulma kurulu” genel başkanı olduğunu bilmiyorsam suç benim değil! Sahi merak eder misin beni? Bak canım, böylesi bir ilgiye kurban olurum. Beni ejderha kılmağa, o bildiğin delibozuk karaoğlanı diriltmeğe yeter. Ama şımartma beni, sonra veremeyeceğin nenler de istemeğe kalkar, canını sıkarım diye ödüm kopuyor. Seni Tanrılaştırmak sorununa gelince, diyeceğim şu: İnsanoğlu Tanrısını da öbür “icat”lan gibi kendisi bulduğuna göre elbette kusursuz bir buluya ermiş sayılmaz. Halbûki</p>

  <p class="calibre4">sen, kusursuzluğun bir yana, pratik olman gibi bir de üstünlüğün var! Sonra zulum etmeğe kalksan, kahretmeğe kalksan, bana edersin bunları, kimseye değil. Keşke gerçek olaydı o dediğin. Seni Tanrı gibi değil, Tanrı kavramını Leylâ gibi seviyorum. Yoksa korkunç bir şey olurdu. Ömrümce; kıyamete dek elimi bile değdiremeyeceğim Tanrıyı neylerim ben? Sevgili, avukatımın benim gibilerini sevdiği sanısı yalandır. Sade beni severdi! Hattâ aklı başında çokları onunla düşüp kalkmamı hoş görmemişlerdir. “O biçim” derler ama ben takmam. Değinme konularımı ve şeklini kendim yönettikten sonra ne korkacakmışım? Sonra zevkli bir çocuktu. Cebimizde metelik yokken, Karpiç’te şahâne masalar donatacak bir spekülâtör dehâsı vardı! Bu konuda yazacak bir şeyim yok. Ha, ulan o da Çer-kezdir. Bilirsin it itin kuyruğunu çiğnemez. Korkarım yandı senin paralar! Caaaanım benim, durumumda meraklanacak bir hal yok. Göz, daha doğrusu kordon altındayım. Bu da deneylerimin verdiği kanıya göre iyi sayılamayacak olguların yaklaştığına bir belirti. Atlatabilir, bu canıma kasıt pusuyu çaktırmadan yara-bilirsem, seni bir kez görebilirim. Küçük yer, imkânlar bana gülmez, gece yollar bana uymaz, affeder misin? Hani, pisipisine öldürülmem için fırsat, bahane vermek istemiyorum. Bunu can kaygısı ya da senden vazgeçer-lik diye yorumlarsan, al hançeri vur sırtıma daha iyi edersin. Aynı böyle canım. Aynı bu... Pusatlarımı tanıladım. Kadife pantolon, yün kuşak, bir de Melâhat’ın harbiye zindanında ördüğü kırmızı ponponlu beremi hazır ettim. İçeceğim suyu varsa içerim, hangi Anadolu kalesi olursa olsun. Benim hesabımca devlet babadan epey gün alacaklıyım ya belli olmaz. Adını, bin yıllık kalelerin kulelerine, mazgalların zerzemilerine (zir-ü zemin’den uydurulmuş bir yerli deyim. Yeraltı-bodrum anlamına gelir) ve yeniden vurulacaksam, prangaların güllelerine yazarım. Siz kadınlar bu duyuyu bilir misiniz? Spartaküs, Samson, bizim Urfalı Nazif, senin Ahmet kulun, böyle masallara rüyalara has -öncesiz ve sonrasız- bir memeden emzirilirler. Başın pınar, ayakların göl olsun! Ne istersem senden isterim. Başkasına ne tenezzül eder ne de dönüp bakarım. İçin rahat etti mi? Korkunç olan, uğradığım kahpe harcı zulum değil, ne de kanımı mahzenlere akıtmak. Korkunç olan, s., tirici denecek kadar bir ömürlük dünyada sana hasret gitmem, senden uzak tutulmamdır. Niceleri giyotinlere, ateş yığınlarına, yırtıcı hayvanlara verilmedi mi? Onlar da duyan, arzulayan, seven bir yürek bir ten taşıyorlardı. Şimdinin ya da geleceğin insanları, gülsün -kaygısız uykulara varsın- işini, yaşamasını, dünyadaki anlam ve yerini sevebilsin diye benim acı çekmem, çıyandan, ahtapottan farksız zebaniler elinde can vermem gerekiyorsa, hay hay! Bu şerefi verecek şansın çok cömert olduğunu sanıyorum. Değil mi? Hem beni pek şımartmaya gelmez! Kaçar gelirim. Başına dert olurum. Kocan da haydutlara yataklık ettiğin için seni bir güzel döver! Ve sonra şeye telefon edip beni yal-laaah kodese! Ha?.. Senden kıyamete dek sürecek bir öpücük alayım, dur. Dayanır mısın?</p>

  <p class="calibre4">[İmza] 2 Mayıs 1956</p>

  <p class="calibre4">Leylim,</p>

  <p class="calibre4">Dün aceleyle yazdım sana. Herhal aldın. O avukat işini önemsedim de, doğru dürüst yazamadım. Mektubumun dağınıklığını bağışla. BİR KEZ DAHA SÖYLEYEYİM, S....’YE HİÇBİR BAKIMDAN HİÇBİR ALANDA GÜVENME... Hâlbuki ne hoş çocuktur benim için. Kaç kereler elimden tutmuş, yedirmiş içirmiş, barındırmıştır beni. Bu böyle. İnşallah sana hayınlık etmez. Ederse yandı. Bilir beni.</p>

  <p class="calibre4">Şimdi güzel dostum, ölümü-mapusu bir yana bırakalım. Önceden önlenemez bunlar. Nerde incelirse orada kopsun. Hem seni sevmek, ölümlere, zulümlere panzehirdir. Nasıl dayanma kudreti verirsin bana bilemezsin. “Seni anlatabilmek seni - iyi çocuklara, kahramanlara. - Seni anlatabilmek seni - namussuza, yaşamayana, kahpe yalana.”</p>

  <p class="calibre4">Konstantin Simonov’un bir şiiri var. Savaş içinde, emirle yazılmış derler. Ama şair adammış doğrusu. Hiç ısmarlamaya benzemiyor. Korkunç. “BEKLE BENİ - DÖNERİM BEN” diyor. Gerisini çevirmeyi başaramadım. Çok kaybediyor. Kıyametin solda sıfır kaldığı ana baba günlerinde bir milletin bütün gençleri bu şiirle katlandılar acıya. İlk o zaman -sakalı çıkmamış bir bacaksızdım- şair olmanın gerçekten en az sürüsüne bereket o mareşaller kadar gerekli olduğunu</p>

  <p class="calibre4">I anladım. Sonra anısı bile çıldırtan şu son yıllar. Sonra karanlığın, alnıma çapraz düşen demir parmaklıkların, ayak bileklerimi kesen falaka iplerinin, patlamış -cılk yara- tabanlarımın, tırnak kerpetenleri, hayalarımı, kasıklarımı boğan AMERİKAN KEMENDİnin eşiğinde, yemyeşil bir sabah bahçesi gibi SEN. En korkuncu, insanın kendi sinirlerinin ihanetidir. Kulaklarım,</p>

  <p class="calibre4">| gözlerim, hafızam hep elbirlik etmiş, aldatıyorlardı beni. Çatıda dem çeken güvercinlerin ve kumruların sesini hep İNSAN İNİLTİSİ diye yorumluyordum. 131 gün hiç güneş ya da gündüz aydınlığı görmedim. Sade yalnızlık, sade terör, sade açlık, uykusuz, cıgarasız... Bir yüreğim sağlamdı bir de namus damarım. En sonu çıldırdım. Sonrasını biliyorsun. SEN GELDİN. Kimselere kendi adıma kinim, nefretim yok. Sade insanoğlunun niçin bu kadar alçaldığını, niçin bu kadar budala olduğunu hâlâ anlayamadığıma yanıyorum. Tesellim, umudum sendeyse bunda benim bir günahım yok. Senin o benzersiz güzel yüzün -sol yanağın çizikli- bütün irinli, frengili, içten pazarlıklı, hayın yüzleri unutturur. Onlar yoktur.</p>

  <p class="calibre4">Senin o anlatılması imkânsız, dayanılmaz gözlerin, bütün kör, şaşı, şiş, alçak ve yere bakan gözleri bir kalemde kaldırır atar dünyadan. Hani geçen gün çektirip attığın çürük diş parçası var ya, işte ona, kurban etmeyeceğim tek kadın -ister Grace Kelly olsun ister Margarett!- yoktur... Sabah gözlerimi sana açarım. Akşam, uykularımı senden alırım. Nereye, ne yana dönsem karşımda mutluluğun o harikûlade baş dönmesini bulurum. Böyleyken gene de şükretmem halime, hergelelik, açgözlülük eder, seni üzerim. Aklıma gelmez ki seni usandırır, sana gına getirtirim. Sana dert, sana ağırlık, sana sıkıntı olurum. Nemsin be? Sevgili, dost, yâr, arkadaş... Hepsi. En çok da en ilk de Leylâ-sın bana. Bir umudum, dünya gözüm, dikili ağacımsın. Uçan kuşum, akan suyumsun. Seni anlatabilmek seni. Ben cehennem çarklarından kurtuldum, üşüyorum kapama gözlerini...</p>

  <p class="calibre4">Leylâcığım, kitap işine gelince ben hâlâ seninle birlik çıkmak umudundayım. Sensiz adım bile atmak istemez canım. Bana kızma -ve anla lütfen.</p>

  <p class="calibre4">Yazan gençlerin çoğu -sağ olsunlar- seviyorlar, arıyorlar beni. Bu kadarlığı bile yetiyor bana. Hiç değilse yeni kuşak, Orhan Veli ve gölgelerinin değil, benim yolumdan gidiyorlar. İçlerinde çok umutluları da var. Bakalım şu önümüzdeki sayılarda <span class="calibre6">Pazar Postası</span> ve <span class="calibre6">Şairler Yaprağı’nda</span> bir şeyler olacak galiba. <span class="calibre6">Forum</span>’dan da umutluyum. Mert bir havası var. Gerçi yanlış yazıları çok ama gene de en oturmuş dergi o. Benim adımla yazı yayınlamasına gelince, ya işler tavsadı, dünya düzelmeye yöneldi, ya da sahiden yiğitler, takmıyorlar baskıyı, terörü... Hem bu iş de bir tuhaf! Bir arkadaşım, senin gibi İngiliz filolojisinden üç yıl gün yedi, şimdi yedek subay! Ordu bir şey demiyor, kolaylık gösteriyor, beride örneğin ben bankalarda bile çalışamıyorum. Hâlbüki muhasebem de var! Bir kör dövüşü! Ne başı ne kıçı belli. Bakalım sonumuz nereye varır. Ha, iki gözüm, Enver’in mektubunu iyice anlarsın diye gönderdim sana. Hâlâ bilmiyorum diyorsun. Kısacası parti dalgasından yargıladılar. Sivil ağır cezada beraat ettim. Hem de dört tane savcı değişti benim yüzümden. Herifleri sürdüler. Gene de beraat ettim işte! Sonra askerî mahkemeye verildim. Anlayacağın bir kuzudan iki post çıkardılar. İdareci yahut elebaşıcı olarak yargıladılar, on iki yıldan başlıyordu cezam. Sonra Allah acıdı herhal, polis olduğunu söyleyen en önemli şahit bile benim hakkımda büsbütün vicdansızca konuşmadı, bu sefer ÜYE olarak -tam manasıyla delilsiz, sebep gösterilmeden ve kafadan bir hükümle-gün yedim. Hepsi bu. Utanılacak hiçbir bok yemedim, yemem de! Ama polise sorarsan ben bir canavarım. Çünkü yüzlerine tükürdüm, tenhada yakalayıp eşşek sudan gelinceye kadar dövdüm, rüşvet, döviz kaçakçılığı ve randevuevi işlettiklerini bildiğimi, bunları er geç yazacağımı söyledim. Birinin dişlerini döktüm, birini merdivenden atmak için fırlattım. Kolu kırıldı. Hepsi bu işte. Haksızlığa, hakarete dayanamıyorum. Türk Siyasî Tarihi’nin işkence görme rekorunu kıracak kadar zulüm görmeme budur sebep! Ama hepsi, heeepppsssiiii seni bulduğumdan beri boş, manâsız ve yazık. Seni sevmenin büyüklüğü başımı döndürüyor. Kalbim çatlayacak handiyse. Önünde diz çöker, önce parmaklarını, avuçlarını, sonra sonra, hüngür hüngür, yüzünü, saçlarını öperim.</p>

  <p class="calibre4">Senin</p>

  <p class="calibre4">[İmza]</p>

  <p class="calibre4">Sevgili Leylâ,</p>

  <p class="calibre4">Nettin anam? İşin gücün nicedir? Gene astın beni bu sıralar. Ben de sıkmağa başladım ya. Elimde değil. Sensiz tadı yok evrenimin. Bütün günlerimi hemen hemen seninle konuşarak geçiriyorum. Bir yargıya mı varıcam, sana danışıyorum. Çok güzel bir şey bu. Yaşamamı anlamlı kılan bu. Herhal o azizler, evliyalar, îsalar da Tanrılarıyla böyle konuşurdu. Bir tertemiz sükûn, riyadan, zulümden, içsel murdarlıktan bir uzaklık... Bu yüzden mi ne? Çok tehlikeli konularda bile -bazılarının zorunlu saydığı- tedbirli dövüşü hor görüyorum. Beni o ortaçağ yiğitlerine götürüyorsun. <span class="calibre6">Forum</span>’u okudun mu bilmem. Tabii senin düşünlerin kesin bir önemde benim için. Sana güvenmediğim hiçbir konu yok! O hayın zekâna anlatamayacağım bir hayranlık duyuyorum. Ben megaloman sanılacak kadar kendimi bir şeyler sanırdım oysa. Biraz da şımartılmadım değil! Oysa senin çırılçıplak meseleleri ortaya koyuşunla benim terletici uğraşım nispetlenemez bile. Seninki bir deli uçan su, bir Niagara. Benimkiyse şu bizim Allahlık terkos musluklarından herhangi biri!</p>

  <p class="calibre4">Müthîş özledim seni. Apışıp kaldığım da bu. Yahu ben ömrümde hiçbir kavram üzerinde yarım saatten fazla uğraşmadım. Ya hep kolay işler çattı bana, ya da her nasılsa söktürdüm işte. Ama şimdi. Dünyanın en tükenmez mutluluğundayım. Ne yana dönsem sen. Elimi neye uzatsam yalnız değilim.</p>

  <p class="calibre4">Yazıver bana canım. Ne emredersin?</p>

  <p class="calibre4">[İmza]</p>

  <p class="calibre4">Sevgili Leylâ,</p>

  <p class="calibre4">Gazetelerde Ankara’nın çok soğukladığını, kış geldiğini okudum. Sahi üşütüp etmeyesin. Nasıl endişeliyim bilemezsin. Mektup ve hikâye-şiirlerinin gecikmesini başkaca yorumlayamıyorum, tez elden sağlığına dair bilgi ver canım.</p>

  <p class="calibre4">Bıkıp usanmak bilmeden şiirini, hikâyeni bekliyorum. De benim, sevgili canım. Kasımda mutlak imzanla bir çıkmalı dergi. Ondan sonra da her sayı! Senin “Uğraşsız”ın yayınladığı sayıda “Sabor” diye bir şiir vardı. İşte onun şairinden bir mektup aldım. Sana iletiyorum. Maksadım hakkında yayınlar olmuş, haberim yok. Sen de herhal bir sebebe göre beni habersiz kodun. Lütfen SHD’nin bana cevap verdiği, sövüp saydığı sayısını ilet. Ne demişler bilmiyorum. Sade C..’ın alçalabileceğini ummam. Ötekiyse zaten anadan doğma hiç ve budala.</p>

  <p class="calibre4">Gözlerinden öperim.</p>

  <p class="calibre4">[İmza]</p>

  <p class="calibre4">Leylim,</p>

  <p class="calibre4">Merhaba canım. Mektubun gecikti gene. Belki de ne yazacağını kestir emiyorsun! Oysa adını yazman yeter. Görünce içim aydınlanıyor. Yüzüme şavk geliyor.</p>

  <p class="calibre4">Sana istediğin -okuyamadığın- üç sayı dergiyi gönderdim. Düşünlerini, duyularını hırsla merak ederim. Bir daha da her önüne gelen ılıman yazıyı beğenmezsin inşallah! S.H.D.’deki polemiğin cevabı yayınlanacak. Sana göndermiştim hani kopyasını. Sade son kısmını yayınlamak istemiyor çocuk. Mektubunu sana gönderiyorum. Görürsen söyle, avurt zavurt ötmesinler öyle, bir daha sefere öyle yazarım ki insan içine çıkamazlar. Değil mapus, sürgün hâlim, benim cesedim bile eyvallah etmez onlara. Düne kadar kıçımdan ayrılmıyorlardı, ne oldu da böyle burunları kemik bağladı? Mapusanenin çevresinde “Ahmet’i göremezsem ölürüm!” diye dört dönerken, ona ne yapması gerektiğini, bensiz de hayatının anlamlı ve namuslu olabileceğini gösteren, benim tımarhane artığı harap kafamdı gene! Hem âlem yüzlercesi bir aradayken kendi tek başıma “taş oda”da prangalıyken!</p>

  <p class="calibre4">Affet canım, övünüyorum sanma. Sana karşı büyük terbiyesizlik olur bu. Ama oldum olası nankörlüğe tiksinti duyarım. Bak öteki ineklere cevap bile vermedim.</p>

  <p class="calibre4">Şahsiyetsiz ve budala onlar. Bana yüklenmekle haklarındaki sanıları temizlemek istiyorlar. Ucuz tarafından hem ün hem de ekmek garantisi sağlamağa çabalıyorlar. Nidelim, herkes “insan” olamaz ki. Benim durumum öyle sallantıda işte! Bekliyorum. Sinir harbi bu. Gayrı kaşarlandım. Hiçbir zulum kâr etmez.</p>

  <p class="calibre4">Ellerinden, gözlerinden hasret ile öperim. Bana “ Y. <span class="calibre6">Ufuklar”</span> bulursan ilet. Ha, gönderdiğin S.H.D.’yi almadım henüz. Nedense dergiler yitiyor bazı.</p>

  <p class="calibre4">Nicesin, yaz bana gülüm. Hasretim yazına. Hasretim yüzüne.</p>

  <p class="calibre4">Kulun</p>

  <p class="calibre4">[İmza]</p>

  <p class="calibre4">Sevgili Leylâ,</p>

  <p class="calibre4">Demin bir mektup attım postaya. Şimdi de senin mektubun elimde. Hemen cevaplıyorum: Babanın hastalığına çok üzüldüm. İki bin, on bin, ne olursa olsun, satın savın. İyileştirin adamcağızı. Senin baban bu! Benim yönümden bir cihan eder. Sağ esen olsun.</p>

  <p class="calibre4">C..’ın zırvalarını daha önce okudum. Eşşek herif, ne yaptığının farkında değil. Ben bir provokasyonu, genç şiirimize verilmek istenen namussuzca bir yönü durduruyorum. O ise hâlâ ben sen kavgasında. Dost, bir zamanlar kardeş gibi yakınım olmayaydı s..erdim anasını. Ona cevabımı <span class="calibre6">Şairler Yaprağı'n</span>da vereceğim. Kopyasını sana gönderiyorum. Sende kalsın.</p>

  <p class="calibre4">Ne demek? Sana göndereyim de sen de S....’e bas-tırabilesin? Yoksa sendekileri yırtıp attın mı? S.... hakkında bilgi: Yazıları bir yerlere gönderir, önceden tetkik ettirir, sonra ya basar ya basmaz! Senin anlayacağın şu bu akıma kayan gençleri bir çeşit satın alarak resmî makamların istediği tipte -hiç değilse zararsız-bir sanatçı kılığına sokar.</p>

  <p class="calibre4">Benimle münasebeti: Tevkifimden önce iki şiirimi bastı, parasını içeriye gönderdi. Çıktığımda Maya’da</p>

  <p class="calibre4">bana kitabımı basmak istediğini söyledi. Sade A.....</p>

  <p class="calibre4">vasıtasıyla bâzı şartlar ileri koştu. Beraat etmeliymişim. Ya da polisten referans almalıymışım. Ben sanatçıymışım, kıvır zıvır işler bana yakışmazmış! Bundan</p>

  <p class="calibre4">daha iğrenç, daha namussuz ne var acaba Leylâ? Ha, parayı peşin verirmiş, şiiri ister basar, ister basmazmış. Ama ben o şiiri başka yerde asla basamazmışım! Senin anlayacağın sanki bir kral. Tebaası olmam için beni</p>

  <p class="calibre4">tornadan geçirecek. Bir de A  “basılır!” demezse,</p>

  <p class="calibre4">şiirim yayınlanamazmış. Şiir bölümünün edebî yargıcı oymuş. Bunların hepsi gerçek Leylâ. Tek kelime yalan ya da yanlış yok. Üstelik, senin iftira, dedikodu da olsa bir N M.... durumuna düşmeni istemem. Bak öldürürüm o herifi, adi suçtan gider asılırım. Sana diyeceğim bu kadar. Münasebetlerinde o p...la resmî kal. Hele fikir, şu bu konularında sakın konuşma. Benimle münasebetini de bilmesin daha iyi. Örneğin oturup bir bardak şarabını içsen, ikinci gün ötede beride “metresim” diye caka satar. Neyse bunlar özel haller. Sana akıl verecek durumum yok.</p>

  <p class="calibre4">Bu akşam bir haber aldım: Tevkifim gün meselesiymiş. Benim için bir yenilik değil. Sen yaz bana. Ne olacağıma gelince: Elbet, bu sefer de -öncekilerden daha bir sert- ayakta, dimdik ve suskunum. Yeneceğim. Ve beklersen, zulamdaki bütün itilerim, bilincimin tüm aydınlığı ve kanımın genç ısısıyla sana geleceğim. Şeninim. Yoksa, hiçbir şey olmak istemiyorum. Birçoklarının almak için, neleri varsa verip de gene olamayacakları bir şey olabilirim oysa. Ama şeninim. Ve sen, itmez, terslemezsen bu bana yeter. Sarıl bana. Seni beraberimde götürüyorum zindana. Artık üşümüyor, korkmuyorum. Öperim canım.</p>

  <p class="calibre4">[İmza]</p>

  <p class="calibre4">Leylâcığım,</p>

  <p class="calibre4">Gene suskunluklara, iyi saatte olsunlara karıştın! Öyledir kâfir dünya. Biraz erincimiz, biraz günlük gecelik can avuntumuz oldu mu, unutuveririz dostu, cam. Uzaktakini. Dağlarla, deli sularla, yasaklar, pis ve kuş beyinli katil adamlarla, senden ayrı düşeni. Nicesin? Can tılsımının bu tek kelimede gizlendiğini duyarım. Nicesin?</p>

  <p class="calibre4">Mektuplarımı aldın sanırım. Bir eve bir de işyerine yazdım. Geçen hafta biraz da kahve gönderdim. Gayrı burada da bulmak güçleşti ama ben bulabilecek haldeyim henüz. Sade postanede güçlük çıkarıyorlar, zor belâ, it hali gönderdim işte. Seni değil kahvesiz, hiçbir nensiz komak istemem. Deliririm be! Ama alıştık tımarhaneye de. Bi de senin yoluna yatayım istersen?</p>

  <p class="calibre4">Y. <span class="calibre6">Ufuklar</span>'dan yazı geldi. Seni 20 sayı abone kaydetmişler. Hikâyelerini bekliyorlarmış. Vedat Bey, sahiden efendi bir adam. Dergicilerimizin hiçbiriyle ölçülemeyecek kadar da namuslu ve nesnel. Ne var ki o da tek başına dergiye hâkim değil. Yoksa çok daha iyi çıkabilir o dergi. Bilsen nasıl sevindim. Şiirlerini, hikâyelerini namuslu bir dergide okumak beni mutlu kılar canım. Bu konuda beni yarım bırakmayacağına inanıyorum. Hazır olanları hemen bana gönder. Ya da bana göndermek istemezsen, doğruca <span class="calibre6">Yeni Ufuk-</span></p>

  <p class="calibre4"><span class="calibre6">lar’a.</span> ilet gitsin. Sade benim de haberim olsun ki tâkip edeyim, ilgileneyim. Bu iyi bir fırsat canım. Dilediğin yerde yazmana engel olamam elbet, ama o (puro sabunu, banka, gripin, bilmem ne ilânları arasında) ne idüğünü çok iyi bildiğim dergiden çok daha haysiyet sahibi bir dergi bu.</p>

  <p class="calibre4">Bilmem beni affeder misin? Sanatına karışıyorum çünkü. İnan kendi şiirimi bu kadar önemsediğim yok. Evrenin seninle ilgili olmayan hiçbir neni beni sarmıyor zaten.</p>

  <div class="calibre1">
    <div class="calibre1"><img alt="" class="calibre35" src="../Images/main-25.png" /></div>
  </div>

  <p class="calibre4"><span class="calibre5">“Gözlerinden, gözlerinden öperim</span></p>

  <p class="calibre4"><span class="calibre5">Bir umudum sende</span></p>

  <p class="calibre4"><span class="calibre5">Anlıyor musun?”</span></p>

  <p class="calibre4">İşte böyle hayatım. Gün olur yüce kitapların zırıltısı dinmeyen telefonların da olur. İlk adımlarını güvenle, sevdayla, evrende tek başınaymışın gibi o korkulu yalnızlıkla atmalısın. Çekinme ve ürkme, kimseleri takma sakın! Yanındayım.</p>

  <p class="calibre4">Şimdi burada güzel bir şafak. Gene uykusuz, mutsuz, tedirginim. Sana yazmak, yazmak, yazmak istiyorum... Seni bütün şafaklarda, evrenlerin o ıssız ihanet saatinde öperim. Ve sen geçersin içimden. Bitmek bilmezsin.</p>

  <p class="calibre4">Sevgili Canım,</p>

  <p class="calibre4">Geçen mektubumla hikâyeni göndermeği unutmuşum. Affet. Bakalım ne diyeceksin? Elbette harikûlâde yazıyorsun. Benim yaptığım, üç beş kelimelik bir düzeltme. Virgülüne bile dokunmağa gelemem yoksa. Ustam değil misin? “Ve sen daha demincek - yıllar da geçse demincek - Bıçkılanmış dal gibi ayrı düştüğüm -Ömrümün sebebi, ustam, sevgilim...”</p>

  <div class="calibre1">
    <p class="calibre4"><span class="calibre5">!</span></p>

    <p class="calibre4">i</p>
  </div>

  <p class="calibre4">Ben şimdi “Uy Gelin”e çalışıyorum. Hemen hemen bitiyor. Yalnız iyice ısınamadığım mısrâlar var, onları ayıkladıktan sonra ileteyim canım.</p>

  <p class="calibre4">Sen ne haldasm? Üşüyor musun? Sana bastık, köpük sucuğu ve nuska göndereceğim. Bunlar bizim yerli kış çerezleridir. Üzüm suyundan yaparız. En iyileri Siverek’te yapılır. Oraya, kirvelerime ısmarladım. Bilir miydin, bütün Siverek kirvemdir benim. Ve bütün memleketim üstüme titrer oldu. Ha desem, mebus seçerler hani! Bu yüzden düşman, geri kuvvetler nerdeyse parçalayacak beni. Ama taktığım yok. Sade hakkımda efsaneler uyduruyor iki taraf da. Buna kızıyorum işte.</p>

  <p class="calibre4">Kahven hazır, bir miktar. Kiloyu tamamlayıp iletirim canım. Evrenimde senden gayrı hiçbir nenler yok, bilmeni mutlak isterim.</p>

  <p class="calibre4">Hasretle.</p>

  <p class="calibre4">[İmza]</p>

  <p class="calibre4">Sevgili Leylâ,</p>

  <p class="calibre4">Bankada falan çalıştığım yok. Bok yemiş sana söyleyen! Ayrıca senden -hele senden!- ne diye saklıycak-mışım bunu? Utanman gerek bana bunu sormaktan. Sonra da adımı “alıngan”a çıkarırsınız! Sevdâmı, yaşama haysiyetimi savunmanın adı alınganlık oluyor. Doğru, alınganım.</p>

  <p class="calibre4">Serbest muhasebeyle ekmek çıkarıyorum. Bu yaz bir tuğla fabrikasını iflastan kurtarmak için kendimi alabildiğine sömürttüm. Aylık gelirim 150-200 arasında oynuyor. Daha soracakların varsa söyle de cevaplayayım... <span class="calibre6">Ufuklar’a</span> seni abone kaydettirmemin kızılacak yönü ne? Onlar utansınlar. Sana göndermeleri için yazdım. Dalga geçtiler. Ben de “parasıyla değil mi bu” gibilerden bir jest olsun diye senin abone ücretini ödedim. Ayrıca hikâyeni basmaları için rica etmişsem, bu rica dünyamızda âdet olan bir haldir. Senin için bir özellik takınmalarını söylemiş değilim yoksa. Hikâyelerin değerden yoksun olsa, bunu yüzüne karşı söyler ve bu yönünle hiç ilgilenmezdim. Eeey başka ne anlama gelir bu takındığın tavır? Yok ille beni üzmek istiyorsan, bunu düpedüz yapsan daha iyi olur. Bundan sonra kendin gönder doğruca <span class="calibre6">Ufuklar’a.</span> Sade şunu aklında tut: Sanatçılar özel bir tasnifle ikiye ayrılır: 1. Yazdıkları dergi vs’den şereflenenler. 2. <span class="calibre6">Yazdıkları dergilere şeref verenler.</span> İşte sen bu ikinci guruptansın. Ve daha epey zaman s..tirici, densiz, çerden çöpten imzalarla aynı dergilerde yazacaksın. Onlar gururlanacak. Sen gurur vereceksin. Dergiyi sattıran, okurlara çıkış günlerini iple çektiren sensin. Anladın mı hanımım? Ne i... yapısı bir düzende sürttüğümüzü anlata-bilsem sana. Bahsettiğim heriflerin yüreği balgam hokkasından beterdir. Ne mene budala olurlarsa olsunlar, biz onları kullanamayız. Çünkü ipleri bizim elimizde değil. Bizim elimize geçse, zaten bu halleri kalmaz! Ekmeklerini, eğilimlerini bu yoldan kurtarıyorlar.</p>

  <p class="calibre4">Yoksa benim çoğu zaman kapatılan dergilerde yazmam bir tesadüf değil! Yaşatmazlar. Ya bunlar gibi satın alınır ya da susturulurlar. Adlarını sayılarını unuttum diyesim gelir. Kaç dergi battı bu yolda.</p>

  <p class="calibre4">Mâdem seni kırdım, mâdem istemiyorsun, bildiğin beğendiğin yere yaz canım. Yeter ki pişmanlık duyma ve bana küfretme sonra. Bu söylediklerimin acılığından ötürü beni affet canım. Diyebilirim ki harf-harf, hece-hece yazdıklarımın hesabını vermiş, bu uğurda örsteki demir gibi dövülmüş, ezilmişim. Bu işte yanılırsam dünya bana güler! Gülünç olmaksa, aşağılık bir hal. Bize göre değil sevgili Leylâ! Kıyamet kadar yanlış hareketim var. Ama sorumunu kavradığım için, sadece öznel acılar verdi bana. Bu da bir değer, bir kazanç, inan. Ne C..’a ne ötekine cevap vermeye gelmez, doğru söylüyorsun. Sana uyacağım. Burada benzersiz akıllı, benzersiz doğrusun. Benimki de C..’a verdiğim emeğin boşa gitmesi üzüntüsü. Ama onu da attım artık. Y...sın g bakayım. Üç beş yıl sonra şerefli bir insan olduğunu kendisi de unutacak. P..., küçük burjuva.</p>

  <p class="calibre4">Bana bak, yazılarım filan yok. Düzyazı benim için uzunluk kısalık meselesi sade. Ne mene önemli olursa olsun bir saatin içinde yazar atarım. Şiirse içimde uyur. Sen gibi, içimde büyür. Beyzadeler ne halt ederse etsin, sen bir yana, halen bu toprakta şair benim. Buna inanmasam, gerçekliğini bilmesem, gider herhangi sıradan bir herif gibi, zengin olmanın, aşağılık işlerde uzman olmanın yoluna bakardım... <span class="calibre6">Senden gayrı yetili, yetkili kimsem de yok şiirde. Bunu da iyicene aklına koy.</span></p>

  <p class="calibre4">Oraya gelişim de ne bileyim, bildiğin gibi işte! Bir kez polisten yakamı kurtarmış değilim. Kanun! Bu da bi maskaralık, bi dümen. Kanun yalnız biz fukaralar için var. O da cezalandırırken sade! Beraat etmişim, kim takar! Hoş benim de onları taktığım yok. Gece de tenhada boş gezmiyorum ahdettim beni öbür dünyaya yalnız gönderemezler. Ne de olsa eşkıya kanı taşıyoruz!</p>

  <p class="calibre4">Kalıyor, seni görmek. Bu görmek, görüşmek deyimi senin. Bi tuhaf, bi tedirgin. Bana öyle geliyor ki sen beni “görmek” istemiyorsun. İşte oraya gelmeme engel ya da sebep olan asıl bu. Gelicem, kahveni, cıgaram içicem, sonra da iyi akşamlar, iyi geceler, sayın bayan, sayın bay deyip boynumu kırıp gidicem; otele ya da bir gecekondu yatağına. Allah kahretsin, bunu düşündükçe geberesiye tiksiniyorum dünyadan. Ama gerçek bu. Senin bunu değiştirmeye arzun yok. Benim de bunu istemeye hakkım yok! Geleneği, yasayı, alışkıları böyle oturtmuşsunuz bir kez. Öyle ya Tanrı hazretleri bana soracak değildi herhal. Ölümü, bir kurtarıcı saydığım anlar, bunlar. Bu kadar azâp neye? Ne halkımın sevgisi, ne görev, sorumluluk duygusu buna baskın gelemiyor. Senden de umudu kestim. Ne umudu be! Hakkım yokken, umut neye?</p>

  <p class="calibre4">Kazak gelmedi henüz. İnşallah yitmiştir, çalınmıştır. Ne halt etmeye gönderirsin? Senin <span class="calibre6">Yeni Ufuklafa</span> abone olacak paran var da benim pitpazarından bi fanilâ alacak param yok mu sanki? Hem diyelim ki yok, dünya âlem kazaklı mı hep? Sırtıma gazete yerleştirir öyle ısınırım. Zindanlarınız, tabutluklarınız, aç-susuz-uykusuz bırakmalarınız, Amerikan kementleriniz öldüremedi; bırakın da Allah’ın soğukları, kışları öldürsün beni.</p>

  <p class="calibre4">Yaz, yaz, yaz! dersin. Kime? Dağlara taşlara seslen-sem dile gelir, cevaplardı beni. Sana yazabilmek bence şereflerin ve şansların en ulusu. Ama senin cevap vermemen, sıktığıma, sömürdüğüme, haksızlık, anlayışsızlık ettiğim sanısına götürdü beni. Düşün kırk yılda bir -ne kırk yılı, ömürde, evren misafirliğinde- elle tutabildiğim kadar gerçek bir duyuya, bir seviye varayım. Sonra da bana bunu bağışlayanı kalkıp üzeyim, sıkıntıdan patlayacak hale getireyim! Seni zorlamak niye? Eşşoğluluk değil de ne bu? Sonunda sabrını taşırdım işte. Dövünmek neyi çözümler? Ne dövünmek ne de düşünmek, hayatı değiştirmiyor. Hayatı, kendi icadımız fakları, prangaları zorlamak, parçalamakla değiştirebiliriz. Yoksa daha iki bin yıl keçiler kadar bile mutlu, haysiyetli bir hayata kavuşamayız. Sen doğrusun, sen haklısın: “Herhal ilerdedir - yaşanacak günlerin en güzelleri. ”</p>

  <p class="calibre4">ÖPERİM.</p>

  <p class="calibre4">Sevgili ve Aziz bir tane Leylâ,</p>

  <p class="calibre4">İlettiğin kazağı aldım. İki ellerinden öperim. Bundan önce yazdığım mektup için affını dilerim. Bâzı çok çekilmez, çok şirret oluyorum. Bu gerçek. Bir an kendimi gebertmeyi aklettim. Sâde bunun da saygısızlık, senin değerini bilmezlik olacağını anladım, caydım. Yoksa keşke o boku da yese miydim? Ha? İster istemez seviyesiz bir suâlim olacak sana: Kazağı ne diye gönderdin, üç-beş kahve tanesi sana bir yük, bir minnet mi oldu yoksa? Haydi bas kalayı şimdi sülâleme!</p>

  <p class="calibre4">Aklına dar gelirliğim filân düşmesin. Biz Nezihe’yle birlik nafaka-boğaz (kör boğaz!) derdini çözümleyip gidiyoruz. Ayrıca alışığız fukaralığa. Lüksümüz, büyük hülyalarımız yok. Kendime bir de elbise yaptım. Karşına adam kılığında çıkmak isterim. Senden çok, senin çevrendekilere bu gerek!</p>

  <p class="calibre4">Herhal yılbaşından önce sana geleceğim. Sonrasını düşünmek, niteliklerime aykırı. Seni dünya gözüyle bir göreyim, yeter diyorum. Bir de kopmak var oysa! Şimdiden bunu kurmak, dellendirir beni.</p>

  <p class="calibre4">Nicesin, dilemin? (Bu Kürtçe bir deyimdir. Tam çevirisi olamaz. Kalbim, yüreğim anlamına gelir). Üşürsen soğuklan, hastaysan mikropları bana ilet. “Kadan alım, başan dönüm, vah kezeb!” Bana yaptıramayacağın hiçbir nen olamaz. Unutma. Bizim o biçim iş de uzadı gitti. Bu kadarı da görülmüş değil. Ne atarlar ne satarlar. Bir koz, bir Acem kılıcı gibi (iki ağızlıdır) kullanmayı tasarlıyorlar herhal. Kanıksadım. Bilim ve insan olma namusundan gayrı bir çıkar düşünmüyorum. Devler dize gelsin, tapınılanlar alçalsın isterse, senin Ahmed’in düşmeyecek, yıkılmayacak. Bana güven canım. Sana, senin yüzün suyu hürmetine katlandığım, dayattığım bu “dünya adlı gezegene” lâyık olucam. Ve dünyamızın kocaman bağrına senin adını, cehennem ateşinden harflerle yazacağım. Dante Alighieri de şaşsın işte!</p>

  <p class="calibre4">SANRI’yı ezber edeyim mi? Yastığımın altında duruyor. Gece yatmadan okuyorum. Aynı sen! Kokun, havan, hüznün (buna içerliycen ama hüznün işte!), benzersiz yiğitliğin, yastığımın altında... Bütün yazdıklarını gönder bana, daktilo edeyim canım. Sana iletirim hepsini. SANRI’daki düzeltiler (daha doğrusu burun sokmalar) için hâlâ azâptayım. Beğeneceğim, karışa-mayacağım tek sanatçı, tek yazarsın. Kıyamıyorum. Ne var ki o kadar karıştık ki birbirimize, tereddütsüz her yazdığına imzamı atabilirim. Hızımı burdan aldım. Benim de bütün yazdıklarım şenindir. Kabul etmeni dilerim. Zaten bundan böyle senin imzanla yayın yapmağa karar verdim. Takma ad sevmiyorum. Tabii sana göndermeden, kendiliğimden yapmam bunu. Kabul edeceğine ve ağzını sıkı tutacağına inanıyorum.</p>

  <p class="calibre4">Bu konuda tez elden bir karara var. Sanırım dünyada ilk olacak bu! Elbet öyle olacak! Kimse bizim gibi sevemez, dayatamaz. Bu dediğim, sanat bâbında sade. Yoksa politik yazılarda değil seni belâya sokmak, bütün belâlarını, kadalarını kendim yüklenmek isterim.</p>

  <p class="calibre4">İki ellerinden öperim. Yaz, ruhum.</p>

  <div class="calibre1"><img alt="" class="calibre36" src="../Images/main-26.png" /></div>

  <p class="calibre4">24 Ekim 1956</p>

  <p class="calibre4">Leylim</p>

  <p class="calibre4">Mektubuna teşekkür ederim. SANRI’daki “burun sokma”lardan ötürü senden af dilemiştim. Bana çok acı veriyor. O “dirsek” sözünü sen de unutmuşsun. İyi hatırlıyorum, dergiye gönderdiğim kopyada, ekledim. “Yalaklar”a ilişmedim, sevdim hattâ. “Ümmeti Muhammed” yerine “Burjuva”yı uygun buldum. Sahi, yanılıyorsun, aslında Muhammed’in kendi karısı bile bir tüccar, bir “iş adamı”ydı. Sonra Müslümanlıkta kadına özel bir tavır takınılmaz. Bizim Anadolu köylerinde üreten’ler, iş gücü sahipleri çoğunluk kadındır. Erkekler ya kumar oynar ya da çoban durur. Sonra “burjuva”yı ekonomi-politik terimi olarak kullanmadım. Hikâyenin akışı beni ona götürdü, daha bir yaygın, dünya malı bir terim diye kullandım. Senin burjuvalıkla ilgin yok. İlle bir sıfat, bilimsel bir karteks terimi uydurmak gerekiyorsa sen “namuslu aydın” sınıfına, gavurcasıyla “progresist” sanatçı sınıfına girersin. Yaşayış tarzına gelince, merak etme en iddialı, en halkçı hükümetlerin, sefir ya da konsolos-kavas karıları, seni geride bırakan bir özenti ve lükstedirler. Kendi hakkımda bir hükme varmıycam. Sen ne dersen kabulüm. Kulun değil miyim?</p>

  <p class="calibre4">Eldemira için “Salma salına gelir. Çıkagelir” şekli daha kuvvetli, daha şoklu. Mısrâ bu! Sinâ’nın sevgilisi bahsinde kabahat senin. “On bir” diye yazıyla yazmamışsın. Sonra “On bir yaşlı” eksik bir deyim. “On bir yaşındaki” “On birindeki” demen gerekirdi. Yoksa adamın on bir tane sevgilisi varmış gibi bir anlama varmak zorunda bırakıyorsun, okuru. Bu sübyancının sevgilisiyle birlik hallerini bağımsız bir hikâye olarak işlemen daha uygun bence. Şimdi, bu postayla dergiye düzeltme notunu gönderiyorum. Bakalım devrân neyler? İnşallah benim şiirlerim gibi kafası gözü yarık yayınlamazlar. Çoktandır yazmıyor Vedat Bey! Canı isterse, adam sen de.</p>

  <p class="calibre4">Bana bak, Ahmet kulun sevgilisi, benim “hempa” larım olmaz! Dostlarım ve düşmanlarım olur benim. “Kirve” de bir sosyal alışkanlıktır. Hani var ya fahrî</p>

  <p class="calibre4">hemşeri, fahrî hukuk doktoru, ona benzer ama içten, gönülden bir bağıştır. “Fahrî akraba” diycem ya kardeşten daha yakm tutarlar kirveyi. Örneğin evin kaçan göçen gelini ya da kızı, kayınçodan, amcalardan, kaynatadan kaçar ama kirveden kaçmaz. Çocuk sünnet edilirken kimin kucağında oturursa o kişi ile çocuğun ailesi kirve olurlar. İlkel, derebeylik kalıntısı bir kurum bu. Ama zorunlu. Dostluğu, sevişmeyi öyle rüsvâ etmişler ki, ister istemez bu türden buluşlara varmış halkım. Sevgi, şeref gösterisidir kirvelik.</p>

  <p class="calibre4">Mebusluk kim biz kim, hanımım? Ne haddime benim. “Tefe gerilemeyen götünü, davula germe!” diye bir söz var. O hesap, Ahmet kulun sultanı, ben çok hayallerim, çok düşlerim ya öylesini değil! Hayalımda düşümde sen varsın sade. Sana kul olmak, İbrahim Peygamber gibi 7 yıl, 14 yıl çoban durmak var!</p>

  <p class="calibre4">Bir şaka, bir “ti” benimki. Ciddiye aldın, suratıma çaldın sen de. Sağol, kulluğundan yoksun bırakma beni, dilin daha acı, daha keskin olsun.</p>

  <p class="calibre4">Kazağın üstümde! Daha soğumadı buralar. Hoşuma gidiyor gene, ısılı tutuyorsun beni. Bu toprak, peygamberler toprağı. Kolay soğumaz. Bizler de öyle kolay ısınmalara, “çat” diye soğuyup donmalara teşne değiliz. Nerenden vurayım seni? Bu zulum neye kuluna? Üşüyorsa, burnunu, kulağını öpeyim.</p>

  <p class="calibre4">[İmza]</p>

  <p class="calibre4">Canım Leylâm,</p>

  <p class="calibre4">Gecikmemi bağışla. İki haftadır yatıyorum. Geceleri ateşim yükseliyor. Bir çeşit grip herhal. Yenerim. Şaşılacak şey, buraya da kar düştü! Hem daha üzüm, pastırma kurutma günlerinde. Ama geçici olmalı bu. Kepazelik olur yoksa. Kimsenin evinde bir dal odun yok henüz.</p>

  <p class="calibre4">Ben de sıkılmağa, sıkıntıdan patlamağa mecburum. Öyle bok işler var başımda çünkü. Seni sevmek, çekip alıyor, kurtarıyor beni. Bağıra bağıra dağlara taşlara vurup, seni sevmenin korkunç yeterliğini anlatmalıyım bu aptallara.</p>

  <p class="calibre4">“The Four Poster”in iyiliğine eleştiriler okudum. Demek on para etmez! Sen iyisinin nasıl olacağım bilirsin. Sade şu eleştirmeci ineklerinin bi boktan çaktıkları yok işte. Hiç değilse bu gerçek bir yol daha kesinleşti. Hem ben Muhsin’i de çok şişirme buluyorum. Allah kahretsin, şişmesin de nâpsm herif?</p>

  <p class="calibre4">Ha, ömrüm, <span class="calibre6">Ufuklar</span>'dan hiç haber yok. Battı mı ne? Bi yol da başka bi kanaldan, doğruca Vedat Bey’in kendisine sorucam. Sanırım bâzı yazdıklarım onun eline varmıyor. Bu da “bok mesele”lerden biri. Ciğeri beş para etmez yaratıklar, yolunu bulmuş, dergici, yönetici ya da “ahbap” oluvermişler işte. Bense şeyim</p>

  <p class="calibre4">gibi doğru dikine gitmekten usanmadım, uslanmadım henüz!</p>

  <p class="calibre4">Üşüme! Nolacaksa olsun. Tanrının ve ilkel çağların bütün karları, buzulları, sökülüp gelsin. Üşüme canım! Ölürüm. Üşür gibi olan neren, nen varsa öper öper öperim. Akan ya da tıkanan burnun bile üşümesin, onu da öperim. Bir bakıma ya çok ilkelim ya da kolayını bulmuşum. Şu: Ben üşümüyorum bu kış. Kazağın sırtımı, canımı, sevdan evrenimi sarmışken böyle nasıl üşürüm? Karacadağ kışlamış, Esenboğa ya da Etimesgut’ta ısı sıfırın altında habire almış yürümüş. Koymuyor bana. Ben bir kez üşüyeceğim, o da son olacak. Ödümü koparan ya da beni böyle yarım, istemsiz, senin deyiminle alıngan, kuragan eden de bu. “Sensiz edememek” var ya? İşte bunun aksine mecbur ya da mahkûm olmak korkusu. Biliyorum “evham” diyeceksin, avunduracaksın. Ama meselem bu. Eşşekçe belki de, seni sevmeği bile zehretmiş oluyorum de mi ya? “Sensiz edememek” bir dolu aşk ve yaşam cihanı. Ya, sensiz edebilmeğe mahkûm eder misin beni? Biliyorum bu da namuslu bir soru değil. Seni yükümlemek neye? Hiç bu kadar çaresiz kalmamıştım. Göz göre göre Allahın günleri geçer, ben eşşekler gibi senden uzak, gül yüzüne hasret, o tiksindiğim boşlar, anlamsızlar gibi yaşar giderim. Hiç bu kadar çaresiz, hiç bu kadar zulumlu...</p>

  <p class="calibre4">Sen beni affet canım. Üzdüysem, sıktıysam gene, divaneliğime, tutkunluğuma ver. Ve dağılma, sıkılma, çözülme sakın. Üşüme! Mutlak iyidir, güzeldir önümüz. Hasretler canım. Öperim. Yaz, yaz, yaz işte! Beklerem.</p>

  <p class="calibre4">Kulun</p>

  <p class="calibre4">Leylim benim<a id="footnote2"></a><sup class="calibre7"><a href="../Text/not2.xhtml#bookmark2">2</a></sup>,</p>

  <p class="calibre4">Mektubuna nasıl hasrettim bilir miydin? Giderek kötülüyorum. Ateşi düşüremediler. Bu sıra bir de sızılar peyda oldu. Sırtım, başım, dişlerim çatlıycak sanki.</p>

  <p class="calibre4">Çıkamıyorum. Posta günleri faytonla gidip kutuyu yokluyorum sade. O da sen yazarsın diye. Ötekileri taktığım yok. SANRI için affını dilerim. Bir daha böyle bok yemem. Sade aldırmazlık etme, otur tek tek yanlışlıkları çıkar, gönder. Eşşek gibi düzeltmeye mecburlar. Bunu sen istemesen bile benim için yap. Mutlak yapmalısın. Benim bu hastalığım olmasa kendim yapardım.</p>

  <p class="calibre4">Yeni hikâyeni de bitirir bitirmez gönder canım. Hattâ dilersen Hüsam’a gönder. Ama S....’e selâm vermeni bile istemiyorum. Anlıyor musun? <span class="calibre6">Forum</span>’a ben de yazdıydım, Cahid Sıdkı için. Ama s..mişler a..sini yazının gene! Bu ....leri napmalı bilmem ki? Sistemli sabotaj yapıyorlar yazılarımda. Ne var ki iyi bir ders oldu gene. Nerde kaldı züppeler, şairsever, Cahidsever sahteler? Ödleri boklarına karışır tabii. Ama ahbap meclislerinde ilerilik, dostseverlikten de vazgeçmezler. <span class="calibre6">Forum</span> bu sayı burada şimdiden tükendi. Bu da ayrı rezalet tabii! Bunları s..tir et de yazdıklarıma ne diye</p>

  <p class="calibre4">cevap vermediğini anlat istersen. Bizim de cevaplaya-mayacağımız şey olabilir mi?</p>

  <p class="calibre4">Değişmek bahsinde seni yalnız bırakacağımı sanma. Kafamı dilediğin hala getirebilirsin. Sade yüreğimi değiştiremem. “Senin sevdan yüreğimin yağıdır.” Bundan gayrı ne istersen iste benden. Bitmemiş bir şiirimde “kesip attığın tırnağa - kurban olurum.” diyorum. Bilmem bir fikir verir mi bu sana. Hastalığa, mikroplara senin hayalınla dayatıyorum. Fizyolojik bir yapı olarak öteki insanlardan bir ayrımım yok. Lâkin dünya dünya olalı kimselerin benim gibi sevdiğini ve sevebileceğini sanmıyorum. İnandığım en kesin gerçek bu canım. Beni ben eden de bu. Başkaca yokum. Gâliba nalları dikicem! Hayli sarsıldım. Tam sana geleyim diyodum oysa. İyi ki gelmemişim. Orada bu hal başıma geleydi seni de perişan eder, üzerdim.</p>

  <p class="calibre4">Evlilik dertlerin, zorunluklar, görevlerin, yüklendiğin nenler asıl beni öldürüyor. İşten ayrılma canım. Hem böyle daha iyi, daha haysiyetli sürdürürsün yaşamanı. Sanatına da bir ziyanı dokunmaz. Aksine acılık, sertlik verir. “İstemek” bahsine gelince içinden gelmedikçe kaygısız, minnetsiz olmadıkça değil kocandan, dostundan hattâ kendinden bile isteme! Bizim soyumuz, damarımız, ne bileyim, yüreğimiz bir başka, bir kendine özgedir işte. Tadımız da bu ya! Ama benden iste hayatım. Neyim var ki senin olmadık zaten. Ha, “gururum incinir” diye bir meselem yok seninle!</p>

  <p class="calibre4">[Tarihsiz]</p>

  <p class="calibre4">Sevgili Leylâ</p>

  <p class="calibre4">Bir mektubun geldi. İstanbul dönüşü yazmışsın, Nezihe’nin adına. Âşık mısın bencileyin ne? Şehir adını yazmamışsın, Silivri-İstanbul-Fatih-Bandırma vs. dolaşıp durmuş. Sonunda kim bilmişse bilmiş, buraya gönderi vermiş mektubu. Canım dostum, durumumda bir yenilik yok. Varsa ben bilmiyorum. Malûm a bu bizim işlere Rufaîler karışır!</p>

  <p class="calibre4">Dün sana bir kg. kahve daha ilettim. Herhal bu mektubumla birlik onu da alırsın. Hiçbir şeyini ölesiye tekelime almak istemem. Ve sen istesen de sana sövemem. Şu dünya malı ya da dünya nîmeti olarak üç beş kahve danesi verebilmişsem bu ancak bana üzüntü getirir. Bir yüreğim var ki -Omiros’tan miras kaldığını sanıyorum- hep seninçin vuracak. Sevgimi, delin-divanenliğimi kabul et canım. Bir nenlerim yok çünkü.</p>

  <p class="calibre4">İnşallah döviz alamazsın! Sevmiyorum, uzaklara gitmeni. Karanlıkta kalan bebeler gibi, korkuyorum, sen uzakken. Gitme! Ama Şubata kadar neler olur, neler!</p>

  <p class="calibre4">Hasretle öperim seni.</p>

  <p class="calibre4">Kulun</p>

  <div class="calibre1">
    <p class="calibre4">Dergilerden ne haber?</p>
  </div>

  <p class="calibre4">Leylim,</p>

  <p class="calibre4">Mektubunla da başladın kırmağa beni. Vurmağa beni. Bi bakıma bu da gerekli. Biri gerek sana, provasız vurasın, kırasın diye. Beni seçtiğine iyi ettin. Katlanırım. Üzmem seni, yanıtlayıp çileden çıkarmam hiç değilse. Bak canım, her ikisine de bir saygısızlığım, bir özel sevisizliğim yok ama beni Said’Ie, Nevzat’la bir tutmam gene de -aşağılanma demeyeyim- “sıradan biri gibi tutulma” sayıyorum. Bunu, SENİN yapman asıl, yıkar beni. Yoksa başkaları bana ulaşamaz ki aşağılatsınlar ya da yüceltsinler.</p>

  <p class="calibre4">“Tüm düzensizliğin suçlusu” sen değilsin. Utanmadan, sıkılmadan, salt kendine ait olmadığını düşünmeden nasıl söylersin bunu sen? Bir suçlu varsa ya da bir sevisiz-sıkıntılı hava varsa bu daha çok senin çevrenden sabah akşam katıldığın biteviyelik ve korkunç yalnızlığından. Yalnızlığını olsun paylaşmağa uğraştım ve galiba biraz başardım da. Ama sen inadına ters anlamlara vardıkça, bundan böyle sana yazmağa da korkarım. Bir beş dakkacık bile asıl yaraya dokunmadın, dokundurmak istemedin. Korktun. İnançsızlığını da alırım diye korktun. İnsan bağrındaki engereği böyle söküp atamaz. Boyuna kaçtın benden. Hep seni yatağa atmayı kurduğumu, tertiplediğimi sanıp kaçtın. Oysa bunu değil seninle, kerhane karısıyla bile karşı tarafın en az benim kadar arzu duyması halinde yaptığımı biliyordun. Koca, okyanus yüreklilerin kaldırabileceği koca bir SEVDAYI, diyelim bir saatlik et-ter-acı-diş-dil-dudak alışverişiyle söküp atmanın mümkün olduğunu nasıl düşünebiliyorsun hâlâ? İşi böyle tuttukça da bir çözüme varacağını ummam. Ve korkuyorum. Korkum şu: Annenin, ablanın istediği tipte bir kadın olma yolunda hızla gidiyorsun. Sana ÖLÜM’den İNTIHAR’dan sık sık açmamın asıl sebebi bu sevgilim. Sen bunu istemez, bundan tiksinirsin gerçi. Ama yaşayışın buna götürmeğe uygun bir eğilimde. O zaman da bana ölmek düşer. Ben hocalık ettim Leylim. Yüreksizlere, ikiyüzlü-iki kişilikli hastalara bile hocalık ettim. Bir muhasebe ya da bilanço meselesi olarak ele alınırsa sonuç kârlı oldu. Bu ara kendimde de yıkıntılar olmadı diyemem. Ama seni -bir ölçü bulamıyor, bir birim yaratamıyorum-öyle tuttum, öyle sevdim ki benim şartlarımda pek az adamın yaşayabileceği bir hayatı, fırlatıp atmak riskini göze aldım. Hâlâ da öyleyim. Buna değersin canım benim. Gelgelelim içini oyan o KORKU, o başkalarına benzemek, o tiksindiğin nenlere bulaşmak korkusu, seni de beni de yıkıp götüreceğe benzer. “Verem oluyordum, yalnızlıktan geberiyordum” diye sebepler buldun bana. Belki bunların da bir etkisi oldu ama asıl sebep senin yaşamayı kolay, hiç değilse en az zahmet verici yönünden ele almak isteğin. O günler, yanında olmadığımı, olamadığımı asla affetmiycem. Bu da benim gerçek anlamıyla tek ve korkunç SUÇ’um işte. Bunu da gene karım olmana, dolayısıyla seninle</p>

  <p class="calibre4">yatmak arzuma yoracaksın ama yersiz ve saçma. Önce senin kurtulman, dünya adlı ayvayı dileğince dişlemen vardı ortada. Sonra da, benim arzum ya da hırsım ne olursa olsun, sana değer, sana denk sorgusuz sualsiz, beyninden, düşlerinden, yalnızlığından taa taşaklarına kadar sevebileceğin erkeği araman, bulman gelirdi. Tek suçlu benim bunda da. Geberesi, kopasıca başımın ağrısına düştüm. Sen de az saçmalamadın o sıra. Beni ortalığa kepaze etmeğe bile kalktın. Vay dünya ... Vay ... Beşerîydi gene her yaptığın.</p>

  <p class="calibre4">“Seni seviyosam, senin yerini herkeslerden başkaca ayırmışsam” diye başlayan bir bölüm var mektubunda. Gereksiz bunlar canım benim, gereksiz ve doyumsuz. Beni sevmediğini söylemek ne diye üzer seni? Bu da bir gerçek. Sevgiyi yaratmak gerek. Bunda da bazan tek yönlü uğraşma, verme, ölümü göze alma, sonuç vermiyor. İster istemez işi bir “talih” meselesi olarak ben çoktan kabullendim. Üzme, zorlama kendini. Beni hiç sevmedin. Gene de benim yanımda ve ben yokken benim hayalimle kaldığında olduğun gibi kal. Örtünmelere, göstermeliklere başvurmadan, çırılçıplak kalabilmek arzunu gene ve sadece ben mümkün kılarım. Bu da bana gurur ve kıskançlık veriyor. Seni kıskanıyorum da. Ama Memed’in yerine koynuna ben gireyim diye kıskanmıyorum. Affet biraz acıma var bu duyumda. Seni kendimden bir parça, kendi canım bildiğim için kıskandım. Yitik sandım. Söyle yittin mi? Söyle! Yitebilir misin? Bir ömür bir korkunç yürek dayatması vereyim ben, sonra da kendimi, canımdan derin saklı seni sıradan birinin günlük yaşayışına salt bir ortak bulayım? Söyle bu musun sen? Ölümü, gebermeyi düşünmeyip de ne halt edeyim? Hayır, içinden öyle gelmedi, bir tecrübe, bir tahlil -üçüzlü bir tahlil- yapıyordun sen. Zalim. Said, sende bir yakınlık, korkusuz, işkilsiz, aldanmasız yatılabilecek bir kadın görüyordu. Nevzat’sa hiç sevmedi, etine buduna, harikulade benzersiz yüzüne ve biraz da ileri görünen davranışlarına meyil verdi. Memleketimde içinden bir şeyler yapmak, kendini bir şeylere vermek isteyen, ama bir tarafıyla bok makinesi bu düzene bağlı kalan, ondan kopamayan iki entelektüel tipi bunlar. Beşerî ve olağandır bu da. Ben onlar kadar okuyabilmek fırsatına eremedim. Dil de bilmem. Nem varsa şahsî kabiliyet ve yürek başkalığına borçluyum. Şimdi sana büyük bir laf edeyim: İster dost, ister arkadaş, ister sıradan bir tanış ve ister bir sevgili say. Ara da bul bakayım benim gibisini. Ah benim karayazım. Ah benim vurgunluğum. Sana öyle de, bir kadın olduğunu düşünerek, hattâ bunu ısrarla böyle arzu ederek de bakabilmemin yasağı neden? Sana asılmadıkça, seni sıkmadıkça, tiksindirmedikçe, bunun beşerî olmayan yönü ne? Yok istiyorsan, bunun sahiden bir kurtuluş olduğuna inanıyorsan, kesip atayım oramı canım... Zaten arzumca kullanamıyorum! Ha, benim bir kadınım vardı, bahsetmiştim, ARZU. Geldiğimi duymuş, haber salmış, gittim. Salmasaydı da gidecektim. Yattık. Allah kahretsin, hüngür hüngür ağladı sonunda. Kendisini sevmiyormuşum, bu yüzden kendimi veremiyormuşum. Doğru. Sevmiyorum değil. Ben Martin Carol da olsa yatamam gayri. Bu bahis yeter, affet.</p>

  <p class="calibre4">Evet canım sevgilim, derdim-dinim-meselem bu işte. Ne diye derinlemesine, uçsuz-bucaksız-dipsiz bir SEVDA’yı ikide bir Fethi Bey’le falanca hanımın yahut</p>

  <p class="calibre4">Memet Bey’le sabık metresinin fizyolojik kusma-kus-turma eylemi gibi ele alırsın? Niye? Niye? Hattâ ve hattâ Memet Bey’in halihazır hanımıyla haftada şu kadar saat, kendi kendilerini bi çeşit aldatma, uykuya varmak için zorunlu bir yorulmaya varma eylemi ne? “Bunsuz AŞK olmaz da ondan!” diyceksin belki. Eh nidelim hanımım, ben sana bağrıma taş basarım deyip kesmemiş miydim? Ne kadar, ne kadar söyledim. Çaresiz, kompleks haline getirmek için elinden geleni yapıyorsun. Beni de kendini de suçlu yapıp çıkıcan sonunda. İnancın bununla yitecekse, şimdiden ölmeyi tercih ederim. Sen nasıl inançlarını yitirebilirsin? İnanç, güven, beraberliğe sarılma konusunda, zindan ve tımarhane artığı ben gibi bir yıkıntıya örnek olan, beni kurtaran SEN! İnancın yittiyse, hâlâ nereme, neyime yazıyorsun benim? Seni seviyor, seviyor, seviyorum. Kız, köpür, itele ve kus hattâ dilersen. SEVİYORUM. Başkaca da yokum. Yahut başkaca da var isem, seni sevdiğim için, senin yüzün suyu hürmetinedir.</p>

  <p class="calibre4">Sana, Yılmaz’ın mektubunu iletiyorum. (Bir dost, belki de tek dostum, galiba bu çocuklar sade sana değil, her şaire böyle mektuplar yazıyorlar dedi) diye senin kanaatini yazmıştım ona. İsim vermek âdetim olmadığından -sende bozuluyor bu âdetim- İlhan Berk’i, Attilâ sanıp veriştirmiş. Galiba İlhan Berk uydurmuş. Çocuğun yazdığı yok ona. Sakın bunu sana övünmek, çalım satmak için gönderiyorum sanma. Mahvedersin beni. Bilirsin mektuplarımı hep seninle doldurmak isterim. Başka neyim var bu dünyada, sen söyle sevgili? Ben de senin gözlerinden öperim.</p>

  <p class="calibre4">1957</p>

  <div class="calibre1"><img alt="" class="calibre37" src="../Images/main-27.png" /></div>

  <p class="calibre4">Leylim Canım,</p>

  <p class="calibre4">Nicesin? Özledim, ardımdan kapıyı kapadığın an özlem yapışmıştı canıma, aşırı özledim seni. Hayır ömrüm, Almanya’ya gidemeyişine inan senin kadar üzüldüm. Gitseydin de üzülür, geberesiye dellenirdim belki. Bu böyle işte! Seni üzen, seni vuran bir nen, bir olmazlık, beni nasıl sevindirebilir? İnanmanı, aksız-karasız inanmanı istiyorum buna. Her âdemoğlu kadar değil belki, fakat en peygamber, en fedai, en kendini aşanlar kadar bende de bencillik, çıkar içgüdüsü var elbet. Evet doğru dediğin, “domuz beni! bekleyen, uman, seni düşünen beni!” Ama bunu seni üzmek, seni yıkmak, seni ötekilerle bir tutmak pahasına yapamam asla. Geberirim de gene yapamam. Sen bende namusa, yüreğe, gerçek ve yüzde yüz yaşayan bir haysiyete karıştın. Daha doğrusu bunlara yeni ve asıl bir anlam verdin bende. Seni güzel seni! İnatçı seni! Keçi yavrusu seni! Çekirgem seni! Hep sıçrayan çekirgem. Hep sıçra e mi? Hiç düşme canım. Saçını kızıla boya. Rakını yudumla, öykünü şakı. Yaşaman, var olmandır beni tutan. Sana Kürt yeşili, filizimsi bir yeşil yünlü buldum. Daha doğrusu adam gönderdim, getirttim! En iyisi olacak elbet benim alabileceğim,</p>

  <p class="calibre4">sana alabileceğim. Eflâtun ve açık kahverengileri de var, sevmedim, hem onlar çürük olur. Unuttuğun, terklediğin “yeşiP’i sevmeni istiyorum. Bir de al kuşak donanırsın onun üstüne. Bulabilirsem ben göndereyim onu da. Sade pilot ansız hastalandı. Gribe yakalanmış. Gittim gördüm. Ben grip geçirmiştim mapusta. 28 gün baygın yatmıştım güya! Gene de bulaştı bana. Şimdi tüy dağları gibi bir kar düşüyor. Ovamız kar altında. Dilerse kar yerine kor yağsın, Yeşil’ini ileteceğim sana. Şanslı olduğuna inan, 5 metrelik parça imkânsızdı bu işte. Hep 4 metrelik olur. Seninki 5 metre canım. Önce sıcak suya bir batırırsın, çektiği kadar çeker. Sonra ütüler, biçkiye geçersin. Unutma, mutlak suya çal! Aksi halde hiç kirletmemen gerekir. Evet, bu hafta herifi diriltir, gönderirim sana yeşilini. Ulan, aşkından kebap olduğuma yanmam, bir de grip oldum be! Sal nezleni de Ahmet’ine! Gelen, senden gelsin yeter ki! Az mutluluk mu, bulunur şeref mi seni sevmek?</p>

  <p class="calibre4">Gözlerinden öperim canım.</p>

  <p class="calibre4">Sevdâ,sevdâ,sevdâ, sevdâ.</p>

  <p class="calibre4">Kulun</p>

  <p class="calibre4">[İmza]</p>

  <p class="calibre4">Leylim,</p>

  <p class="calibre4">Korkunç bir kış bu. Kar diz boyu. Donmuş, pusuda bir kar. Havada sis, havada cam tozu gibi pis ve yapışkan bir nem. Adamakıllı da gribim var. Kendimi salı-veremem! Bilirim, bu da bir düşman. Doğa, şu öncesiz ve sonrasız düşmanımız... Kendimi salıversem hesabım tamam! Sen, önce sen, sadece sen kurtarıyorsun beni. Sana yâr, sana kul olabilmenin ne mene zorlu ve yüce bir yönü var bir ben bilirim. Tapınmağa değer başın için ve kesenkes mert olan yaşantım için yemin edeyim diyorum ama aramızda buna lüzûm yok diyceksin. Evet canım uyanıkken arasız her lâhza beynimde, yüreğimde ve yalnızlığımdasın. Uykularımdaysa rüyalarım salt sana adanmış. Psikanalistliğin tutmasın gene! Ama yaşadığımdan daha kesin bir gerçek bu; rüyalarımda senden ve şenle ilgili nenlerden gayrı hiçbir nen yok. Bunu da ben kendim kurmuş, düzenlemiş olamam ya! Rüyalarımda da gene kulun, biricik sevdalımın. En güzel ve en şaşılacak yönü de bu galiba. Hani “böyle şuurlu rüya nasıl olur?” deme. İnan bana. Rüya gerçi, beraberiz ya da yanındayım, seviyor, dövüşüyor, tartışıyoruz. Aslında da çok “rüya” olan yüzün, bütün öznelliği, benzersiz ayrıntılarıyla uykularıma hayat</p>

  <p class="calibre4">veriyor. Seviyor ve hiç kesileceğini sanmıyorum bu rüyaların. Sen ne dersin buna?</p>

  <p class="calibre4">Bilirim seninçin birkaç dakikalık analitik bir düşünme meselesi bu. Çözer atarsın. “İşi ya da içi neyse, düşü de o olur insanın” diye bir de kesinliğe varırsın. Oysa, bunları yazmağa üşenmediğime göre bu halimden sevinç ya da muştuluk duymanı istiyorum herhal. Adsız, bellisiz, ansız bastıran arzular, kapılmalar vardır. Bu benimki de böyle bir istem. Ama sen hep acımaya, iradesizliğe yorarsın da arada bir tartışma belâsı daha yaratmış olmayayım diye sana söylemek de istemiyordum.</p>

  <p class="calibre4">Bu kadarı mümkünsüzü, çaresizi, dünya, “dünya” olalı böyle benzersiz ve tek olanı, görülmüş mü ki sevdânın? Gene de bildiğin ve belki de şaştığın halde, sıkılıyor, usanıyorsun, sevdiğimi söylememden. Beni vurduğun ve galiba ölüm yaraları açtığın yönüm de bu işte. Bense anlatmak, kafana, yüreğine, derinin altında dolaşan asıl ölümsüz rüzgârına işlemek istiyorum: Öyle seviyorum ki üstüne yâr sevemem. Öyle seviyorum ki senden gayri hiçbir nen, hiçbir kavram olamaz, tutamaz beni. Seni, bugüne dek sevdiğim, iş-dert edindiğim, hiçbir kimseye, hiçbir düşünceye benzetemem. Seni, senden gayrı hiçbir nenle ölçemem, mukayese edemem ve sana yalan söyleyemem. Seni, sana rağmen hiçbir eyleme zorlayamam. Arzum ne olursa olsun, dilerse ecele derman olsun, seni, salt kendim için, senin -diyelim istemeyerek katıldığın- yüreğinde yaşamayan bir duyuya götüremem. Yenilgiyi önceden kabul etmiş sayma beni. Yaratma’da yenilgi olamaz. “Yaratılan” olmadıkça “yaratan”dan bahsedilemez çünkü!</p>

  <p class="calibre4">Burada o müthiş karanlık gelip şuracığıma oturuyor. Utanıyorum. Seni sevebilmek yetisindeyim. Utancım, karamsarlıktan utancım, bundan canım. (Şimdi sırası gelmişken söyleyeyim, senden izin istiyorum, ölmek için.) Ama bu sana düpedüz saygısızlık, affet. Aslında bunu daha bir sona, kitabımızdan ve pek yakın olması gereken nisbeten “iyi” günlerden sonraya, ama “hemen sonraya!” bırakmışım. Bunda da bi güzel, bi doyulmaz tat var ki senden gelir yalımı. Seninle dolu, seninle acılı, seninle ayılmayasıya sarhoş, ölmeliyim. Yahut bitişim, sonum böyle olmalı.</p>

  <p class="calibre4">Sen gene yazmamakta, umursamamakta, anmamakta ve “lâhavle” demekte devam et. Sahi, ille istiyorsan ve sana bir hayrı olacaksa, sence gerekse, bundan böyle HİÇ YAZMAYAYIM. Biliyorum İMKÂNSIZ bu. Ama doğaya da Tanrı’ya da, milyarla yaşayan, milyarlarca ölen insanoğullarına göre de bu şimdiki yaşantım, sevdan da imkânsız.</p>

  <p class="calibre4">Bir “imkânsız”ı sürüp gidebiliyorum. Onu da göze alırım canım. Yeter ki sana bir hayrı dokunsun. Zorla beni sevmeni, bana acımanı istemediğim gibi; gene zorla bana katlanmanı da istemiyorum. Anlamanı, duymanı umarım canım.</p>

  <p class="calibre4">“Yünlü”nü aldın mı? İlettim. Bir aksilik olmadıysa aldın sanırım. Kulunun fukaralığına ver ve lütfen kabul et. Kabul edeceğine hem de sevinçle hem de minnetsiz kuşanacağına inanmasam iletmezdim zaten... Hayat bir tarafıyla ne kadar rezil; son iki hafta içinde 13 + 5 + 8 = 26 delikanlı öldürüldü, bu işte. Ama bunlar üzmesin seni. Ekmek uğruna ölüyorlar. Yoksa sen sıcak, sen yumuşak giyinesin diye değil.</p>

  <p class="calibre4">Senin sıcak durman, senin esenliğin, senin mutluluğun salt benim meselemdir ve imânla, yürekle söylüyorum: SALT BENİM MESELEM. Çıkarsız, tepeden tırnağa gerçek, pervasız hem. Gözlerini öperim, yahut bir halt edemem!</p>

  <p class="calibre4">Kulun</p>

  <p class="calibre4">[İmza]</p>

  <p class="calibre4">Leylim,</p>

  <p class="calibre4">Mektubunu geri göndermemi bağışla. Anlayış göstereceğini umarım. Dört sayfalık hakaretine cevap vermeğe ne elim varır ne de yüreğim.</p>

  <p class="calibre4">Sade aklını kurcalayan, saçma kanılarının bir kısmını düzeltmek isterim. Düzeltebilirsem sevinç duyucam.</p>

  <p class="calibre4">1. “Göstermelik” ya da “gösterici” bir huyum, eğilimim hiç olmadı. Olamaz da.</p>

  <p class="calibre4">2. ille de hakaret etmek zorundaysan, buna beni seçmen yanlış olur. Çevrende olsun, hayatın boyunca olsun buna hak kazananlar çok elbet! Ama tanıdığın bütün erkekler (!) içinde sıraya girsem, aşağılanmam, alay edilmem için, en sonuncu olmam gerekir.</p>

  <p class="calibre4">3. Değinmemizi kesmek niyetinde, zorundaysan bunu sana yakışacak bir şekilde yapabilirsin. Seni kuruntulardan kurtarmak için katlanmayacağım bir acı olamaz. İstiyorsan nen varsa bende hepsini geri vereyim.</p>

  <p class="calibre4">4. Mektuplarımı inadına sığdan almana, o canım zekândan beklenmeyecek bir umursamazlık göstermene kahroluyorum. Daha ne kadar kendinden kaçacaksın? Resmine senden -çok sevdiğim- bir dörtlük yazdım. içimden öyle geldi. Seni gene seninle anlatayım dedim. Bundan gayrı bir düşüncem yoktu. Ve tutup sana gönderdim. Çok sevdiğini söylediğin Sait gibi</p>

  <p class="calibre4">meyhanelerde şuna buna gösterip caka satmadım. Ama Sait, okul gezilerinde, edebiyat matinelerinde kızlarla çektirdiği resimlerle de övünürdü! Onu kınayamam, mayası öyleydi. Ben “beşerî” derken, daha çok çevreden edinilen alışkanlıkları anlatmak isterim.</p>

  <p class="calibre4">5. “Namusluca yaz...” deyişin de bi tuhaf! Sanki hayatımda “namusluca” geçmeyen, yaşanmayan bir an varmış gibi. Anlatayım ya, bu bayat bir nen. Daha önce anlaşmıştık bu konuda. Mektuplarımı Haydar’a göstermen ya da ona, sana neler yazdığımı söylemen meselesi. Bu konuda düşünme canım.</p>

  <p class="calibre4">6. Geri gönderdiğim bu mektubundan da anlaşılacağı gibi, senin ne beni ne de şiirimi seveceğin, tutacağın yok. Bu yönden, ne yaptığımı, ne ziftlendiğimi, ne yazdığımı sormanı salt bir nezaket ya da sayfa doldurmak meselesi olarak alıyorum. Ve böyle olunca da cevap veresim gelmez.</p>

  <p class="calibre4">7. Gözlerinin rahatsızlığına -kahrolayım- çok üzüldüm. Gerekirse kendi gözlerimi sana vermekten asla çekinmeyeceğime, bundan bahtiyarlık duyacağıma inan canım ve lütfen bu halimi bir 16 yaş kaprisi sayma, inadına dejenere etmek huyundan vazgeç.</p>

  <p class="calibre4">8. “Kumaşın parasını” diye saçmalamaktan utanmalısın. Kocanın kazancının yerinde oluşu, bana hakaret etmene, ufacık anıları bol keseden sadaka ya da “ücret”le ödeme isteğine götürecek miydi seni? Belki -ya da korkarım- son defa gözlerinden öpüyorum. Sade, mezara kadar götüreceğim tek sevdâsın. Bunu unutmamam istiyorum.</p>

  <p class="calibre4">Senin</p>

  <p class="calibre4">Canım Leylim,</p>

  <p class="calibre4">Yanıtını, son mektubuma yanıtını, bekliyordum. Bekliycem de. Korkarım telefon edişime de kızdın. Sanırım şu sıralar vurduğum başıboşluk, nedensizlik halini sen de sevmiyorsun. Ama inadını, bir gurur, bir kendine yedirmezlik tutkusuna götürdüğünün farkın-dasın. Buysa seni ve beni yıkıma götürür. Seni ve beni sade. Ölümü hasretle değilse de muhakemeyle isteyişimin sebebi bu. Kararlı, kesinsen söyle de ben işimi bitireyim. “Boktan düşünüler” diye düşünmeden, anlayıştan inadına kaçarsan bana zulmetmiş olursun. Sana vurulmuşsam, beynimin, yüreğimin ve etimin sürüp gittiği türküde senin adını, senin -doyulması imkânsız- güzel tadını bulmuşsam, bunda ikimizin ya da ikimizden birinin, ayıp olan, yersiz olan, tabu olan yönü ne? Lütfen beni bu konuda ikna etmeni istiyorum. Varsa böyle bir yönümüz, beraberce onaralım ya da gerekiyorsa ben kendimi yakayım. Sen öyle yanlış bir çizekten tutuyorsun ki işi ister istemez ölümden gayrı çarem kalmıyor benim. Örneğin “lüks” diyorsun, “aşırı” diyorsun, sana tutkunluğumu, sana kul, sana yâr oluşumu bana, “büyüklüğüme, kahramanlığıma, o canım geleceğime” yakıştıramıyorsun. Oysa böyle tutulacak, daha da işlenecek iyi ya da değerli nitelikle-</p>

  <p class="calibre4">rim varsa benim (Neredeyse beni de inandırıcan!) buna sen de ortak, sen de emekçi olduğun zaman önem veririm ben. Kendini ne diye hep bir kenara atıyorsun. Salt beni öyle kurmak, öylece seyretmek ne kadar doğru? Zekâ, yürek ve sevdâ yetisi bakımından, tanıdığım, beraber dövüştüğüm, duyduğum, okuduğum, yüzlerini hiç görmeden canciğer olduğum kimselerin HEPSİNDEN ÜSTÜN olan sen, daha nice bir kendinde yetisiz-lik, (s..tirici karı koca değinmelerinin olağan sonucu) eziklik, yıkımlar vehmedeceksin? Bunları haydi haydi beş dakikada silkip atmak seninçin işten bile değilken! Sana tam, eksiksiz mutluluk mu vaat ediyorum? Böylesi bir dünyada buna yüzde yüz EVET demeyi isterdim. Ama yüzde doksan evet diyebilirim. Bu, “herifini bırak” ya da “al bohçanı düş ardıma gidelim!” demek değildir. Bunlarsız da -sence şartsa- bir çözüme varırız şenlen sevgilim. Duymamayı, istememeyi, gülün alından çeliğin mavisine dek hayatın her kertesinde “en leylim” en güzel solunuyu (ağlatı’dan buldum bunu!), solunmamayı anlamıyorum. İnadın niye canım? Bana satır satır yanıtla bunları. Mutlak yanıtla. İstersen bir de alaturka sorum yükleyeyim sana, “yanıtlamazsan ölürüm”.</p>

  <p class="calibre4">Bir de şu şiir hakkında fikrini açıkla. Ben şüphedeyim çünkü, bu yüzden tam bitireceğim sıra, takıldı. Senin zevkine bırakıyorum, nasıl istersen öyle olacak.</p>

  <p class="calibre4"><span class="calibre5">(Leylim leylim dünyamızın yarısı</span></p>

  <p class="calibre4"><span class="calibre5">al-yeşil bahar</span></p>

  <p class="calibre4"><span class="calibre5">Yarısı kar ikene</span></p>

  <div class="calibre1"><img alt="" class="calibre38" src="../Images/main-28.png" /></div>

  <p class="calibre4"><span class="calibre5">Mapusanede çeşme</span></p>

  <p class="calibre4"><span class="calibre5">Yandan akar ikene</span></p>

  <p class="calibre4"><a id="bookmark3"></a></p>

  <p class="calibre4">Kar ikene’yi “kar olanda” ve sonraki uyakları da ona göre “akar olanda”, “sarar olanda” vs. diye değiştireyim mi yoksa olduğu gibi bırakayım mı? Uzun, destan gibi bir şiir bu, tamamını yazmadan olmaz ama bu dediğim bahsin üstesinden gelirsin sen. Çabucak yanıtla da şiiri yetiştireyim sana. Gelip kendi ağzımdan sana okumayı ne kadar isterdim! Geleyim mi ha? Seviyorum bu şiiri. Hepsinden güzel oldu. Sana çalıyor. Tadıyla, havasıyla, sana. Öyle mısralar, bölümler var ki -megalomani olmasın!- evrime, insanoğlunun korkunç hızına rağmen, benden gayrisi yazamıycak. Meğer sen yazasın. Ona diyeceğim yok.</p>

  <p class="calibre4">Hasretle, aşkla öperim canım. Yünlün eline vardı mı? Merak ediyorum. Vardıysa beğendin mi? Tabii sen zengin karısısın, senin pek lâyığın değil ama sevdiğim, kapıldığım güzel nenlerin, güzel giysilerin hepsini sana almak gelir içimden. İşsiz, meteliksiz, başım belâdayken de bu böyle işte. Bana darılma canım, elimde olsa en derin, en karanlık, en zincirlenmiş arzularını tek tek yerine getirirdim. Getireceğim, getirmeliyim.</p>

  <p class="calibre4">Haydi yaz bana.</p>

  <p class="calibre4">Kulun</p>

  <p class="calibre4">[İmza]</p>

  <p class="calibre4">Sevgili Canım,</p>

  <p class="calibre4">Mektubunu almıyaydım çıldıracaktım. Sana, gittikçe daha vuruluyorum. Sonum bu gidişle korkunç. Senden her mektup alışımda âdeta devleşiyorum. Kudretim sonsuzlaşıyor. Maalesef durumum hakkında kesin bir bilgi edinemedim. Ama işi salladıklarına göre hafif bir ceza verileceğini tahmin ediyorum. Herhal bu önümüzdeki hafta sonuna gelip fermanımı elime verirler. Hiçbir korkum yok gayrı. Yendim. Seni düşünebilmenin büyüklüğü ve tadı, hiçbir zulma, hiçbir ölüme baş eğmez. Şeninim... Başkaca yokum. <span class="calibre6">Forum</span> için çok iyi ettin. İnşallah yayınlarlar. Sahiden saygım büyüktü onlara. Ama aldanabilirim de! Sen demek Bozok’un ne p... olduğunu bilmiyorsun? Yayınlamaz elbette! Salim’e gelince, merhaba etmene bile gönlüm razı değil. Sakın ha!</p>

  <p class="calibre4">Oktay’ı, <span class="calibre6">Şairler Yaprağında</span> ben benzettim. Okudun mu bilmem. İt yese kudurur yazdıklarımı. Ama anlayana tabii! Ha, başka bir dergide bana cevap verirse bildir canım. Çünkü buraya sadece <span class="calibre6">Yeditepe</span> ve <span class="calibre6">Varlık</span> geliyor. Gayrı memursun. Boş vaktin çok demektir! Bana hiç değilse her uçak günü yaz ömrüm. İşin hayırlı uğurlu olsun. Şimdilik bir sıkıntım yok. Olursa yazarım. Senden özge kimim var ki benim bu namussuz</p>

  <p class="calibre4">evrende? Sahiden, celâsunlu -yiğit, pervasız- bir kızsın. Sana yâr olmağa çalışacağım. Sana lâyık, sana denk olabilmek... İşte ben, benim dünyadaki fonksiyonum. Leylim - Leylim... Ha, C.... S....’la özel bir anlaşmazlığın yoksa takışmağa değmez. Biçarenin, hastanın biri o. S..tir et gitsin. Hoş işi bu benim ölçümle ele alınca takışacağın hiçbir “değer” yok edebiyatımızda. Ama bazı mecbur ediyorlar insanı. Meydanı boş bulmuşlar, bilgiç bilgiç savurup duruyorlar. Bilmem ne sözünü duyduklarında korkudan külot değiştirmek zorunda kalanlar, bakıyorum “ileri”, “inkılâpçı” gibi sözleri ağızlarından düşürmüyorlar. Benim yediğim sopanın binde birini yeselerdi beyler bugün resmen faşist kesilirlerdi oysa. Bu işler böyle canım. Kimi parsacısı, davulcusudur bu işin, kimi de fedaîsi, adsız kahramanı... Seni öper, öper, öper, öperim.</p>

  <div class="calibre1"><img alt="" class="calibre39" src="../Images/main-29.png" /></div>

  <p class="calibre4"><span class="calibre5">“Tam boş yanı bu diyorum cellâdın. Tam bıçağım cehennem gibi güzelken. Aklıma düşüyorsun.</span></p>

  <p class="calibre4"><span class="calibre5">Ellerim arık...”</span></p>

  <div class="calibre1">
    <p class="calibre4">Senin</p>
  </div>

  <div class="calibre1">
    <div class="calibre1"><img alt="" class="calibre40" src="../Images/main-30.png" /></div>
  </div>

  <p class="calibre4">Leylim Canım,</p>

  <p class="calibre4">Mektubuna şaştım. Beklemiyordum çünkü. Haksızlığa karşı nice dellendiğimi bilirsin. Senin, hele senin, bana karşı haksız yollar tutacağını nasıl hayal ederdim?</p>

  <p class="calibre4">Sana güzel bir çanta getirmiştim. İki aydır göndermeği yediremiyordum kendime. Sebebi de senin bunu, yazışmayı sağlamak için bahane sayacağın sanısı. O hale koydun beni. Hergele!</p>

  <p class="calibre4">İzmir’e gidişin, gidiş haberin, sarstı beni. Bu hep böyle mi gider bilmem. Seninle ilgili her haber yüreğimi hoplatır.</p>

  <p class="calibre4">Mutlu değilsin. Yalan da beceremeyecek kadar yiğitsin, duyarlısın. Bir işine yaramadım şimdiye değin. Hep yanında, yakınında olmayı ne kadar istediğimi de bilirsin. Ama bu önce kocana, ondan da bulaşarak sana sıkıntı getiriyor. Gerçi bu sıkıntıya beni de katmak zorundayız. Ne var ki kendi yönümden arada sen oldukça dayanırım ben.</p>

  <p class="calibre4">Biz daha kıştayız. İzmir’e gitmeden seni bir kez daha görmek arzusuyla deliriyorum. Belki bugünler gelirim. “Belki” değil, nolursa olsun, gelirim. Mektup yazma canım. Elime varmaz.</p>

  <p class="calibre4">Gözlerinden hasretle öperim. Memed’e sevgiler.</p>

  <p class="calibre4">Leylim, yarı canım.</p>

  <p class="calibre4">Eve gelmeden gidip mektubunu aldım. Ne kadar şanssız adam olduğumu bir kez daha anladım. Ne olurdu o namussuz odacı mektubu bir gün geç atmasaydı! Ama “birinci” cıgarasından üç günde soğuduğuna göre, benim burada bu gecikme işi için hayıflanmam da boşuna! Mektupta yazdığına, anlattığına, orada yüz yüze iken ne diye hiç dokunmadın, dokun-durtmadın? Bu kadar başarılı maske kullanamazsın (Bu deyim için beni affet, dilersen söv). Sevilmenin, hele şenince sevilmenin, dellenesi, geberesi güzelliğini bilmez değilim... Ama sen de biliyorsun, buna hiç cesaretim olmadı benim. Belki de atavik bir alt-duyu kalıntısı. Mağara devrinden kalma bir “erkeksilik”. Bi çeşit bozum olmak ihtimalini önlemek üzre konulan (kadından sevgi dilenilmez, istenmez, kadın alınır vs.) sloganı. Bense, gene sıkmayayım, gına getirmeyeyim, salt sevdim. Ötesini düşünmedim, düşünemedim Leylim. Bir kez daha dinle, kafam da, yüreğim de senin uğruna canım. Ve nolursun bunu “aşırı” bulma. Hele bunu “her kişilere bol keseden ihsanlar dağıtma” şeklinde asla düşünme. Yüzüne karşı, eş dost (!), elâlem içinde de söyledim bunu: Seni hiçbir dost, büyük, küçük, yaşıt, hiçbir sevdiğim, hiçbir “tuttuğum”la bir tutamam. Bunu yaparsam, namussuz, alçak sayarım kendimi.</p>

  <p class="calibre4">Yaşamımın “a canım” deyimine lâyık olmasını ne kadar isterdim Leylâ. Asıl sen, bol keseden vermiş oluyorsun bu deyiminle. Yaşamım, hele bundan böyle, üzüntülü, melânkolik, ağulu canım. Ne korkunç işe düştüm of! Seni zorlayamam, istemediğin, sevmediğin beraberliğe, aşka çağıramam, kendin de ne tek başınayken, ne de milyarla insanoğlunun bir-yürek, bir-dilek, çağırdığı türküdeyken, bu yarımlığımı, bu ölümden gayrı çaresi olmayan vurgunluğumu duyma-mazlıktan gelemem. Bunu “beşerî” bir hal saymanı isterim. Doğrusu da budur canım.</p>

  <p class="calibre4">Bir de bi düşününü düzeltmek isterim: Sana kulluğumu, şair olma kaprisine verip, iki de bir “sana bu lâzım, lâzım” dedin. Orada, elâlem içinde, düzeltemedim. Eğer meseleyi salt böyle alıyosan, “acıma” içgüdüsüne bağlı bir sempati demeyeyim de bir hoşgörürlüğe saplanmış olursun. Sanırım böyle olmanı sen de istemezsin. Sonra işi kolayından alıp, “Oyun bunların hepsi Ahmedim” deyip, çözümsüz, yönsüz bırakman da yanlış canım. “Yanlış” deyimini hafifseme Leylim, azâplar, yeri bellisiz (adsız ve kayıp) iç yaralar, hep bu “yanlış ”lardan.</p>

  <p class="calibre4">Oradayken sana saygısızlığım ya da saygısızlık başlangıcı sayılacak yeltenilerim oldu mu canım? Şimdilik bunları düşünebilecek, doğru bir çözüme varacak yetide değilim. Eğer olduysa, olmuşsa, affet, affet, affet...</p>

  <p class="calibre4">Kimselerin evinde bir lokma yemezdim Leylim. Arkadaş olsun, dost olsun, bu huyumdan illallah demiştir. Alınganlıkları çok bi çeşit gurur, minnet etmemek, açlıktan süzülüp gitmek bahasına da olsa, tuzuna payımı katmadığım bir sofraya oturmamak tutkum var. Sende böyle olmadı canım. Hiçbir rahatsızlık duymadan oturdum sofrana, yanı başına hem de! Senin ötekilerle bir tutulamayacağına bir delil say bunu istersen. Uyurken azap çektiğimi inkâr gelemem.</p>

  <p class="calibre4">Bu konuda da senin yanlış bir kanı’nı belirtmek isterim: Sandığın gibi kıskanç ya da geri bir adam hiç olmam, hiç olmazdım. Gözümün önünde kocan da olsa birinin koynuna girmen ya da başını dizine yatırman sevindirmeli miydi beni? Bana kalırsa bilhassa, bendeki tutkuyu kırmak, beni bir yönümden -en zayıf yönümden- yıkmak testleriydi bunlar. Şüphesiz böyle de olsa bu sebepten seni kınayamam canım. Beride bir de senin beni alıkoymanın, misafir etmenin, dost görüntülü düşmanlarca dedikodulara, şuna buna sebep olacağını düşündükçe daha bir çıldırasıya seviyorum seni. Hiç yenilmeyeceğiz, takmayacağız. Sığırlara, kurbağa beyinli salon heriflerine, namussuza, yaşamayana, kahpe yalana -sen istersen o da- tükürüp geçeceğiz.</p>

  <p class="calibre4">Sana, trende gelirken kurduğum birkaç şiirin iskeletini mi vereyim bilmem? En iyisi onlardan birer ikişer mısra alayım buraya. Ölümcül, doyamamış, kırgın bir havada oluşumu bağışla. Naz ya da serzeniş yapmıyorum: Buna biraz da sen sebepsin ömrüm.</p>

  <div class="calibre1"><img alt="" class="calibre41" src="../Images/main-31.png" /></div>

  <div class="calibre1">
    <div class="calibre1"><img alt="" class="calibre42" src="../Images/main-32.png" /></div>
  </div>

  <div class="calibre1">
    <div class="calibre1"><img alt="" class="calibre43" src="../Images/main-33.png" /></div>
  </div>

  <div class="calibre1">
    <div class="calibre1"><img alt="" class="calibre44" src="../Images/main-34.png" /></div>
  </div>

  <div class="calibre1">
    <div class="calibre1"><img alt="" class="calibre45" src="../Images/main-35.png" /></div>
  </div>

  <div class="calibre1">
    <div class="calibre1"><img alt="" class="calibre46" src="../Images/main-36.png" /></div>
  </div>

  <div class="calibre1">
    <div class="calibre1"><img alt="" class="calibre47" src="../Images/main-37.png" /></div>
  </div>

  <div class="calibre1">
    <div class="calibre1"><img alt="" class="calibre48" src="../Images/main-38.png" /></div>
  </div>

  <div class="calibre1">
    <div class="calibre1"><img alt="" class="calibre49" src="../Images/main-39.png" /></div>
  </div>

  <div class="calibre1">
    <div class="calibre1"><img alt="" class="calibre50" src="../Images/main-40.png" /></div>
  </div>

  <p class="calibre4">Canım benim taslak tabii bunlar. Yorulmazsan, seversen, beraberce yazalım. Tamamla beni. Şiirimde olsun tamamla.</p>

  <p class="calibre4">Gayrik birbirimizden saklı bir yönümüz yok. Bu sebep, rahat, duyduğun, tasarlayabildiğin, düşlediğin gibi anlat bana kendini. Korkma, üzmem seni. Memed’e de bir teşekkür borçluyum galiba. Ne de olsa eve o da ortak. Ama ben sana geldim. Neyse bildiğin, istediğin gibi yap.</p>

  <p class="calibre4">Rüzgâr yarandan, meç’inden, yalancı topuzlu saçından öperim canım. Bekletme.</p>

  <p class="calibre4">[İmza]</p>
</body>
</html>
