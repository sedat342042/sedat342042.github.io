<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4">Mektup, mektubu yazan ve gönderen ile mektubu alan ve okuyan arasındaki gizlidir. Bu iki kişinin arasındaki giz silinemeyecek/değiştirilemeyecek bir biçimde kâğıda aktarılmış, söz uçamayıp çakılı kalmıştır. Tam da bu yönüyle “kaleme alındığı anın gerçekliği” zaman tarafından aşındınlamadan, tüm tazeliği içinde korumaya alınmıştır. Adeta fosilleşen duygular/düşünceler yıllar sonra saklandığı yerden çıkarılıp okunduğunda, o mektubu arkeolojik bir çalışmanın en güvenilir buluntusu haline getirir. Hele ki bu buluntular bir şairden kalmışsa, o şairin şiirinin Rosetta taşı ortaya çıkmış demektir.</p>

  <p class="calibre4">Ahmed Arifin Leylâ Erbil’e gönderdiği mektuplardan oluşan bu kitap, edebiyat tarihçilerimize kuşkusuz önemli bilgiler sunmayı vadediyor. Yazıldıkları dönemin entelektüel ve yayın ortamını, Ahmed Arifin sürgün günlerini, yaşadığı siyasi baskıyı, içsel dünyasını ve en çok da aşkım tüm çıplaklığıyla ortaya koyuyor.</p>

  <p class="calibre4">Mektupların yayımlanış öyküsü</p>

  <p class="calibre4">Leylâ Erbil yayınevimizin davetini kabul ederek yazarlarımız arasına katıldığı günlerde <span class="calibre6">Kalan'<sup class="calibre7">1</sup> m</span> son düzenlemeleriyle uğraşıyordu. Beş yıl öncesi. Bir sohbetimizde Ahmed Arifle uzun yıllar mektuplaştıklarından söz etmişti. Ve bu mektuplar çalışma masasının alt rafında yıllardır bekliyordu. Pembe karton bir dosyanın içinde, çoğu zarflarıyla korunmuş mektuplar... Kâğıtlar çoktan sararmış, kat izleri derinleşmiş de olsa hâlâ rahatça okunabiliyorlardı. Ahmed Arif boşluk bırakmaksızın kullanmıştı sayfaları. Çoğunda derkenarlarla kalan yerleri de doldurmuştu. Erbil ailesi bu mektupların gönderildiği diyarın koşullarım bilerek, saygıyla, vefayla muhafaza etmişti onları.</p>

  <p class="calibre4">Yayıncı refleksiyle Leylâ Hamm’ı ikna etmeye çalıştık, bunlar kesinlikle ortaya çıkmalıydı, <span class="calibre6">Hasretinden Prangalar Eskittim, Cemal Süreya’ya Mektuplar</span> ve Refik Durbaş’m hazırladığı <span class="calibre6">Ahmed Arif Anlatıyor: Kalbim Dinamit Kuyusu</span> dışında Ahmed Ariften geriye kalan yazılı bir şey yoktu.</p>

  <p class="calibre4">Vİİİ</p>

  <p class="calibre4">Leylâ Hanım o yıllarda istemiyordu yayımlanmasını, “Ben öldükten sonra...” düşüncesi hâkimdi. Ahmed Arif’in ailesini incitmekten ya da “Leylâ Erbil bu büyük şairin aşkıyla gündeme gelmek istiyor” dedikodularından çekindiğini de söylemişti. Evet, körkütük âşık bir Ahmed Arif yazmıştı bu mektupları, aşkına karşılık bulma umuduyla ya da hayata tutunabilme güdüsüyle... Leylâ Hanım bu mektuplaşmalarda dostluk sınırını çizmiş ve bu sınırı gün geçtikçe derinleştirmişti. Ahmed Arif’in de bu konumu kabullendiği mektuplardan anlaşılıyor.</p>

  <p class="calibre4">Bu arada <span class="calibre6">Kalan</span> yayımlandı ve yayınevi olarak bir tanıtım kokteyli düzenledik. Ahmed Arifin oğlu Filinta Önal’ı da davet ettik. Leylâ Hanım onunla tanışmayı çok istiyordu. Bu buluşmayla güzel bir yakınlık kuruldu ve Filinta’ya mektuplardan söz edildi. Leylâ Hanım, Önal ailesinin yaklaşımını önemsiyordu. Filinta tüm içtenliğiyle “Siz ve babam edebiyatımızın en değerli şahsiyetlerindensiniz, elbette ki bu mektuplar yayımlanmalı...” dedi. Bir başka konu da Leylâ Hanım’m gönderdiği mektupların akıbetiydi. Filinta arşivlerinde bu mektuplara rastlamadığını söyledi. Ahmed Ariften geriye, yayımlanmamış yazılı bir şey kalmamıştı.</p>

  <p class="calibre4">Sonra Leylâ Hanım <span class="calibre6">Kalan</span>'dan doğma <span class="calibre6">Tuhaf Bir Erkek’i</span> yazmaya başladı. Kitabın bitmesine yakın “Ahmed’in mektuplarını yayımlamak istiyorum artık” deyiverdi. Hatta o günlerde kendisiyle yapılan röportajlarda bu mektuplardan söz etti ve yayımlanacağım duyurdu. Son görüşmemizde zamanı kalma-</p>

  <p class="calibre4"><span class="calibre5">İX</span></p>

  <p class="calibre4">dığını ve ölmeden kitabı görmek istediğini şiddetle haykırmıştı. Sonra sağlık durumu iyice ciddileşti ve ne yazık ki bu kitabı göremeden aramızdan ayrıldı.</p>

  <p class="calibre4">Mektupları yayma hazırlarken birkaç paragraf da olsa bir “Sunuş” yazmasını istemiştim. “Mektuplar orada dururken benden ne yazmamı istiyorsun? Çok gerekliyse editörüm olarak sen yaz bir şeyler” diye çıkıştı. Gücü yoktu ya da gerçekten gereksiz görüyordu, bunu tahmin etmek güç. Bu yazıyı kaleme almak bana düştü...</p>

  <p class="calibre4">Kitaplaştırırken...</p>

  <p class="calibre4"><span class="calibre6">Leylâ Hanım bu mektupları neden yayımlamak istedi?</span> Onun amacını duraksamadan yazabilirim: Gerçeğe bağlılık. Aynı zamanda yalnızca halkına inanmış, bunun için büyük bedeller ödemiş ve değeri yeterince bilinmemiş bu büyük şairin unutulmaması için bir çabaydı bu mektuplar. Tek bir şiir kitabıyla yalnızca edebiyat tarihine değil, siyasi tarihimize de mal olmuş Ahmed Arifin, aydın olarak yaşadığı acılar (“Türk Siyasi Tarihi’nin işkence görme rekorunu kıracak kadar zulüm görmeme budur sebep!”; s.l37’deki mektubundan) onu çok etkilemişti. Süren davaları, hakkında verilen sürgün kararı, öte yanda büyüyüp serpilen şiirleri. Ahmed Arifin yaşamından önemli bir kesit sunuyordu bu mektuplar ve yayımlanmalıydı. Elbette ki bu amacını gölgeleyecek dedikodulardan çekiniyordu Leylâ Hanım, ama vazgeçmedi.</p>

  <p class="calibre4"><span class="calibre6">Leylâ Hanım’ın yazdığı mektuplara ne oldu?</span> Bu aşk kendi karşılığını yaratabilmiş miydi? Leylâ Hanım</p>

  <p class="calibre4">bu soruyu yanıtlamıştı: “Hayır, benim tarafımda aşk yoktu, yalnızca dostluk vardı”. Özellikle 1955 yılından sonra yazılan mektuplardan da anlaşılıyor ki Ahmed Arif bu büyük aşkta yalnız kalmıştı. Eksiksiz bir yayın yapabilmek amacıyla Ahmed Arif’in ailesiyle görüşüldüğünü yukarıda belirtmiştim. Ne yazık ki Leylâ Hanım’ın mektupları bulunamadı.</p>

  <p class="calibre4"><span class="calibre6">Mektuplar metinlerde geçen olayların ve gelişmelerin izlenebilmesi için tarih sırasıyla verildi.</span> Kimi tarihsiz mektuplar da -“Birlikte çıkaracakları ve Ahmed Arif’in Suskun adını verdiği kitapla ilgili yazışmalar”, “Ahmed Arif’in Leylâ Erbil’i bir dergiye abone yapma çabası ve aldığı karşılık”, “Birbirlerine gönderdikleri hediyelerin, kazak, kahve, kumaş, vd.’nin akıbeti”-gibi süreklilik gösteren konuların yardımıyla sıralamadaki yerlerini aldılar.</p>

  <p class="calibre4"><span class="calibre6">Metinlerde geçen adlar hakkında açıklamalara yer verilmedi.</span> Bugün artık yaşamayan kişilerle ilgili kimileri incitici olabilecek sözler nedeniyle Leylâ Hanım böyle bir koşul öne sürmüştü. Yayıncı olarak biz de benzer bir kaygıyla mektuplarda geçen kimi kişilerin adlarını baş harflerini koruyarak, kalan harfleri ise noktalarla belirterek verdik. Aynı uygulama metinlerdeki hakaret içeren sözcüklerde de uygulandı (Ahmed Arif de s. 15, 74 ve 101’deki mektuplarda kendi noktalarını koymuştu). Buradaki amaç kuşkusuz okura bulmaca çözdürmek değil, Ahmed Arif’in mektuplarına eksiksiz bir biçimde yer verebilmeyi mümkün kılmaktı. Bu hususlar dışında yazım yanlışları da dahil aşıtlarına sadık kaldık. Dikkatli okurun gözünden kaçmayacak ikilikler (Ahmet/Ahmed, Leylim/Leylim, Sait-Said, vd.) olduğu gibi korundu.</p>

  <p class="calibre4">Mektuplardaki kimi gizler...</p>

  <p class="calibre4">1954-55 yıllarında Leylâ Erbil ve Ahmed Arif birlikte yayımlayacakları bir şiir kitabı üzerinde çalışıyorlar. Ahmed Arif kitaba “Suskun” adını vermeyi öneriyor.</p>

  <p class="calibre4">6 Eylül 1955 tarihli mektupta Ahmed Arif’in “Kürdün Gelini” adlı bir roman kaleme aldığı aktarılmış. “‘Kürdün Gelini’ diye bir roman yazdım. Baktım çok trajik. Yırttım, attım. Yeniden daha bir aydınlık anlatıma varıncaya yazıcam.” (s.95)</p>

  <p class="calibre4">Pek de sürpriz olmayan bir bilgi de Ahmed Arif’in yazılarına uygulanan sansür. Kendi sözleriyle aktaralım: <span class="calibre6">“Forum,</span> bu sayı da bok etti. Yazımı ben tanıyamadım. Dörtte üçü kesilmiş. Sence bir sakıncası yoksa, bir mektupla soruver. İstersen takma adla sor ve şöyle de: (Ahmet’in daha önceki yazılarıyla uyuşmuyor. Acaba sansürde fazla mı hovardalık ettiniz?)” (s.131)</p>

  <p class="calibre4">Ahmed Arif ilk şiir kitabını Leylâ Hamm’a adayacağını şu sözlerle dile getiriyor: “Sevgili canım, olağanüstü bir aksilik olursa, kitabım sana kalsın. Admı ‘Uy Havar’ yahut ‘Suskun’ koymakta serbestsin. Asıl demek istemediğim bir şey var, ama mecburum artık. Her hal ve şartta kitabımı sana ithaf ediyorum.” (s.95)</p>

  <p class="calibre4">1990 yılında Refik Durbaş’ın kendisiyle yaptığı uzun söyleşide Ahmed Arif edebiyatçıların mektuplarının yayımlanmasıyla ilgili olarak şunları söylemiş: “[...] Belki halk için, okuyucu için gerekli değil ama, edebiyat tarihçileri için, eleştirmenler için gerekli olabilir. Türkiye’de henüz bu gelenek yok. Ama bir gün o da olur. Mesela Victor Hugo’nun sevgilisine yazdığı, Baudelaire’in hizmetçisine yazdığı mektuplar Fransa’da çok değerli belgeler olarak sunuluyor. Elbet bir milletin kültürü onlar da.” Bu sözlerin kılavuzluğunda sunuyoruz Ahmed Arif’in Leylâ Erbil’e yazdığı mektupları.</p>

  <p class="calibre4">Rûken Kızıler Ağustos, 2013</p>

  <p class="calibre4"><a id="bookmark4"></a><span class="calibre5">Hasretinden Prangalar Eskittim</span></p>

  <p class="calibre4"><span class="calibre5">Ahmed Arifin Leylâ Erbil'e yazdığı mektupları kitaplaştırırken şairin ailesini, doğup büyüdüğü memleketi, iktidara ve dönemin edebiyat gruplarına karşı verdiği savaşı anlatan bir biyografinin kitapta yer almasının elzem olduğunu düşündük. Tam da bu amacımıza uygun değinmelerden ve Ahmed Arif’in en sevilmiş</span></p>

  <p class="calibre4"><span class="calibre5">kimi şiirlerinin dize dize, kelime kelime incelemelerinden oluşan <sub class="calibre8">w</sub> . * aşağıdaki çalışmayı Haluk Oral’ın</span> <span class="calibre9">Şiir Hikâyeleri</span> <span class="calibre5">adlı kitabından almayı uygun bulduk... Şiirlerin değişim hikâyeleriyle değil, Ahmed Arif’in tam da mektuplaşmaların sürdüğü yıllardaki yaşam koşullarını paylaşabilmek için Ahmed Arif’in hikâyesiyle ilgilendik ve bu bölümü okura sunuyoruz.</span></p>

  <p class="calibre4">Anadolu’nun şairidir Ahmed Arif... Hasretin, sevdanın, dağların ve umudun şairi. Tek kitabı şimdiye kadar 60 baskı yaptığına göre halkın şairi de diyebiliriz.</p>

  <p class="calibre4">Ahmed Arif 21 Nisan 1927’de Diyarbakır’da doğar. Annesi Sâre Hanım’ı çok küçük yaşta kaybeder, babası Arif Hikmet Bey’in diğer eşi Arife Hanım tarafından büyütülür. Savaşta süvari başçavuşu olan Arif Hikmet daha sonra Harran’da vekâleten kaymakamlık ve Siverek’te nahiye müdürlüğü görevlerinde bulunur, Ahmed Arifin çocukluğu buralarda geçer ve ilkokulu da Siverek’te bitirir. Daha sonra ortaokulu okuması için Urfa’ya yerleşirler. Şiire ilgisi bu yıllarda başlar, en sevdiği şair Faruk Nafiz’dir. Ortaokulu bitirince babasının Diyarbakır’da okumasını uygun görmemesi üzerine Afyon Lisesi’ne yatılı olarak gönderilir. Bu seçimde ağabeyinin İsparta Ortaokulu’nda öğretmen olması en önemli etkendir.</p>

  <p class="calibre4">Ahmed Arif, edebiyat bilgisini artırmak için iyi bir ortam bulur Afyon Lisesi’nde. Yıllar sonra, Refik Durbaş’a şöyle anlatacaktır o günleri:</p>

  <p class="calibre4"><span class="calibre5">“Edebiyat Hocamız Gündüz Akıncı idi. Gündüz Akıncı büyük bir şanstı bizim için. Akıncı, ders kitaplarından çok roman okuturdu bize. Lisede ben Andrâ Malraux’u, Max Berr’i [Weber olmalı], Dostoyevski’yi, Tolstoy’u, Gustava Flaubert’i, özellikle de Emile Zola’yı okudum hep. Gündüz Hoca bir karar aldırmıştı Öğretmenler Kurulu’nda. Her çocuk gece mütalaalarında roman okuyabilir diye. Nöbetçi hocalar karışmazlardı. Ama roman okuyanlar mutlaka özet çıkarırdı.”*</span></p>

  <p class="calibre4">Sevdiği şairler listesi daha zengindir artık: Cahit Külebi, Ahmet Muhip, Behçet Necatigil, Ahmet Hamdi Tanpınar ve Nâzım Hikmet. Bir yandan bu ustaları okurken, bir yandan da kendi şiirini arar. 1940’ta <span class="calibre6">Seçme Şiirler Demeti</span> adlı dergide Neyzen Tevfik’in şiiriyle aynı sayfada basılır şiiri. On lira da telif alır. Bu para babasının gönderdiği aylık harçlığın iki katıdır.</p>

  <p class="calibre4">Liseyi bitirince askere gider. 1947’de terhis olur. Aynı yılın sonbaharında Ankara Üniversitesi Dil Tarih Coğrafya Fakültesi Felsefe Bölümü’ne kaydolur. İdeolojik tercihini de üniversite öğreniminin ilk yılında yapar: Türkiye Gençler Derneği’nin üyesidir. Dernektekilerin bir kısmı, aynı zamanda, illegal Türkiye Komünist Partisi’ne de üyedir. Dernekteki yakın arkadaşlarından biri de Nusret Hızır’ın doktora öğrencisi olan Melahat Türksal’dır. Bir gün Ahmed Arif’in Komintern üyesi İtalyan Togliatti için yazdığı bir şiir Melahat’ın evinde bulunur. Yine Refik Durbaş’a anlattığına göre, henüz tamamlanmamış olan bu şiir kahvede otururken cebinden çalınmış, çoğaltılarak arkadaşının evine konmuş ve arama yapmaya gelen görevliler tarafından, radyonun arkasında, elle konulmuş gibi bulunmuştur.</p>

  <p class="calibre4">Ahmed Arif polise giderek şiiri kendisinin yazdığını söyler, ifadesi alınarak serbest bırakılır.</p>

  <p class="calibre4">Dernek yöneticileri mahkemeye çıkarılarak tutuklanırlar. Daha sonra yapılan kongrede dernek kendini feshetme kararı alır. Sadece Ahmed Arif derneğin devamından yana oy kullanmıştır.</p>

  <p class="calibre4">Bu arada, bir yandan da şiirleri değişik dergilerde yayınlanmaktadır. Fakat daha bir dizesi bile yayımlanmamış bir şiiri yüzünden polisler alırlar onu: <span class="calibre6">Otuz Üç Kurşun.</span></p>

  <p class="calibre4">Şiire konu olan olay 28 Temmuz 1943’te 32 köylünün (biri kız olduğu için serbest bırakılmıştır) İran sınırı yakınlarında Özalp’ta kurşuna dizilmeleridir. Bu olay yıllar sonra Meclis’e getirilmiş ve sorumluları yargılanmıştır. Ahmed Arif bütün dayatmalara rağmen bu şiiri okumaz polise. Refik Durbaş’a şiiri Salim Şengil’e verdiğini ve onun da <span class="calibre6">Seçilmiş Hikâyeler</span> dergisinde yayımladığını anlatır . Ama Ziya Şeker, şöyle yazar:</p>

  <p class="calibre4"><span class="calibre5">“Biz araştırmamızda ‘Otuzüç Kurşunla Seçilmiş Hikayeler’de değil, 15 Eylül 1952 tarihli</span> <span class="calibre9">Beraber</span> <span class="calibre5">dergisinde karşılaştık. Orada şiirin bir bölümü yayımlanmıştı. Bu da, 'Yokuşun dibinden bir tavşan kalktı,' dizesiyle başlayan ve kitapta ikinci öbekte yer alan parçaydı.”<a id="footnote2"></a><sup class="calibre7"><a href="../Text/not1.xhtml#bookmark5">2</a></sup></span></p>

  <p class="calibre4">Şiirin tamamı ancak 1968’de <span class="calibre6">Soyut</span> dergisinin 36. sayısında yayımlanır.</p>

  <p class="calibre4">Ahmed Arif 1951’de tutuklanır, çok acılar çektikten sonra serbest kalır, fakat 1952’de yeniden tutuklanacaktır. Ceza yasasının 141 ve 142’inci maddelerine aykırı hareketten yargılanır ve iki yıl hapse ve sekiz ay Urfa’da kamu gözetimi altında bulundurulma cezasına mahkûm olur. Zaten 38 aylık tutuklu olan Ahmed Arif, Ziya Şeker’in yazdığına göre 1955’te hapisten çıkar (Yılmaz Odabaşı’nın Everest Yayınlarından çıkan <span class="calibre6">Hasretinden Prangalar Eskittim</span> için yazdığı Ahmed Arif biyografisinde tahliye tarihi 7 Ekim 1954 olarak verilir). Ahmed Arif mahkemeye başvurarak, kamu gözetimi altında bulundurulma cezasının Urfa’dan Diyarbakır’a değiştirilmesini sağlar. Bir yıl sonra yeniden Ankara’ya döner. Öğrenimine devam etmesi mümkün değildir. Polis devamlı peşinde olduğu için, kendisinin veya arkadaşlarının onun için bulduğu işlerden de kısa bir süre sonra ayrılmak zorunda kalır. 1956’dan sonra <span class="calibre6">Medeniyet</span>, <span class="calibre6">Öncü</span> ve <span class="calibre6">Halkçı</span> gazetelerinde düzeltmen, sekreter ve yazıişleri müdürü olarak çalışır.</p>

  <p class="calibre4">1967’de Aynur Hanım’la evlenir. İki bebek kaybettikten sonra özlemle beklediği oğlu Filinta 12 Aralık 1972’de dünyaya gelir. Evladına Filinta adını koyması pek çok şeyi anlatır. Zeynep Oral’la yaptığı söyleşide şöyle der:</p>

  <p class="calibre4"><span class="calibre5">“Yaşamımda en büyük sevinci baba olduğum gün duydum. İnanır mısınız, tam iki yıl oğlumun nüfus kâğıdını cebimde taşıdım. Cebimdeki sanki dünyanın en zengin cüzdanıydı. Oğlum olmuştu. Oğlum, Dünyanın en güzel güvercini... Dünyanın en güçlü silahı."</span> <span class="calibre9">(Edebiyatımızdan</span> <span class="calibre5">On</span> <span class="calibre9">İnsan Bin Yaşam,</span> <span class="calibre5">Ahmed Arif)</span></p>

  <p class="calibre4"><span class="calibre6">Hasretinden Prangalar Eskittim'va</span> öyküsü</p>

  <p class="calibre4">Ahmed Arif’in kitabı için düşündüğü ilk ad değildir bu. Bakın nasıl anlatıyor Refik Durbaş’a:</p>

  <p class="calibre4"><span class="calibre5">“Bunu anlatmak doğru mu bilmiyorum. Çok kişisel bir şey. Çok duygusal. Artık anı olmuş. Kitabımın adını ben 'Dört Yanım Puşt Zulası' koymuştum. Ama sevgili kardeşim Ali Özoğuz buna engel oldu. Bana ‘Kitabına böyle bir ad koymaya hakkın yok’ dedi. 'Seni 15 yaşında çocuklar, kızlar taparcasına seviyorlar. Sen bununla ola ki burjuvazinin tuzaklarını söylüyorsun. Ama şu da var, o çocuklara saygı duymalısın. Hatta bu adı bir şiirine bile verme, mısra olarak kalsın.’</span></p>

  <p class="calibre4"><span class="calibre5">Düşündüm, Ali’ye hak verdim. Madem öyle, kitabımın adı</span> <span class="calibre9">Hasretinden Prangalar Eskittim</span> <span class="calibre5">olsun dedim.</span></p>

  <p class="calibre4"><span class="calibre5">Şunu da söyleyeyim, başlangıçta ‘eskittim’ değildi, ‘çürüttüm’dü o sözcük. Yani 'Hasretinden Prangalar Çürüttüm’. Fakat ‘çürüttüm’ sözcüğünü sevmedim. Her ne kadar doğrusu ‘çürüttüm’ de olsa sevemedim. Bir de bu sözcükte üç tane ‘ü’ geliyor ya arka arkaya, kulağımı tırmaladı. İç kulağımı, yani gönlümü tırmaladı. Her şairin bir de yüreğinde kulağı vardır. Onu</span></p>

  <p class="calibre4"><span class="calibre5">tırmaladı işte. Müzik ve anlam bakımından daha güçsüz buldum.</span></p>

  <p class="calibre4">*</p>

  <p class="calibre4"><span class="calibre5">O nedenle ‘eskittim’ dedim.”</span></p>

  <p class="calibre4">Bu açıklama Ahmed Arifin şiiri üzerine pek çok ipucu verir. Kitabın ilk baskısı 1968’in Kasım’ında Bilgi Yayınevi’nden çıkar. Uzun ve sancılı bir öyküsü vardır bu baskının. Kitabın neden geç yayımlandığı sorusunu şöyle yanıtlar Ahmed Arif:</p>

  <p class="calibre4"><span class="calibre5">“Kitabın geç çıkması benim tembelliğimden, önem vermeyişimden. Ben bu konuda hâlâ biraz amatörüm. Hiç profesyonel olamadım.</span></p>

  <p class="calibre4"><span class="calibre5">Şiir önce bir güzellik duygusudur. Bu güzellik duygusunu kurtarmak, onu anlatmak, onu yaratmak. Ondan sonra elbet bir konusu vardır. Adamına göre, kilosuna göre, ne bileyim meşrebine göre. Kimisi gider firavunları anlatır, kimisi güncel olayları verir. Kimisi sıradan, herkesin yazabileceği, sözüm ona aşk şiirleri yazar.</span></p>

  <p class="calibre4"><span class="calibre5">Adını vermeyeyim. Birisine şiirleri verdim. Kitap çıkacak, ama iki yıl bekletti. Her yere gitti o kitap. Biliyorum. En son Şevket Süreyya’nın sansüründen geçti. Ama olumlu rapor geldi.</span></p>

  <p class="calibre4"><span class="calibre5">Bunlar öyle bir şey ki bütün Türkiye duyuyor, anlatıyor, en son ben duyuyorum. Yayıncılar, editörler, şaşılacak şey, röntgen gibi biliyorlar birbirlerini...”<a id="footnote3"></a><sup class="calibre7"><a href="../Text/not1.xhtml#bookmark6">3</a></sup></span></p>

  <p class="calibre4">Ahmed Arif’in “adını vermeyeyim” dediği kişi Bilgi Yayınevi’nin sahibi Ahmet Küflü’dür. Bu isim Cemal Süreya’ya yazdığı mektuplarda da geçer sık sık.</p>

  <p class="calibre4">Günel Altıntaş, 1968’in Nisan’ında <span class="calibre6">Soyut</span> dergisinde <span class="calibre6">Otuz Üç Kurşun'</span>un ilk defa tamamının basılması dolayısıyla yazdığı makalede, Ahmet Küflü’yü ziyarete gittiğini ve kitabın yayımlanmasının neden geciktiğini sorduğunu anlatır. Küflü’nün gerekçesi “Yazı Kurulu”dur. Ahmed Arif’in pek de dikkatli okumadığı kitap sözleşmesinde iki yıl yeni baskı yapılamayacağına dair bir madde vardır, yapılmaz da. Sözleşmenin bitiminde Küflü ikinci baskı yapmak istese de Ahmed Arif kabul etmez. 70’li yılların başında Erdal Öz, Ahmed Arif’i Cem Yayınevi’nin kurucusu Oğuz Akkan’la tanıştırır. Kitabın ikinci baskısı 1971’de Cem Yayınevi’nden çıkar. Sonrası malum: Arka arkaya yapılan basımlar... Yayınevi otuz yılda 43 baskısını yapar <span class="calibre6">Hasretinden Prangalar Eskittim’in.</span></p>

  <p class="calibre4">Yılmaz Güney’in 1974’te çevirdiği <span class="calibre6">Arkadaş</span> filminde bir kitapçı sahnesi vardır. Yılmaz Güney, Melike Demirağ’a okumasını tavsiye ederek bir şiir kitabı verir: <span class="calibre6">Hasretinden Prangalar Eskittim.</span> Bu sahne belki de kitap için yapılan tek reklam olarak kabul edilebilir.</p>

  <p class="calibre4">Ahmed Arif şiirine hep namusu gözüyle baktı. Yıllarca damıttığı şiirlerini dostlarına okudu yalnızca. Herhalde yeterince damıtamadığını düşünerek de yayımlanmasını hep erteledi. Belki de oğlu, yıllardır beklediği oğlu onun için yayımlanması gereken son şiirdi.</p>

  <p class="calibre4"><span class="calibre6">Pişmanltğtm</span></p>

  <p class="calibre4">1990 yazında Cahit Külebi’yi ziyaret ettiğimde, “Akşam Ahmed Arif”le yemek yiyeceğim bize katıl” demişti. İstanbul otobüsüne yetişmem gerektiğini söyledim, “Umarım bir dahaki gelişimde” diye ekledim. Maalesef “Bir dahaki” olmadı. Ahmed Arif’i 2 Haziran 1991’de kaybettik.</p>

  <p class="calibre4">Haluk Oral</p>

  <div class="calibre1">
    <div class="calibre1"><img alt="" class="calibre10" src="../Images/main-3.png" /></div>
  </div>

  <p class="calibre4"><span class="calibre5">1954</span></p>

  <div class="calibre1"><img alt="" class="calibre11" src="../Images/main-4.png" /></div>

  <p class="calibre4">5 Mayıs 1954 Bismil</p>

  <p class="calibre4">Leylâ, Zalim Leylâ!</p>

  <p class="calibre4">Bu, benimki dördüncü. Oysaki senden bir tek mektup aldım. O belâlı ve korkunç ilk mektubun, yani 4-1, ben mağlubum... Ben, belki yazamazdım da, melânko-lim ve serseriliğim tutar da yazamaz, boş verirdimse, sen yazacak, “bu oğlan, öldü mü kaldı mı?” diye sen arayacaktm, değil mi?</p>

  <p class="calibre4">Bari bu suskunluğun sebepli ve hayırlı olsa ve bana bu kadar kahırdan sonra, parıltılı şiirler göndersen. Öyle olacak elbette. Sen, osun çünkü. O, şâir, dost, en sevgili ve en kardeş... Başka türlü olamaz...</p>

  <p class="calibre4">Mektuplarımı almıyor musun yoksa? Hep de taahhütlü gönderiyorum. Geçen gün coştum, annene bayram kartı ile hürmetlerimi gönderdim, ellerinden öptüm, söyledi mi?</p>

  <p class="calibre4"><span class="calibre5">“Bin yıl, bahar içre ömrünü sürsün,</span></p>

  <p class="calibre4"><span class="calibre5">Seni doğuran ana.”</span></p>

  <p class="calibre4">Benim Lâmbo’da başladığım şiir, ne oldu biliyor musun? Hem de birdenbire ve yarı gece. Şimdi elli mısrâdan çok. Daha bitmedi. Ah, seninle beraberken bitebilir ancak! Elbette ki senin harikûlâde zevk ve anlayış sansüründen geçecek. Pasajlar hep “yeşil” diye bitiyor. Benim ve senin ne varsa, ikiz ruhumuzda ne varsa her biri birer hafif parıltılı taşla, kompozisyona giriyor. Kahrın, bulunmaz ve yaratılamaz güzelliğin, dost ve kahraman ve çırılçıplak samimiliğin, büyüklüğün, namluların yivlerinde fışkıran güller, birer nilüfer dizisi olmuş prangalar. Spartaküs’ün bukağısı, kol bağları. Kısır kadının anne oluşu ve çok uzak, kimse-lersiz bir yıldızda inleyen bir stradivarius. Dünya çarşılarının en küçük meyhanesi. Ve biz, milyarlarca, aşkın, yalanın, alçaklığın, kahramanlığın; kapıları, kapakları, kuş uçurmaz uzaklıkları ve ayrılıklarıyla, kahrolası yasaklarıyla, bu acayip kaos karanlığında, biz ikimiz! İki müthiş hasret, iki parça can... Ve canımda o ölüm namussuzu... Bütün bunları, abstrait şiir haysiyetine halel getirmeden işleyebiliyorum. Bana bu kudreti verdiğin, beni ben ettiğin için sana teşekkür etmek, galiba pek resmî kaçar. Hattâ ben, züppelik diyorum buna. Ben, senin için, ancak her şeyimi, bütün mevcut kıymet hükümlerini ve canımı fedâ etmekle belki biraz hafiflemiş olurum. Yine de ödemiş, karşılık vermiş olamam... Bu, hem çok acı, hem de şaheser bir ruh hali. Kimselere mecbur olmadım, olmam da. Yiğitliğim ve rivayet olunan erkekliğim, bundandır... Ama senin mecburun olmak, beni hiç mi hiç küçültmüyor. Aksine yüceltiyorsun, İNSAN ediyorsun, yaşatıyorsun...</p>

  <p class="calibre4"><span class="calibre5">“Sus kimseler duymasın,</span></p>

  <p class="calibre4"><span class="calibre5">Duymasın, ölürüm ha.</span></p>

  <p class="calibre4"><span class="calibre5">Aydım yarı gecede,</span></p>

  <p class="calibre4"><span class="calibre5">Yeşil bir yağmur sonra.</span></p>

  <p class="calibre4"><span class="calibre5">Yağıyor,</span></p>

  <p class="calibre4"><span class="calibre5">Yeşil.</span></p>

  <div class="calibre1"><img alt="" class="calibre12" src="../Images/main-5.png" /></div>

  <p class="calibre4">Daha, üç ayrı pasaj var. Kompozisyonun bütünü içinde çok sağlam ve çok yeni duruşları var. Nedense bu şiiri çok seviyorum. “Suskun”u kullanmama izin verir misin; onsuz edemiyorum. Bir şey daha soracağım, final benim karakterimde acı ve melânkolik bir bohemde bitiyor. Bitiyor ama korkuyorum sen beğenmezsin diye. Nasıl bitireyim, umutlu mu, sevdalı mı, yoksa ağlamaklı mı? Bana yol göster ve mutlaka yaz. Kitabımızın adı “Suskun” olsun mu?</p>

  <p class="calibre4">Bir de “Kara” diye bir kompozisyon var. Hayli çetin ve karanlık. Şimdilik altmış-yetmiş mısra kadar var. Her ikisini de iyice bitirmeden göndermek istemiyorum.</p>

  <div class="calibre1"><img alt="" class="calibre13" src="../Images/main-6.png" /></div>

  <p class="calibre4"></p>

  <p class="calibre4"><span class="calibre5">Perişan etmiş</span></p>

  <p class="calibre4"><span class="calibre5">Kara sütü, kara sevdayla seni. Ve kara memelerinde dişlerin âsi Karadır, upuzun yattığın gece.</span></p>

  <p class="calibre4"><span class="calibre5">Ve kan tadında bir konca</span></p>

  <p class="calibre4"><span class="calibre5">ezer şerbetini mısralarınca. De be, aslan karam,</span></p>

  <p class="calibre4"><span class="calibre5">De, yiğit karam.</span></p>

  <p class="calibre4"><span class="calibre5">Hangi kaderin yazısı Zorlu yazısı,</span></p>

  <p class="calibre4"><span class="calibre5">Belânda...</span></p>

  <p class="calibre4"><span class="calibre5">Vurmuş,</span></p>

  <p class="calibre4"><span class="calibre5">Demirlerin çapraz gölgesi,</span></p>

  <p class="calibre4"><span class="calibre5">Alnına, galip ve serin.</span></p>

  <p class="calibre4"><span class="calibre5">Künyen çizileli kaç yıldız uçtu,</span></p>

  <p class="calibre4"><span class="calibre5">Kaç ayva sarardı, kaç kız sevişti.</span></p>

  <p class="calibre4"><span class="calibre5">Gelmemiş kimselerin...</span></p>

  <p class="calibre4"><span class="calibre5">De be, aslan karam,</span></p>

  <p class="calibre4"><span class="calibre5">De, yiğit karam.</span></p>

  <p class="calibre4"><span class="calibre5">Hangi zehirin meltemi,</span></p>

  <p class="calibre4"><span class="calibre5">Saran meltemi Hülyanda...</span></p>

  <p class="calibre4"><span class="calibre5">Hakikatli dostun muydu,</span></p>

  <p class="calibre4"><span class="calibre5">Can koyduğun ustan mıydı,</span></p>

  <p class="calibre4"><span class="calibre5">Bir uyumaz hasmın mıydı?</span></p>

  <p class="calibre4"><span class="calibre5">Ooofl de, bunlar olsun muydu.</span></p>

  <p class="calibre4"><span class="calibre5">De be, aslan karam De, yiğit karam.</span></p>

  <p class="calibre4"><span class="calibre5">Hangi kahpenin hançeri,</span></p>

  <p class="calibre4"><span class="calibre5">Saklı hançeri,</span></p>

  <p class="calibre4"><span class="calibre5">Yaranda..."</span></p>

  <p class="calibre4">Affet, fazlaya kaçtım. Ama sen halden anlarsın. Şâir adam, ayrılıkta, o namussuz ayrılıkta, firaklı şiirler</p>

  <div class="calibre1">
    <div class="calibre1"><img alt="" class="calibre14" src="../Images/main-7.png" /></div>
  </div>

  <p class="calibre4">vazmaz da ne yapar. Benim aziz Leylâm, sevgili belâm. Ya sen olmasan, ben ne bok yerim, neye yararım? Mânâsız bir otomatisme’in, mânâsız bir fiziğin, kahrolası boşluğunda, ben garip, ben duyan, ben yirmi dört saatte, yirmi dört bin parça olan, ne yapardım?</p>

  <p class="calibre4">Gözlerinden öperim. O güzel burnuna yıldızlarca öpücük... Bana yaz! Ben daha buradayım. Eğer Diyarbakır’a yazdıysan, annem alır, açmadan bana gönderir. Ben giderken sana yazarım. Kendine iyi bak. Bir daha hiçbir ana doğurmaz seni. Bir daha hiçbir cihan bulamaz seni. Tekrar öperim.</p>

  <p class="calibre4">Senin.</p>

  <p class="calibre4">[İmza]</p>

  <p class="calibre4">[Tarihsiz]</p>

  <p class="calibre4">Leylim,</p>

  <p class="calibre4">Nicesin gene? Beyninde mi, yüreğinde mi, başka bir yerinde mi, nerendeyse o İNAT yönünü yaratan dokuları öpmek isterim. Evrende seni özler, seni isterim. Başkaca hiç. Ne taktığım, ne de vurulacağım bir nen yok. Seni. Sade seni.</p>

  <p class="calibre4">Ben iyiyim. O i...lerden henüz bir haber çıkmadı. Beklettiklerine göre, sonu iyi sanırım. İyi olmasa da takmam. Her dilediklerini yapsınlar. İsterlerse sinirlerimi, etlerimi, kemiklerimi, adımı, sanımı, cımbızlarla tek tek alsınlar. Unuttum. Korkmayı, sakınmayı. SENİ ALAMAZLAR BENDEN. Tılsım bu işte. Ayakta, fırtına gibi beni tutan bu.</p>

  <p class="calibre4">Kalem tutan ellerine kurban olurum. Yaz Ahmet kuluna iki satırcık.</p>

  <p class="calibre4">Ha! İş bilen tuttum. Tuğla yapıyorum. Ekmek çıkıyor. Sonbahara -olmazsa ilkbahara- kitabımızı mutlak çıkarıcam. Abstrait resimlerini biriktir. Desenlerin varsa yitirme. Kitabımıza alırız. Ne diyon?</p>

  <p class="calibre4">Kulluğum, divâneliğimle ellerini, gözlerini öperim. Öpüyorum ama doyamıyorum. Mutluluk ya da cehennem bu galiba. Sana doymak, korkunç ahmaklık olur. Hadi gel...</p>

  <p class="calibre4">[İmza]</p>

  <p class="calibre4"><a id="bookmark7"></a>ıo</p>

  <p class="calibre4">15 Mayıs 1954 Ankara</p>

  <p class="calibre4">Leylâ, Cânım,</p>

  <p class="calibre4">Kayb, berbat ve sessizim... Sessiz ve dolu: Allahtan ki sen varsın. Yoksa hâlim korkunçtu.</p>

  <p class="calibre4">Burası bir köy! Yakınlarımın bütün ısrar ve gayretine rağmen, hemen anneme gideceğim. Pazartesiye trendeyim. Eve gidince senin mektubunu bulmalıyım. Anneme ilk sorum o olacak zaten.</p>

  <p class="calibre4">Sen nasılsın ömrüm? Son telefonda canını sıktım mı? Ben artık annenden korkmuyorum. Aksine onu, kendi annemmiş gibi seviyorum. Buna ne dersin?</p>

  <p class="calibre4">Hınca hmç mısrâ doluyum. Kara ve yeşil fon, hepsinde hâkim. Biraz kendime geleyim, mendillerine, blûzlarına, yastığına mısrâlar serpeyim. Ha?</p>

  <p class="calibre4">Fotoğrafındaki “halbuki...”yi hâlâ anlayabilmiş değilim. Anlatır mısın?</p>

  <p class="calibre4">Bütün bunlar, beyhude biliyorum. Şaheser olan, benim uçakla oraya gelebilmemdir. Allah kahretsin, bu hastalık, bu rezaletler ve bu aile mecburiyetleri... Ne yapsam?</p>

  <p class="calibre4">Gözlerinden öperim cânım. En çok da burnundan. Gülme, ciddi söylüyorum.</p>

  <p class="calibre4">Yarı parçan [İmza]</p>

  <p class="calibre4"><span class="calibre5">ıı</span></p>

  <p class="calibre4">22 Mayıs 1954 Bismil</p>

  <p class="calibre4">Leylâm, Merhametsiz Ömrüm,</p>

  <p class="calibre4">Suskun, uzanmış, seni yaşıyorum. Hastalığım grafikte birdenbire yükseldi. Doktorsuz, eczanesiz, sıh-hıyesiz, Allah’ın belâsı bir köydeyim. Aileme, gözleri görmez olmuş anama yalan söylüyorum. Hastalığımı anlatamıyorum. 140 liraya 5 kişi geçiniyorlar. Ben de cabası... Bu korkunç kaos içinde sen, yeşil ve derin huzur, kafamdasın. Kurtuluşumu, her şeyimi, dünyayı sevmemi sana bağladım, sana borçluyum. Asıl peygamber olan sensin. Yeryüzünde günahsız tek insan sensin. Ve ben, orada yanında kalmam gerekirken, eşşek gibi buraya geldim. Belâmı da buldum. Oh olsun!</p>

  <p class="calibre4">Cânım, ben Said’i senden çok önce tanıdım... Şâirsin, dehâ gizleyen bir şâir. Korkunç üzüntülere kapılman, bundandır. Ben Said’i sevdim... Sanırım, Sait de arkadaş ve artist olarak yalnız beni sevebildi. Bu, onun sözüdür. Ve ben onu 10 yıllık bir acayip merhabalar ve gecelerden sonra tokatladım. Haydar’a da söyledim, şimdi de söylüyorum, pişman değilim. Onu bundan sonra da seveceğim. Ve onu, bence malûm bazı taraflarından ötürü bundan sonra da gayrı insanı bulacağım.</p>

  <div class="calibre1"><img alt="" class="calibre15" src="../Images/main-8.png" /></div>

  <p class="calibre4">Bu işte, yani ölümünde, senin hiçbir -ama hiçbir-günahın, kusurun ve hatân yok. Onu, cemiyetimizin rezil ve taşlaşmış kayıtsızlığı, sağırlığı, korkaklığı, berbat şarapları, her biri korkunç birer zehir olan Şark yemekleri öldürdü. Türkiye’de vasati yaş 28’dir. Düşün o 50 yıl yaşadı. Yine de iyi. Son günlerde onu ayakta tutan bendim. Övünme şeklinde anlaşılır diye sana</p>

  <p class="calibre4">daha önce söylemedim. Benim sert ve fırtınalı hayatım gençliğimin pervasız tahammülü, inanır mısın ona umut ve şevk veriyordu. O ki müthiş hasis ve egoistti. Ama bana “Dülger Balığım, aslanım, canavar olmadım değil mi?” dediği zaman bonkör, insan ve babaydı. Bu yüzden beni hatırlayamadığına, unuttuğuna, hafızâ-sının kuyusunda gecelerce araştırıp bulduktan sonra özür dileyişine hiç kızmadım. Bütün bunlar seni avutmaz biliyorum. Ama bak ruhum, sevgilim, bana inan. Kimselere inanma. Senin hiçbir kusurun ve kabahatin yok. <span class="calibre6">Onu sevdinse bu, senin büyüklüğün, hattâ dünya kadınlık tarihinin şaheser bir olayıdır.</span> Çünkü, ciddi söylüyorum inan bana, hiçbir kadın onu sevemezdi. Ve eğer sen, kendi deyiminle “madden” onun olsaydın, insanlığından tiksinirdin. Ben eminim asıl o zaman onu tabanca veya bıçakla öldürürdün. Bu dediklerime kızma, beni anla biraz. Bunu bana 1946’da sevgilisi Emine anlattığında ben de inanmamıştım. Son günlerde Sait de itiraf etti. İtiraf değil bir nevi savunmaydı. “Kadını anlamıyorum, anlayamam” diyordu. Kızma, yalvarırım üzülme Leylâ... Sen ki affetmekte İsa’yı bile geçtin. Kızma bana ne olur...</p>

  <p class="calibre4">Pam-pam’dan son çıkışımızda ben sarhoş, mest ve çocuk... Susmuştum... Hatırlar mısın? Söylüyorum: Al beni yarı canım, al... Uçakla mı gelirsin, rüzgârla mı, bak bak da gör, asıl ölmek isteyen benim. Niye mi? Ah nasıl anlatayım... Bir de şâirim ha! Hiçbir bok değilim... Sensizlik, ayrılık, ölümden çok daha rezil, çok daha ıssız, mânâsız ve boş... acı... Sana kâtil, sana uğursuz diyenin ağzına sıçarım -affedersin-. Sen de o serserilerin, katillerin, iğrenç züppelerin dedikodularına kapılıp yanlış düşüncelere varma. Kendine küfretme, kendini üzme, asıl haksızlık, çirkinlik ve cinayet budur.</p>

  <p class="calibre4">Sakın ha! Sakın, e mi? Sonra beni öldürürsün, unutma... “Yazma, vazgeç her şeyden, seversen diye düşünüyorum” diyorsun. Yavrum, nazlım, bunu nasıl yazdın bana? Düşünüyorsun ha. <span class="calibre6">Acaba seni benden başka seven oldu mu?</span> Sevmek kelimesini soy, çırılçıplak karşına al da öyle düşün. “Yazma! Sevme!” ne demek? Beni, zorla âdi, boş, mânâsız, kendi kendine ihanet eden bir serseri haline getirmeği nasıl düşünebildin?</p>

  <p class="calibre4">Az çok bildiğin şerefli, sert ve acı bir mazim var (Hal, yani şimdiki zaman seninle başlar). İnan cânım, sana rastladığım an, seni tanıdığım an, hepsi bana boş göründü. Boş ve çocuksu. Yine bildiğin gibi bir artistik istidadım var. Otorite geçinenler varsın dehâ desinler bana, dehânın da geçmişini sk...im dedirtme. Sen ki o kadar yiğit, o kadar kuvvetlisin. Ve bana “Sus kimseler duymasın” ı verdin, nasıl oluyor da böyle yanlış davranıyorsun?</p>

  <p class="calibre4">“Kaçtın” diyorsun. Seni bırakıp kaçmadım. O kadar eşşek, egoist ve korkak mıyım? Kara haber, bileti aldıktan sonra ulaştı. Kendi korkunç şartlarımdan, çaresizliğimden, kahrolası parasızlığımdan, yine sana güvenerek muvakkaten kaçtım. Hayır, itildim, koparıldım. Bunda senin de ısrarın oldu... Sen sordun, sana yalan söyledim, param var cânım dedim. Ah, sana söy-leyemedim. Güner’e de söylenmez bu. Baban, annen yahut da sen, bana bir bahçevanlık, kapıcılık veya asansörcülük olsun bulabilirdiniz. Ah, razıydım. Her şeylere razıydım. Ama sana söyleyemedim. Affet beni ömrüm benim. Senin yanında olmanın, sana merhaba, nasılsın demenin, her an bir arzunu beklemenin sonsuz saadetini, sonsuz hazzını, böylece eşşekliğimden, yaraladım. Yine affet, başka türlü kalamazdım. Kendi başıma bulacağım iş, tavizler, alçalmalar karşılığı olacaktı ki buna sen çok kızardın. Belki de beni öldürürdün.</p>

  <p class="calibre4">Küçüğüm, korkunç dâhim, sevgilim, senin istediğin gibi de olsam, kayıtsız şartsız kölen de olsam, daima asıl sen beni affedeceksin. Affetmeye çalış. <span class="calibre6">Cihan insanları içinde, en güzel, en iyi ve en namuslu sensin.</span> Buna inan. Ahmet Arif, böyle söyler... Doğrudur... Haktır... Lâyıktır... Sana yakın, sana lâyık ve hele hele “senin” olmayı düşünebilmek bile bir cesarettir. Yürek ister. Bu dediklerim insan olana, erkek olanadır tabii. İnsan’dan mahrum bir cehennem karanlığında, nasıl da bulduk birbirimizi... Küçüğüm, sevgilim, imzası martıdan sıcak, uçan uzak martılardan daha sevimli, imzası uçan kuş, kendisi İNSAN sevgilim. Kıyma bana, sensiz edemiyorum. Sence zerre kadar bir değerim varsa, iler tutar bir tarafım kalmışsa, gel kıyma bana ve “korkuyorum” deme. Otur yaz, her gün, her gece bana yaz. Kavuşuncaya kadar. Sonra yazdıklarımızı okur, güler yahut ürperir, birbirimize geçmiş olsun deriz. Yahut da, ah asıl bu, gel beni kendin al, götür. Bugünler yalnız başıma gelecek kudrette değilim. Hem madden hem de mânen bu böyle. Allah kahretsin bu aczimi. Güvendiğin biri de yok ki onu gönderesin. Söyle ne bok yiyeyim? Bu, senin halin, böyle devam ederse, benim de günlerim sayılı demektir. Mektubunu sabah aldım. Şimdi akşam. Daha bir şey yemedim.</p>

  <p class="calibre4">Sözde cıgarayı bırakmağa niyetliydim. Bugünkü, inan bana unuttum kaçıncı paket. Evde bir ölüm sükûtu var. Sual sormağa korkuyorlar. Ah bir sorsalar da seni anlatsam... Ah bu rezil dünya seni tamsa, seni öğrense, seni anlasa... Kurbanın olurum Leylim, kendini üzme, boşu boşuna haksız yere kendini üzme, kurtar kendini. Bak, yanında ben varım. Seninle olduktan sonra yapamayacağım ne vardır? Önce kendine inan, kendini sev, sonra bana bel ver, bana yaslan, bak yaşaman nasıl aslî cevherini gösterecek. <span class="calibre6">Üzme hiç kendini, ölürüm sonra.</span> Ölmek, hiçbir şey değil. Sen böyle canlı, sıcak, dost, aziz ve en güzeli sevgiliyken ölmek, acı da olsa katlanılır. Ama senin bu bedbin halini görmek... İşte mesele burada. Artık tek mısra yazamam, bir satır uyku uyuyamam. Yerin dibine batsın hepsi. Ne bok yemeğe sana iki yıl daha önce rastlayamadım. Ben ki 29 yaşındayım. Ama binlerce yıldır seni arıyor, hasretini çekiyorum. Beni affet ve âdi bulma. Hiç olmazsa, beşerî bulduğunu söyle. ISTIRABINI ANLIYOR ve kahroluyorum. Şâirsin, hislerinde fazla derine indin. Biraz daha sâkin ol. Güner’e git, Mürüv-vet Abla’na git, annene git... Ah asıl Ahmet Arif nam bedbaht kuluna git... Ah, yarı canım. Böyle kendine haksızlık etme, bana kıyma! Ben ki değil yalvarmak, kimselere rica bile etmedim. Bak, sana nasıl yalvarıyorum. Bu, senin, hiçbir peygambere, hiçbir kahramana kısmet olmayan büyüklüğünden... Güzelliğinden... Kutlu ve saygıya lâyık oluşundandır. Yoksa, yalvarırım inan, kompliman, teselli vesaire değildir. Dediğim gibi, beni bırakma. Yoksa başımı belâya sokarım diye asıl ben korkuyorum. Gerçek olan şu ki benim arkamdan ağlamanı değil istemek, düşünmek bile çıldırtıyor beni. Sallanan cesedimin gölgesine bakıp düşünmek ister misin? Ben hastalığımı yeneceğim, çünkü sen varsın. Yine de hastalığımı, çaresizliğimi affet. “Sevgimi herkese dağıt” diyorsun. Hiç kimseye dağıtamam! Gözlerinden vazgeçilmez ömrüm. Yarı canım, al beni. Çok bekleme. Hemen yaz ya da hemen gel.</p>

  <p class="calibre4">Senin, ancak senin...</p>

  <p class="calibre4">Senin, yalnız senin...</p>

  <p class="calibre4">[İmza]</p>

  <div class="calibre1"><img alt="" class="calibre16" src="../Images/main-9.png" /></div>

  <p class="calibre4">6 Haziran 1954 Bismil</p>

  <p class="calibre4">Leylâ’m, Kardeş Çocuk!</p>

  <p class="calibre4">Bu kadarı da çok oldu. Ne oluyorsun yahu? Gelince bir temiz ıslatıcam seni. Kendine gel! Sen, üzüntüye, kahra lâyık veya müstahak değilsin. Yaşaman, asıl senin yaşaman lâzım. Hiç kimse, yaşamayı senin kadar hak edemez. Anladın mı? Sen, öyle birisin işte. Bunu belle, buna inan. Şendeki altın yürek, altın da lâf mı, o cânım yürek, kimselerde yoktur. Seni, güzel eden, dost eden, dayanılmaz eden yine sen’sin. Bunu da öğren. Ve hiçbir kahraman, hiçbir aziz, hiçbir hergele, sana azâp veremez! Azâbı, sen kendin icat ediyorsun. Beni de böyle berbat ediyorsun.</p>

  <p class="calibre4">Dün sana bir mektup gönderdim. Allah kahretsin, kardeşim taahhütlü yaptıramamış. İçinde parça parça şiir serpintileri de vardı. Aman, alıp almadığım hemen bildir. Ve bana yaz canım.</p>

  <p class="calibre4">Yaz, sever misin, kızar mısın, küfür mü edersin, neylersen eyle ama bana yaz. Beni yıkacağından falan korkma. Ve beni korkutma. Bana yazmayacaksın da kimlere yazacaksın. Düşün, İstanbul’a gelme umudum olmasa, çoktan kendime kıyardım. Bilirsin, ölüm benim için çok önemsiz bir şey değilse de bu hususta sabıkalıyım da! Ölürüm ha! Ne güzel yaşıyorduk be! Nasıl da yaşatırsın. Kaç bin kere söyleyeyim, öyle yaşatan, öyle sevdirensin ki... Seni tanımak, seni bir kerecik bile görmek, milyarla yıl yaşamaktan daha dolu, daha hazlı ve daha değerlidir. Ama kime bu sözler, anlayana tabii. Seni anlamak, seni sevmek mühim ve aziz bir iştir. Zor da değil halbûki, ama İNSAN olmak lâzım.</p>

  <p class="calibre4">Nerede beklediğim şiirlerin? Hep kulağıma, kalbime ve beynime fısıldayacaksın da ben mi yazacağım? Gerçi bu, değme şâire nasip değil ama, asıl seninkiler mühim. Buna da inan, bunu da bil, e mi? Sonra ben, böyle istiyorum. Ben, isteyince yapmaz mısın? Biraz da bunun için, bu sebeple yazmalısın. Alışıncaya, sende de yaratıcılığın altın kapıları, bütün kanatlarını açmcaya kadar. Sonrası ne benim ne de senin elinde. Soması, alıp götürür... Yalnızlığı, riyayı, canavar azgınlığı, o namussuz ölümü, yıkar, tarumâr eder. Kadeh hiç boşalmaz, rüya hiç bitmez (gerçekleşir çünkü), gençliğin ve güzelliğin, cihanlar durdukça devam eder...</p>

  <p class="calibre4">Bu, beşinci mektubum. Yine 5-1 mağlubum. Benim de mağlup olmam mukaddermiş meğer. Niye yazmıyorsun hayatım? Canevim, en aziz, en sevgili ve en bir tanem? Bu, “sen” değilsin. Kendini topla, yine “sen” ol. Hemen geleyim mi? Sana ah, bir şeyler yapabilsem, bütün derdim bu şimdi. Şahsî dertlerimi, hastalığımı hep unuttum, bir kenara attım. Ablacığım! Oturup ağlayayım mı yani? Senden ayrı, ağlanamaz da! Hemi vallah, hemi billah bu böyle. Sensiz, “To be or not to be” bile olamaz, düşünülemez! Nefes alınır sanılır ama nefes değildir. Sensiz içilemez, yalnız kalınamaz, dövüşülemez. Sensiz ancak bu kafa, taşa çarpılır. Müstahaktır... Yoksa Kenyalarda, İsveçlerde misin? Aman Allahım! Geberdiğim, bittiğim gündür...</p>

  <p class="calibre4">Ben, hâlâ buradayım. Bismil’de. Annemler evi onarmak için Diyarbakır’a gittiler. Ben de senin mektuplarını, sağlık haberlerini bekliyorum. Ay sonunda belki giderim. Hep, yaz diyorum ama hiç yazmıyorsun. Basarım kalayı ha! Bir kere bir iki tokadı hak ettin, görürsün bak saçlarını nasıl kökünden koparıcam. Seni gidi inatçı, seni! Kendine kıymakla, kendinden kaçmakla iyi halt mı ediyorsun, sanki.</p>

  <p class="calibre4">Gözlerinden, burnunun, üst dudağına düşen fark edilmez incecik gölgesinden öperim canım. Öperim ömrüm. Yaşşa!</p>

  <p class="calibre4">Senin, yine senin.</p>

  <p class="calibre4">[İmza]</p>

  <p class="calibre4">[Tarihsiz]</p>

  <p class="calibre4">Leylâ</p>

  <p class="calibre4">Önce sana böyle bir kâğıda yazdığım için özür dilerim.</p>

  <p class="calibre4">Bu akşam birçok defa başlayıp sonunu getiremediğim bir hikâyeyi tamamlamaya çalıştım. Fakat nafile, insan aklını bir şeye verdi mi kurtulamıyor ondan. Daima düşünmekle ve daima da aynı şeyi düşünmekle insan aşkın bir fikri-işgâl olduğunu kabul ediyor. Sonra ben Leylâ mütemadiyen şiddetli bir arzu ile bir tatmin edilmemezlik içinde bir şeyler istiyorum. Bunun gibi, yani bu tatminsizlik gibi bir de ifade edemeyiş var ki bu insanı bitiriyor, harap ediyor. Çok defa yazdıklarımı yırtıyorum, çok defa bu, bedbinlikten ve ümitsizlikten oluyor. Fakat yine de işte yaşıyoruz ve acı içinde bile olsa bu bize bir haz veriyor ve yaşamayı istiyoruz. Ne kadar ölümü fevkâlâde bir facia gibi veya ne bileyim bir felâket gibi kabul etmesek de ölmek veya sevdiklerimizden ayrı olmak istemiyoruz. Çok zaman olmuştur Leylâ, şu memleketten gitmeyi düşünmüşümdür. Amma daima bunu yapamamışımdır. İlk seferler daima bir imkânsızlık vardı, bunlar mani idi... Son zamanlar imkânlar olmuştur amma kendim bu maceraya atılamamışımdır. Belki eminim ki ayrılık veya uzak oluş mühim değil de asıl onu düşünmek ve bir daha hiç dönülmeyeceğim ve geride kalanları insanın bir daha göremeyeceğini düşünmesi çok feci bir şey.</p>

  <p class="calibre4">Bazen o ânı yaşıyorum Leylâm o zaman tüylerim diken diken oluyor. Bazen şöyle düşünüyorum da buna cesaret edemiyorum. Bir o dönmemek ve dostları Leylâm ve asıl seni bir daha görmemek... Ve asıl seni görmemeyi düşünmek insanı deli ediyor. Seni belki bir ay görmesem ne bileyim seni 3 ay, bir sene görmesem bu insana koymaz da bu bir yasak olursa ve hiç dönmemek karışınca işe, çok acı oluyor Leylâ. Amma diyeceksin ki, “Biz birbirimize o kadar alışmamıştık ki.”</p>

  <p class="calibre4">Öyle değil halbuki Leylâ, alışmamıştık amma, alışa bilirdik ve alışacaktık... Netekim verdiğin <span class="calibre6">dost kalma</span> sözünde durursan ve ben de burada kaldıkça alışacağız da... Sonra Leylâ bazen neler düşünüyorum bilsen, bütün bu bağlardan kurtulup başka yerlere kaçmak, çocukken rüyalarımı çalan sıcak iklimlere doğru uçmak istiyorum... Amma yine de biliyorum ki Leylâm, bu imkânsız.</p>

  <p class="calibre4">Çocukken ne iyiydi Leylâ, 5 arkadaştık biz. Bu yekûn zaman zaman değişirdi. Ekseriya üç kalırdık. Bütün günlerimiz, Antalya kıyılarının o sıcak ve hattı-ı istiva iklimi bizi cenup beldelerine çektikçe, hayaller kurmakla geçerdi. Neler düşünmez, cenup denizlerinde ne şirin adalara sahip olmazdık. Bu hayaller hakikat olsaydı ve sağ bir de Robenson olsaydı eminim ki kıskançlığından çatlardı.</p>

  <p class="calibre4">Ama bütün bunlar cemiyet içine girmeden, sosyoloji okumadan evvelki zamanda idi. Sonra cemiyet içinde çalışan insanları, çalışmayan insanları, açları, tokları, mesut olanları, mustaripleri gördük, büyük, küçük şehirlerde gözlerinde ümit parlayan., bazen dizlerinde derman kalmayan insanları gördük.. Hikâyeler dinledik Leylâ.. Kan kusanların hikâyelerini, altın kusanların hikâyelerini ve daha neler gördük Leylâ, daha neler dinledik bu şehirde. Kitaplarda okuduklarımız da caba.</p>

  <p class="calibre4">Ne olursa olsun Leylâ bunlar mühim değil artık benim için. Benim için yalnız sen mühimsin. Bana kim ne derse desin hatta bir kıza bu kadar ehemmiyet ve kıymet verdim diye bana kızanlar bile olsa, aldırmayacağım ama sen ister dostum ol ister sevgilim, yeter ki hayatımda ol. Sen Leylâ bana geldikçe sana ihtiyacım olacak. Senden başka hiçbir isteğim yok. Sen Leylâ bana her şeyi, her şeyi unutturabilirsin. Seni, bu muazzam aşka lâyık gördükçe ben, her şeyi yenebilirim Leylâ...</p>

  <p class="calibre4">Düşün ki hayatta tek başımayım ve sen istersen hayatıma senden başka hiçbir kimse giremez.</p>

  <p class="calibre4">Bütün hal böyleyken senden katiyen Leylâm hayat hakkında tavsiye veya ne bileyim nasihat gibi bir şey de istemiyorum. Bana karşı alâkan yalnız dostça bile olsa, bu, bir merhametten doğmasın... En nihayet iki arkadaş olalım amma bana acımana razı olamam. Senden zaten hâl böyleyken [...]<a id="footnote4"></a><sup class="calibre7"><a href="../Text/not1.xhtml#bookmark8">4</a></sup></p>

  <p class="calibre4">11 Eylül 1954</p>

  <p class="calibre4">Leylâ,</p>

  <p class="calibre4">Dün gece seni aradım, telefonla. Üç beş gün önce de aramıştım. Hemen bir ses, sanırım anneninki “Ankara’ya gittiler efendim” dedi. Af dileyip kapattım. Ama dün öyle olmadı. Epey ağırca bir zılgıta uğradım. “Burası Leylâ’nın evi değil. Babasının evidir.” filân şeklinde hayli kızgınca terslendim. Kadıncağız bir bakıma haklı. Ama bu işte de benim, çaresizliğimden gayri hiçbir kabahatim yok. Seni aradımsa, herhâl buna ihtiyaç duydum.</p>

  <p class="calibre4">Sahiden Ankara’ya mı gittin? Bu mektubum bilmem eline değecek mi. Bu arada bana yazmalıydın. Bir haber. Hepsi bu kadar. Ben, bir eve bir de şirket adresine iki mektup attım. Telefondaki o öfkeli sesin sahibi hanımefendinin mektubu sana verebileceğini sanmıyorum. Ötekini de alıp almadığını kestiremedim, alsaydm yazardın. İşte böyle düşünmeğe çalışıyorum.</p>

  <p class="calibre4">Bugünler, senden bir haber bekliyorum. Sağlığını, iyiliğini ve huzurunu bildiren bir haber. Bana gelince, şimdilik hiçbir şey sorma. Hiç de rahat değilim.</p>

  <p class="calibre4">Selâm sana, altın yürekli dostum benim.</p>

  <p class="calibre4">Sevgiyle.</p>

  <p class="calibre4">[İmza]</p>

  <div class="calibre1">
    <div class="calibre1"><img alt="" class="calibre17" src="../Images/main-10.png" /></div>
  </div>

  <p class="calibre4">Leylâ, Canım,</p>

  <p class="calibre4">Bir zalimlik, kalleşçe ve gizli bir oyun oynanıyor: İkimizi, sahiden, küçültmek için. Bunu, cellât ya da işkence uzmanı yapar. Adı insana çıkan kimse yapamaz. Nevzat’a yazdığım iki mektubu alıp okumak, senin için güç olmasa gerek. Onu gören, konuşan iki dostun da bu küçük zahmeti başarabilirler. Nevzat, öyle bir şey söylememiştir. Beni korumak veya seni küçültmek içgüdüsüne kapılsa bile bunu yapmaz! Asıl, o mektubu okuduktan sonra sana nasıl inandığımı, nasıl yıkılamaz bir dostluk kurduğumuza güvendiğimi anlayacaktın. (Bende öyle sıcak ve insan bir mektubu var ki, bunu yazan biri asla hakaret edemez), (Hem şayet ona âşık isem, bu sadece ikimizi ilgilendirir), <span class="calibre6">(Durum dediğin gibiyse,</span> kazanılmış bir cevheri kaybettim demektir, bunun da sorumlusu ben sen vs.) gibi cümlelerden başka seninle ilgili ve hele seni küçültecek ya da kendini savunmada, gadre uğramış, tahrik edilmiş olarak gösterecek tek kelime yoktur. Dediğim gibi, al oku. Aksi halde sana haber ulaştıran, laf taşıyanları, istersen anlamağa çalış. O, seni harcamadığını söylediğin erkekse sana bir türlü, başkasına bir başka türlü kanısını ifade ediyor... Yeryüzünde hiçbir şahıs</p>

  <p class="calibre4">ve hiçbir değer’den, kuvvet’ten, seni veya başka birini sevdiğimden ötürü, ne korkarım ne de özür dilerim. “Puştça” dediğim “şey” de bu nevi bencil, karanlık ve kıskanç davranışlardır. Hayret! Hiç farkına varamadın mı? Bende şematizm, sekterlik, kabiliyetsizliğini şöhretli prensip perhizleriyle örtbas etmek gibi, bir alay “iyi insan”da bulunan budalalıklardan eser var mı? Bunu yüz yüze konuşunca daha belirli anlatırım. Yazamam, anla. Şu kadarını hatırlatayım ki, Güner’i bazı yakınlarına karşı nasıl korudum bilirsin. Kendisi de bilir. Koruma değil, bir gerçeği, bilmeyenlere, körce inananlara, aydınlık ve açık öğretmeğe çalıştım... Senin bana hakaret ettiğini, daha doğrusu ilânı aşklarımdan usanıp, bana hakaret etmek mecburiyetinde kaldığını, arkadaşım [...]<a id="footnote5"></a><sup class="calibre7"><a href="../Text/not1.xhtml#bookmark9">5</a></sup> naklen duymuş. Çocuk, senden bahsederken adını bile vermiyor, bir yerinde adını söylemiş. Senin ona (bana yazdığın mektupla) küfretmeni ayıplarım. Nezih ve hele senden bahis açılınca terbiyeli ve kısa konuşuyor. Neyse. Sen nasıl inandığım, güvendiğim gibi çıktınsa, o da öyledir. Beni aldatmaz.</p>

  <p class="calibre4">“Prensip arkadaşımı üzmek” gerçekten beni düşündürür. Bu meselelerde bencil olmağa gelmez. Ama dediğim gibi ona yazdım ki (eğer arada bir ilânı aşk varsa bu, sadece ikimizi ilgilendirir); (üzmekten korkan) bir adam bunu yazar mı Leylâ? Görüyorsun ki o kadar budala değilim.</p>

  <p class="calibre4">Ben sadece, “böyle sıcak bir mektubu yazan bir insan hakaret edemez” diye yazdım. Bundan senin mektubunu bir sevda mektubu gibi gösterdiğim manâsı çıkar mı? Çıkmazsa, “böyle böyle” diye sana lâf getirmek ya da icat etmek, de bakayım nedir? Benim bulacağım sıfatlar iğrenç ve korkunç olur, sen bul, belki doğrusu da budur.</p>

  <p class="calibre4">Bütün bu densizliklerden ötürü mü beni aylarca, yalnızlığa mahkûm ettin? Nasıl kandın, nasıl düşünemedin ki (gerçekten ikimiz de birbirimizi çok iyi tanıdığımız halde) bu hallere düşmemize sebep oldun. Adetâ benden şüpheleniyor gibi bir havan var. Sana yadırgı, çirkin ve ayıp bir hava... Nasıl bu havaya girebiliyorsun? Hangi kahpe tuzağı, seni böyle şaşkın, benden şüphelenecek kadar kararsız, hale düşürdü?</p>

  <p class="calibre4">Hiç “serçe gibi” olmadım! Ustura gibiyim. Ama milyonlardan biri olduğum doğruysa utanmam. Harika çocuk, müstesna adam gibi sıfatları oldum olası düşündüm! Önemli olan ne olduğun ve oluşu içinde nerelere kadar varabileceğini kestirebilmekti.</p>

  <p class="calibre4">Bana böyle söylenmen haksız ve yanlış. Kadınca bir düşünce bu, ki sen hoşlanmazsım.. Sana “provokasyonlara kapılma” demekte isabet etmişim. Gene söylüyorum, dikkatli ol. Münasebetlerimizde ikimizi yapayalnız düşün, başkalarını karıştırma.</p>

  <p class="calibre4">[İmza]</p>

  <p class="calibre4">Leylâcık,</p>

  <p class="calibre4">Bazıları öyledir, okumazlar, ciddî düşünemezler. Gene de aydın olmaktan vazgeçemezler. Hâttâ aydın kişi oldukları için kendilerinde mutlu bir baht, gizli de olsa, bir müstesnalık bulurlar. Bu, bir toplum derdidir. Ferdi bunlardan ötürü ayıplamak pek doğru ve yerinde olmaz. Bilirsin ki insan, muhitiyle doğru orantılı gelişir, örnekleşir vs. Şimdi bunları niye yazıyorum değil mi? Aramızda ve etrafımızda öyleleri var ki, onlarsız edemeyiz demeyeyim de, rahatça münasebetlerimizle öyle bir tiryâkîlik peyda etmişizdir ki kopamayız. Kopmak da yanlış ve zararlı. Bunları böylece kabul-lenmeliyiz, az çok kendimizde de bu haller vardır. Bu tiplerin belirli vasıflarından biri boşluk, ne yapacağını bilmemezlik, eğlence ya da bir iş uydurma gayretidir. Dedikodu cadısı bunların alt şuurunda tezgâh kurmuştur. Bir hamallar, bir de bilginler dedikodu yapmaz. İşleri, gerçekten buna ne vakit bırakır ne de müsaade eder. Kimselere hor bakıyorsam, gözlerim kör olsun. Sevdiğim, sevdiktir gene. Ama seninle aramızı bu hale getirenleri affedemem. Tahminlerim yüzde yüz sıhhatli olmayabilir. İnşallah aldanıyorumdur ve bütün kabahat bendedir. Böylesi daha kolay halledilir çünkü, ama sana yazdığım gibi, kimseye hakkımda ya da hakkımızda konuşmak, gevezelik yapmak imkânını bol keseden bağışlama. Yahu bana yazmağa, hasta mı, ölü müyüm, halimi sormağa tenezzül etmeyen veya üşenen bir kimse, ne hak ve cesaretle hâlâ arkadaşlarımla, sevdiklerimle oturup beni konuşur? Bu tek taraflı hürriyet hangi din, hangi mezhep, hangi cihanda varmış? Yani bu değerli kimseyi tanımakla pişman mı olayım? Ben, askerde, hapiste, tımarhanede, okullarda bir alay değerli, hünerli veya hünersiz insan tanıdım ama hiçbirinden pişmanlık duymadım. İlle, rahatsız edilmek istemiyorsam, bu işin sonunda zararlı çıkacak olan ben değilimdir. Beklemesini, dayanmasını bilen biriyim, ama çok ayıp ve yazık olur. İnşallah buna mecbur olmam.</p>

  <p class="calibre4">Kafanı şişirmeyeyim. Şu şu şu kimseyle konuş, filân filânla konuşma da diyemem. Ne terbiyemiz ne de insanlığımız ve dostluğumuz bu seviyeye düşmez. Ancak artık senin de bir kesin karar alman gerek. Hattâ geciktin bile. Bir hal çaresi bul da ne yaparsan yap. Ben kendi düşüncemi bundan önceki mektubumda yazdım, tekrar etmeyeceğim...</p>

  <p class="calibre4">Gelelim ikimize. Şaştığım ne bilir misin? Tonla zeki, budala, normâl, sapık şu veya bu türlü erkekle, kadınla tanışıklığın, ahbaplığın oldu. Hepsinin densizliğini, zaaflarını hattâ ihanetini affettin, onları ayıplamadın, hırpalamadın. Şüphesiz bu değerli bir vasfın senin, gelgelelim, mahut mektupların biçarelikleri bir yana, sana yukarı-dakilerin yaptıklarının hiçbirini ne yaptım ne de yeltendim. Hâl böyleyken hâlâ sorgu suâl yağmurunla karışık çirkin sıfatlar ve benzetmelerle beni üzmeğe uğraşman niye? Başka biri belki bu özel davranış ve muameleden iftihar payı çıkarabilir. Ama ben çıkaramam. Aksine kendime kızıyorum. De bana, budala mıyım yoksa zekâ zehriyle belâda mı? Hiç şüphesiz, dostluk ya da yakınlığımızın âdeta benzersiz ve tek oluşu, özel ve çok itinalı davranışlar ister. Ama bu cehennem kıvılcımı, hasta ve bencil “püflemeler”le böyle ikide bir sönmek tehlikesi geçirecek mi? Bence ve benim yönümden bu imkânsız. Sana da güven ve sevgim, gerçekten, matematiğin değil, şiirin diliyle SONSUZ... Ama. Bir “ama” var, psikolojik yapının zorunluluğu olan “etkilenme”den endişe edeyim mi? Uzun sözün kısası, ne kadar seversen sev, hangi mecburiyetle gidersen git, sevdiğin ya da gittiğin kimseyi laf dönüp dolaşıp Ahmet Arif hikâyesine dökülünce, susturacak mısın? Bunu rica ediyorum. Çok ağır bir külfet mi acaba? Özlemin ağzına kilit vurmak da zor, susturamasan bile, dalga geçebilir, ciddiye almayabilirsin. Bunu yap bari.</p>

  <p class="calibre4">Bak, ben bir hal çaresi buldum. Uygun buluyorsan sen de böyle yap. Ben, senin hakkında senden gayri hiç kimsenin (ama hiç kimse!) dediklerine inanmayacağım, kulak asmayacağım. Farkındaysan şimdiye kadar da, belki hissî olarak, böyle davrandım. Hiç kimsenin, seni küçültücü hareket ya da sözlerine müsaade etmeyeceğim!</p>

  <p class="calibre4">Bırakalım artık bu timsah sofrası, katil dırıltıları. Senin deyiminle “Bunlar bitti artık ve bulduk birbirimizi.” Sahi, nasıl oldu bu yahu? Ah, çok zalimlik ettin, çok... Demek, seni o kadar üzmüş, kırmışım ki buna mecbur oldun... Görüyorsun ya, önce otokritik! Bitti değil mi, sevgili dost? Benim yiğit, benim bahâsız kardeşim. Bir daha böyle “çocuk hastalıkları” yok! “Sen” varsın. Bildiğim, yaşadığım ve övündüğüm sen (yahu, sen ahlâkî mecburiyetten, Güner’e okuyorsun, peki o sana okudu mu, okuyor mu? Şunu niye düşünmedin, okusaydı bütün bunlar olmayacaktı, biliyor musun?)</p>

  <p class="calibre4">Leylâ, ben burada şehirdeyim. Bir müddet, ben de it hali çalıştım. Bir elbise yaptırıyorum şimdi! Ne yaparsın, çıplak gezilmiyor. Bir iş umudum daha var. Şu mahkemem bir bitsin de daha da kesin olacak. Yani, Ekim içinde ya burada kalacağım ya da oraya geleceğime dair bir mecburî karar verebileceğim.</p>

  <p class="calibre4">Doğrusu, bu kış kıyamette (Alplerden önce bizim Dördüncü Orduya; Süphan dağına kar düştü) hiç de gelmek istemiyorum. Galiba ihtiyarlıyorum, sefaleti artık hatırı sayılır bir düşman olarak düşünüyorum. Eskiden pek takmazdım... Ama bundan, senden kaçtığım, seni görmekten çekindiğim manâsını çıkarma. Çok, belki de en çok bunu istiyorum. Ama insanoğlu ve hele benim gibi bir deli şâir her istediğine, her zaman nail olamıyor.</p>

  <p class="calibre4">îyi bir şâir olmak yolundayım sanıyorum. Sen de durulup olan biteni ve olup bitirilmeğe çalışılanları anlayarak, sakince, Leylâ’ca düşünebilecek havaya bir giriver de yazdıklarımı göndereyim. Ha, anlaşmamızı unutmuş değilim. İhtiyarlayacak olsam bile, seni bekleyeceğim. Ancak bir dergiye bir şiir gönderdim. Tabii senden hiç haber alamazken. Sonra sanat basını çevrelerindeki dostlarımda bazı şiirlerim var. Olur a, onlar da fırsatını bulup yayınlarlar. Bunları sözünde durmamazlık saymazsın herhalde? Asıl olan kitaptır. O da sensiz çıkmayacak. Artık kendine gel de yazmağa başla.</p>

  <div class="calibre1"><img alt="" class="calibre18" src="../Images/main-11.png" /></div>

  <p class="calibre4">Bu parça, “Suskun”un son bölümüdür. Bilmem sana biraz bir şeyler anlatabiliyor mu? Sondan üçüncü mısra!</p>

  <p class="calibre4">Yahu, hâlâ “Şay” mısın? Yoksa yeniden “şay” mı oldun? Sana ne, diyeceksin belki... Bak, bir daha mektubuna tarih atmazsan, dininden imanından başlarım. Bu kadar da perişanlık olmaz...</p>

  <p class="calibre4">Şunu da bir iyi belle: Benim için çok mühim olan, sana âşık olmak veya âşık olmadığımı bağırıp yırtınmak değildir. Aslolan, seni kırmamak, üzmemek, kaybetmemektir. Anladın mı canım? Daha kâfi görmediğin izahlar, açıklamasını istediğin hususlar varsa yaz. Mektubunu hemen bekliyorum. Gözlerinden öperim. (Gözlerini öpemeyeceğim birine yazmak, mektup atmaktan tiksinirim. Bunu da böylece kabul edeceksin.)</p>

  <p class="calibre4">Muhasebe öğreneceğim. Neydi Güner’in o adamı? Adını unuttum, o kabuklu işte! Belki onun gibi zengin olurum!</p>

  <p class="calibre4">[İmza]</p>

  <p class="calibre4">Canım,</p>

  <p class="calibre4">Ne güzel kızsın sen! Ne yiğit dost. Tam kötüle-mişken, yakışıksız naneler düşünürken çıkar gelirsin. Yalancısın da. Kurban olayım o huyuna. Kendin üzgün, bezginken, bana öyle görünmezsin. Yük, yük dediğin bunlar işte canım. Durup dururken, müzik, düşler, serseri firar duyuları ve günlük kahrolası bir alay şu bu varken, kalkıp bi de beni çekip çevirmek. Ulan îsa mısın ne? Severim oysa onu ama senin halın başka. İsteyince daniska güzel de yazıyosun. Kokunu, sesini, nefesinin tükürük karışan serinliğini duydum âdeta. “Atma!” diycen ya, inan öyle işte. Her seferinde bir hal olur bana. Nedir bu şendeki, sen daha iyi bilirsin. Biliyorum hınzır oğlanın biriyim. İtlik ettiğim de oluyor. Derken aklıma düşersin, utanır, ezilirim. Ama günün birinde seni de dinlemiycem galiba. “Canın cehenneme!” desene be! Hep çene bunlar!</p>

  <p class="calibre4">Aslolan patlamak, kendini yemektir. Yahut da tam tersi, helâl haram gözetmeden siftinmek, köpekler gibi düzüşmektir. Şüphesiz haysiyetle ilgisiz bir dünya bu. Ama galiba mezarımıza sadece haysiyeti götüreceğiz. Öf be! Anarşist miyim ne?</p>

  <p class="calibre4">En iyisi sana imdat etmektir. Özlemektir seni, geberesiye. Ses etmektir, haykırmak “Leylâ!” bir tenha saatte geceler yarı. Ömrümüz çelimsiz, kısa. Çabamız korkunç ama. Ayaklarımızı bastığımız toprağın, kokladığımız havanın, şunun bunun en ibne, en akla gelmez derdini dert edinmek. Kendimizi duymaya, yaşamaya yönelmek bile yasak. Neden Mr. Haunter yahut Abdullah oğlu Durmuş için yasak ve ayıp değil bunlar? Bir ömür süren perhiz, direnme, zorlama. Korkunç itiler yaratıyoruz oysa. Eğer senin deyiminle “değmeli di mi ya” ise eh pek zararlı bir sahtekârlık sayılmaz. Bir anlamda da ölümü çabuklaştırmak ama. Ne senin o dayanılmaz ısrarın, ne büyük umutların o nefîs büyüsü, ölümü, sen varsın, elin, saçın, öksürüğün var diye takmadığımı değiştiremez. Belki çok özel bir davranış ama, ben ancak böyle dayanıyorum namussuza. Sen varken de kolay yıkılmam i...ye. Ama bir yandan da ikiniz birden aklıma geliyorsunuz. İşte o zaman dellenicem diyorum. Alacak, götürecek nasılsa her şeyi. Ama seni veremem. Alamaz da.</p>

  <p class="calibre4">Çıldırıcam Leylâ, nerden açtık bu bahsi. Geçmişini s...yim Ahmet Arif’in. Herhal seni görmem yakındır. Gözlerinden hasret ile bi dolu - bi viran öperim canım.</p>

  <p class="calibre4">Ha, rastladığın, okunabilecek, dergi filan olursa iletiver anam.</p>

  <p class="calibre4">[İmza]</p>

  <p class="calibre4">Azizim Leylâ,</p>

  <p class="calibre4">Ne olursa olsun, sebeplerini sayıp dökmeyecek ve mazeretler ileri sürmeğe yeltenmeyeceğim. Gerçek olan, sana ve Güner’e karşı davranış ve düşüncelerimde haylice yanlış ve çirkin denecek durumlarımın var olduğudur.</p>

  <p class="calibre4">Bir mertebe sayılırsa, şimdi bu sezgi ve yargı seviyesine varmış bulunuyorum. Ne kadar içerlemiş, kırılmış ya da rahatsız edilmiş olursan ol, artık böyle düşünebilen “Ahmed”i ölünceye haksız ve münasebetsiz bulamazsın. Sebebi de benim bu hamlemden çok, senin kendi izah ve anlayış sistemin, pek az da sürmüş olsa, arkadaşlığımızın iyi günleri hakkındaki -duygu demeyeyim- intihalarındır.</p>

  <p class="calibre4">Mistik değil, dehşetli gerçek bir azâptayım. Bir sonu gelecek elbet. îki azâbımdan biri ve ağır basanı olman, benim için hiç de iyi bir şey değil. Ancak, insanoğlunun en alçak ve en affedilmez duygusu olan UMUTSUZ-LUK’a düşmemek, ona yenilmemek gibi bir eğilime tutkun olduğumdan kendimi ölesiye mahkûm ve ayıplı tutamam. Hem bu, benim hakkımdır da. Bu satırları senin beni affetmen ya da bâzı sebeplere bağlayıp bağışlaman için yazmadığımı da bilmelisin canım. Mühim değil bu. Daha mühimi ve güzeli, kırıldığın hususlarda seni, sakince ve aydınlık düşündürebil-mektir. Derdim bu işte. Bunu konuşarak daha çabuk anlatırdım. Senin de yardımın olurdu. Bilirsin, şiirden gayrisini yazmayı pek beceremiyorum. Ne var ki, seninle konuşabilmem ihtimali oldukça uzak. -Telefonda boyumun ölçüsünü ve ağzımın payını aldım!-Gazetede okuduysan bilirsin, burada beklemeğe ya da sürtmeğe daha bir eyyam mecburum ve daha sonra da sekiz aylık bir kalebentliğim var. Sağ salim onu da savuşturabilirsem ancak o zaman seninle karşı karşıya gelebilmek hayâlini kurabileceğim.</p>

  <p class="calibre4">Bu, ne egosantrik ne de romanesk bir şey. Gerçek ve şimdi âdeta mukaddes olan zihnî kaygım şu: SANA ANLATABİLMEK.</p>

  <p class="calibre4">Nedense aklıma hep ölüm geliyor. Böyle ne kırık ne de anlaşılmamış gitmek istemiyorum. Dostluğumuz ki korkunçtu. Ve yaşanmağa değer. Bugünkü feci haline rağmen, birbirimizi tanıma hususunda pahasız bir değerdedir. Değişik duygu ve vakalarla dolu olmasına ve kendisinin hırçın zalimliğine rağmen olan bitenimizi de aynı şekilde [...]<a id="footnote6"></a><sup class="calibre7"><a href="../Text/not1.xhtml#bookmark10">6</a></sup> atmak mümkün. Bugünler ona da yazmak istiyorum. Neyse şimdi yeri değil, seni ilgilendirmiyor, canını sıkmayayım...</p>

  <p class="calibre4">Ha, sürgüne gitmeden -bugünler- bir mektubunu alırsam, sevinmem diyemem elbet! Bu da lâf mı, uçarım belki! Ama yazmazsan, ne diyeyim... Yarı yarıya da olsa kendimi bir sorununu ahlâkî mecburiyeti yerine getirmeğe çalışmış sayıyorum. “Kendi kendini</p>

  <p class="calibre4">tatmin!” diyeceksin. O harikulade zekâna diyeceğim yok. Doğru da olsa, beşerî olmaktan uzak değil. Daha doğrusu erkek yaratılmanın hazin bir yönü.</p>

  <p class="calibre4">“Nasılsın” diyemedim. Şarkıdaki gibi “tutmadı yüzüm” değil. Bilmem ki artık hâl hatır suâl etmeme müsaade edecekler mi hanımefendi? Tabii iyi ve dile-ğince yaşayabilmeni canı gönülden istediğimi söylememe lüzûm yok. Başkaca düşünemem, buna mecburum. O Japon ressamı gibi, ben de, cihanın bütün doktorları senin öleceğini söyleseler inanmam. Onlara “budalalar” derim. Selâm canım.</p>

  <p class="calibre4">[İmza]</p>

  <div class="calibre1"><img alt="" class="calibre19" src="../Images/main-12.png" /></div>

  <div class="calibre1">
    <img alt="" class="calibre20" src="../Images/main-13.png" />

    <p class="calibre4">//j</p>
  </div>

  <p class="calibre4">13 Nisan 1955 Diyarbakır</p>

  <p class="calibre4">Leylim,</p>

  <p class="calibre4">Teşekkür ederim. Beni şâd ettin. Mektuplar -ikimizin de- maalesef bazen kayboluyor. Çalıyor i...ler neylersin. Dün telefon ettim sana, annen ve bir erkek -belki baban- çıktı. Kapamak zorunda kaldım. Seni dünyaya getirenlerle dövüşemem. Tamsalar, bilseler beni ne olurdu!</p>

  <p class="calibre4">Bana salıyı çarşambaya bağlayan gece 1825 numaraya telefon et. Saat 18’den 21’e kadar beklerim seni. Bugün telgraf da çekeceğim sana. Sana daha emin bir adres veriyorum. Gene de eve yazarsan iadeli taahhütlü yaz. O zaman kaybedemezler. Evleneceksin demek? Herhal çocuğu sevdin! İnşallah mesut olursun canım. Ama müstakbel kocan bana yazdığına kızmayacak cinstendir inşallah. Yoksa seni kaybetmek, sesini duy-mamaktansa gebereyim daha iyi olur.</p>

  <p class="calibre4">Mayıstan itibaren dergileri kolla! Yazabileceğim artık. Sen de gönder bana, yayınlayayım. Güner ne âlemde? Niye yazmıyor? Ama bir gün döver, burnunu kırarım onun söyle kendisine! Kısa kesiyorum affet. Yatıyorum.</p>

  <p class="calibre4">Selâm biricik dostum.</p>

  <p class="calibre4">Ankara’ya gidince hemen Eski Kasaplarda Necmed-</p>

  <p class="calibre4">yaz. Eve yazdıklarım eline değmiyor. Sen de sağlam bir adres ver. E mi canım?</p>

  <p class="calibre4">din Karakaş eliyle Ahmed Önal’a.</p>

  <p class="calibre4">[İmza]</p>

  <p class="calibre4">Diyarbakır. 20 Nisan 1955</p>

  <p class="calibre4">Sevgili Leylâ,</p>

  <p class="calibre4">Bir eve bir de SAS’eye mektup yazdım. Gerçi benimki de haksızlık ama meraktan kendimi alamıyorum. Tel de çektim. Telefon edersin diye bekledim. Neyse, bu kadarı yeter.</p>

  <p class="calibre4">Son mektubun geleli hayli iyileştim. Elim kalem bile tutuyor! Beni şimdilik en çok üzen senin hastalığın ve yazmayışın, tembellik ya da boş verişin. Nasıl etsem bilmem ki? Geçim derdim olmasa nerede olsan gelir, seni bulur, yanından ayrılmaz, aslî cevherini kullanabilmen konusunda sana yardım ederdim. Biliyor musun, gençliğimi dolduran ve hâlâ da kesin bir sonuca bağlanmayan bütün öteki belâlı dalgalarımı bir tarafa bırakabilirim gibime geliyor. Sana faydalı olabileceksem, değer bence... Korkum, ikinci evliliğinde daha da gevşemen, kendini o korkunç kader cehennemine, istidatlarının baş düşmanına bırakman ihtimâlidir. Ara sıra aklıma geliyorsa da “saçma!” diye bağırıyorum. Böyle olabilecek biri olsaydın zaten beni bu kadar ilgilendirmemen gerekirdi. Hâttâ tanışmaz-dık bile değil mi? Gene de sana bazı ikazlarda bulunacağım: Bana, yazmağa, sanatı asla bırakmamaya ve ben geberesiye, ikimizin kopmamasına çalışacağına söz vermelisin. Senin o mert ve büyük namus sözlerinden olmalı bu. Anlatabildim mi? Sade kendin için değil, benim hayatım ve kaderim için de tayin edici rol bakımından çok önemli olan bu konuda düşünmeni ve bana hemen bildirmeni istiyorum. Çok bir şey de değil! Tabii senin için! Biraz gayret, biraz da anlamağa çalışmak, yeter.</p>

  <p class="calibre4">Nasıl oldun canım? Bütün hastalıklarını, dertlerini, bana sat! Yahut bana yükle... Demek iyi dostların yok artık oralarda? Boş ver, siktir et o yüreksizleri, yaşamayanları... Sen onların hiçbirine muhtaç değilsin. Aksine daha önceleri dost sandıkların olduysa, sen onlara erdemler, ruh zenginliği ve o müthiş dünya sevgisini verdin.</p>

  <p class="calibre4">Bana hemen yaz. Nasıl bir ıssızlıktayım bilemezsin. Sen de olmasan “Ulan Ahmet, sahtekârın birisin, dileğince olmadıktan sonra ne bok yemeğe bu hayatı sürüyorsun?” diyip icabına bakacağım. Hiç böyle hareketsiz kalmamıştım. Ama o zaman da sen yoktun iç dünyamda, tanışmamıştık...</p>

  <p class="calibre4">İster bildiğin adrese, istersen geçen mektupta verdiğim adrese yaz. Aslına bakarsan, adımı yazman kâfi, gelir bulur beni. Küçük yer, şöhretim de yaygın. Ama gene de bazı mektuplarımız kayboluyor! Aldırma, hiç bıkma yazmaktan. Taahhütlü olursa, kaybolmazlar.</p>

  <p class="calibre4">Gene söylüyorum. Bana yaz. Kendini, neler yaşadığını, acılarını, sevilerini yaz. Ankara’ya gidince de ilk işin bana yazmak olmalı. Unutur, kaygılarına dalıp gidersen, korkunç bir şey yapmış olursun. Tasavvur edemeyeceğin kadar korkunç...</p>

  <p class="calibre4">Selâm canım, gözlerinden...</p>

  <p class="calibre4">[İmza]</p>

  <p class="calibre4">23 Nisan 1955 Diyarbakır</p>

  <p class="calibre4">Canım,</p>

  <p class="calibre4">Mektubun geldi. Çok teşekkür ederim. Dün sana üç şiir gönderdim. Biri, kabul edersen, düğün hediyen olsun. Orada olsaydım İstanbul’un bütün çiçekçilerini angaje eder, bineceğin trene ayrı bir çiçek katarı takardım! Ne palavra! Değil mi? Ama bilirsin, senin için yapamayacağım (hiç olmazsa canımı veririm ya) bir şey yoktur...</p>

  <p class="calibre4">Ne iyi kızsın be! Güner de sahiden adam seçermiş, dost seçermiş. Seni bana dost eden de bin yaşasın.</p>

  <p class="calibre4">Kocan, bir hazine, bir cevahîr dünyası aldığının farkında mı acaba? Yok, mesele yüzüne ya da etine vurulmaksa, buna uğramayacak babayiğit yoktur zaten...</p>

  <p class="calibre4">Leylim, ben daha buralıkta bir eyyam sürteceğim. İşimi ne zaman bitireceklerini ben de bilmiyorum! Bu, daha çok dünyanın gidişine bağlı. Herhal, iyi oluruz, kurtuluruz.</p>

  <p class="calibre4">İlk işim, o zaman, sana koşmak olacak. Ne kadar özledim bilemezsin. Hep, aklımda ve hulyamdasın. Yalnızlığımı bir dolduruyorsun ki sana mı, seni yaratana mı teşekkür edeyim bilmiyorum.</p>

  <p class="calibre4">Ben it hali, gün öldürüyorum. Bir tek kardeşimden gayrı anlayanım yok burada. Ötesi hepsi yad.</p>

  <p class="calibre4">Sanatçı yazarlara, konu ve materyal gönderiyorum. İlhan Tarus’a “Kımıl” adlı bir böcek hakkında bir roman yahut senaryo olabilecek çapta bir taslak gönderdim. Telgrafla “Fevkalâde! Acele mahallî bilgiler ve teferruat gönder” diyor. Bugünler bununla uğraşıyorum. Benim yayın imkânım pek kıt olduğu için, böylecene geçinmeğe gayret ediyorum. Hem sanata hizmet hem de üç beş kuruş sebeplenmek gibi bir zorunluğu geçiştirmeğe çalışıyorum, senin anlıycan! Ankara’ya hemen gelmem doğru değil. Düşmanım çok! Adım unutulsun biraz, ortalık yatışsın bir hele, dediğim gibi sana gelirim... Daha daha nasılsın şaheser dost? Hatırlıyor musun, yüzünü aklımda tutamıycam diye korktuğumu söylemiştim bir kere. Hâlbûki nasıl yanılmışım! Hasta hâfızama çakılmışsın âdeta.</p>

  <p class="calibre4">Elim erse, ayağım tutsa, seni bütün cihanın görebileceği bir kuleye çıkarır ve bağırırdım: “İşte, insan buna derler! Böyle olmağa çalışın!” İki milyar beş yüz milyon âdem evlâdının seni tanımalarım, öğrenmelerini istiyorum, anlıyor musun?</p>

  <p class="calibre4">Ulan, bu evlenme dalgan amma da kıyak be! Vay anasım! Desene, herifi çarptın! Hanımım, Ankaralı olucak gayrı! Hemşeri olduk. Bana da bizim dost çevrelerde “Ankaralı Ahmed” derlerdi bir vakitler. Oysa dördüncü ordu dedikleri Doğu’da doğmuşum... Neyse ne, iyi olur inşallah!</p>

  <p class="calibre4">Boş vakitlerinde yazmaya, hiç olmazsa Neruda’dan tercümeler yapmağa çalış. Ve bana gönder. Ama Allah aşkına, söyle kocan sana bir stilo alsın. Ve tülbentten beter kâğıtlara yazma! Otuzumdan sonra bana kaligrafi etütleri yaptırma.</p>

  <p class="calibre4">Eeeey, Haydar’ı, o teşrifat nazırım, sır lordunu kime devrettin? Yoksa Güner’e mi? Aman Allahım! Ne de iyi olur ya! Ya öteki? Haberi var mı? Haydar biliyorsa bütün İstanbul biliyordur. Belki Nuh’un Gemisi’nde özel seanslar bile tertiplemişlerdir. “Leyla gelin oluyor” diye!</p>

  <p class="calibre4">Demek Güner, Vildan’ı boşadı! Bu da bir saadettir, hani ben de Güner’den boşanmak gibi bir acıyı yaşamak isterdim doğrusu. Ben Güner’in bu hallerini hor görmüyorum, olağan bir psikoloji. Belki de kızın hakkı var, kendisini çarpacak ya da divaneye çevirecek bir erkekle karşılaşmadı. Böyle bir erkek de her anadan doğmaz. Gözlerinden öperim kardeş!</p>

  <div class="calibre1">
    <div class="calibre1"><img alt="" class="calibre21" src="../Images/main-14.png" /></div>
  </div>

  <div class="calibre1">
    <div class="calibre1"><img alt="" class="calibre22" src="../Images/main-15.png" /></div>
  </div>

  <div class="calibre1">
    <div class="calibre1"><img alt="" class="calibre23" src="../Images/main-16.png" /></div>
  </div>

  <div class="calibre1">
    <div class="calibre1"><img alt="" class="calibre24" src="../Images/main-17.png" /></div>
  </div>

  <p class="calibre4">Leylâ,</p>

  <p class="calibre4">Ankara’ya gelmiş olmalısın herhal. Bundan önce de sana -Ankara’ya- yazdım. Eline geçmedi anlaşılan. Yahut muhteşem balayında beni hatırlayabilmene fırsat bulamadın. Değil evlilik, insan düşüncesinin ulaşabildiği bütün kavramların üstünde, biz hep birbirimizi görecek, duyacağız. Dostluğumuzun uzun ömürlü -hiç olmazsa biz dünyamızı bırakıp gidinceye- oluşu, bundan...</p>

  <p class="calibre4">Sana hep kendimden açayım derim. Oysa elim tutmaz, dilim varmaz. Ne zaman bu düşüne kapılsam, aklıma hep senden açmak gelir. Kimselere karşı böyle değilim, bilirsin ne hergele asî olduğumu. Hoşuma gidiyor bu. Daha doğrusu hoşa gitmekten başka, baskın, ayrılınmaz bir tutku. Seni anlatabilmek... Kime ama? Bu bok düzenin, bu dört boyut zindanın, kâinat, sonsuzluk fâlan dedikleri bu ölümlü şakalar kaos’unun nesine, neresine anlatmak?</p>

  <p class="calibre4">Oysa seni düşünmek, bu kokmuş erdemlerin çok uzağında. Onlarla hiçbir ilişiği, sebepliliği yok. Belki de “mutluluk” bu. Beni susturabildiğine, yerimde çakılı bir taş gibi tutabildiğine göre de değer olarak düşünülmesi zorunlu bir hâl.</p>

  <p class="calibre4">Nasılsın canım? Kansızlığın, allah kahretsin, yorgunluğun geçmedi mi daha? Bana kalırsa yanlış bir kanıdasın. Aklına ziyandır öyle şeyler. Sen yorulmayacak, usanmayacak, ölünceye genç kalacak ender yaratılan kızlardansın. Eski, yiğit haline gelebilmelisin. Yoksa beni, “bu mısra, hele yâr, bu asi tutku” kim avutabilecek. O gün, hiç gelmeyecek. Ama gelirse, yaşamaların, umutlanmaların sahiden bir anlamı kalmazsa, haber et bana suskunluğa beraber gidelim. Benden önce böyle bir yolculuğa çıkamazsın zaten. Son tramvayı kaçırsam bile, imansız, rahipsiz, merasimsiz, gelir sana ulaşırım ilk durakta. Üzerimde künyemsi hiçbir şey bulunmamalı. “Bir garip öldü diyeler - Üç günden sonra duyalar - Soğuk su ile yuyalar - Şöyle garip bencileyin.” Ne güzel demiş! Yunmuş, arınmış, katkısız, riyasız seviler şâiri Koca Yunus!</p>

  <p class="calibre4">Bak nerelere aldın götürdün... Utanmalı, küfretme-li, kendimi öldürmeliyim; bu uzak, mânâsız ve korkunç düşünleri sana nasıl yanaştırabildim diye... Sen ki bir yaşama anıtı olabilirsin. Affet bu “anıt” lafı soğuk, yakışık almadı. Dur bakalım, bir kelime bulmalıyım. Yaşama rüyası! Bu sefer tutturabildim. Rüya! Ne güzel. Hem de kalemden akan bu sızı kadar gerçek...</p>

  <p class="calibre4">Evet, nasılsın canım? Dünyamız iyiye, nispi de olsa beraberliğe, hoş görürlüğe doğru hızlandı. Seninle bir sofrada şiirden, evrenleri dar bulan yüreklerimizden, yalana, kötü-haram suların için-için akmasına, budalaca korkulara karşı, çoğu zaman bizi de yoran, umutsuzlandıran çabamızdan açıp, çarpılacak mıyız dersin? Çarpılmak dedim de aklıma geldi. Birinde Güner, Vildan, ben ve öteki, Kuzu’da çekiyorduk. Ay, ^azı saf şairlerin övdüğü kadar nefis, deniz efsânevî rır gelin gibi pul pul, ışıl ışıldı. Birden Güner, “şiir îsriyorum” dedi. Ben formumda değildim, aksilendim, □ardağı mezesiz yuvarladım. Güner de kabadayılık</p>

  <p class="calibre4">■ arışına döktü işi, bardağı doldurup dikti. Korkunç naktı bana. O an, ne istersem ona yapabileceğimi, Kayıtsız şartsız teslim olduğunu anladım. Bu da ayrı bir sarhoşluk! Başladım tabii şiire. Bilmem daha önce anlattım mı sana? Şiir bitinceye gözlerini açamadı. Ama o son bölümde emrettim, açtı. Ağlıyordu! Ne Kerim, ne garsonlar, ne de Kuzu’nun duvarları ömürlerinde böyle şey görmemişlerdi. Hiç elletmedim kimseye, rahat bıraktık, doyasıya ağladı. O zaman Vildan Hanım “çarpıldın” dedi. Oysa çarpılan bendim. Kimsenin haberi yok! Melodram artistiymişiz de haberimiz</p>

  <p class="calibre4">■ okmuş meğer! Bu halimizi sen çok iyi bilirsin...</p>

  <p class="calibre4">Daha neler canım? İyisin, hoşsun değil mi? <span class="calibre6">Şiir Sanatı</span>"m aldın mı? Bu sayı bir şiirim olacaktı galiba. Daha bizim buralara gelmedi de bilmiyorum.</p>

  <p class="calibre4">Annemler geliyor. Mektuplarını eski adrese yazabilirsin artık, kaybolmaz.</p>

  <p class="calibre4">Gözlerinden öperim. Kocana, varsa, ev halkına saygılar.</p>

  <p class="calibre4">[İmza]</p>

  <div class="calibre1">
    <div class="calibre1"><img alt="" class="calibre25" src="../Images/main-18.png" /></div>
  </div>

  <div class="calibre1">
    <div class="calibre1"><img alt="" class="calibre26" src="../Images/main-19.png" /></div>
  </div>

  <p class="calibre4">[Tarihsiz]</p>

  <p class="calibre4">Dost,</p>

  <p class="calibre4">Bunu da alınca gidersin herhal. Bir gitmeden bir de gider gitmez yaz. Hiç sevmem böyle olmayı. Yoksun, garipsi, yenik. Bugünler böyleyim ama. Bir ölçüsüzlük ya da idrâk bulanıklığı bu. Senin oradan göçün, bir yeni ayrılıkmış gibi koyuyor bana. Oysa ha orada, ha daha ötelerde olmuşun. Bunun bir ayrı niteliği olmamalı, ayrılık ayrılıktır işte. Gel gör ki değil öyle. Koyuyor, eziyor, bir hal ediyor. Ben bunu, seninle günbegün daha bir dolmak, daha bir senden olmakla çözümlüyo-rum. Kendimi her dinleyişimde seni içimde bulmakla. Bu böyle midir? Lütfen çözümle bana. Dellenicem Leylim. Bir dellensem gerisi önemsiz belki. Ama bunun sanısı korkunç. Böyle şey olabilir mi? Bir canda iki can yaşamak. Mutlak bir çözüm yolu var bunun. Anlat bana. Senden bir şeyler ummak... Umutların en olmazı da bu belki. Saçmaladım gene.</p>

  <p class="calibre4">En güzeli, en kestirmesi seni olduğun gibi yaşamak oysa. Böyle benzersiz ve paha biçilmez bir dostluğa beni lâyık gördüğü için Tanrı’ya teşekkür etmek. Athe oluşumun önemi yok bunda. Bir Tanrı yaratırız olur biter. Daha doğrusu şükranlarımı sana sunmalıyım. Benim etli, kemikli, kimi sonsuz yiğitlikte kimi de yetersizliğin o kahrolası acısında sürüp giden Tanrım.</p>

  <p class="calibre4">Hem Tanrı olmak mutlu, güzel, istenilir bir nen değil pek. Kıyamete kadar seyirci kalmak şeytanın bile dayanacağı şey değil.</p>

  <p class="calibre4">Nasılsın diye sorabilirim şükür sana. Yüzüm tutuyor hele! NASILSIN?</p>

  <p class="calibre4">Özledim diyebiliyorum ya, yeter bana. Evet ÖZLEDİM SENİ. Hastalıklar, musibetler, uzak kalsınlar sana. Yerine, ne çekeceksen ben çekeyim. Yerine, ne belâ bulacaksa beni bulsun. Kadalar beni alsın. Kurban başan. Başan dönüm. Kadan alım. Cümle dünyalıkları senin ayağının dimağına kurban ede-rem. Bir havan, bir tutumun var ki âb-ı hayata bile değişmem. Yiğit, rahat, dobrasın. Beni hiç kırmadın. Umut, yaşama sebebi, zulme dayatma yetisi oldun bana. SENSİZ EDEMEM. Bunu bir eksiklik sayanlar olabilir. Takmam kimseyi. Sensiz edemiyorsam bu bana ancak yücelik, haysiyet verir. Dünyaya geldiğime pişman değilem! Seni tanıdım çünkü. İnsanların yarıdan çoğunun beyinleri, oraları çalınmışsa dünyamız -o güzelim aklımıza zarar- puştluklarla doluysa, koymaz bu bana. Çünkü sen varsın. Sen tek başına, cihanın Dütün haksız, canavarca düzenine karşı beni ayakta tutabiliyorsun. Benim soyumdan insanların yaşadığı müddetçe, Kenya’dan Kamçatka’ya sen yaşanacaksın. Bana senin adını ölmezleştirmek düşer. İşim bu benim. Sense ölmezliğe bile gülümseyecek kadar benzersiz ve yücesin. Canının her milimetre karesine varıncaya, bir canlı imgeni gökyüzlerinde gezdirmek geçer içimden. lUlan dünya insanları, ulan ibneler, bakın işte bu Ley-lâdır!) diye bağırırdım hem. Otuz yaşında böyle çocuksu düşler kurmamı yadırgama. Oğlunum ya! Sahi oğlun olsaydım bir düşün! Sözü hoş gelir sana ama beni doğurduğuna pişman olurdun o da başka! “İtlere köpeklere ana olaydım. Seni doğuracağıma bir batman taş doğuraydım da her gün sırtımda taşıyaydım” diye ilenir bizim buralığın anaları. Sen ne derdin kim bilir? Bir ayağı karakolda bir ayağı mapuslarda bir oğlan. Tembel hem de. Serseri hem de. İşi gücü sevmek, yanmak ve yanmak. Ama ben gene seni sevecektim, gene sana yanacaktım. Her ne hal ise neyin dersen oyum. Oğlum de, delim de, divanem de. “Höst oradan!” de, de oğlu de. İstersen bir de “yavaş gel oğlum, yasak bölge var!” de.</p>

  <p class="calibre4">Ha geçen mektubunda bir “burjuva kokmayım burnuna” diyorsun. Yanlış o. Ne kokarsan kok. İster sarmısak ister chat noir! Ben sana ölümsüz, ölümlü, değişir, değişmez niteliklerinle mecburum. Ötesi yok bunun. Kambur, cüzzam da olsan (tövbe tövbe!) benim için aynı gül tazeliğindesin. Beni idama da götürsen, dönüp yüzüne pişman bakamam. Şimdi bunca hengâmeden sonra nasılsın Leylim? Canını sıkıyorsam haber et. Paldır küldür bir herifim. Çoğu zaman kaş yaparken göz çıkarırım. Affet, yazım dağılıyor... Ha, “Uy Havar” İstanbul’da epey gürültü koparmış. Yalan değilse milletin ağzındaymış. Mapusaneden de mektup aldım dün. Onlar da bir hayli çarpılmışlar “Uy Havar”a. Beni asıl ilgilendiren senin kanıların elbet. Şiirimi benim kadar anlayan bir tek sen varsın. Sanki kendin yazmışsın gibi rahat ve isabetli konuşursun. Abidin de böyleydi ya, hepsinde değil. Değinmemizde etkisi yok değil bu niteliğinin. Ama sen dilsiz, lal da olsaydın, sağır da olsaydın sonuç değişmezdi bence.</p>

  <p class="calibre4">Bir eyyam da sana Lalikom diye seslenicem. “Benim dilsizciğim” diye anlam verilebilir. Ama bu bir ünlemdir daha çok. Sevili, yangın bir ünlem. Ne Türkçe, ne Kürtçe ne de Zazacadır. Bu üç dilin bileşiminden doğan bir ünlem bu. Lal, Türkçedir. Lalik ya da lalo Kürtçe. Om eki Zazacaya kaçar. Ya işte böyle Lalikom! Ses et, konuş, sev, payla bir hal et ama. Küçük dilin yerindedir inşallah. Kurban olur, çoban dururum dillerine senin.</p>

  <p class="calibre4">Bineceğin trenlerin soluğu tükenmesin. Ayağını attığın yerler deprem görmesin. Denizler uslu, vapurlar yollu olsun. Ferman et rüzgâr beni de alıp oralara atsın.</p>

  <p class="calibre4">Mutlu ol. Allah beni kahretsin. Gözlerinden öperim. Ellerinden öperim. Öperim kızı öperim. Öperim oğlu öperim.</p>

  <p class="calibre4">[İmza]</p>

  <p class="calibre4">Leylâ, Dost,</p>

  <p class="calibre4">Ne âlemdesin? Mektubun gelmez oldu. Hiç değilse bir bir buçuk aydan beri bu böyle. Sağ salim olduğuna göre -sağlığından haberim var ama salimliğini bilemem- ya gene kayboldu mektuplar yahut da... Yahut da ne bileyim, karanlığa tabanca sıkar gibi yorumlarda bulunamam ki. İmzana nasıl sevindim bilsen! Senin el yazın! Kalender, sâde ve aceleci el yazın. Belki de içerledin bana ama sahiden orada olup olmadığını ve mektubu alıp alamayacağım endişeyle düşünüyordum. Bak, ben çakmam bu inceliklerden, balayında geline dostları ve yakınları yazarlar mı, yazmazlar mı bilmem! Ama bildiğim en önemli şey, senin deyiminle kopmamak, kaybetmemektir seni. Alışamadım gitti şu evliliğine. Kırk kocaya da varsan -töbe töbe- benim için değişmez, usanılmaz ve yaşanması cihan değer dostsun sen. Kocan mı, sevdiğin adam mı her neyse, bunu bilmeli. Sen demiştin, namuslu çocuk, diye... Nasıl, sevebildin mi Ankara’yı? Doğrusu meraktan çat-lıycam! Seni, Yenişehir hanfendileriyle kabul günleri yahut partilerde düşlüyorum da! Hani o dört dörtlük görünen -aman allah!- hanım kızlar, cici anneler, lolo gelinlerle! Atıyorum di mi? Kim bilir yalnızlıktan ne haldesin. Yahut yalnızlığı özledin. Bu İkincisi -neden-se- daha bir aklıma yatıyor. Belki canım istiyor da ondan.</p>

  <p class="calibre4">Ben kaç gündür yataktayım. Önemli değil, bacağım tutulmuş. Sen de olmasan zindanı özledim diycem. Ne bu be?</p>

  <p class="calibre4">Hemen bir satır yazıver canım. Resim işinde de un serdin ipe gene. Neyse, sağ ol da, gerisini nasıl olsa bir hal ederiz.</p>

  <p class="calibre4">Selam eder, gözlerinden öperim.</p>

  <p class="calibre4">[İmza]</p>

  <p class="calibre4">Leylâcım</p>

  <p class="calibre4">Merhaba. Ankara’dan attığın ilk mektubuna hemen cevap yazmıştım. İki de şiir sardım araya, aldın herhâl. Şimdi mektubun üstüne daha bir düşünebiliyorum. -Sık sık mektubunu okuyorum, hoşuma gidiyor. Dinç ve umutlu oluyorum. Ne bileyim, tiryakilik diyeceğim ama öyle de değil. Hiçbir şekilde başkaca, giderilemeyecek bir susamam var, işte onu gideriyor, sarıyor beni.- Son denemen üzerinde düşündüm. Sencileyin usta bir şaire akıl verecek yetide değilim elbet. Bana kalırsa şiirde konuşturduğun tipi onun ağzından değil, doğruca senin kendi ağzından konuştursan daha başarılı olur. Aslında bu esprili <span class="calibre6">yapıt</span> senin stilin değil. Gene de başarılı olabilir. Oktay Rifat bu alanda epey çene çaldı: “Büyük beyin adı Hıdır - Kendisi bankada müdür - Sabah sabah masa başında - Veznedarın Müşerrefi düşünür-” Belki şiir değil ama ustaca bir neşter. Tabii sen üstelik şâirsin. Esprinin yanına şiiri, o anlatılmaz tılsımı katabilirsin. Taşlamaya giden ama hiç de taş kokmayan bir çeşit destan yazıcan galiba. Anlat o hanımı. Uzun uzun, evini, çevresini, öğelerini, saçının yahut aklının kısalığına rağmen, yaşayan, sevilebilen yönlerini, sonra da geçiver o meseleye</p>

  <p class="calibre4">(bacağına, göğsüne, orasına) -şaheser kızsın be! Her zaman demez miyim?- ve en son atıver o beyefendinin koynuna yahut Hilton’a. Belki uzar, canını sıkmasın, sabırlı ol, güzel bir şiir vereceksin sonunda. İspanyol şairleri yaptı bunu. Bizde ilk örneği sen vericen galiba. De be Leylim, seni görüm! (Göreyim demektir bizim buraların Türkçesinde). Bu kadarlık bilgiçlik yeter. Gelelim. Gelelim gene Leylâ’ya. Demek hep uyuyorsun? Ankara öyledir, hele sizin semt. Gerçi Sıhhiye ve Ulus’tan daha yüksektedir ama gene de ağırdır uykusu. Ben İncesu’yun ve Dikmen’in uykusunu severdim. Gün atar atmaz insan uyanır, yatamaz oralarda. Akşam serininde çıkıver dolaşmağa. Çankaya’ya doğru yürü, açılır, dinlenirsin. İstersen git Sabahat Abla’yla tanış. Bir selâm çakarsın, önce benden taraf yanağını öpersin, sonra A....’ten yana hatır sual eylersin. Kabadayı, Osmanlı karıdır. Sever seni, deli divanen olur. -Güner’ce değil!- Öyle bile olsa ne önemi var. Biliyor musun, çok düşündüm bunu, hemen hemen biricik dostlarımı nedense A....’ten sonra tanıdım. Bir kızgınlığım yok budalaya ama bana öyle geliyor ki sevmiyorum o oğlanı. Galiba içerliyorum da ona. Herhâl bir hüneri, ne bileyim inandırıcı, aldatıcı bir tarafı var herifin.</p>

  <p class="calibre4">Levent’tekilerle aran nasıl? Huriye Hanım sevinmiştir. Hiç değilse benim telefon facialarımdan kurtuldu! Yüzünü görmedim ama seviyorum onu. Oysa Lazlara pek yanaşmam, soğuk, mürâi, kalleş bir suratları var. “Ben Laz değil miyim?” diye karşı hücuma geçme! Son zamanlar aramız düzelmişti evdekilerle. Anan mı ablan mıydı bilmem, pek bir kibâr cevapladılar. Benim</p>

  <p class="calibre4">de aristokratlığım üstümdeydi hani. Düşün, bütün mükâleme “Rahatsız ettim, mersi hanfendiciğim” gibi sözlerle geçti. Ve telefon memurları -karı, kız, herif-nerdeyse tebrik edeceklerdi beni. Eski mükâlemelere göre, hep kavga dinlemeğe hazırlanıyorlar, beni de bir çeşit serseri, deli yahut onursuzun biri sayıyorlardı. Tabii sonunda hava düzelince bunu bir çeşit zafer saydılar. Gözlerinde büyüyüverdim birden. Oysa bütün kerâmet şendeydi. Ne bilsinler! Ben de hiç bozuntuya vermedim, attım parayı, makbuzu ve üstünü almadan hafif bir selâmla çıktım. O gün bugündür yolda selâmlıyorlar beni! Burjuvalığın da eğlendirici yönleri yok değil... Ey daha daha nasıllar Erbil Hanfendi? Şu fakir, şu garip, şu hasretçi kullarına bir emirleri -lütufları, keremleri- yok mudur? “Ben senin mecburunum -başkaca yokum - yasak şiirimdir her hâlin ayrı - isyanım seviyorum genç, güzel, cesur...” Erken yazdığım bir şiir bu. Sende var di mi? İnsan bâzı erken de yazıyor demek. Son ve daha önce gönderdiklerim hakkında hiç konuşmadın. Ben eleştirmeci falan s..lemem. Ama biliyorsun senin konuşmana önem veririm. Bütün ömrümüzce beraber yazabilelim hiç değilse. İnsanoğlunun -hele bizim gibilerin- kaderi bir garip. Her istediğine istediği anda kavuşamıyor. Oysa bütün çabalarımızın altında yatan bu galiba. Bu haklı ve karanlık su. Haklı ve hayın. Sarsağın birisin benim gibi. Bari gönderebildiklerimi saklayabilsen. Ne bileyim, sende kalsın istiyorum. Sağda solda tonla şiirim yitti gitti. İ...ler, iki-üç-beş taraflı çalışan haymlar, namussuzlar içinde gitti gençliğim. Pişman değilim. Bir daha dünyaya gelsem aynı hayatı, daha bir ustaca ve korkusuz yaşarım. Ama bu sefer seni tanımakta gecikmem! îlk işim o olur. Güner’i de adam ederiz, eşşekler gibi adam olmağa razı olur. Tüyüp gelicem galiba oralara, sana. Bu sonbaharda bize af çıkıyor galiba. Güvenilir bir kaynaktan aldım haberi ama belli olmaz. Alıştım bu taktiklere, bu yoklamalara. Reaksiyona teşhis koymak için böyle güzel havadisler uydurulur çok zaman. Bir bakıma da çıkar yolu yok bu işin. Mecburlar yakamızı bırakmaya. însan düşmanını ya öldürür yahut da onunla kardeş olur. Bizi de düşman saydıklarına göre... Oysa ki budalalar, bu toprağı kimseler benim gibi sevemez! “Uy Havar”ı yeniden oku. Korkarım nikâh telâşından İstanbul’da unuttun onları. Belki de yittiler. Huriye Hanım bi güzel cam silmiştir onlarla! Ya! îşte böyle Erbil Hanım... Nitsin, neylesin fukara Ahmet. Garibigit (Kimsesiz gençlere böyle derler bizde) çocuk. Şu anda kim bilir napıyorsun sen. Belki çaydanlıktan bardağa o güzelim tavşankanım aktarıyorsun. Belki uykudasın, belki gezmede. Yahut da temiz, duru ve hazlı bir banyodasın. Başın, dişin ağrımasın, için bir garip burkulmasın da, nerede olursan ol! Yeter ki yaşa. Bir eyyam da böyle geçsin bakalım. Bir derdin, bir dar günün olunca yazıver, çağır beni. Elim ayağım tutar, seninçin sakınmam da bir kötü cam. Biliyorum bütün bunlar olmayacak. Bir kere sen daha kuvvetli, daha yiğitsin benden. Sonra kimseye de minnet etmezsin. Ne inatçı, ne haym kafan var bilirim. Bilirim bilirim de gene de gevezelik ederim, mızmızlanırım. Ulan, o resim işini niye serdin? Ben de gelir şipşakçılık yaparım! Başka da iş kalmadı sahi. Nereye başvursam sanki alnımda bir tabelâ varmış gibi, okuyor herifler geçmişimi. Ürküyorlar, özür diliyorlar, ellerini ovuşturuyorlar. Haklı zavallılar. Asıl benimki beyhûde bir çaba, bunun böyle olacağını çok önceden bildiğim halde gene de budalalık edip rahatsız ediyorum biçareleri. Gene de iyi sayılırım. Memleketimiz ekonomik konjonktürün ta göbeğinde. Herhâl iyi ve ferah günlere kavuşuruz. Burada çoluk çocuk, ana baba, karı kız çalışan aileler tanıdım. Akşama kadar güneşin altında kavruluyorlar. Bir parça ekmek için. Ne yapsınlar. Bir büyüklük, bir saygılı yaşayış bulurum bunlarda. Sessiz, bilisiz ve alçakgönüllü, gene de sevişiyor, dövüşüyor, mapus yatıyor, çocuk doğuruyorlar. Şarkıları türküleri de bir güzel. “Hele yâr, zalim yâr”, dünyanın en usta şâiri bile güç döker böyle mısrâ. Bu halk -kadın erkek münasebetlerindeki dinsel yasaklar, sınıf farkları, sürgünler, gurbetler vs.- yâr’e “zalim” diye seslenir. Ne biliyorsa ondan öğrenmiş, hayatının aldığı yönde o yâr’in tayin edici rolü önemlidir. Yâr, bir üniversitedir onun için âdeta. Hele yâr, zalim yâr.</p>

  <p class="calibre4">Yâ sen nasılsın canım? Anlat biraz. Özledim seni. Nasıl, son gönderdiğim iki parça? Sevebildin mi? Seve-medinse yaz e mi. Gözlerinden bûs eyler Arif kulun.</p>

  <p class="calibre4">[tmza]</p>

  <p class="calibre4">Sevgili Canım,</p>

  <p class="calibre4">Galiba, tek çıkar yol sana durup dinlenmeden yazmak. Hoş, bütün işim, seni düşünmek ya! Bu bok soyu alışkanlıklar, töreler, günah sevap ve ayıplar köleliği olmasa... Bütün tedirginliğimiz bundan. Bundan, yüzünü hayalledikçe ağzımın acılaşması. Şiirimdeki korkunç çırpınış, doymazlığım ve ölesiye beni terk etmeyecek hiçlik... Tanrıların beni kandırabilmeleri-ni isterdim yahut ölümün anlamlı bir nen olmasını. Oldum olası idealist değilim. Materyalist felsefe çok şeyler verdi ama doyurmuş, kandırmış değil beni. Ya sen olmasaydın! Büsbütün iğrenç bulacaktım evreni. Saçmalamıyorum ya? Seninle, yüzyılların hayvan ötesi tutukluğuna ve donan insan düşüncesine bir can, bir haysiyet verebiliriz gibime geliyor. Yalansız, riyasız, çıkarsız bir haysiyet. Belki ömrümüz yetmez başarmaya, hiç değilse en zekilere ve teşnelere duyurabiliriz. Şimdi birileri olsa “Boş ver bu iri lafları, yaşayalım” derdi. Yaşamak, burnunu, kulaklarım, gözlerini ve oralarını unutarak yaşaması mümkün mü bizim gibilerin? Ben bütün bu -belki de mânâsız- iç sıkıntılarından senin var olduğunu hatırlayarak sıyrılıyorum. Bir pınar, bir dağ suyu gibi dinlendiriyor, kandırıyorsun. Bu bakımdan gelmiş geçmiş âdemoğulları içinde şüp-</p>

  <p class="calibre4">hesiz en şanslı durumdayım. Nasıl kıvanıyor, gizliden gizli seviniyorum bilsen... Kimseler yaşayamadı bunu diyorum. Kırılmış, balta yemiş ve sesi kuyularda boğulmuş biriyim, doğru. Ama seni tanıyorum. Kimselerin tanıyamayacağı, belki kabataslak bakıp içinden geçireceği seni... Ne dersin, düşünmenin ilmini alıyor muyum acep? Sen psikolojiyi benden iyi biliyorsun. -Daha doğrusu benim bi bok bildiğim yok.- Bu bahiste de gene en doğru sen düşünürsün. Bildiğim ve cesaretle söyleyebileceğim tek şey, abstrait olarak DÜŞÜNCE’yi bile sensiz ele alamadığımdır. Düşünceyi ve evreni. Hiç de dar bir görüş değil bu. Aksine ufkum, dehşetli genişliyor. Bilmem bu halime ne dersin dostum?</p>

  <p class="calibre4">Sağlığına, kocandan memnun olmana çok seviniyorum lâkin tembelliğine ve bana çok geç yazmana gitgide içerliyorum ha! Sana kızılmaz oysa. Kırılınmaz. Belki de kırgınlığım kendime. Seni ve çevreni rahatsız edebileceğimi aklıma getirmeden, paldır küldür mektup yazışım bir intihardır belki de. Ödüm kopuyor Leylâ. Seni kırarım, üzerim yahut bunlara sebep olurum diye. Ben ki dünyada -gelmiş geçmiş- üç beş kişiden gayrısına saygı duymadım. “Dost, dost diye hayaline geldiğim - Dost ise çevirmiş yüzünü benden -Hani dost uğruna can baş verenler? - Evvel kekitmezdi gözünü benden”, müthiş bir türkü bu. Şairi de çok çekmiş anlaşılan. Bak, yaşamış, dövüşmüş, yenilmiş, kelle vermiş gitmişler. Türküleri kalmış. Bizler insan olalım, sevişelim, kötülüklerin kökünü kurutalım diye, kalmış türküler.</p>

  <p class="calibre4">Sana mutlaka geleceğim. Ne bok yerse yesin kötüler, geleceğim. Pusuda fırsat kolluyorum şimdi. Bir an bile yalnız, sıkıntılı kalmana dayanamam. Palavra tabiriyle şerefli, gerçek anlamıyla yegâne zevkli ve vazgeçemeyeceğim bir duyu bu. Buna da “ne dersin?” diyeceğim.</p>

  <p class="calibre4">Oturup yazsana bana. Boş vaktin çok. Yazmaktan sıkılıyorsan, telefonunu ver de konuşur sorarım hiç değilse. Hem “Ne yaparsan yap, istersen küfret ama senin için aklıma bile getiremeyeceğim şeyleri düşünme” diyorsun, hem de ayda yılda bir mektubu reva görmüyorsun Ahmet kuluna! Bir zaman “bu merhamet” diye dellendim. Sonra sana bunu yakıştırmanın namussuzluk olacağını düşünerek tiksindim bu duyudan. Sahiden bâzı çok eşekçe ihtimaller geçirmişim aklımdan. Affet canım. Senden daha mert ve daha erkek kim geldi ki bu dünyaya. Uzaklıktan, ayrılıktan ve kötü günlerimin çokluğundan, anlaşılan. Affet e mi? İçimde tutamam, senin hakkında acı bir düşüncem olursa. Söylemesem sana zehirlenirim. İyi ve güzel düşünleri de. Zaten, senden gayrı güzel düşün olur mu ki.</p>

  <p class="calibre4">Hiltonoman hanımlarla nasılsın? Kendisi yatmayı göze aldı ama yatılacak gibi mi acep? Hoş benim bu taraklarda bezim yok, otel komisyoncusu değilim, zengin hiç değil. Gene de hayalim işledi işte. Ne dost, ne güzel, ne ölünecek kızsın be! Bu bok hengâmede, bu deliler, aptallar, eşekzadeler ve kısırlıklara rağmen sen varsın. Sen yaşıyorsun. Veyl onlara ki seni tanımadan ölüp gitmişler! Veyl! Hâlâ da tanımayanlara.</p>

  <p class="calibre4">Gözlerinden öperim canım. Hemen yaz.</p>

  <p class="calibre4">[İmza]</p>

  <p class="calibre4">Leylim,</p>

  <p class="calibre4">Geldi mektubun. Teşekkür ederim. Kaç gündür -ağzımın kenarında tembel bir cıgara- yatıp gökleri seyrediyorum. Evle küsmüştüm, mektubun geldi diye barıştık. Bu akşam galiba üç kardeş biraz kafa çekicez. Tam şimdi elime geçmeli Aytek! Hâşâ Seher Hanım’dan, a..sını s...rim. Daha önce ne diye anlatmadın bana, boksörlüğü filân sökmez bende, o da bilir.</p>

  <p class="calibre4">Canım benim, şu ceza hukukunu mapusta öğrendim. Avukat puştlara muhtaç olmamak için. Keşke öğrenmez olaydım. Biliyorsun ben ilkinde beraat ettim, sonuncuda gün yedim. Sürgünüm de var, sekiz ay Urfa’da. Ama karara itiraz ettim, temyiz layihamı yazıp gönderdim. Politik bakımdan bir hâtâ bu. İtiraz etmeseydim şimdiye sürgünüm bitmiş, kurtulmuştum. Ama o zaman da suçu kabul etmiş sayılırdım. Bilmem anlatabildim mi? Şimdi de bekletiyorlar. Zannederim Cenevre Konferansından sonra -yani beş on gün-benim ve arkadaşların durumu daha bir aydınlanır. Sen olmasan, olmasaydın, bunlara dayanmak işten bile değil. Sâde şu son patırtıda sinirlerim bozuldu, hastanelik oldum o kadar. Kişi, kabiliyetine ve haysiyet duygusuna göre acı çeker, sevinç duyar. Ölmedim. Son sözümü de söylemiş değilim, değiliz. Sen sağ ol. Sen sağ ol, sıkılma ve üzülme. Zâten yaptığımız ne ki?</p>

  <p class="calibre4">Kimsenin karnında açlığı, ayağında yalınlığı ve sırtında çıplaklığı kalmasın diye ömrümüzden bir parça vermek. Hepsi bu. Oysa bunu hacı nenem de bilir! Sait’in dediği belki daha doğru. Ona göre ben ve Güner, kendi açılarımızdan, kaybettiğimiz aristokrasi rahatlığımızın intikamını alıyormuşuz. Güner’in yaptıkları bir çeşit, benimki de başka çeşit bir hırpalamak, sarsmakmış bu düzeni. Pek yabana atılır fikir değil galiba. Benim iki sefer Avrupa imtihanımı kazandığım halde gönderilmemem epey kudurtmuştu beni. Ama asıl sebep, Sait’in kendisinde de, bizim ayrı kumaştan oluşumuz. “Basübadelmevt”teki hırs bundan canım. İdeal anlamıyla çatışmayacağımız hiçbir toplum yok bu evrende. Başka çeşit olsaydı sanatçı olamazdık gibime geliyor. Örneğin bu dünyada senden -bulunmaz ya haydi ve sen gibisinden gayri diyelim- evet senden gayri kimseleri alkışlayamam. Sencileyin sevemem. Tattığım, yaşadığım başka duyular, inançlar da var ama seninki gibi yüzde yüz, yüzde milyar kere milyar katkısız ve candan değil. Kendi yönünden öyle ama karşıdan yahut çevreden öyle değil. İlk sen mağlûp ettin beni. Ayaklarım yere bastı, ufkum, evren bir açıldı. Yazabiliyor, peşimden genç istidatları götürebiliyorsam, hep bundan. Bir de “beni şişirme, bir bok değilim” diye sıkılmadan kendine çatmıyorsun. Sen bir bok olmazsan, ben hiçbir bok olmam, anladın mı? Kız mı, kadın mı, oğlan mı yok çevremde. Dolu. Ama hepsi de beni şişirmek, bir iki mısrâ daha vermem için konsantre etmekten, bazıları da eski dostlukları, delikanlılığımızın baş döndüren ataklığını eşelemekten ileri gidemiyor. Biliyorum, ufak para değilim ben. Büyük oyunlar</p>

  <p class="calibre4">için yaratılmışım. Ya hep, ya hiç. “Ya hep” çıkarsa benden gayri herkesler -hiç değilse nispi de olsa- rahat bir nefes alacak, insan olduğuna pişmanlık duymayacak. “Ya hiç” çıkarsa yanacak olan sâde benim. Belki bir de kendimden koparamadıklarım. Ve seni, canımın gizlisindeki candan aziz sakınır, düşünürüm. Güven Memed’ine. İnşallah seni hiç üzmez. Ama ben nerede yalnız ve acılı kalsan yanında olucam. Sen bana hiç kimselerin veremediğini verdin. Beni ben ettin. Netsem, neylesem bunu ödeyemem. Can ne ki? Ben bu canı çok attım köpeklere. Tırnakları mı dersin, tabanları mı dersin, hayaları mı dersin. Hepsi geçti. Etim zehir gibi gene. Kemiklerim hâlâ çocuk. Saçlarıma tek tek aklar dadandı! Hoşuma gidiyor. Ustalaşıyor, daha bir acı, daha bir erkek oluyorum gitgide. “Her şey kalakaldı suskun - Bir canı tüketirsin - Bir can gözlersin” devam et Leylim. Sarhoş ettin, çarptın beni. Kıskanıyorum bu mısrâlarım. Sana her vakit demeli miyim, büyük şâirsin? Çabuk tamamla gönder bana. Hergelelik etme, bekletme. Bu kadarcığı bile korkunç. Ne var ki bir iki dörtlük daha döşenirsen s..tik anasını dünya edebiyatının, göreyim seni. Biraz da takılayım sana! Kim bu gözlediğin can? Vay anam vay! Yandın Ahmed Arif. Yandın gâvur a...ı gibi!</p>

  <p class="calibre4">Gözüm nûru, efendim, sana biraz kahve göndereceğim. Gazetede okudum. Ankara’da bulmak zormuş. Bilirim seversin kahveyi. Fatmanım kavurur, öğütür yahut çeker. Sen kendi elceğizinle pişirir içersin. Yahut içersiniz Memed’inle. Belki de buna ihtiyacınız yok, imkânlarınız elverişli. Ama benim aklımdan böyle geçiyor. Lütfen kabul et canım. Başkaca -ipe sapa gelip gelmemesi önemli değil- bir emrin, isteğin olunca ilk beni sesle. Beni çağır. Gerçi Huriye Hanım ömrü boyunca yanında yörende sürtünen serserileri temizledi ama şükür süpürgesi bana değmedi. Amma da hökerekli karı be! Nerdeyse çiğ çiğ yiycekti beni. Ömrü bol olsun.</p>

  <p class="calibre4">Leylâcım, resim işinde alarga geçiyorsun. Bilmem benim ısrarım da galiba münasebetsiz kaçıyor. Kabil olsa bir duvar büyüklüğünde yüzünü çerçeveletip odama asmak geçiyor içimden. Anlamıyorum ki bu zor bir iş de değil seninçin. Varsa var, yoksa beş dakika uğrar çektirirsin Özen’in altındakinde. Rahat değilim, anlıyor musun? Doğru dürüst sana benzeyen bir resmin olunca rahatlıycam, nefes alıcam gibime geliyor. Bilmem ki, sıkar oldum galiba, affet.</p>

  <p class="calibre4">Dediğin gibi bir eyyam daha bekleyeyim. Aslında oraya gelmemde kanunî hiçbir mahzur yok. Ama biliyorsun beni bililtizam buralara attılar. Sürgün yerimin Urfa oluşu da sebepsiz değil. Herkesinki Ankara, İstanbul. Bir benimki böyle uzak. Onlara göre ben korkunç ve belâ biriymişim. Oralarda bulunmam doğru olmazmış. Aptallar! Halbüki bu sefer sırf sana yakın, elinin altında olmak için istiyorum bunu. Dünyanın bütün şehirleri onların olsun, tek sana yakın olayım. Bitse, son bulsa, kolay kolay yaklaşamazlar bana. Ama şimdi ellerinde koz var, bir tertip, bir komplo, haydi yallah içeri!</p>

  <p class="calibre4">Günaltay, “Hürriyet” adında bir parti kuruyor. Cumhuriyet Bayramı’nda çıkacaklar ortaya sanırım, yetmiş kadar aydın görüşlü ve liberal milletvekili de katılıyor bu işe. Şimdilik bir ilgim yok elbette. Bakalım ne diyecekler bir kere. Hayırlı olurlar inşallah.</p>

  <p class="calibre4">Kestanecilik fena iş değil! Tabii onların dediklerine uysam, servet de hazır, şan da şöhret de. Şükür, namus ve haysiyet duygumu yitirmedim. Açlıktan ölmenin de bir şeref olduğu anlar vardır. Meyhanede 35 kuruşu bir araya getiremeyenler şimdi gazete patronu, matbaa ve apartman sahibi oldular. Ama ölünceye kadar benimle yüz yüze gelmekten kaçınacak, kendi kendilerini yiyip bitirecekler. Ne uğruna? Ben gene meyhaneye girdiğim akşam, garsonların yüzü ışıyacak, patron kadehini alıp masama gelecek. Varsa ödünç para vereceğim ona, gidip kumara yatıracak o gece. Tüccarı, bankeri, şusu busu gelir ama kimseden, hattâ alacaklı olduğundan bile istemez, benden ister! Küçük şeyler bunlar ama hoşuma gider. Tabii beslemelerin içtikleri de burunlarından gelecek o akşam. Sen sağ ol, sen üzülme, senin bir sıkıldığın an olmasın yeter dedik ya! “Basübadelmevt”in anlayamadığın yerlerini lütfen belirt. Sanırım pek o kadar karanlık değil. “Beyaz ay” deyimi malûm! İncil, Tevrat ve Kur’an’daki evren, cennet ve cehennem kavramlarının tekmil çağrışım yetileriyle bir protestosu. Çan’a, ete, aşka doymazlık. Kirlerimizin, eşşekçe ahmaklığımızın ürkünçlüğüne rağmen bir yerlerimizde kımılayıp yatan insan tarafımızın, bütün evrende baskın ve söz sahibi olması hulyâsı. Bu hulyâ gerçekleşse de benim doymazlığım. Evreni yeniden kendi ellerimle -Kızımın yasaksız ayva tadında- yaratmak hıncım. Tabii Beethoven ve Stradivarius ustaları katmadan edemedim. Onlar da çok çekti. Aynı duyular ve özlemlerle gittiler. Sen hariç, saygıyı sâde bunlara duydum. Gözlerinden öperim. Çabuk yaz. Hasta düşüyorum.</p>

  <p class="calibre4">[İmza]</p>

  <div class="calibre1">
    <div class="calibre1"><img alt="" class="calibre27" src="../Images/main-20.png" /></div>
  </div>

  <p class="calibre4">Canım Kardeşim,</p>

  <p class="calibre4">Mektubumu ve kahveyi aldın sanıyorum. Bilmem ki, hora geçti mi. O serserinin adresini bilsem ona da gönderirdim. Ama sanırım onun ihtiyacı yok. Park Otel’de istediği zıkkımın dik âlâsını bulmak, onun için işten bile değil. Neyse, kısa keseyim.</p>

  <p class="calibre4">Biliyor musun, gazetede Ankara’da sıcaktan ölenler olduğunu okudukça yüreğim hop hop ediyor! Sonra da kızıyorum kendime. Sana ölümü kimseler yakıştıramaz. Bir kere daha yazmıştım. Ama almadın o mektubu. O kötü günlerde anlaşılan annen yırttı attı. Ha, hani “İnsanlığın Hali”ndeki Çinli ressam gibi. Dünyanın en inanılır doktorları -töbe töbe- öleceğini söyleseler, inanmam onlara! Yalan söylerler! Duyunun bu yerlerine varmışım. Hem senin kara haberini alıncaya kadar yaşamak benim harcım olamaz ki di mi? Ne kadar materyalist olursam olayım, seninle ilgilerimde ve hele bu çeşit metafizik olmağa teşne düşünlerde, ister istemez mistik oluyorum. Hoş ama! seviyorum da.</p>

  <p class="calibre4">Bu sıra fena değilim. Kız kardeşimi everdik. Bu da ayrı bir hikâye. Hattâ roman olmağa müsait. Eniştem, serserilik günlerinde tuttuğum, kurtardığım, sonra da kazık yediğim bir oğlan. Pişman, ezilmiş, gelip sarıldı. Kızı kafeslemiş ama bilmezmiş benim bacım olduğunu.</p>

  <p class="calibre4">Biraz da korkmuşlar -vururum filân diye- oysa kuzu gibi olduğumu bilmezler. Tabii boş verdim, aldı kızı. Enayiliğine doymasın, bulunmaz Hint kumaşı sanki... Eve bu sıra epey karı-kız gelir oldu. Anam -seninkin-den beş beterdir- bir iki dümen çevirdi ama tersledim. Güzel kızlar ama, ben bir tuhafım hâlâ. Bilirsin flörtten, dalga geçmekten, elin eksik eteğini aldatmaktan hoşlanmam. Hani “İt doydu, Haydar kaldı” diye bir lâf var, o hesap işte. Sonu bok çıkmazsa eğlenceli günler diyeceğim. Dün yemekte anneme “Beethoven gelse istese kızını verir miydin?” diye sordum. “Kim bu herif?” dedi. “Açlıktan ölen bir müzik peygamberi” dedim. Önce töbe çekti sonra küfretti anam. Kardeşlerime sordum, kızlar yalandan, erkekler canı gönülden “Evet” dediler! Galiba erkekler hayale, romantizme daha düşkün oluyor. Kız kısmı peşinci, realist! Haklı bir şey. Bir dostluk delisi, bir garip şair, böyle ehli namus ve eli ayağı düzgün bir hatuncağızla evlendi mi boku yediğinin resmidir. Bernard Shaw haklı; kadının analık içgüdüsü sonunda bütün değer yargılarına baskın çıkıyor. Analık gene neyse. Şimdikilerde bir de burjuvazinin o iğrenç şatafatına bir ihtiras var ki bunu sen daha geçende yazdıydım</p>

  <p class="calibre4">Boş ver bunlara. Hep seni hayalliyorum. Korkunç... Nasıl yanımdasın bilemezsin. Dicle’ye inerim sen, komşuya giderim sen, tabağı tuttuğumda, buzu kırdığımda, uzak yakın güzel bir hanım gördüğümde sen. En çok da mısrâ çekerken... İstanbul’dan çağırıyorlar, küfrettim, sevmiyorum İstanbul’u, dedim. Sahi, bir iki anıdan gayri beni bağlayacak bir yönü yok. Anılara gelince, zaten yaşamamı onlara borçluyum. Onlarsız</p>

  <div class="calibre1">
    <p class="calibre4">!</p>
  </div>

  <p class="calibre4">edemeyeceğim besbelli. “Aydım yarı gecede.” Şüphesiz namuslu çocuklar ama beni böyle bi tevir sevmelerini istemiyorum. Sıkıntı veriyor. İnsan ya muhtaçlık, mecburluk olmadan sevmeli yahut da benim senin gibi amansız, vurgun... Yoksa sinirleri kuvvetli, zekâsı üstün, namus damarı tıkanmamış herkesler sevilmeğe hak kazanır. Berbat bir şey olur gibime geliyor. Düşün ki böylesi şeyler yasa, töre olmağa da çok müsait karakterde. Aman Allah!</p>

  <p class="calibre4">“Nasılsın?” diye sormak, söyleyecek sözü olmadığından vakit kazanmak istemekmiş. Hiç düşünmedim. Üstelik sana söyleyecek sözümün olmaması felâket olur benimçin. Gene de sorabilirim di mi canım? İyisin, mutlusun ve güzel. Elbette, senden güzeli olamaz. Hiç değilse sen varken bu imkânsız. Sıkıysa yaratsın bakiym! De bana, doğru değil mi? De bana, şaşar mıyım? Bir bakıma cihanın en mutlu herifiyim. Seni tanıyabilmek, merhabanı almak, öyle bankerlerin, burunları Kaf dağından su içen çaput, teneke krallarının üstesinden geleceği şey değil. Bâzı bâzı “Ulan Arif, mühimsin be!” diye kendimi şişirdiğim oluyor. Peşinden de basıyorum küfrü. “Hassiktir lan” diyorum. “Mühimlik, büyüklük, yaşamaya yüzde yüz hak kazanmışlık hep Leylâ’da.” Dilenci gibi iğreniyorum sonra kendimden. De bana, yalan mıyım? Hep isteklerimi sorarsın. Bense senden ne isteyebilirim? Öyle verdin, öyle boğdun ki, sersemliğim hiç geçmez. Şaşırıp kalmışım ortada. Ama göndermedin hâlâ. Biliyosun tabii. Yok, mok, eskiler var onlar da bana benzemiyor diycen. Vur be! Çatlıycam. Vur ki kurtulayım... Sen, ayni sen olsun. Rötuşsuz... Galiba bir çizgi, bir iz de vardı sol yüzünde. Yoksa karıştırıyor muyum dersin? Bir Yüksel vardı çok eskiden. Ben eşşek gibi âşıktım Meliha’ya. Öbürü de bana baltaydı. Daha doğrusu çok genç ve çok güzel, oynadanm biriydi. İşte onun yüzünde vardı öyle bir iz. Nerden hatırladım bunları bilmem. Meliha inadım inat diye hâlâ kocaya varmaz. Yüksel de bir asker çocukla kaçmış diye duydum. Uşak’ta hâlâ söylenir macerâmız. Tabii, yaş 19. Yerden alıp gökte yediğimiz zamanlar. Bir seferinde treni durdurdum. Babası kızı kaçırıyor Kütahya’ya. Yedik para cezasını ama, aynı trende biz de gittik! Hiçbir sızı duymuyorum. Ya ihtiyarladım yahut aşk değilmiş o, deli gençlik, kendini adam sanma kuruntusuymuş. Neye kızıyorum biliyor musun? Seni tanıyabilmek için 30 yıl dalga geçtiğime. Gene de şükür! Ha?</p>

  <p class="calibre4">Sana memleketimin namlı karpuzlarından göndermek istiyorum. Posta çekemez! Münasip biri gelirse onunla gönderirim. Ama sizin Yenişehir evlerinde bizim karpuzları kesecek bıçak varmola? Palalar, satırlarla keseriz biz. En küçüğü 20 kg. çeker.</p>

  <p class="calibre4">Gözlerinden ÖPERİM. Umudum postalarda, vay beni! Beni!</p>

  <p class="calibre4">[İmza]</p>

  <p class="calibre4">Canım Leylim,</p>

  <p class="calibre4">Şimdi geldi mektubun. Temin de ben yazdıydım sana! Tabii bunu yazmak da bana düştü gene. Hani mektubunu almadığımı sanmayasın diye. Edepsiz deyimler ve küfürlerle seni üzdüğümün farkındayım, affet. Mümkün mertebe uygun ve nezih bir dil kullanmaya çalışıciym bundan böyle. Ama ne de olsa yıllar yılı bıçkınlık yapmış biriyim. Kolay yontulucam mı dersin?</p>

  <p class="calibre4">Hanım’ım, başka öğütlerin varsa kulak vereyim. Ama şu ana bacı lâfını bir daha ağzına alma! Seninki-ler bunların yanında zemzemle yıkanmış sayılır. Bilmez gibi bir de sevgiden bahsediyorsun. Keşke economie politique yanılsaydı da burjuva ailesinde “sevgi”den bir zerre bulunsaydı. Para ve hormon, iç salgı bezleri dışında hiçbir etkin kuvvetten bahsedilemez... Bak iki gözüm, bâzı dürüst taraflarım ve kimseye fenalık yapmamak prensibim olmasaydı, Byron için söylenen, rivayet edilen hâl başımdan geçebilirdi! Namuslu, kapalı bâkiresi bu be! Geri yanını var hesap et. Freud’un korkunç isabetini daha bir anlıyorum. Sen ne havadasın kızım? Orospulara saygı duyuşum, yatmak gerektiğinde azâptan kahroluşum bundan. Sana Lam-bo’da anlatmıştım galiba. Bu bahis bu kadar. Gelelim şu zekâ’yı kullanma işine! Neyi tamamlayayım canım? Pek anlamadım, affet. Okulu mu, kendimi mi, vatan işlerini mi? Aydınlatırsan cevaplarım herhal.</p>

  <p class="calibre4">Ey, hanım’ım demek öyle ha? Sevgilim diye fiyaka satıcam di mi? Kim bilir, belki de fotomontajla kendi sûretimi de ekleyip patetik manzaralar da uydururum. Mâdem senin aklına gelmiş, olur mu olur! Sanırım bende burnunu, dudağını sarkıttığın bir pozun olduğunun farkmdasın. Şimdiye dek başına bir şey gelmedi, bilmem bundan sonra belki. Daha da vulgarize edebiliriz konuyu. Şantaj filân ha? En iyisi dediğin gibi beni “doğrarım” etmen! Ama bu sıra pek tavsiye etmem. Hem devlet baba beni ucuza vermez bugünler, hem de yeni ihtikârla mücadele kanunları sıkı. Eşek etinden pastırma yapmak suçuyla yargılanırsın sonra. Öyle ya, doğramak kolay -ben fitim buna Leylâ- sonra ne yapıcan? Günün birinde nasılsa ya doğranıcam ya yakılıcam. Keşke elinden olsa. Şaka yeter. Ölüm bile getirsen güzelsin ömrüm. İnan bana, bütün yüreğimle söylüyorum bunu. Bağırabilirim de. Ne var? Gene mi “ötekiler”le mukayese beni? Maşallah sevgilim! Çok mültefitsin... Korkunç vuruyorsun. Hem eldivensiz. Vur canım. Aşağılık olsa bile hoşuma gidiyor bu hâlim. “Ben senin mecburunum - başkaca yokum.”</p>

  <p class="calibre4">Leylâcığım, “dokunsan dellenicem”, delirmek mastarından halk ağzı -gelecek zaman- delireceğim, deli olacağım anlamında ama daha çok katilik, mutlaklık kokan bir mısrâ.</p>

  <p class="calibre4">“Ne Sûr’un boğazlanmış ejder hum-humu”nda “Sûr” malûm İsrafil adlı meleğin ölüleri uyandırmak için çaldığı boru. Korkunç bir ses çıkarırmış!</p>

  <p class="calibre4">“Hum-humu” deyimine gelince bunu çocuk yahut bebek dilinden uydurdum. “Homurtusu” demek. Ama bilmem ki daha sevimli galiba di mi? “Sak” dal, sap anlamında kullanılan bir kelime. Stradivarius’a gelince bir iki efsanesi var, yazmağa değmez. Ancak, adam, Edison ayarında bir usta. Yaptığı işi dünyada en iyi o yapıyor. Hem düşün, öleli yüzyıllar geçti, kimseler tutamadı onu. Bir marangoz değil o! Esnaf değil. Kemana o sırrına erilmez sesi vermek, sanır mısın sadece el hüneri olsun? Yüreği yanardağ gibi bir ihtiyardı ve gözleri kör. Müzikte ustaydı diyemem, elimde vesika yok, ama seste ve kemanını çatarken kullandığı geometri yahut mimaride rakipsiz bir deha! Elbette para için keman yapmadı. Para için olsaydı, atölye, fabrika kurar, boyuna keman sürerdi piyasaya. Mutlaka bir zoru, bir yarası vardı. Bir aşk, belki de bir keder? Ama dünya yıkılasıya ölmeyecek mükemmellikte kemanlar verebildi. Görüyorsun ki daha çok onun hakkında kendi düşünlerimle konuşuyorum. Kıyamet günü kemanın yayını germek işi de onun hakkı! Ne güzel, ne korkunç gerer kim bilir. Yüreğini ellerine verebilmiş bir usta. İhtiyar bir Alp köylüsü.</p>

  <p class="calibre4">“Her şey kalakaldı suskun”un yeri yok diyorsun “sende.” Tam benim hâlim be! Şaka değil şaheser bir dörtlük canım. Gargaraya getirme, söverim ha. Hem seni saçlarından tutup bir güzel dövmeliyim. Bir oduncuyu getirsen, altı ayda Behçet Kemal seviyesinde bir şair çıkarırım ondan. Sende üstelik büyük şair soyundan, mayasından çok şeyler var. Ama bu tembelliğin, yıkkın bırakıvermen kendini? Evlilik mi? Bir bakıma da haklısın. Kimselere bir şey demek için değil, kendi susuzluğumuz, yangmlığımız için yazıyoruz. İkimiz de öyle. S..tir et. Kime ne be!</p>

  <p class="calibre4">Benim her şiirimde varsın ve olacaksın. Ama dünyanın en dehşet şiiri bile “sen” olamaz. Bunu yaşamak gerek. En asıl gerçek bu işte.</p>

  <p class="calibre4">Hasretle canım. Öperim.</p>

  <p class="calibre4">[İmza]</p>

  <p class="calibre4">Canım,</p>

  <p class="calibre4">Astın bizi! İyice. Hep düşünürdüm bu başıma gelecekleri. İnanamazdım. Gene de inanmıyorum. Senin için, sana yakıştıramayacağım hiçbir şeye, iki milyar insan jüri olup yargıya varsa gene inanmam. Vetomu kullanırım! Ne güzel şey, sana inanmak! Bunu bir anlatabilsem. Kızıp çatınmayacağını bilsem “sadece sana inanmak” diyecem. Ama paparanı yemekten korkuyorum. Korkunçsun be... Az kaldı ama, sonbahara oradayım sanırım. Gitgide iyi günlere girer gibiyiz.</p>

  <p class="calibre4">Al sana havadis: N nişan takmış. Fransız uyruklu Arap-İtalyan melezi bir hanımla. Allah bir yastıkta</p>

  <p class="calibre4">kocatsın! İ ile V , yüz liradan o işteymişler.</p>

  <p class="calibre4">Beni ilgilendirmez elbet. Hem ben ancak on liralığına çıkabiliyorum -affedersin- o da param olunca tabii. Bence yüz lira da pek pahalı değil. Canım su kabağının kilosu dört lirayken, aşkın iki saati yahut gecesi yüz lira olursa buna pahalılık denmez... Ha, Nevzat, Haydar ve Güner’le arayı iyice bozmuş -tuhaf ama-“o kabil insanlarla hiç ilgisi yokmuş.” Ne beni ne de seni ilgilendirmez ama ne de olsa tanıdığımız, vaktiyle dostluk ettiğimiz kimseler. Gene de affını rica ederim. Senin için kaleme aldığım mektuplarda senden ayrı bir tek kelime bile bulunmamalı. Yad kaçıyor di mi? Çok öskedim seni. Öskedim, bizim doğu dialektinde özledim demektir. Neyini, nereni, hangi halini desem ki? Sesini öskedim örneğin. Yüzünü, şeytan çocuk gülüşünü, öfkeni, yeryüzünü ve kaskatı canımı ısıtan varlığını. Şükür varsın. Oturup “nasılsın” diye açabilir insan. Sevinebilir, övünebilir, ağlayabilir insan. Ne tuzsuz şeydi şu dünya be. Geldin, buldun, şenlendirdin, insan ettin beni. Yemeyip-içmeyip, yatmayıp-uyumayıp, seni anlatmalı bu yürek. Senden bir ricada bulunucam ama en iyisi şimdilik susmak. Madem sen sözünde durmadın ben de sürpriz yapıcam! Şaşırtıcam seni! Hem böylesi şeyler gevezeliğe gelmez, tadı kaçar sonra... Gene de ödeyemem. Böylesi daha güzel. Sana mahkûm kalmak güzel. Gözlerinden öperim. N’olur yaz.</p>

  <p class="calibre4">[İmza] [Tarihsiz]</p>

  <p class="calibre4">Sevgili Leylâ,</p>

  <p class="calibre4">Eyicene bir dellendim. Sonra mektubun geldi. Beni böyle alışkanlıklara bulaman fena. Üstelik bitkinim. Damla enerji yok. Allah kahretsin. Salt senden haber aldığımda yaşadığımı, yaşamam gerektiğini duyuyorum.</p>

  <p class="calibre4">Cânım dostum, hikâye ve şiirlerini bekliyorlar, bekliyorum. Sana dergiden gelen mektubu iletiyorum. Eyicene inanasın diye. Sayende o dergi de biraz kaliteye, zevke ve güzelliğe kavuşsun. Benim hiçbir derginin başına ya da kuyruğuna geçeceğim yok! Sade, senin için her sayı birkaç sayfa sağlayabilirim diye umut-lanmıştım. Netekim umudum boşa çıkmadı. Bana gelince, iki üç sayıda bir, birkaç katledilmiş mısrâmı yayınlamakla vicdan rahatsızlıklarını dindirmek ya da iyilik yapmış olmak düşüncesiyle gün geçirirler. Ayrıca o derginin sahibi mi ney, ıspanak a..ı Hayriye’nin biri işte! Bu kadar yürüyor! Giderek daha bir ayıklanacağını, gelişeceğini umalım. Buna çalışalım canım. Sanatın asıl güç tarafı bu. Bir barsak tüccarından farkı olmayan, editörler, dergicibaşılar. Kıvır zıvırı idare etmek. Faydalı ve namuslu kılmak. O derginin sana ihtiyacı var. Kendini küçümseyim deme! Dilersen bana gönder ben ileteyim, dilersen doğruca kendilerine gönder. Vedad Bey’in eline geçtikten sonra, sonuç aynıdır. Sade geç kalıyorsun. Hiç değilse kasım sayısında imzan olmalı. Seçiver birini, gönder bana. Çabuk yayınlatırım herhal. Gerisini yavaş yavaş temize çeker gönderirsin. Anladın mı? Şu sıra bundan önemli hiçbir işin olmamalı. De, benim aziz kızım.</p>

  <p class="calibre4">Gelelim benim halıma! Ne diye yazışmayacakmışın benimle? Demek konuşmamız olacak, tahmin ediyorum. Sen konuşucan, ben susucam, en sonunda da çıldırıcam. Acıdan, umut kırıklığından, evrenin ıssızlığından. Söyle yalan mı?</p>

  <p class="calibre4">Bütün erdemlere tiksintim var. Ne diye önce, her nenlerden önce, KENDİMİZ olamayalım? Bu binlerce yıllık bir yalan, bir karşılıklı aldatmalar, riyadan, çıkardan başka bir bok olmayan bir korkaklar disiplini. (Kuvvetle duyarım. Kurduğun oyunda bu temi işlediğine inancım var.)</p>

  <p class="calibre4">Yoksa merhamet sana da mı bulaştı? Bana acımak-tansa, beni sol mememin altından bıçaklamanı tercih ederim. İkimizin de kaybetmeyeceği, yavanlaşmayacağı tek yol bu. Ama ne ya! Benimle konuşacakların varmış, lâkin yazışman olamazmış. Başkaca bir yoruma nacap varayım? Ben de can atıyorum, seni görmeğe. Yarı canım oralarda. Ne var ki işin pratiğinde öteki insanoğullarından, çaresizlerden bir farkım yok. Bir türlü iki ucunu, iki yakamı bir araya getiremedim. Uğraşıyorum. Hiç değilse ölümüm bu yolda olsun.</p>

  <p class="calibre4">Evine yazdığım mektupların bâzılarını alamadığın anlaşılıyor. Kaderim benim. Haklı ama! Yoksa Nezi-he’ye yazıp attığın ve zarfın üzerine şehir adını yazmağa üşendiğin mektubun devri âlemini anlatmıştım sana, almamışsın. Vatanımızı kent kent dolanıp gelmiş mektup. Ne güzel ama! Unuttum, zarfı sana gönderecektim. Neler neler yazmışlar üstüne. Non figüratif!.. Kahve için üzüntün yersiz. Gerçi burada da kayıplara karışık ama, Urfa’dan sana gönderebileceğimi umuyorum. Daha oralarda var. Eh, memleketim işte, seviyor sayıyorlar beni, her ne dense! Bu ufak angaryalar, halkımı hoşnut ediyor. Senin kabullenmen, dudaklarını fincana değdirmen de beni mutlulandırıyor. Hepsi bu! Utanmadan “bir sene yetecek kadar var” diye yalan atıyorsun bir de. O nasıl kahve içmekmiş öyle? Haber salayım Urfa’ya, iletsinler sana, ya da bana gönderirler, ben iletirim.</p>

  <p class="calibre4">Sen nasılsın canım? Elin, yüzün, havan bıraktığım gibi mi? Korkunç öskemişem seni. Bu o kadar gerçek, o kadar elle tutulur bir duygu ki, yaşaması değme yiğidin harcı değil, sana minnettarım. Teşekkür ederim.</p>

  <p class="calibre4">Ben de bir an önce işleri bitirmeğe uğraşıyorum. Zulum biraz tavsasın da sana bir koşu gelirim. Kaç gün, kaç saat sürer mutluluğum, gözaydınım bilemem. Bildiğim, ötesi uçurum. Dünya değişikliği. Siktir et, değmez düşünmene, üzülmene. Gözlerimi öptüğün bir gerçek mi? Onların dudaklarına lâyık olması için, ne yapayım bilmem ki, korkunç azaptayım. Öylesine, hülya, kutsal ve uzaksın ki... Allah kahretsin beni.</p>

  <p class="calibre4">[İmza] [Tarihsiz]</p>

  <p class="calibre4">Canım Leylâm.</p>

  <p class="calibre4">Bu sıra yazmaz oldun gene. Haberin var mı, benim-çin önce sen gelirsin. Hepsi, şiiri, düşünü, kavgası, hepsi senden sonra gelir. Bundan ötürü nice olduğunu otur yaz kızım. S..tir et ötesini. Hiçbir uğraş, hiçbir umut, seni düşünebilmek, seni anlayıp sevmek, yüzüne bakabilmek kadar dolu, anlamlı ve yaşanmaya değer olamaz.</p>

  <p class="calibre4">Benim durumumda tahmin edeceğin gibi bir yenilik yok. Boyuna balon uçuruyorlar. Yalan haberlerle sinirlerimi bozmağa uğraşırlar. Gayrı hiçbirine inan-mıycam. İsterse dost olsun söyleyen.</p>
</body>
</html>
