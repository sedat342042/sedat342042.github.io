<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>GİRİŞ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h1 id="id_Toc401495947" class="block_29"><span class="text_13">X. BÖLÜM<br class="calibre9"/></span><b class="calibre7">NEOLİTİĞİN MİTOLOJİK EŞİKLERİ</b></h1>
	<p class="block_35"> </p>
	<h2 id="id_Toc401495948" class="block_51"><span class="calibre8">1.   </span>İLK BİTKİ YETİŞTİRİCİLERİNİN BÜYÜK YILANI <br class="calibre9"/>(İÖ y. 7.500?)</h2>
	<p class="block_21">Anlatıldığına göre genç bir kadın ormana gitmiş. Yılan onu görüyor. ‘Gel’ diyor. Fakat genç kadın “Seni koca diye kim alır? Sen yılansın. Senle evlenmem” diye yanıltıyor. Yılan “Evet, gövdem yılan gövdesi fakat konuşmam insan konuşması. Gel!” diyor. Ve kız onla gidiyor, evleniyor ve biri erkek biri kız iki çocuk doğuruyor. Bundan sonra kocası onu gönderiyor, “Git!” diyor, “Ben onlara bakarım ve onları beslerim.”</p>
	<p class="block_21">Yılan çocukları besledi ve büyüdüler. Bir gün yılan onlara “Gidin balık yakalayın” dedi. Gidip yakaladılar ve “pişirin” dedi. Fakat onlar “Güneş henüz doğmadı” diye yanıtladılar. Güneş doğup balıkları ısıtınca yediler, balıklar hala çiğ ve kanlıydı.</p>
	<p class="block_21">Yılan “Siz ikiniz hayaletsiniz, yemeği çiğ yiyorsunuz. Belki beni de yersiniz” dedi, “Sen, kız, burda kal! Sen, oğlan, karnıma gir!” Çocuk korktu ve “Ne yapacağım?” dedi. Yılan “Gel!” dedi ve çocuk yılanın karnına girdi. Yılan ona “Ateşi al ve kızkardeşine getir! Dışarı çık, hindistan cevizi, patates, kulkas ve muz topla” dedi. Çocuk yılanın karnından ateşi alıp dışarı çıktı.</p>
	<p class="block_21">Meyve ve kökleri denildiği gibi topladıktan sonra yeni meşaleleriyle onları pişirdiler ve yediler ve yeyince yılan sordu: “Sizin yemeğiniz mi, benimki mi iyi?” Onlar da “Seninki! Bizimki kötü” diye yanıtladılar.<sup class="calibre6"><sup id="back_note_515" class="noteref"><a href="index_split_535.html#note_515" title="515" class="calibre2">515</a></sup></sup></p>
	<p class="block_21">Bitki dünyasının efsanesi tropik kuşakta, doğuda Afrika’dan (Elbruz-Himalaya hattının güneyinden) güneydoğu Asya’ya, Endonezya ve Malenezya’ya kadar böyle anlatılabilir, gerçek derleme yeri ise bu büyük tropik alanın doğusunda uzak, ilkel bir adacık; Yeni Gine’nin kuzey sahillerindeki Amiral Adaları.</p>
	<p class="block_21">Güneydoğu Asya’nın paleolitik dönemlerinin arkeolojisi henüz pek ortaya çıkarılmış değil fakat elimizdeki bilgilerle bu bölgenin taş devri aletlerini geliştirmekte Afrika’dan epey geri kalmış olduğunu biliyoruz. Profesör Robert Heine-Geldern’in gözlemi şöyle: “Paleolitik dönemin burada çok uzun yaşadığı anlaşılıyor. Anlaşıldığına göre paleolitik kültürler bölgenin çoğu yerinde özellikle Batı Endonezya’da İÖ iki bin yılına kadar ve başka bölgelerde çok daha sonralara kadar devam etti.”<sup class="calibre6"><sup id="back_note_516" class="noteref"><a href="index_split_536.html#note_516" title="516" class="calibre2">516</a></sup></sup></p>
	<p class="block_21">Bu çok ilginç bölgenin üstünde çalışılmış olan mitolojilerinde çok eski çağların içine girildiği kuşkusuzdur. Fakat Andaman Adasının Kertentele Efendi ve Misk Kedisi Hanım’ının Tammuz ve İştar rollerini oynamaları gibi, en ilkel geleneklerde de daha yüksek kültürel çevrelerin özümlenmiş olabildiği görülmektedir. Yine, İÖ 200.000’den kalma insan (Ngandong) kafataslarının, çağdaş Borneo kafatası avcılarının yaptığı gibi, aynı biçimde bulunmasıyla, bu toplumların ne kadar eski gelenekleri sürdürebildiklerini de gördük. Dolayısıyla ilkel Papuanlar arasında yılan ve bakire izine rastladığımızda, bunun Cennetten Kovulmanın bastırılmış bir biçimi mi yoksa ilkel bir biçimi mi olduğunu düşünmeliyiz? Gerçekten bu mitolojik temanın ilk nereden kaynaklandığını bilen var mı?</p>
	<p class="block_21">Yılan ve bakire temasının ilk kez tropik yayılma kuşağından Afrika, Arabistan ve Yakındoğu, Güneydoğu Asya, Endonezya ve Malenezya’da görüldüğünü düşünmek oldukça mantıklıdır. Paleolitik aletlerden öğrendiğimiz gibi<sup class="calibre6"><sup id="back_note_517" class="noteref"><a href="index_split_537.html#note_517" title="517" class="calibre2">517</a></sup></sup> bu kuşakta çok hızlı yayılmanın olabildiğini biliyoruz. Fakat iki ana bölgenin tanımlanması gerekmektedir: a) Afrika’dan Hindistan’a, b) Orta-Kuzey Hindistan’dan Güneydoğu Asya, Endonezya ve Malenezya’ya uzanan bölgeler. Birinci bölgede paleolitik el baltasının çeşitli biçimleriyle yanyana en eski ve kaba ‘çakıltaşı alet’ler de görülmektedir. Oysa ikincide ancak görece kaba kesici aletler vardır. Ayrıca birinci bölgede, ikincisine uzanmayan canlı mikrolitik-Capsien yayılımı vardır. Yani <i class="calibre4">a </i>bölgesi hem ikisi içinde daha eskisi olarak görülmekte hem de en azından paleolitik dönemin sonuna kadar kültürel bakımdan önde olduğu anlaşılmaktadır.</p>
	<p class="block_21">Bitki yetiştiriciliğine doğru ilk adımların nerede atıldığı konusunda henüz bir belirlilik yoktur. Menghin tropik Güney Asya’yı önermiş<sup class="calibre6"><sup id="back_note_518" class="noteref"><a href="index_split_538.html#note_518" title="518" class="calibre2">518</a></sup></sup> Heine-Geldern başka bir görüş ileri sürmeden bunun olamayacağını ileri sürmüştür.<sup class="calibre6"><sup id="back_note_519" class="noteref"><a href="index_split_539.html#note_519" title="519" class="calibre2">519</a></sup></sup> Tek olasılık <i class="calibre4">a </i>bölgesinin daha batıdaki bir kısmı olarak görülmektedir çünkü, yılan ve bakire mitosumuzla ilgili alanın da burası olabilmesi olasılığını yükselten biçimde yetiştirilen bitki düşüncesiyle daha ilintili olan alan, görmüş olduğumuz gibi burasıdır.</p>
	<p class="block_21">‘İnsanlaşma bölgesi’ adı verilen biyolojik bir kuramın varlığından söz etmiştik. Yeryüzünde sınırlı fakat gene de yeterli, nitelik olarak aynı olan bir bölgede, görece birbiriyle yakın bağları olan bireylerden oluşan geniş bir topluluk aynı çağda bir dizi genetik mutasyon geçirmiş ve oldukça fazla sayıda insan benzeri canlı ortaya çıkmıştır.<sup class="calibre6"><sup id="back_note_520" class="noteref"><a href="index_split_540.html#note_520" title="520" class="calibre2">520</a></sup></sup> Şimdi hem mitosumuzla hem bitki yetiştiriciliğiyle ilgili bu kuramla bağıntılı bir kuram önermek istiyorum. Çünkü <span class="text_24">a </span>bölgesinin bir ucundan ötekine düşünce ve tekniklerin etkin biçimde iletilebildiğine emin olabiliriz. Çağdaş standartlar bakımından elbette yavaş da olsa, saniyeler yerine yüzyıllar da gerektirse, sonuç olarak gene de bu iletişim etkindir. Dolayısıyla bu geniş bölgenin insanların oldukça tek düze bir konumda bulunduğu ve belirli etkilerinin kabul edilmesi için benzer bir psikolojik ortam oluşturduğu bir süreklilik taşıdığı düşünülebilir. Bu ortamın, profesörün küçük kızı <span class="text_11">ve</span> büyücüsü üstüne açıklamalarımızda tanımlanan ‘kapılma’ türünden olduğu açıktır.<sup class="calibre6"><sup id="back_note_521" class="noteref"><a href="index_split_541.html#note_521" title="521" class="calibre2">521</a></sup></sup> Yani bütün bölgenin, sınırlı da olsa yeterli bir alanda, yakın bağları olan bireylerin oluşturduğu geniş toplulukta (görece yeni ortaya çıkmış olan Homo sapiens türlerinin bireyleri arasında) aynı anda kabaca benzer etkiler altında kaldığı ve sonuç olarak benzer ‘kapılmaların’ yaşandığı ve ritüelleşmiş süreçler ve ilgili mitosların doğduğu söylenebilir. Böyle bir bölgeye ‘mitoloji doğuran bölge’ diyebiliriz; bilimimizin görevi böyle bölgeleri tanımlamak ve onları ‘yayılma bölgeleri’ ile daha sonraki gelişim ve bunalım bölgelerinden ayırmaktır.</p>
	<p class="block_21">Söz konusu mitosun durumunda, büyük <i class="calibre4">a </i>bölgesi kuşağında bazı kadınların yenilen köklerin bahçelerde yetiştirilebileceği düşüncesini nerde geliştirdiklerini bilmiyoruz; bu düşüncenin ekonomi yönelişli mi yoksa bir ‘kapılma’ ve ilgili ritüel oyun sonucu olup olmadığını da bilmiyoruz. Kesin olan bitki yetiştiriciliği ile mitosun işlevleri arasındaki ilişkidir ve mitos bu yetiştiriciler arasında gelişmiştir. Ayrıca bir bölgede ortaya çıkmış olmaktan çok, geniş bir bölgede kendiliğinden ortaya çıkmış olması olasıdır ve son olarak, paleolitik terimlerle uzun olmayan bir zaman içinde (diyelim bin yıl) ilişkili tekniklerle birlikte tüm kuşağa yayılmış olmalıdır. Dolayısıyla tarihi İÖ 7500’lere yakın diye tahmin edebiliriz.</p>
	<p class="block_21">Bu mitostan önce bir Tanrıça mitolojisinin varlığını bildiğimize göre -tarihöncesinde özellikle ilk Homo sapiensin görülmesiyle Aurignacian heykelciklerle kendini göstermiştir- yılan ve bakire mitosunun yalnızca daha önceki temel üstüne geliştiğini kabul etmemiz gerekir. Mal’ta örenindeki raşitik çocuk mezarında yirmi kadın heykelciği bulunmuştu ve dişten yapılmış bir plakette, bir yanda spiral desen öbür yanda üç kobra benzeri yılan vardı. Bir başka spiral, dişten bir balığın yanına noktalarla hakkedilmişti. Çocuk fetus konumundaydı ve doğuya bakıyordu; mezarda dişten yapılma kuşlar da vardı.</p>
	<p class="block_21">Çok ilkel bir Papua kabilesi, Yeni Britanyalı Bainingler bir gün güneşin herşeyi topladığını ve hangisinin sonsuza kadar yaşamak istediğini sorduğunu anlatıyorlar. Ne yazık ki insan bu çağrıya uymamıştı, bu yüzden bugün taşlar ve yılanlar sonsuza kadar yaşarken insan yaşamıyor. Çağrıya uymuş olsaydı insan da deri değiştirebilecek ve yılan gibi yaşayabilecekti.<sup class="calibre6"><sup id="back_note_522" class="noteref"><a href="index_split_542.html#note_522" title="522" class="calibre2">522</a></sup></sup></p>
	<p class="block_21">Yılanın sonsuz yaşam simgesi oluşu paleolitik dönemde, arka yüzünde ölüm labirenti bulunan bir plakette resmedilmiştir; aynı yerde labirent balığın yanındadır; şaman kendinden geçmiş bir durumundayken, kuşlar ölen ruhun uçuşunu anlatmaktadır; doğan güneşin yönü ve küçük iskeletin yatış biçimi, bütün bunlar yirmi Tanrıça heykelinin bulunduğu, birçok törenle gömülmüş hayvanın çıkartıldığı tek bir mezardaki son paleolitik dönemde geliştirilmiş bir mitolojinin bulunduğunu anlatan işaretlerdir<sup class="calibre6"><sup id="back_note_523" class="noteref"><a href="index_split_543.html#note_523" title="523" class="calibre2">523</a></sup></sup>. Ruhsal yeniden doğumun tanrıçası çoktan çok daha sonraki İştar-Afrodit neolitik kültünün simgeleriyle ilişkilendirilmiştir: balık, kuş, yılan ve labirentle.</p>
	<p class="block_21">Bir kez daha, her zamanki gibi mitos yoluyla, değişimdeki süreklilik sorununa, James Joyce’un dediği gibi “hep aynı ama hep değişiyor” olana geldik. Bu bağlamda sürekli olan elbette kadındır, erkeğin özümlemesi gereken yaşam biçimi ve karakter olarak etkileyiciliği -dünyadan getirdiği çağrıdır. Dinsel bir ritüelin en eski kanıtları olan Neandrethal mezar ve ayı tapınakları ölüm uyarısına karşı çıkma gayretine işaret etmektedirler. Fakat kadının gizemi ölümün gizeminden az değildir. Çocuk doğumu daha küçük bir gizem değildir; anne sütünün gelmesi ve ayın hareketine uyum içinde adet görme daha küçük bir gizem değildir. Kadın gövdesinin yaratıcı büyüsü kendi başına merak konusudur. Erkeklerin kendi ritlerinde de (erginlenme riti, kabile yaşlıları, şamanlar veya ne olursa) büyüsel kıyafet olarak, kadın gövdesinin en etkileyici büyüleyiciliğini miras olarak almışlardır. Bütün tezahürlerinde, dolayısıyla, ister paleolitik heykelcikler ister neolitik dönem olsun, kendi bü<span class="text_11">yüsel</span><span class="text_33"> </span>formunun simgesiyle çıplak tanrıça olarak ortaya çıkar.</p>
	<p class="block_21">Kadın, öteki dünyaya açılan büyüsel kapı olarak, yaşamın ondan bu dünyaya girdiği yer olduğundan, doğal olarak ölüm kapısının da, yaşamın gene onun aracılığıyla bu dünyayı terk ettiği, yeridir. Bunda hiçbir ilahiyatçı açıklamaya gerek yoktur, yalnızca böyle bir mucize gücüyle ilişki kurma isteğiyle birlikte evrenin yakalanan bölümü karşısında sersemleyen zihnin gördüğü gizem ve mucize sözkonusudur. Karaayak buffalo avcısının iki karısına evde söylediklerini anımsayalım. Çağdaş yorumcuya göre karılarına “dua edin!” demiştir oysa gerçekte söylediği cümle “büyü yapın” olmalıdır. Çünkü erkeklerin avdaki rolünün, gördüğümüz gibi, kadınlarının büyüsüyle desteklenmesi gerekir. Fakat, Büyük Av bölgelerinde, geçerli olan bükülmez erkek psikolojisi prestiji simgeleriyle desteklenip, kazanılan yetenekler ve cesur egonun oluşturulmasıyla güçlendirilmiş olduğundan, dişilik ilkesi erkek amaçlarının elde edilmesi ve yerine getirilmesi için ancak yardımcı olabilir. Tanrıça ve yaşayan eşdeğerleri erkeklerin zorlu görevlerine ancak büyüsel destek sağlayabilirler, varlığın doğasını yönetme kavramlarına dokunamazlar. Bu dünyanın mitolojilerinde veya kavranılan ruhunda temel tema daima elde etmektir: sonsuz yaşamın elde edilmesi, büyüsel gücün, dünyadaki Tanrı krallığının, aydınlanmanın, refahın, iyi huylu bir kadının veya bu türden bir şeyin elde edilmesi. Egemen ilke <i class="calibre4">do ut des </i>“sana veriyorum ki bana veresin”dir. “Sana veriyorum, Ey Tanrım, Sen de karşılığında, bu dünyada veya öbür dünyada bana ver.”</p>
	<p class="block_21">Bitkinin egemen olduğu tropik kuşağın daha ılımlı bölgelerinde, öte yandan, dişilik ilkesi basitçe ikincil konumda değildir; kendi deneyim kipiyle egemen kültür ve mitosunu da yaratabilir. Yılan ve bakire mitosunda ortaya çıkan güç de budur. Mitosun temel öğeleri şunlardır: <span class="text_11">1)</span> evlilik için hazır genç kadın (peri); kadın doğum ve adet görme gizemlerini taşır, bu gizemler (dolayısıyla rahim) ayın gücüyle özdeşleştirilir; 2) meyva veren erkek tohumu; yeryüzü ve gökyüzünün sularıyla özdeşleştirilir ve su, yıldırım, yılan imgelerini taşıyan fallus bakireyi dönüştürecektir; ve 3) yaşamın değişim, dönüşüm, ölüm ve yeniden doğum olarak görülmesi.</p>
	<p class="block_21">Ölüm ve dirilişin ayın doğması ve batmasıyla, suların tohumu eritip yeşertmesiyle gölgenin ayı örtüp açmasıyla benzetilmesi ve ayın derisini sıyırdığı kabul edilmesi, bitki ve ay çevrimlerinin kuşakların gelip geçmesiyle, ruhun doğuştan gelen melankoli ve kapılma deneyimlerinin aynı tutulması, bugün gibi, en azından toplumun daha düşünceli üyeleri üstünde ve o zaman bugünkünden daha büyük bir oranda, büyük bir etki ve esin kaynağıydı.</p>
	<p class="block_21">Bu mitolojinin yayılımı ve <i class="calibre4">a </i>bölgesinin canavar yılan ve bakire gizeminin ritüel olarak canlandırılması, <i class="calibre4">b </i>bölgesine ve sonra doğuya Pasifik kuşağına ve kuzeybatıya <i class="calibre4">a </i>bölgesinden Akdeniz’e geçmiş olmalıdır. Bölümün başındaki çocuklarına ateş veren yılanla genç karısına ait garip mitos Akdeniz bölgesindeki Persefon ve Havva efsanelerini üreten aynı geleneğin devamı olmalıdır.</p>
	<p class="block_21">Amiral Adası anlatımında şaşırtıcı olan, proto-neolitik dönemden kalmış görece ilkel bir anlatım olan bu biçimin, Nietzsche’nin dişi kovulma ve erkek ateş çalma mitoslarına yüklediği o kadar anlamdan sonra, iki temayı da aynı derecede önemseyerek tek imgede birleştirmesidir.</p>
	<p class="block_21">Kendi geleneğimizin yüzyıllardır mumyalaştırdığı imgeleri ilkel ve yabancı dünyaların mitoslarındaki bu tür anlam değişiklikleri ve kaymalarıyla yeniden yorumlayarak değerlendi-rebiliyoruz.</p>
	<h2 id="id_Toc401495949" class="block_51">2.   YAKINDOĞU’DA UYGARLIĞIN DOĞUŞU <br class="calibre9"/>(İÖ y. 7.500-2.500)</h2>
	<p class="block_21">‘Mitoloji doğuran bölge’ kavramı gözden geçirmiş olduğumuz evrelere uygulandığında Tanrıların doğal tarihinin ana çizgileri ortaya çıkacaktır.</p>
	<p class="block_21">Birinci evreyi Plesiantropus evresi olarak adlandırdık. Bu dönemde doğmuş mitos ve ritler varsa nerde doğduklarını sormaya gerek yoktur. Paleolontoji araştırıcılarının ‘insanlaşma bölgesi’ olarak adlandırdıkları her yer -türümüzün daha az oyunsever, daha yetişkin, ciddi ve ekonomi düşkünü bireylerinden uzaklaştığı ve yalnızca doğanın verdikleriyle değil kendi icat ettiği oyunları da oynamaya başladığı her yer- bizim temel ‘mitoloji doğuran bölge’mizdir.</p>
	<p class="block_21">Plesiantropusun beyin kapasitesi fikir yaratma açısından fazla vaad edici görünmüyor, kanıtlar da romantik tahminlerden ötesi için fazla ipuçu verecek kadar zengin değil. Gene de bu dönemin pigme ve dev gibi insanımsıları, bütün hayvanlar gibi, çevrelerinin ve kendi gövdeleriyle toplumsal durumlarının bulgu uyarımlarına yanıt vermiş olmalıdırlar. Köhler’in şempanzelerinden geri kalmayarak yeni durumların eğlenceli yönlerini, oyunları ve örgütlenmeleri keşfetmiş olmaları gerekir. Bu oyunların henüz rit olmadıkları doğrudur. Fakat eğer Plesiantropusun beyni hareket biçimleri kadar düşünce biçimleriyle de oynamaya yeterliyse bu düzeyde de ‘kapılma’nın zemini var demektir. Kişisel bir ‘kapılma’ -zihni düzeyde şempanzenin parlak taşa ‘kapılma’sıyla karşılaştırılabilir<sup class="calibre6"><sup id="back_note_524" class="noteref"><a href="index_split_544.html#note_524" title="524" class="calibre2">524</a></sup></sup>- Şamanizm zihniyetine doğru bir adım ve grup olarak ‘kapılma’ -gene zihni düzeyde şempanzelerin kendi derviş danslarına veya direk çevresinde dönüşlerine kapılmalarıyla karşılaştırılabilir<sup class="calibre6"><sup id="back_note_525" class="noteref"><a href="index_split_545.html#note_525" title="525" class="calibre2">525</a></sup></sup>- popüler kült oluşumuna doğru gidiş olarak kabul edilebilir. Oyun, eğer toplumsallaşması sağlanabilmişse, gelenek oluşturabilir. Geleneğin sürdürülebilmesi çekim gücüne bağlıdır yani yaşam enerjisini örgütleme ve uyandırma gücüne. Kısaca, eğer hareket biçimleri icat etmek kadar Plesiantropus düşünce biçimleri de yaratabilmişse (bu ritüel oyunlarla birlikte düşünülen mitolojiler) bilimimizin ilk bölümü başlamış demektir.</p>
	<p class="block_21">Bu tür elle tutulur tek kanıt Profesör Dart’ın keşfedip tanımladığı hayvan iskeletlerinden kafa ve kuyrukların garip biçimde ayrılmasıdır. Bu kanıt üstüne kuram geliştirerek, “ölüm sonrası yaşam ve eve giden hoş yolculuk” oyunuyla hayvan kurbanı kültünün gelişmiş olduğu hipotezinde bulunulabilinir. Böyle bir oyunun psikolojik gücü Róheim’in formülüyle özetlenmiştir: “öldürülen herşey baba olur”. Bu formüle göre yenilen hayvana duyulan saygı avcı toplumda kaçınılmazdır; elbette üyelerin hayvan değil insanımsı olması koşuluyla. Plesiantropusun bir tür insan olduğu, avının beynini el ve dişleriyle değil sopayla -yani aletle- parçalamasından da anlaşılmaktadır.</p>
	<p class="block_21">Pithekantropus döneminin (İÖ y. 400.000) II. evresi ‘insanlaşma bölgesi’nin (muhtemelen Güney ve Doğu Afrika’ydı) iki yöne yayıldığını göstermektedir: 1) kuzeyedoğru Avrupa’ya (Heidelberg insanı) ve 2) tropik kuşaktan doğuya doğru Cava’ya ve sonra kuzeye doğru Pasifik sahilinden Pekine (Sinanthropus). İlkel hayvan kafası kültü mitolojisi (eğer var olduysa) için ‘yayılma alanları’ bu iki bölge olmuş olmalıdır.</p>
	<p class="block_46"><span class="text_">Fakat ortaya çıkan yeni iki görüngüyle iki yeni ‘mitoloji doğuran bölge’nin belirlendiği görülmektedir. Birincisi mükemmel el baltasının tropik kuşağın batı bölümünde (Afrika’dan batı Hindistan’a) ve Avrupa’da görünmesidir; ikincisi Pekin insanının ürkütücü mağarasında ateşin bulunmasıdır. Profesör J. E. Weckler ilk buzul çağın çoğu bölümünde tropik kuşağın doğu ucunun çöl ve buzlarla batıdan ayrılmış olduğunu dolayısıyla insan evriminin ayrı iki bölgesi olduğunu gözlemlemiştir.</span><sup class="text_30"><sup id="back_note_526" class="noteref"><a href="index_split_546.html#note_526" title="526" class="calibre2">526</a></sup></sup><span class="text_"> Batıda, görmüş olduğumuz gibi</span><sup class="text_30"><sup id="back_note_527" class="noteref"><a href="index_split_547.html#note_527" title="527" class="calibre2">527</a></sup></sup><span class="text_">, taş aletler çok gelişmiştir ve bazıları ritlerde kullanılmış olduklarını düşündürtecek kadar büyük ve güzeldir. Doğudaysa taş aletler görece ilkel kalmıştır fakat ateş bulunmuş ve kullanılmaya başlanmıştır. El baltasının mitoloji ve söylemi demek ki batıda başlamış olmalıdır ve daha sonraki dönemin mitos ve kültünde yıldırım fikriyle ilişkilendirilmiştir (Tor’un çekici, Zeus’un, İndra’nın yıldırımı, vb.). Güneş gibi ateşle ilişkilendirilen mitoloji ve ritüel uygulamaların da doğuda başlamış olması gerekir. İlk mitolojilerin nasıl olabileceğini bilmiyoruz fakat daha sonraki mitoslarda yıldırımın genel olarak tanrıyla ilişkilendirilmesine karşın ateşin doğuda armağan ve hatta tanrıçanın kendi gövdesi olarak alınmasını çok ilginç buluyorum. Aynuların ocak tanrıçasından söz ettik ve tanrıçanın Aynu dilindeki adı Fuji’nin kutsal yanardağ Fijiyama’nın adında da göründüğünü belirttik. Havai’de tanrıça Pele tehlikeli fakat gene de sevilen Kilauea yanardağının tanrıçasıdır; eski şefler sonsuza kadar bu dağda yaşarlar ve alevlerle soylu oyunlarını oynarlar. Malenezya Malekula’da da ölülerin yolculuğu tanrıçanın kılavuzluğunda bir yanardağın yolundan geçer. Japonya’da, Güneş Tanrıçadır, </span><span class="text_29">Ay da Tanrıdır; Almanya’da da Güneş dişi (</span><span class="text_27">die Sonne</span><span class="text_29">) ve Ay erkekken (</span><span class="text_27">der Mond</span><span class="text_29">) Fransa’da, Ren’in ötesinde, Güneş </span><span class="text_27">le soleil</span><span class="text_29"> ve Ay </span><span class="text_27">la lune’</span><span class="text_29">dır.</span></p>
	<p class="block_21">Ren’in doğusundaki geniş mitolojik bölgede ayın erkek güneşin kız kardeş olduğu bir mitos anlatılmaktadır. Kısaca; genç bir kadın daha önce hiç görmediği bir âşık tarafından gece ziyaret edilmektedir. Bir gece onun kimliğini öğrenmeye karar vererek ellerini yanmış kömürlerle karartır ve gelince ona sarılarak sırtında iz bırakır. Sabah erkek kardeşinin üstünde el izlerini görünce korkuyla bağırıp kaçar. Kız güneştir, erkek ay. O zamandan beri erkek kız kardeşini izlemektedir. Kızın el izleri sırtında görülebilir ve kızı yakaladığında tutulma olur. Bu mitos Kuzey Amerika kızılderilileri, Kuzey Asya kabileleri tarafından bilinmektedir ve gerçekten çok eski olmalıdır.</p>
	<p class="block_21">İÖ 400.000’lere kadar dişi ateş ve erkek yıldırım zıtlığını götürmeye çalışmak ve mitoloji doğuran bölgeler hipotezine dayandırmaya kalkışmak saçma olur fakat kanıtların bir tür kutupluluk sunduğu görülmektedir ve Doğu ve Batı kültür dünyalarının derinlerinde (bugün sanıldığından daha da büyük farklılıklar vardır) halen Yıldırım Tanrısı ve Ateş Tanrıçasının diyalogunun gelişmediğini kim söyleyebilir?</p>
	<p class="block_21">Neanderthal insanın (İÖ y. 200.000-75.000/25.000) III. evresi Orta Avrupa’da bilinen en eski mitos ve rit varlığının güvenilir kanıtlarını verir. Mezar eşyalarıyla birlikte törensel gömme, yüksek dağ tepelerinde ayı kafatası tapınakları. Profesör Weckler Homo neanderthalensisin Doğu bölgesinden gelmiş olabileceğini önermiştir; batıya doğru ilerlemiş, Avrupa tundralarına varmış ve ilk kez ateşi burda kullanmıştır.<sup class="calibre6"><sup id="back_note_528" class="noteref"><a href="index_split_548.html#note_528" title="528" class="calibre2">528</a></sup></sup> Anımsanacağı gibi, Sinanthropus, ateşi İÖ y. 400.000’lerde bulmuştu. Sinanthropus gibi Neanderthal da yamyamdır; Krapina ve Ehringsdorf’daki kesilmiş kafataslarının bunu kanıtladığını belirtmiştik<sup class="calibre6"><sup id="back_note_529" class="noteref"><a href="index_split_549.html#note_529" title="529" class="calibre2">529</a></sup></sup>. Cava’da Yalnız insan (Ngandong) kalıntıları arasında da birçok kesilmiş kafatası bulunmuştur. Ngandong Neanderthalin çağdaşı ve Doğulu eşdeğeridir; bulunan kafatasları aynı çağdaş Borneolu kafatası avcılarının kestikleri biçimde kesilmiştir.<sup class="calibre6"><sup id="back_note_530" class="noteref"><a href="index_split_550.html#note_530" title="530" class="calibre2">530</a></sup></sup> Neanderthal ve Tek insan, dolayısıyla kafatası avcılığının çok eski biçimiyle ilgili bir tür ritüel yamyamlığı uyguluyor olmalıdırlar. Eğer bu doğruysa formül Plesiantropus dönemine kadar geri götürülebilir; hayvan kadar insan da avlayan ve kafasını ayıranların dönemine kadar. Bu durumda da bu uğursuz kültün insan türlerinin en eski dinsel riti olduğu önerilebilir.</p>
	<p class="block_21">Fakat şimdi, kalın kaşlı Sinanthropus ailesinin ateşin başında İÖ 400.000 yıl öncesi kadar eski bir tarihte oturduğu kavranıp, 200.000 yılının Neanderthal insanının, insan olsun hayvan olsun, taze et ve beyinleri çiğ çiğ atıştırdığını bilmek garip bir sorun doğuruyor. İÖ 30.000-10.000 yıllarının çok gelişmiş mağara tapınakları döneminin ırklarına kadar kızartma sanatı icat edilmemiştir.</p>
	<p class="block_21">Öyleyse, ocaklar ne içindi?</p>
	<p class="block_21">Ocakların mağaraları ısıtmak için kullanıldığı ileri sürülmüştür ve amaçlayabilecekleri en pratik hedef bu görülmektedir.<sup class="calibre6"><sup id="back_note_531" class="noteref"><a href="index_split_551.html#note_531" title="531" class="calibre2">531</a></sup></sup> Eğer durum buysa bile, Sinanthropusun hangi tesadüfle orman, çayır, yanardağ ateşinin böyle hoş bir kullanımı olabileceğini öğrendiği sorusu yanıtsız kalmaktadır.</p>
	<p class="block_21">Olası bir yanıt Aynuların törensel olarak ocak tanrıçasıyla gece sohbetlerine dalan ayı ritüeli olabilir; bu bağlamda ateş yalnızca bir ısınma aracı değil ilahi bir varlığın somut varlığıdır. En eski ocaklar da ateşin beslendiği kutsal yerler ve kutsal bir imge veya ilkel bir fetiş olabilirler. Böyle yaşayan bir varlığın pratik değeri sonradan, zaman içinde keşfedilmiş olabilir.</p>
	<p class="block_21">Bugüne kadar tüm dünyada ocak ateşinin kutsal ve aynı zamanda dünyevi bir kurum olarak kalmış olması da öneriyi güçlendirmektedir. Birçok ülkede evlilik yapıldığında yeni evde ocağın yakılması önemli bir rittir ve ev kültü ocak ateşinin korunmasında odaklanır. Sürekli alevler ve adak mumları pratikte tüm gelişmiş dinsel kültlerde vardır. Roma’nın Vesta ateşi, hizmetindeki rahibelerle, ne pişirme ne de ısınma amacı taşımıyordu. Tanrı-kralın atanması ve öldürülmesinde yakılıp söndürülen kutsal ateşleri de öğrenmiş bulunuyoruz.</p>
	<p class="block_21">O zaman, ocak, ayının dağdaki tapınağı, mezar eşyalarının törenle gömülmesi, hayvan kurbanı ve belki ara sıra ritüel yamyamlık -bunlar, Neanderthal insan döneminde, Alplerden Kutup Denizine, doğuda Japonya ve güneyde Endonezya’ya kadar uzanan geniş orta paleolitik bölgenin dinsel yaşamıyla ilgili temel ipuçlarını oluşturuyorlar. Fakat bu geniş alanda mitoloji doğuran bölge neresiydi, yayılım bölgeleri neresiydi bilemiyoruz- ama elbette en eski noktalar, Orta Avrupa zirvelerindeki ayı kafatası tapınaklarının bulunduğu yerlerdir.</p>
	<p class="block_21">Son olarak, bu uzun dönemde Afrika’da, batı Avrupa’da veya Güneydoğu Asya’daki olası mitoloji doğuran bölgeler ve ritüel belirtiler hakkında kanıt oluşturabilecek başkaca bir buluntu yoktur. İzleyen dönemde ansızın ortaya çıkan kadın heykelleri ve tapınak mağaraların bu eski, daha karanlıkta kalmış olan dönemde gelişmeye başladıkları fakat kanıt bırakmamaları da tamamiyle olasıdır. Heykel malzemesi olarak tahtanın ve ritüel maskeler için yaprak, tüy, kabuk, vb.’nın bol olduğu yerde kalıntılar dayanmaz. Tropik bölgenin bazı bölümleri, dolayısıyla, sonradan aniden ortaya çıkan kültlerin oluştuğu, Büyük Avın altın çağını yaşayan son poleolitik dönem bölgelerinde belgelendiği, önceki aşamaların mitoloji doğuran bölgesi olabilirler.</p>
	<p class="block_21">IV. evre, böylece (İÖ 30.000-10.000) çıplak Tanrıça ve tapınak mağara mitolojilerinin dönemidir.</p>
	<p class="block_21">Bu iki kompleksden birincisine ait en zengin buluntular Ukrayna’dan başlayıp batıda Pirenelere, doğuda Baykal Gölü’ne kadar uzanan bir alana yayılır. Ukrayna’nın mitoloji doğuran bölge olduğu düşünülebilir ve İÖ beşinci binin neolitik tanrıça kültüne ait temel öğelerin çoğunun bu bölgenin hemen güneyinde Karadeniz’in öbür tarafında bulunmuş olması da bu olasılığı güçlendirir.</p>
	<p class="block_21">Bu iki tanrıça kültüyle Aynu ateş tanrıçası arasındaki ilişkinin çok uzak olması gerekir: farklı mitoloji doğuran bölgelerden kaynaklanıyor görünmektedirler. Fakat yayılım alanlarında içiçe geçtiklerine ve kaynaştıklarına da kuşku yoktur. Ve son olarak, elbette, ikisinin de daha önce tartıştığımız ‘kalıcı varlık’ yani kadın uyarısını temsil ettikleri ortadadır.</p>
	<p class="block_21">Bu önemli dönemin ikinci mitolojisi, büyük mağara tapınakları merkezinin Kuzey İspanya ve Güney Fransa -Franko-Kantabrian bölgesi- olduğu kesindir. Kült, erkeklerin dans alanında, maskeli ritüellerin daha ilkel bir biçimiyle güneyde başlamış olsa bile bu bölgede kazandığı nitelik ve ritüel güç nedeniyle bu bölge ilk kesin mitoloji doğuran bölge olarak kabul edilmelidir. Ruhun labirentimsi odalarının simgeselliğini böyle muhteşem biçimde ortaya koyan bölgeden birçok gelişmiş din ve ilkellerin çoğunluğu etkilenmiştir.</p>
	<p class="block_21">Bu mağaralar doğa ve zihnin müthiş bir çakışmasını açığa çıkarmaktadırlar. Bu imgeleri doğuran esin de müthiş olmalıdır! Mağaranın, bir gerçek olarak, bulgu uyarımı yoluyla, öteki mağaranın, içyüzü bilinmeyen insan yüreğinin gizli enerjilerini uyandırdığı ortadadır ve ortaya dökülen dünya tarihindeki ilk tapınağın yaratılışıdır. Kutsal yer başka, tapınak başka bir şeydir. Kutsal yer büyü veya bir ilahla konuşmak için küçük bir yerdir. Tapınak mitosun dünyevi bir mekâna yansıtılmasıdır; ve tarihin ve arkeolojinin şimdiye kadar gösterdiğiyle, bu paleolitik tapınak mağaralar bu türün ilk örnekleridir, insan yüreğinde doğaüstü imgeye karşı bir hazırlık, zihninde ve elinde onu yaratma yeteneği bulunduğunu gösteren ilk açıklamadır. Burda doğa katalizörü, boşluğun gerçek, somut varlığını sağlamıştır. Ve zaman ve mekân duygusu kaybolduğunda kâhinin hayali yolculuğu başlar.</p>
	<p class="block_21">Bir imgenin hayal edilmesi başka şeydir, mitolojik ülkenin hayali başka. Ve en belirgin fark, bana öyle geliyor ki, bu mağaraların tüm kargaşa içindeki görünümlerine karşın -en azından bir bölümü- iç ve dış odalarında gittikçe artan bir gücü barındıran birimler olarak görülmüştür. Örnek olarak Lascaux’daki yukarı mağarada bulunan kompozisyonu alalım. Mutlu av alanı ve garip dik boynuzlarıyla yukardaki bütün mutlu av büyüsü ona yönelmişti. Veya Trois Fréres’deki zor ulaşılan uzun dehlizi düşünelim. Zorlu bir yolculukla büyük hayvanlar odasma varılır; üstündeki belirleyici boyayla tek form danseden şamandır. Bu durumda dünyada ilk kez kullanılan yeni bir şeyle karşı karşıyayız: gücün ifade edilmesi için sanat tekniğinde değişiklik yapmak. Ve nihayet, Tuc d’Audoubert mağarasında ziyaretçi önce çok güzel boyalı odalardan geçer ve sonra çok küçük bir girişe tırmanır; mağarayı keşfeden çocuklar buraya ‘kedi girişi’ adını vermişlerdir. Baba Kont Bégouen’in sıkışıp gömlek ve pantolonundan vazgeçmek zorunda kaldığı geçitten sonra iki ilahi bizonun evlilik odasına ulaşılır. Bizonlar boyayla değil oyularak, iki boyutlu değil üç boyutlu yapılmışlardır; yani burda da bir kez daha sanatın olanakları daha önce bilinmeyen bir biçimde, ruhsal güç atmosferini yükseltmek için kullanılmıştır. Lascaux’da şamanın gizli yere yerleştirilme biçimi, Trois Fréres’de dans eden şamanın vurgulanan formu ve Tuc d’Audoubert’de bizon çiftin plastik anlatımı bu mağara sanatçılarının estetik duyarlılığı konusunda ciltlere sığmaz şeyler anlatır. Bu insanlar hayvanlara büyü yapan ilkel büyücüler olmanın çok daha ötesindeydiler. Onlar insan zihnine büyü yapan mistogoglardı.</p>
	<p class="block_21">İnanıyorum ki<sub class="calibre33">;</sub> mitoloji doğuran bölge Franko-Kantabrian mağaralarında, mitolojik ülkenin sanatla ifadesi dünya tarihinde ilk kez elde edilebilmişti diyebiliriz ve bütün katedraller, bütün tapınaklar -yalnız toplantı yerleri değil, zihne Tanrının büyüsel mekânını da ileten yerlerdir- bu mağaralardan türemiştir. Verimli erkek ruhunun, La Divina Commedia’nın temposunun, yürek ve zihnin dünyadan havalanıp yıldızlara ve daha ötesine yükseldiği Doğunun bütün büyüsel tapınaklarının ilk işaretlerini de burda buluyoruz. Bu mağaralarda toprağın içine girmemize karşın, düş kanatlarıyla onu terkediyoruz. Nyssalı Gregory’nin Ruhulkudüs’ün birincil simgesi olarak tanımladığı ‘kumru kanatları’ndaki mucizevi uçuş budur ve ‘ihtişamdan ihtişama dönüşen’ yapımız sınırsız bir biçimde veya sınır bulunmayan bir sonsuzluğa doğru hareket eder. “Çünkü ruh Tanrıya dönmüştür, tüm arzusunu bozulmayan güzelliğe bağlamıştır, hep yenilenen aşkınlığa duyduğu istekle hareket etmektedir ve bu istek hiçbir zaman bitmez. Bu nedenle kumru daima önündekine doğru gider, şimdi olduğu yerden ayrılır ve henüz gelmediği yere ulaşır.”<sup class="calibre6"><sup id="back_note_532" class="noteref"><a href="index_split_552.html#note_532" title="532" class="calibre2">532</a></sup></sup> Gölgelere uçar ve gölgeler sürekli uzaklaşır fakat gölgeler hep vardır, çünkü kumrunun uçtuğu gölgeler, şimdi ve her zaman, “ilahi varlığın veya özün anlaşılmazlığı”ndan başka birşey değildir.</p>
	<p class="block_21">V. evreyi Capsienler temsil eder. Fas’tan Seylan’a, Güney Afrika’dan Kuzey Avrupa’ya kadar yayılan mikrolitler yeni etkinin ufkunu çizer. Fakat dönemin sanat eserlerinin yayılımı, yaratıcı güç taşıyan merkezin çok daha sınırlı kaldığını, yayılımın etkilerinin güneyde Ümit Burnuna ve doğuda daha sonraki büyük şiirsel mitos dönüşümünün ana ekseni olacak olan bölgelere yayıldığı Kuzey Afrika ve Doğu İspanya’nın gerçek merkezler olduğunu ortaya koyar. Capsien sanat, söylemiş olduğumuz gibi, Magdalenianla açık bir zıtlık içindedir. Kuzeyden güneye geçerken paleolitik gelenek büyüsel ülkeleri yansıtma görevini bırakmıştır. Bunun yerine şimdi hemen her düzeyde mitolojiden esinlenen bir toplumun dünyevi sahnelerini, diyelim ki kadınların dedikodularını veya etnolojiyi yansıtmaktadır, insan türünün fiziksel gelişimiyle birlikte ruhsal gelişimin uzun zamandır unutulan iç yapısını değil dış yapısını görüyoruz.</p>
	<p class="block_21">Burada, kuzeyin güneyi etkilediğinin kanıtını bulduğumuzu söyleyebilir miyiz? Bence söyleyebiliriz. IV. evrenin özet tarihinde güneyden kuzeye gelen etkinin kanıtlarını bulduğumuzu da söyleyebilirim. Akdeniz’in iki yakasında deniz araçları bulunmazken -yani dar bir geçit oluşturan Cebelitarık’ın iki yanında- karşılıklı kültürel etkileşimle paleolitik düşünce ve uygulamaların en etkileyici iki bölgesi arasında alışveriş bulunması çok dikkat çekicidir.</p>
	<p class="block_21">Kuzey Afrika, ne olursa olsun, kaya duvarlarında çizilen şekillerle şimdilik Capsien ritlerinin mitoloji doğuran bölgesi olarak kabul edilebilir. Eğer bir kaç sahneden elde edilen kanıtlara göre karar verilebilirse belirleyici mitolojinin Kongo Pigmelerinin ritüelinde<sup class="calibre6"><sup id="back_note_533" class="noteref"><a href="index_split_553.html#note_533" title="533" class="calibre2">533</a></sup></sup> izlediğimiz mitolojinin aynısı olduğu söylenebilir. Güneş ışınlarının vurduğu gazal ve ellerini kaldıran kadının büyüsel bağırışı, İS yirminci yüzyıldaki İÖ onuncu yüzyılın en gelişmiş düşüncesinin kalıntılarıydı.</p>
	<p class="block_21">Fakat bu sanatla herhalde dünya tarihindeki en önemli dönüşümün eşiğine gelmiş oluyoruz. Çünkü resmedilen hayvanlar arasında neolitiğin ağıl hayvanları olarak ortaya çıkacak olan sığır ve koyunları tanıyabiliyoruz. Gerçekten ancak bir dönem sonraki Kuzey Afrika kaya resimlerinde -aynı yerlerde- aynı hayvanların evcilleştirilmiş olduğunu görüyoruz. Ayrıca Capsien döneminin daha eski dönemlerindeki çizimlerinde gezegen resimlerinin bulunduğu görülmektedir; örnek olarak Sahra-Atlas dağlarının Cebel Bes Seba bölgesinde koç başının üstüne güneş kursu eklenmiştir.<sup class="calibre6"><sup id="back_note_534" class="noteref"><a href="index_split_554.html#note_534" title="534" class="calibre2">534</a></sup></sup> Bu durum bize Mısır’da Güneş Tanrısı Ammun’un koç olarak temsil edilmesini anımsatmaktadır.</p>
	<p class="block_21">En esnek yaklaşımla epipaletolitik, mezolitik, proto-neolitik (nasıl adlandırmak isterseniz) Capsien aşamanın doruk noktası, Dr. Henri Frankfort’un söylediği gibi “Atlantik yağmur fırtınalarının henüz buz dağlarının kuzeye çekilişini izlemediği, çayırların Atlantik sahilinden İran dağlarına kadar uzandığı ve bu süre içinde Hami ve Sami dillerini konuşan insanların atalarının sürüler peşinde dolaştığı” zamana, İÖ 10.000’lere tarihlenebilir.<sup class="calibre6"><sup id="back_note_535" class="noteref"><a href="index_split_555.html#note_535" title="535" class="calibre2">535</a></sup></sup></p>
	<p class="block_21">Sürülerin önce avcılar tarafından izlendiğini varsayabiliriz, aynı Kuzey Amerika çayırlarında bizonların izlendiği gibi ve evcilleştirmeye doğru ilk adım da, bazan çayırlarda olabildiği gibi, bir avcı grubunun bir sürünün yanına kiler gibi yerleşip, sürüye saldırmak isteyenleri kovalayıp, günden güne ancak birkaç tanesini öldürmesiyle atılmış olabilir. Böyle bir sürüyü ağıla kapamak fikri birinin -veya birkaç kişinin- aklına geldi mi, sürü alanlarının birinden ötekine, aynı tropik kuşakta bitki yetiştirmenin yayılmış olduğu gibi, hemen yayılmış olmalıdır.</p>
	<p class="block_21">Neolitik dönemin ortaya çıkış yerinin, Dr. Frankfort’un tanımladığı (“Atlantik sahilinden İran dağlarına”) av bölgesiyle, temel yayılım alanımız olan tropik kuşağın (Güney ve Doğu Afrika’dan, Arabistan, Filistin, Mezopotamya ve İran’dan, Hindistan ve Güneydoğu Asya’ya)<sup class="calibre6"><sup id="back_note_536" class="noteref"><a href="index_split_556.html#note_536" title="536" class="calibre2">536</a></sup></sup> kesiştiği yer olduğu artık bana belirlenmiş geliyor. Yani Profesör Jame Henry Breasted’in ‘Verimli Hilal’ dediği bölge. Evcilleştirme fikrinin bu bölgelerin birinden ötekine geçmiş olması, hayvancılardan bitkicilere veya tersi, çok olasıdır. Fakat, ne olursa olsun, neolitiğin ve onunla birlikte uygarlığın Yakındoğu’da ve bitki ve hayvan yetiştiriciliğinin yarı ilkel, proto-neolitik sanatlarının buluştuğu yerde doğması tesadüf değildir.</p>
	<p class="block_11"> </p>
	<p class="block_21">VI. evreyi, Yakındoğu’da uygarlığın doğuşunu İkinci Kısım, Birinci Bölümde özetledik. Mitoloji doğuran bölge Verimli Hilal ve çevreleyen dağlardır; Nil’den Suriye sahiline ve İran Körfezine kadar uzanır. Gelişimin aşamaları en kaba çizgilerle dört tanedir:</p>
	<p class="block_21">1. Proto-neolitik (İÖ y. <span class="text_15">7500</span>-5500), Natufianlar dönemi, artık<span class="text_33"> </span>Capsien döneminin, av sahalarına tahıl veya ot üretimini ekleyerek gelişmiş bir biçimi olduğunu söyleyebiliriz. Yetiştiriciliğin hasattan önce veya hayvan kesiminin evcilleştirmeden önce geldiğine ilişkin bir bilgimiz yok. Natufianlar hayvanları evcilleştirmemişlerse de, herhalde domuz, keçi, koyun, inek veya benzeri türde hayvanları, bütün gelişmiş kültürlerin temel çiftlik varlıklarını kesmişlerdir. Ve yetiştiricilik yapmıyor olsalar bile, en azından yabani veya ilkel bir tahıl türünün hasatını yapıyorlardı. Söylemiş olduğumuz gibi onlara ait ilk buluntu Filistin’de Karmel Dağında keşfedilmiştir. Fakat o zamandan beri benzer kalıntılar Mısır’da Helvan’dan, Beyrut’a ve Yabrud’a, Irak’ın Kürt tepelerine kadar ortaya çıkarılmıştır.</p>
	<p class="block_21">2. Temel neolitik (İÖ y. 5500-4500), temel alanda tahıl üretimi ve hayvan yetiştiriciliğin kurumlaştığı ve yeni köy yaşam biçiminin ortaya çıkıp çoktan yayılmaya başladığı dönem. Temel bitkiler buğday ve arpa, hayvanlar domuz, keçi, koyun ve inekti; köpek Capsien döneminden beri av arkadaşı olarak insan kabilelerine katılmıştı. Çömlekçilik ve dokumacılık, marangozluk ve inşaat gibi insan yetenekleri arasına katılan sanatlardı. Ve sonra aniden, çok aniden, çömlekçilikte yeni büyük bir sıçrama yapıldığının kanıtları göründü, sonraki dönemin çok güzel boyanmış, işlenmiş çömlekleri yapılmaya başlandı.</p>
	<p class="block_21">3. Son neolitik (İÖ y. 4500-3500), Halaf, Samarra ve Obeid’in geometrik desenli ince çömlekçilik stilinin göründüğü dönem. Kısım iki, birinci bölümde incelediğimiz gibi, bu tür geometrik desen anlayışı o zamanın dünyasında yeni bir şeydi ve ortaya çıkışı psikolojik bir sorunun varlığını gösteriyor. Yerleşik köy yaşamı başlar başlamaz soyut, geometrik olarak düzenlenmiş formlar niçin ortaya çıktı? Yanıt, sanırım, o zamana kadar toplumlarda cins ve yaş dışında farklılaşma olmaması, her bireyin bütün toplumsal kalıtımın teknik olarak ustası oluşu ve dolayısıyla pratik olarak eşit olmalarıdır. Oysa son neolitik dönemin büyük, farklılaşmış toplumlarında, sonraki dönemde doruğuna çıkacak olan uzmanlaşma başlamıştır. İlkel toplum düzeyinde yetişkinlik tam insan olmak demektir. Sonraki, farklılaşmış toplum biçimlerindeyse yetişkinlik öncelikle bir sanat veya beceri sahibi olmak ve sonra, kendisiyle tamamıyla farklı eğitim, güç ve ülkü ilişkileri içinde olan toplumun öteki zorunlu bölümlerini oluşturanlar arasındaki psikolojik ve toplumsal gerilimi (bütünün parçası olarak yaşanan gerilimi) taşımak veya ona direnmek yeteneğini kazanmaktır. Son neolitik dönemde, farklı öğeleri dengelenmiş bir bütün olarak işleyen, bir araya getiren geometrik desenli sanatın ani ortaya çıkışı, bana, bu tür psikolojik sorunların ortaya çıkmaya başladığını gösteriyormuş gibi geliyor.</p>
	<p class="block_21">Bu çömlekçilik stilinde çeşitli simgelerin göründüğünü de söylemiştik: kuzeybatı bölgesinin Halaf stilinde, Anadolu’nun (Türkiye) Toros (Boğa) Dağlarının hemen güneyindeki tanrıça heykelcikleriyle ilişkili olarak boğa başı formu, kumru, inek, kambur öküz, koyun, keçi ve domuzların çamur heykelleri. Bu verimli bölgenin hemen kuzeyinde, Karadeniz’in ötesinde, Ukrayna’da Aurignacianın paleolitik tanrıça heykelciklerini görmüştük. Bir bağlantı olabileceği açık görünüyor.</p>
	<p class="block_21">Halaf stilinde işlenen simgelerin Samarra stiliyle aynı olmadığını da vurgulamıştık. Samarra’nın temel dağılım bölgesi daha güneye ve doğuya, İran’a doğru uzanır. Yeni mitoloji doğuran bölgenin girdabında bir kaç mitolojik sistemin varlığı burdan anlaşılmaktadır. Bu sonuç daha sonraki, yazılı dönemde, Sümer ve daha sonra Mısır’da yazılı belgeler ortaya çıkmaya başlayınca görünen kanıtlarla desteklenmektedir. Bunlardan edinilen izlenim, yeni profesyonel rahip sınıfı tarafından farklı mitolojilerin düzenlendiği, sentezlerinin yapıldığı ve uyumlu duruma getirildikleridir. Cangılın yılanıyla, steplerin boğası yanyana getirildiğinde zaten başka türlü de olamazdı. Kısa sürede kaynaşıp, içiçe geçip -yeniden düzenlenip- fazlasıyla özentili yeni bir mitos dünyasının tipik görüntülerini oluşturan boğa boynuzlu yılan, balık kuyruklu boğa ve aslan başlı kartallar gibi garip düşsel yaratıklara dönüştürüleceklerdi.</p>
	<p class="block_21">4. Hiyeratik şehir devleti çağında (İÖ 3500-2500), o zamandan beri gelişen yüksek uygarlıkların bütün temel kültürel özellikleri (yazı, tekerlek, takvim, matematik, soyluluk, rahiplik, vergi sistemi, muhasebe, vb.) aniden ortaya çıktı, tarih öncesi sona erdi ve yazılı dönem başladı. Şimdi yalnız tapınak külliyesi değil, bütün şehir kozmik düzenin dünyadaki taklidi olarak kavranılmaktaydı. Rahipler, savaşçılar, tüccarlar ve köylülerden oluşan fazlasıyla farklılaşmış, karmaşık biçimde örgütlenmiş toplum, din işlerinde olduğu kadar dünyevi işlerinde de, evren (makrokozmos), toplum (mezokozmos) ve bireyin (mikrokozmos) mükemmel bir uyum içinde birleştiği bir tür büyüsel ahenk oluşturduğu düşünülen astronomik esinli matematiksel bir kavrayış çerçevesinde yönetilmekteydi.<sup class="calibre6"><sup id="back_note_537" class="noteref"><a href="index_split_557.html#note_537" title="537" class="calibre2">537</a></sup></sup> Dünyevi, semavi ve bireysel konularda doğal bir uyum bulunduğu varsayılmaktaydı ve oynanan oyun artık buffalo dansı veya tohum dönüşümü değil, yedi çevrenin, Merkür, Venüs, Mars, Jüpiter, Satürn, ay ve güneşin debdebeli alayıydı. Matematikleriyle birlikte bu gök cisimleri evrensel yasanın meleğimsi habercileriydiler. Çünkü bir yasa, bir kral, bir devlet ve bir evren vardı. Küçük şehir devletinin duvarlarının ötesi karanlıktaydı. Ama duvarların içindeki düzen sonsuzluğa kadar insan için oluşturulmuştu, kral ekseninde örgütlenip destekleniyordu. Kral, ayın aziz bir taklidi olarak, yüreğinden bütün sapkın etkileri temizlemişti ve biçim değiştirmişti. A’nın B <i class="calibre4">olduğu </i>büyü kuralına uygun olarak dünyevi bir ay olmuştu. Kraliçesi de güneşti. Ölümünde ona eşlik edecek olan bakire rahibe, dirilişinde de gelini olacak olan Venüs’tü. Ve önde gelen dört bakanı, hazine ve savaş bakanları, başbakanı ve celladı, sırasıyla Merkür, Mars, Jüpiter ve Satürn gezegenlerinin dirilmiş güçleriydiler. Kralla birlikte taht odasında oturan bu kişiler -kral dolunay zamanı peçe takarak dünyayı ışınlarından korurdu-yeryüzündeki gök cisimlerinin kendileriydiler.</p>
	<p class="block_21">Ne muhteşem oyun!</p>
	<p class="block_21">Hemen komşu şehirde belki de kral güneş, kraliçesi ay ve bakire rahibe jüpiter gezegeni olabilir; oyun farklı kurallarla devam eder. Fakat yerel kurallar ne olursa olsun, bu çılgın oyunun son sınırlarına kadar oynandığı her yerde, yerel devletin mezokozmosu evrenin bir yansısı olarak anlaşılır ve bu elbette insanın kendi içinden gelen bir yansıdır. Büyük mağaralardaki resimler gibi insanın yüreğinden çıkıp gelirler; şimdi evrenin kendi boşluğundan esinlenmektedirler - gece labirenti, gizemli yolculuklarının tehdit edici maceraları, gezegenler ve ay.</p>
	<p class="block_21">Bu yeni ve büyük kader oyununun sembolizminde eski temaların hepsi -canavar yılan ve hayvan efendinin ikisi de- kapsanmıştır; ilkel dünyada hiçbir şeyin üretmediği insan ruhunun karmaşık enerjisini uyandırmak ve düzenlemek için, çok daha nitelikli ve çok daha yeterli bir oyunu, özentili, çok boyutlu simgesel oyunu üretmektedir.</p>
	<p class="block_21">Bu eskide kalmış, gökler tarafından yön gösterilen çağın mitolojisinin bize kadar gelen en etkileyici açıklaması, gezegenlerin huşu veren gizemini dünyada yaşatan kralın ölümüyle -gece denizine geri dönmesiyle- debdebenin bütün karakterlerini birlikte götürdüğü, ay tanrısı Nanna’nın kutsal Sümer şehri Ur mezarlığındaki ‘kral mezarları’dır. Mezarları keşfetmiş olan Sir Leonard Woolley iki tür gömülme belirler: halktan kişiler ve krallar -veya belki de, şimdi bazı kişilerin ileri sürdüğü ğibi, onların yerine geçenler, ölüm zamanı geldiğinde onların rolünü oynayan rahipler. Ve en eski özel mezarların, kutsallığına duyulan saygıyla kraliyet mezarları çevresinde toplanmış olmasına karşın, daha yeni mezarlar, sanki onların anısı unutulmuş, oranın kutsal bir yer olduğuna ilişkin gelenek belirsizleşmiş gibi, kraliyet mezarlarını işgal etmişlerdir.<sup class="calibre6"><sup id="back_note_538" class="noteref"><a href="index_split_558.html#note_538" title="538" class="calibre2">538</a></sup></sup></p>
	<p class="block_21">Keşfedilen ilk kral mezarları mezar soyguncuları tarafından talan edilmişlerdir, İS yirminci yüzyıla çok az şey kalabilmiştir. Fakat en cesur hayalin bile tasarlayamayacağı şeyler günışığına çıkmıştır. Dramatik keşfini Sir Leonard Woolley şöyle anlatır:</p>
	<p class="block_21">“Sığ, tümsek yapan yığında yan yana yatan beş gövde bulduk. Bellerindeki bakır kamalar ve bir iki küçük toprak kap dışında normal bir mezarın eşyalarından eser yoktu, yalnız bu kadar kişinin bir arada olması anormaldi. Sonra, altlarında döşeme tabakası bulundu. Burdan aşağıda bir başka grup gövdeyle karşılaştık; dikkatle iki sıra haline getirilmiş on kadın. Altın, lapis lazuli ve kırmızı akikten baş süsleri, özenle hazırlanmış boncuk gerdanlıkları vardı, fakat burda da normal mezar eşyası yoktu. Sıranın sonunda çok güzel bir harp vardı; ahşabı çürümüştü fakat süslemeleri duruyordu; restorasyonu biraz dikkatle yapılabilecek durumdaydı. Üst tahtası altın kaplamalıydı ve telleri tutan çiviler de altın başlıydı. Ses kutusunun ucu kırmızı taştan mozaikti, lapis lazuli ve beyaz kabukla süslenmişti ve ön tarafında gözleri altın, sakalı lapis lazuli bir boğa başı vardı. Harpın kalıntılarının yanında altın taçlı harpcının kemikleri yığılıydı.</p>
	<p class="block_21">O sırada kadınların yattığı çukurun kenarlarını açtık ve oraya inen eğimde beş erkek gövdesi bulduk. Çukuru izleyince başka kemiklere rastladık fakat insan kemiklerine benzememeleri bizi şaşırttı. Kısa süre sonra ne olduklarını anladı... Çukurun girişinde az ilerde bir araba duruyordu... arabanın önünde iki katırın karışmış kemikleri baş taraflarında seyislerin gövdeleriyle birlikte yatmaktaydı; kemiklerin üstünde dizginlerin geçmiş olduğu iki halka durmaktaydı. Arabanın oku gümüştendi, üstünde altından çok güzel ve gerçekçi bir eşek maskot’u vardı.</p>
	<p class="block_21">Araba yakınında kakmalı bir oyun tahtası, birçok alet ve silah bulunuyordu... başka insan gövdeleri, lapis lazuliden figürler işlenmiş mozaikle süslü büyük ahşap bir sandık vardı; sandığın içi boştu belki de çürüyüp yok olan elbiselerle doldurulmuştu. Kutunun arkasında başka sunulmuş eşyalar durmaktaydı... Eşyalar kaldırıldı ve 1.80 cm uzunluğunda, 90 santim eninde kutunun kalıntıları temizlendiğinde altının pişmiş kiremitle döşenmiş olduğunu bulduk. Bazıları düşmüştü fakat uçtakiler halen yerindeydi ve taş odanın kemer kubbesini oluşturuyorlardı. İlk ve olağan varsayımımıza göre burası bütün eşyaların sunulduğu bir türbeydi, araştırmalarımızla odanın talan edilmiş olduğunu, çatının çürümeyle çökmediğini kırılmış olduğunu ve tahta kutunun girişe orayı saklamak için bilerek yerleştirilmiş olduğunu anladık. Odanın dışardan çevresini kazdık ve 1.80 cm yüksekliğinde başka bir çukur bulduk. Yığının dibinde sırayla dizilmiş altı asker yatıyordu, bakır mızrakları yanlarındaydı, bakır miğferleri kırılmış kafataslarıyla birlikte düşmüştü. Hemen içerde üçer öküzle çekilen dört tekerlekli iki araba vardı. Öküzlerden biri çok iyi korunmuştu, bütün iskeleti toparlayabildik. Arabalar açıktı, dizginler uzun lapis boncuklarla ve gümüşle süslenmişti, boğa maskotlarıyla süslü halkalardan geçiyorlardı; seyisler öküz başlarının yanında ve sürücüler arabalarda yatıyordu...</p>
	<p class="block_21">Taş odanın dip duvarında lapis ve akikle süslü şölen başlıkları taşıyan dokuz kadın gövdesi yatıyordu. Altın askıları kayın yaprağı biçiminde, büyük, altın küpeleri ay biçiminde, yaprakları lapis, altın ve kabuk kakmalı çiçeklerle donatılmış gümüş ‘tarak’ları el ayası biçimindeydi ve lapis ve altından gerdanlıkları vardı. Başları duvara doğruydu, çukurun tabanında uzanıyorlardı ve arabalarla aralarındaki alan başka ölülerle, erkek, kadın, doluydu; odanın kemerli kapısına uzanan geçit ise kamalı askerler ve kadınlarla doluydu...</p>
	<p class="block_21">‘Saray hanımları’nın gövdelerinin karşısındaki oda duvarında ahşap bir harp duruyordu; yalnız bakır boğa başıyla, ses kutusunun deniz kabuğu süslemeleri sağlamdı; gene duvar kenarında, kadın gövdelerinin üstünde çok güzel altın boğa başıyla başka bir harp daha vardı, gözleri, sakalı lapistendi, kabuktan kakmaların güzelliği de aşağı kalmıyordu. İnsan rolündeki garip hayvan sahneleriyle yüklü dört harp daha vardı...</p>
	<p class="block_21">Türbede soyguncuların bıraktıkları kalıntılardan, ana kişi dışında sıradan insanların da gövdeleri bulunduğu anlaşılıyor. Türbenin esas sahibinin adının, eğer silindir mühüre güvenebilirsek A-bar-gi olması gerekir. A-bar-gi’nin baktığı duvarda iki model gemi var, biri bakırdan ve oldukça bozulmuş, öteki gümüşten ve çok iyi korunmuş. Altmış santim uzunluğundaki bu geminin yüksek kıçı ve pruvası ve beş oturma yeri ve gemilerin arasında kemerlerle desteklenmiş, yolcuyu koruyacak olan bir tente vardı. Yaprak uçlu kürekler halen yerlerine takılıydı. Bu gemiler, halen Ur’un 50 mil uzağındaki Yukarı Fırat’ta kullanılanlarla aynı biçimdedirler ve Doğu’nun tutuculuğuna bir kanıt oluştururlar.</p>
	<p class="block_21">Kralın türbe-dairesi bu çukurun son ucundadır. Araştırmamıza devam ederek onun arkasında da taştan inşa edilmiş bir başka oda daha bulduk. Belki aynı zamanda, daha büyük olasılıkla daha sonra inşa edilmiş olmalıydı. Kralın pişmiş kiremitten kubbesine benzer bir tavanı olan bu oda, yukardaki odada bulunan araba ve öteki eşyalarla birlikte kraliçeye aitti. Kraliçenin adını, olasılıkla toprak atılmaya başlandığı sırada odaya atılmış olan oda çatısının üstündeki bir düz taşın üstündekiler arasında bulduğumuz lapis lazuli silindir mühürden öğreniyoruz: Şub-ad. Odanın kubbesi içeri çökmüştü fakat şansımıza bu toprağın ağırlığından olmuştu, soyguncuların işi değildi; odaya dokunulmamıştı.</p>
	<p class="block_21">Bir uçta, ahşap bir tezkerenin üstünde kraliçenin gövdesi uzanıyordu. Elinin yanında altın bir tas vardı, gövdesinin üst bölümü altın, gümüş, lapis lazuli, akik yığınıyla kaplıydı; bir yakadan çıkan kalseduan teller bele kadar inen bir örtü oluşturuyorlardı, belinde lapis, akik ve altın boncuklar diziliydi. Sağ kolun yanında üç uzun altın iğne vardı, başları lapistendi. Üç balık biçiminde amuletten ikisi altın, biri lapistendi, dördüncü iki oturan gazal biçimindeki amulet de altındandı.</p>
	<p class="block_21">Kırılmış kafatasını saran baş süslemeleri saray hanımlarınınkinden çok daha ince işlenmişti: geniş altın bir şerit ilmiklerle saçı sarıyordu; dalgaların boyu bunun doğal saç değil kocaman bir peruk olduğunu gösteriyor... Gövdenin yanında yeni tarzda bir baş süslemesi daha yatıyor. Beyaz yumuşak deriden yapıldığı anlaşılan taça binlerce lapis lasuli boncuk dikilmiş, bu mavi taban üstünde çok narin altından hayvanlar, geyikler, gazallar, boğalar ve keçiler dizili, aralarında yapraklar arasında görülen üç mandalina var. Altından başka tür bir ağacın dallarında altın ve akik meyveleri veya kabukları görünüyor; ara ara altın rozettalar dikilmiş ve tacın alt kenarından bükülmüş altından yapılma hasır palmiyecikler sarkıyor.</p>
	<p class="block_21">Tezkerenin yanında çömelmiş durumda iki kadın gövdesi var; biri baş tarafında biri ayak ucunda. Odanın her yeri saçılmış her türlü sunakla dolu. Bir başka altın tas, gümüş ve bakır kaplar, taş kaplar, yiyecek için toprak kaplar, gümüş bir inek başı, sunaklar için iki gümüş masa, gümüş lambalar, yeşil boya dolu bir kaç büyük midye kabuğu... herhalde kozmetik olarak kullanılıyordu.”<sup class="calibre6"><sup id="back_note_539" class="noteref"><a href="index_split_559.html#note_539" title="539" class="calibre2">539</a></sup></sup></p>
	<p class="block_21">Sir Leonard gerçekten şaşırtıcı keşfinin bu canlı anlatımını şöyle sürdürüyor: “Anlaşılan, kraliyet ailesinden bir kimse öldüğünde, bütün saray üyeleri ona mezarda eşlik ediyorlardı: kralın odasında en azından üç kişi; ölüm tümseğinde altmış iki kişi vardı; kraliçenin yanında toplam yirmi beş kişi bulunuyordu.”<sup class="calibre6"><sup id="back_note_540" class="noteref"><a href="index_split_560.html#note_540" title="540" class="calibre2">540</a></sup></sup></p>
	<p class="block_21">Bu tür başka mezarlar da keşfedildi ve bazıları Kral A-bar-gi ve Kraliçe Şub-ad’ınkilerden de büyüktü. Kral ve maiyeti önce, kraliçe ve maiyeti sonra, ay batıp Venüs gezegeni görününce gömülmüşlerdi. En büyük mezarda altmış sekiz kadın bulunmuştu, “tabanda düzenli sıralar halinde yatıyorlardı, her biri bacakları hafif bükülmüş ve elleri başlarına kadar kaldırılmış durumda; başları nerdeyse ötekinin ayaklarının üstüne çıkmıştı.”<sup class="calibre6"><sup id="back_note_541" class="noteref"><a href="index_split_561.html#note_541" title="541" class="calibre2">541</a></sup></sup><sup class="calibre6"> </sup>Bu kadınların yirmi sekizinin altın saç bantları vardı, kalanların biri dışında hepsinin bantı aynı biçimde ve gümüştü. Hepsi boncuklu kolları, kabuklardan yapılma kemerleri olan kırmızı pelerinler giyiyorlardı. Ay biçiminde büyük küpeleri, lapis ve altından gerdanlıkları vardı. Dördü harpçıydı, bakır bir kazanın çevresindeydiler. Woolley kazanda, bu kalabalığı öteki dünyaya uçuran içeceğin bulunduğunu öneriyor. Şöyle yazıyor:</p>
	<p class="block_21">“Elbette bu insanlar öküz gibi öldürülebilecek köleler değildi, resmi elbiselerini giyip, gönüllü olarak dünyada hizmet ettikleri Tanrıya öteki dünyada da hizmet etmek için inançlarına göre bir rite katılmaya gelen saygın<sub class="calibre33"> </sub>kişilerdi... İnsan kurbanı kraliyet ailesinden kişilerin cenaze törenleriyle sınırlıydı; ne kadar zengin olurlarsa olsunlar sıradan kişilerin mezarlarında bu tür kurbana hatta çamur heykelciklerinden, vb. ikamesine bile rastlanmıyor. Mısır mezarlarında daha eski ve kanlı bir ritin kalıntısı olarak bunlar çok yaygındır. Çok daha sonraki zamanlarda Sümer kralları tanrılaştırılmışlardı ve ölümlerinden sonra da tanrı olarak saygı görüyorlardı. Ur’un tarih öncesi kralları da insanüstü, dünyevi Tanrılar olarak görüldüklerinden cenaze törenleri tebalarından farklıydı ve Sümer yıllıklarında “Tufandan sonra krallık tanrılardan indi” yazıldığında anlatılmak istenen de buydu. Kral Tanrıysa, öldüğünde de insan gibi ölemezdi, ancak biçim değiştirirdi. Dolayısıyla maiyetinin efendilerini izlemeleri ve hizmetini sürdürmeleri zorlama değil, ayrıcalıktı.”<sup class="calibre6"><sup id="back_note_542" class="noteref"><a href="index_split_562.html#note_542" title="542" class="calibre2">542</a></sup></sup></p>
	<p class="block_21">Woolley şu sonucu çıkarıyor: “Kurban edileceklerin aşağıya canlı indikleri varsayımı güçlü görünüyor. Toprak atılıp üstlerinin örtüldüğü zaman ölü ve bilinçlerini yitirmiş olmaları da aynı biçimde güçlü bir öneri... Öyle düzgün ve sıralı yatıyorlar ki, bilinçsiz yatarlarken birinin aşağı inip son düzenlemeleri yaptığını düşünmemek elde değil... Kurbanlarm yerlerini aldıkları, içkinin etkisiyle öldüklerinde veya bilinçlerini yitirdiklerinde, gövdelerinin son olarak düzeltildiğini ve sonra mezarın kapatıldığını düşünmek doğru olacak.”<sup class="calibre6"><sup id="back_note_543" class="noteref"><a href="index_split_563.html#note_543" title="543" class="calibre2">543</a></sup></sup></p>
	<p class="block_21">Altından da gümüşten de şeridi olmayan kadın kim peki? Herhalde gümüş şeridi vardı. Bel hizasında iskelet kemikleri arasında bu şerit bulundu: “anlaşıldığına göre cebinde duruyordu ve çözülmeyecek biçimde uçlarını birbirine takıp hazırlamıştı.”<sup class="calibre6"><sup id="back_note_544" class="noteref"><a href="index_split_564.html#note_544" title="544" class="calibre2">544</a></sup></sup> Tören için geç kalmış, takacak zaman bulamamıştı.</p>
	<p class="block_21">Kralın canlı bir bakireyle gömülüp sonradan kemiklerinin birlikte boğa postuna doldurulduğu kötü Şilluk uygulamasının ilkel bir biçimiyle karşı karşıyayız demektir. Çünkü herşeyin kaderinin bağlı olduğu ay simgesi evrenin matematiğini temsil eden ay-boğası bu insanlara düşlerinin şarkısını söylüyordu. Büyüsel bir eşitlik görülüyor: boğa ve inek (Tuc d’Audoubert mağarasında olduğu gibi) = canavar yılan ve bakire (Dema ritüelindeki gibi) = ay ve Venüs gezegeni (sabah ve akşam yıldızı olarak gece-uyku-ölüm ve şafak-yeniden doğum habercisi) = uçurumun bereketli suları ve bol meyve verecek olan tohum = kral ve kraliçe.</p>
	<p class="block_11"> </p>
	<p class="block_21">Mezopotamya’nın, şafak çağının en eski mitolojisinin temel motiflerini aforizmalar gibi üstlerinde taşıyan silindir mühürlerinde sık rastlanılan bir imge vardır. Yünlü postlarla kaplı bir divanda bacakları boğa bacağı gibi bir erkekle kadın uzanmakta, ayaklarının dibinde bir rahip tören yapmaktadır. Dr. Henri Frankfort’un gözlemine göre “burda tanrıyla tanrıçanın evlenme töreniyle karşı karşıya olduğumuz kesindir.”<sup class="calibre6"><sup id="back_note_545" class="noteref"><a href="index_split_565.html#note_545" title="545" class="calibre2">545</a></sup></sup> Fakat hiyeratik şehir devleti döneminde (Mezopotamya’nın daha sonraki devirlerinde olmasa bile) tanrı ve tanrıça kral ve kraliçede vücut buluyordu. Kraliyet mezarında kraliçenin odasında, gördüğümüz gibi, “gümüş bir inek başı” vardı. Kralın odası talan edilmişti fakat altından boğa başı biçiminde biten harpler duruyordu; boğaların sakalı lapis lazulidendi, mitosun müziği ve kader ritüeli mitolojik boğalardan (doğaüstü imgelerden) türetilmişti. Kralların nasıl öldürüldüğü (veya rahiplerin bu dönemde, İÖ 2500’lerde onların yerine geçip geçmediği) bilinmiyor fakat Şub-ad’ın ölüm biçimini anlamak kolay: “tezkerenin üstünde kraliçenin gövdesi uzanıyordu. Elinin yanında altın bir tas vardı.”<sup class="calibre6"><sup id="back_note_546" class="noteref"><a href="index_split_566.html#note_546" title="546" class="calibre2">546</a></sup></sup> Kraliçenin maiyeti kralınkinin üstüne yerleştirilmişti fakat kendi mezarı A-bar-gi’nin türbesinin düzeyine indirilmiş ve yanına yerleştirilmişti.</p>
	<p class="block_21">Bu çılgın ritle canlandırılan mitosa göre, hep-ölen ve dirilen tanrı, “Uçurumun Sadık Oğlu” veya “Yükselen Uçurumun Oğlu”, Damuzi-absu veya Tammuz (Adonis), göklerin kraliçesi, Tanrının kızı, sabah ve akşam yıldızlarının tanrıçası, tanrıların hierodul veya dansçı köle-kızı -sabah yıldızı olarak sonsuza kadar bakire kalan fakat akşam yıldızı olarak ‘kutsal orospu’ olan, daha sonraları İştar, Afrodit ve Venüs olarak bilinen- “büyük yukarı’dan ‘büyük aşağı’yı aklına koydu, göğü bıraktı, yeri bıraktı, yeraltına indi”, erkek kardeşini ve eşini dönüşü olmayan ülkeden çıkarmaya gelmesiyle kurtulur.</p>
	<p class="block_21">Şansımıza, Ur mezarlarından kalma tablet parçalarından efsanenin bir bölümünü öğreniyoruz. Ayrıca, harpçı kızın iskeletinin elinde, altın ve gümüş şeritli kadınların harp müziği eşliğinde söylediği ay-boğasının ilahilerinden biri var:</p>
	<p class="block_11"> </p>
	<p class="block_21">Gidersen onu sevindireceksin,</p>
	<p class="block_21">Ey yürekli Gökyüzü yıldızı, onu karşılamaya git.</p>
	<p class="block_21">Damu’yu rahatlatırsın, gidersen,</p>
	<p class="block_21">Onu sevindireceksin. </p>
	<p class="block_21">Çoban Ur-Nammu’ya gidersen</p>
	<p class="block_21">Onu sevindireceksin.</p>
	<p class="block_11"> </p>
	<p class="block_21">İnsan Dungi’ye gidersen,</p>
	<p class="block_21">Onu sevindireceksin.</p>
	<p class="block_21"> Çoban Bur-Sin’e gidersen,</p>
	<p class="block_21">Onu sevindireceksin.</p>
	<p class="block_11"> </p>
	<p class="block_21">İnsan Gimil-Sin’e gidersen,</p>
	<p class="block_21">Onu sevindireceksin. </p>
	<p class="block_21">Çoban İbi-Sin’e gidersen,</p>
	<p class="block_21">Onu sevindireceksin.<sup class="calibre6"><sup id="back_note_547" class="noteref"><a href="index_split_567.html#note_547" title="547" class="calibre2">547</a></sup></sup></p>
	<p class="block_11"> </p>
	<p class="block_21">Son beş ad, sırasıyla, Ur’un üçüncü hanedanının son krallarının adlarıdır (İÖ y. 2150-2050)<sup class="calibre6"><sup id="back_note_548" class="noteref"><a href="index_split_568.html#note_548" title="548" class="calibre2">548</a></sup></sup> ve arkaik dünyanın temel görüşünü ifade eder; kralın gerçekliği, gerçek varlığı -herhangi bireyinki gibi- birey olarak karakterinde değildir, arketip niteliğindedir. Kral iyi çoban, ineklerin koruyucusudur ve insanlar onun sürüşüdür. Veya o bahçede yürüyendir, bahçıvandır, tarlalara yaşam verendir, tanrıların çiftçisidir. Gene o, şehrin inşaatçısıdır, kültürü getirendir, sanatları öğretendir. Gök çayırlarının efendisi, ay ve güneştir. Beş Kral -Ur-Nammu, Dun-gi, Bur-Sin, Gimil-Sin ve İbi-Sin-aynı şey, Damu’dur, hep ölen ve dirilen tanrı. Kraliçe İnanna, çıplak tanrıça da, zamanın başlangıcından beri bildiğimiz tanrıçadır.</p>
	<p class="block_11"> </p>
	<p class="block_21">“Büyük yukarı”dan “büyük aşağı”yı aklına koydu o,</p>
	<p class="block_21">Tanrıça, “büyük yukarı”dan, “büyük aşağı’yı aklına koydu,</p>
	<p class="block_21">İnanna, “büyük yukarı”dan, “büyük aşağı”yı aklına koydu,</p>
	<p class="block_21">Hanımım, göğü bıraktı, yeri bıraktı,</p>
	<p class="block_21">Yeraltına indi o,</p>
	<p class="block_21">İnanna göğü, yeri bıraktı,</p>
	<p class="block_21">Yeraltı dünyasına indi o,</p>
	<p class="block_21">Krallığın tahtını bıraktı, kraliçeliğin tahtını bıraktı,</p>
	<p class="block_21">Yeraltı dünyasına indi o,</p>
	<p class="block_21">Yedi tanrısal kuralı yanına koydu,</p>
	<p class="block_21">Bütün tanrısal kuralları topladı, eline koydu,</p>
	<p class="block_21">Ovaların tacı şugurrayı başına koydu,</p>
	<p class="block_21">Saçlarını kıvırarak alnına düşürdü,</p>
	<p class="block_21">Ölçü çubuğu lapis lazuliyi eline aldı,</p>
	<p class="block_21">Küçük lapis lazuli taşlarını boynuna taktı,</p>
	<p class="block_21">Çift nunuz taşını göğsüne yerleştirdi,</p>
	<p class="block_21">Bir altın bilezik geçirdi koluna,</p>
	<p class="block_21">“Adam gel, gel” (isimli) göğüs plakasını göğsüne taktı, </p>
	<p class="block_21">Hanımlık pala elbesisini geçirdi vücuduna, </p>
	<p class="block_21">“Gelmeli, gelmeli” (isimli) sürmeyi çekti gözüne. </p>
	<p class="block_21">İnanna yeraltı dünyasına doğru yürüdü.<sup class="calibre6"><sup id="back_note_549" class="noteref"><a href="index_split_569.html#note_549" title="549" class="calibre2">549</a></sup></sup></p>
	<p class="block_11"> </p>
	<p class="block_21">Değerli efsane parçası böyle başlıyor. Tanrıça yeraltı dünyasına iniyor. Bu dünyayı kendisinin karanlık yanı, kızkardeşi tanrıça Ereşkigal yönetmektedir. Ve İnanna birinci kapıya geliyor.</p>
	<p class="block_11"> </p>
	<p class="block_21">İnanna <span class="text_15">lapis</span><span class="text_11"> </span>lazuli dağına, saraya yaklaşınca, </p>
	<p class="block_21">Yeraltı dünyasının kapısında cesurdu, </p>
	<p class="block_21">Yeraltı dünyası sarayında cesurca konuştu, </p>
	<p class="block_21">“Evi aç kapıcı, evi aç</p>
	<p class="block_21">Evi aç Neti, evi aç, yalnız olarak girmek istiyorum”.</p>
	<p class="block_11"> </p>
	<p class="block_21">Neti, yeraltı dünyasının baş kapıcısı, </p>
	<p class="block_21">Cevap verdi temiz İnanna’ya: </p>
	<p class="block_21">“Kimsin lütfen?”</p>
	<p class="block_21">Evi aç Neti, evi aç, yalnız olarak girmek istiyorum. </p>
	<p class="block_21">Neti, yer altı dünyasının baş kapıcısı, </p>
	<p class="block_21">Cevap verdi temiz İnanna’ya: </p>
	<p class="block_21">“Kimsin lütfen?”</p>
	<p class="block_21">“Ben göğün, güneşin doğduğu yerlerin kraliçesiyim” </p>
	<p class="block_21">“Eğer göğün, güneşin doğduğu yerlerin kraliçesi isen, </p>
	<p class="block_21">Niçin dönüşü olmayan memlekete geldin? </p>
	<p class="block_21">Yolcusu geri dönmeyen yola kalbin seni nasıl yöneltti?”</p>
	<p class="block_11"> </p>
	<p class="block_21">Saf İnanna cevap verdi ona: </p>
	<p class="block_21">“Büyük kız kardeşim Ereşkigal’in, </p>
	<p class="block_21">Kocası Gugaianna öldürüldüğü için </p>
	<p class="block_21">Gömme merasimine katılmak üzere, </p>
	<p class="block_21">Geldim.</p>
	<p class="block_11"> </p>
	<p class="block_21">Neti, yeraltı dünyasının baş kapıcısı,</p>
	<p class="block_21">Saf İnanna’ya cevap verdi:</p>
	<p class="block_21">“Dur, İnanna, kraliçeme söyleyeyim.”</p>
	<p class="block_11"> </p>
	<p class="block_21">Kapıcı gidip gelir, İnanna’ya girmesini söyler. Sonra şu konuşma geçer:</p>
	<p class="block_11"> </p>
	<p class="block_21">“Girince o,</p>
	<p class="block_21">Başında bulunan ‘ovanın tacı’ Şugurra alındı. </p>
	<p class="block_21">“Nedir bu lütfen?”</p>
	<p class="block_21">“Sakin ol İnanna, yeraltı dünyasmın kuralı tamdır. </p>
	<p class="block_21">Ey İnanna, yeraltı dünyasının adetlerine karşı gelme.”</p>
	<p class="block_11"> </p>
	<p class="block_21">İkinci kapıyı geçince:</p>
	<p class="block_21">Lapis lazuliden ölçüsü alındı.</p>
	<p class="block_21">“Nedir bu, lütfen?”</p>
	<p class="block_21">“Sakin ol İnanna, yeraltı kanunu tamdır, </p>
	<p class="block_21">Ey İnanna, yeraltı adetlerine karşı gelme.”</p>
	<p class="block_11"> </p>
	<p class="block_21">Üçüncü kapıyı geçince,</p>
	<p class="block_21">Göğsündeki küçük lapis lazuli taşlar alındı.</p>
	<p class="block_21">“Nedir bu lütfen?”</p>
	<p class="block_21">“Sakin ol İnanna, yeraltı dünyasının kurallarına uy, </p>
	<p class="block_21">Ey İnanna, yeratı dünyasının adetlerine karşı gelme.”</p>
	<p class="block_11"> </p>
	<p class="block_21">Dördüncü kapıdan girince,</p>
	<p class="block_21">Çift nunuz-taşı alındı göğsünden.</p>
	<p class="block_21">“Nedir bu lütfen?”</p>
	<p class="block_21">“Sakin ol İnanna, yeraltı dünyasının kurallarına uy. </p>
	<p class="block_21">Ey İnanna, yeraltı dünyasının adetlerine karşı gelme.”</p>
	<p class="block_11"> </p>
	<p class="block_21">Beşinci kapıdan girince, Altmdan bilezik alındı elinden. </p>
	<p class="block_21">“Nedir bu lütfen?”</p>
	<p class="block_21">“Sakin ol İnanna, yeraltı dünyasının kurallarına uy </p>
	<p class="block_21">Ey İnanna, yeraltı dünyasının adetlerine karşı gelme.”</p>
	<p class="block_11"> </p>
	<p class="block_21">Yedinci kapıdan girince,</p>
	<p class="block_21">Hanımlığın pala elbisesi alındı vücudundan.</p>
	<p class="block_21">“Nedir bu lütfen?”</p>
	<p class="block_21">“Sakin ol İnanna, yeraltı dünyasının kurallarına uy. </p>
	<p class="block_21">Ey İnanna, yeraltı dünyasının adetlerine karşı gelme.” </p>
	<p class="block_11"> </p>
	<p class="block_46"><span class="text_">Böylece çıplak Tanrıça kızkardeşi Ereşkigal ve yedi yargıç </span><span class="text_29">Anunnakilerin </span><span class="text_">önüne çıktı.</span></p>
	<p class="block_11"> </p>
	<p class="block_21">Saf Ereşkigal tahtına oturdu,</p>
	<p class="block_21">Anunnakiler, yedi yargıçlar, hükmünü söylediler önünde.</p>
	<p class="block_21">Diktiler ona gözlerini, ölüm gözlerini, </p>
	<p class="block_21">Ona öfkeli sözler söylendi, </p>
	<p class="block_21">Ruha eziyet eden sözler. </p>
	<p class="block_21">Hasta kadın cesede döndü, </p>
	<p class="block_21">Ceset bir çiviye asılmıştı.<sup class="calibre6"><sup id="back_note_550" class="noteref"><a href="index_split_570.html#note_550" title="550" class="calibre2">550</a></sup></sup></p>
	<p class="block_11"> </p>
	<p class="block_21">Fakat ölüm, bütün mitolojik geleneklerin bize öğrettiği gibi, son değildir. Ay-Tanrısının dersi, üç gün karanlıkta kaldıktan sonra, devam eder. İnanna’nın cesedi çivide asılıdır:</p>
	<p class="block_11"> </p>
	<p class="block_21">Üç gün, üç gece geçtikten sora,</p>
	<p class="block_21">Veziri Ninşubur,</p>
	<p class="block_21">Sözü üstün olan veziri,</p>
	<p class="block_21">Sözü doğru olan şövalyesi,</p>
	<p class="block_21">Ağıt yaktı harabede onun için</p>
	<p class="block_21">Davul çaldı onun için, kutsal toplantı yerinde</p>
	<p class="block_21">Dolaştı onun için Tanrılar evini,</p>
	<p class="block_21">Bir fakir gibi çuval elbise giydi onun için,</p>
	<p class="block_21">Ekur’a, Enlil’in evine, adımlarını doğrulttu.</p>
	<p class="block_11"> </p>
	<p class="block_21">Aynı zamanda Papsukkal (Tanrıların baş habercisi) ve İlabrat (kanatlı tanrı) olarak bilinen Ninşubur’a, Tanrıça ayrılmadan önce, eğer geri dönmezse Enlil (Hava Tanrısı), Nanna (Ay Tanrısı) önünde ağlamasını söylemişti. Eğer bunlardan yanıt alamazsa Akıl tanrısı Enki (yılan) önünde ağlamalıydı. Yaşam yemeğini ve suyunu o bilirdi. “O beni yaşama döndürür” demişti.</p>
	<p class="block_21">Haberci Ninşubur’un tapınak kapıları altında bulunan kutulardan çıkan çamur heykelcikleri onu kanatsız fakat sağ elinde bir çubuk veya asayla gösterir.<sup class="calibre6"><sup id="back_note_551" class="noteref"><a href="index_split_571.html#note_551" title="551" class="calibre2">551</a></sup></sup> Olimpos dağındaki tanrıların habercisi ve ruhları yeraltı dünyasına götüren kılavuzun, Hermes’in asası, anımsanacağı gibi, çifte yılanlı kadusistir.<sup class="calibre6"><sup id="back_note_552" class="noteref"><a href="index_split_572.html#note_552" title="552" class="calibre2">552</a></sup></sup> Bu yılanların anlamı şu anda incelediğimiz ritüel ve mitostakilerle tamamiyle aynıdır: canavar yılanın, yılan biçimine girmiş çıplak tanrıçayla kutsal, dünyayı yenileştiren evlenmesine atıftır.</p>
	<p class="block_21">Dr. Henri Frankfort kadusisin anlamından emin olmak isteyerek İngiltere Doğa Tarihi Müzesine bir soru mektubu göndermişti. Zooloji bölümünün asistanı H. W. Parker yanıtında “İlgilendiğiniz simge iki yılanın çiftleşmesini temsil etmektedir. Genel kural olarak erkek, dişiyi ensesinden yakalar ve iki gövde nerdeyse birbirine dolanır” demişti. “Engereklerin tamamiyle birbirlerine dolandıkları bildirilmektedir”. Dr. Frankfort şu yargıda bulunuyor: “Bu, kadusisin niçin Doğanın yaratıcı güçlerinin kişileştirildiği tanrının simgesi olduğunu açıklıyor.”<sup class="calibre6"><sup id="back_note_553" class="noteref"><a href="index_split_573.html#note_553" title="553" class="calibre2">553</a></sup></sup></p>
	<p class="block_21">Hermes, Yunanlıların yılan asa taşıyıcısı -asa hem güzel hem korkutucudur, hem uyku verir hem uyandırır- lirin mucidi, ateşin ve meşalenin bulucusudur. Ayrıca eski dünyanın sihirbazı da odur. Ur mezarlarındaki boğa sesli lirleri sonra da Yunanlıların “görülmeyen yerlerden boğa böğürmeleri geldi” (Aiskhylos, Bölüm 57) diye anlatılan şölenlerini anımsıyoruz. Afrika’daki genç kız ve erkeğin meşalelerini ve ürkütücü ritlerini anımsıyoruz<sup class="calibre6"><sup id="back_note_554" class="noteref"><a href="index_split_574.html#note_554" title="554" class="calibre2">554</a></sup></sup>. Ve kendisini kıza çevirip hamile kalan Koyotu anımsıyoruz. Hermes de, asasındaki işaretten anladığımız gibi, çift cinsiyetlidir.</p>
	<p class="block_21">Haberci Ninşubur, Hermes’in proto-tipi, önce Enlil’e, sonra Ur şehrinin Ay Tanrısı Nanna’ya gidip sonuç alamayınca, Enki’ye, ‘Uçurum Sularının Efendisi’ne yöneldi. Enki onu dinleyince bağırdı:</p>
	<p class="block_11"> </p>
	<p class="block_21">“Kızıma ne oldu şimdi? Üzüldüm,</p>
	<p class="block_21">İnanna’ya ne oldu şimdi? Üzüldüm,</p>
	<p class="block_21">Bütün ülkelerin kraliçesi ne yaptı şimdi? Üzüldüm,</p>
	<p class="block_21">Göğün kutsal fahişesi ne yaptı şimdi? Üzüldüm.”</p>
	<p class="block_11"> </p>
	<p class="block_21">Çamur alıp iki cinsiyetsiz yaratık, melek yaptı. Birine yaşam aşı, ötekine yaşam suyu verdi. Sonra emirler vermeye başladı.</p>
	<p class="block_11"> </p>
	<p class="block_21">“Çiviye asılı olan cesede ateş ışıklarının korkusunu salın, </p>
	<p class="block_21">Üstüne altmış kez yaşam aşı, altmış kez yaşam suyu serpin, </p>
	<p class="block_21">Elbette İnanna canlanacaktır.”</p>
	<p class="block_11"> </p>
	<p class="block_21">Çiviye asılı olan cesede ateş ışıklarının korkusunu saldılar, </p>
	<p class="block_21">Üstüne altmış kez yaşam aşı, altmış kez yaşam suyu serptiler,</p>
	<p class="block_21">İnanna canlandı.</p>
	<p class="block_11"> </p>
	<p class="block_21">İnanna yeraltı dünyasından çıktı, </p>
	<p class="block_21">Anunnakiler kaçtılar.</p>
	<p class="block_21">Yeraltı dünyasına inmiş kim ordan rahatlıkla çıkabilir; </p>
	<p class="block_21">İnanna yeraltından çıkınca, </p>
	<p class="block_21">Ölüler hemen önüne çıktılar.</p>
	<p class="block_11"> </p>
	<p class="block_21">İnanna yeraltından çıktı, </p>
	<p class="block_21">Şeker kamışı gibi küçük cinler, </p>
	<p class="block_21">Dubban kamışı gibi büyük cinler, </p>
	<p class="block_21">Çevresini sardılar...<sup class="calibre6"><sup id="back_note_555" class="noteref"><a href="index_split_575.html#note_555" title="555" class="calibre2">555</a></sup></sup></p>
	<p class="block_11"> </p>
	<p class="block_21">Metnin devamı kayıp. Fakat imgenin önemi çok açık olarak görülüyor. Yüzyıllardır birçok biçime sokulmuş temel bir temayı işliyor. Örneğin insanın aklına mezar başında ağlayan Mecdelli Meryem geliyor. “Fakat Meryem ağlayarak dışarda kabrin yanında duruyordu. Ağlarken eğilip kabrin içine baktı; ve biri İsanın cesedinin yattığı yerin başında ve o biri ayağında oturan, beyazlar giymiş, iki melek gördü. Onlar da kendisine: Kadın, niçin ağlıyorsun? dediler. O da onlara dedi: Çünkü Rabbimi kaldırmışlar, ve onu nereye koymuşlar bilmiyorum. Bunu dedikten sonra, arkasına dönüp İsa’yı durmakta gördü; ve İsa olduğunu bilmiyordu. İsa ona dedi ki: Kadın, niçin ağlıyorsun? Kimi arıyorsun? O da onu bahçıvan sanıp ona dedi: Efendi, eğer onu sen götürdünse, nereye koyduğunu bana söyle, ben de onu kaldırayım. İsa ona: Meryem! dedi. O da dönüp ona İbranice: Rabbuni, dedi; ki, Muallim demektir. İsa ona dedi: Bana dokunma; çünkü ben daha Babanın yanına çıkmadım; fakat kardeşlerime git ve onlara söyle: Benim babamın ve sizin babanızın, benim Allahımın ve sizin Allahınızın yanına çıkıyorum. Mecdelli Meryem gelip şakirtlere Rabbi gördüğünü ve Rabbin kendisine bunları söylediğini bildirdi.”<sup class="calibre6"><sup id="back_note_556" class="noteref"><a href="index_split_576.html#note_556" title="556" class="calibre2">556</a></sup></sup></p>
	<p class="block_11"> </p>
	<h2 id="id_Toc401495950" class="block_27"><span class="calibre8">3.   </span>BÜYÜK YAYILIM</h2>
	<p class="block_21">Huizinga, kültürde oyun öğesini araştırdığı zengin eseri <i class="calibre4">Homo Ludens’de </i>“görev” anlamına gelen Hollanda ve Alman dillerindeki <i class="calibre4">Plicht ve Pflicht </i>sözcüklerinin etimolojik olarak İngilizce “oyun” <i class="calibre4">(play) </i>sözcüğüyle aynı kökten geldiğini ve ortak bir kökleri olduğunu anlatır.<sup class="calibre6"><sup id="back_note_557" class="noteref"><a href="index_split_577.html#note_557" title="557" class="calibre2">557</a></sup></sup> Bu bağlamda İngilizcedeki <i class="calibre4">‘pledge’ </i>(söz, yemin, ant), <i class="calibre4">‘plight’, </i>taahhüte girme, nişanlama <i class="calibre4">(to plight troth-evlenme </i>sözü verme ve <i class="calibre4">‘a plighted bride’ </i>sözlerinde olduğu gibi) anlamlarıyla aynı köke bağlanır. Burada Huizinga’nın Japon ‘oyun dili’ veya ‘kibar dil’ <i class="calibre4">(asobase-kotoba) </i>örneğini anımsanmalıyız. Bu dilde “Tokyo’ya geldin” değil “Tokyo’ya gelmeyi oynadın” veya “Babanızın öldüğünü duydum” değil, “Babanızın ölüm oynadığını duydum” denilir.<sup class="calibre6"><sup id="back_note_558" class="noteref"><a href="index_split_578.html#note_558" title="558" class="calibre2">558</a></sup></sup> Huizinga “Oyun kavramı bu biçimiyle ciddilikten çok daha yukarıdadır” der, “çünkü ciddilik oyunu dışlamak ister oysa oyun ciddiliği de çok kolay içermektedir.”<sup class="calibre6"><sup id="back_note_559" class="noteref"><a href="index_split_579.html#note_559" title="559" class="calibre2">559</a></sup></sup></p>
	<p class="block_21">Ur kraliyet mezarları dünyanın ilk aristokrasisinin oyun kapasite ve anlayışını ortaya koymaktadır: oyuna bağlanma ve sonra bağlanmayı oynama. Ve sonuna kadar sağlam sinirleriyle oynayabildikleri bu oyun dünyayı vahşetten uygarlığa yükseltebildi. Böyle bir gösteride inancın önemi ve etkisi ikincildir. İlke maske, dans, alaydır, biçimiyle yeni bir gücün uyandırabileceği harekettir. İnsanın yiyecek, barınak, giyim, cinsel gereksinimlerine baskın çıkan normalüstü bir imge tasarlanmıştır, insanın boş zamanları için hoş bir hobidir. Böyle bir oyunda oynayabilmek için ve kendine düşen rolü yerine getirebilmek için sinir gücü gerekir. Ve sonra, dikkat! yaşam değişir, daha önce hayal edilmemiş bir zenginlik doğar, hem insan hem tanrıları için yeni ufuklar açılır. Sümerlerin bu harika yetenekleriyle, aristokrat bir anlayışın işlevi olarak böyle çok güç isteyen ilahi bir oyunla uygarlık doğdu. Ve çok yakın tarihlere kadar dünyanın birçok bölgesinde böylece sürdürüldü.</p>
	<p class="block_21">Sir Leonard Woolley’in gösterdiği gibi, bazı Mısır mezarlarındaki köle heykelleri, bir zamanlar Nil’de de kral maiyetinin krallarla birlikte öteki dünyaya gittiğini göstermektedir. Aynı biçimde eski Çin kraliyet mezarlarında da seramik heykeller bulunmuştur. Gerçekten Çin’de kraliyet cenaze törenlerinde insan kurbanı uygulaması İS on ikinci yüzyıla kadar devam etmiştir. Ve komşu ülke ada imparatorluğu Japonya’da gönüllü ‘ölüyü izleme’ <i class="calibre4">(jinchu </i>‘bağlılık’) adetinin örnekleri 1912 yılında bile görülmüştür; general Kont Nogi, Port Arthur kahramanı, Mikadosu Meijitenno’nun tam gömülme saatinde kendisini öldürmüş ve Kontes Nogi de eşini yalnız bırakmamak için intihar etmiştir.</p>
	<p class="block_21">‘Ölü izleme’ ritüelinin genellikle saygı gören toplumsal ve dinsel bir uygulama olduğu kanıtlanıyor. Bu durum yalnız vahşetten uygarlığa çağ açıcı bir geçişin yapıldığı Yakın Doğu şehirlerinde değil, yani kader oyununun şaşırtıcı bir hız ve genişlikte fethettiği yeni alanlardaki en eski taşıyıcıları için de geçerlidir. Bu etkinin yayılımı dört ana yönde -veya daha doğrusu bu noktalar arasında- izlenebilir.</p>
	<p class="block_11"> </p>
	<h3 id="id_Toc401495951" class="block_52">GÜNEYBATIYA YAYILIM</h3>
	<p class="block_21">Bu yüksek kültürün Sudan’a erkenden yayılımı hakkında daha önce de söylenenler oldu. En güneyde, Güney Rodezya Matabeleland’da Zimbabve tapınak kalıntılarıyla belirlenen sahaya kadar, ritüel kral kurbanı 1810 gibi geç tarihlere kadar saptanmıştır. Yıldızlar ve kutsal kehanet rahipler tarafından izleniyor ve dört yılda bir kral için şaşmadan ölüm kararı çıkıyordu. Buradaki geleneğe göre kralın ilk karısı -hükümdar olduğunda ilk kutsal ateşi yakmakta ona yardım eden- boğanın bacak sinirinden yapılan bir iple onu boğuyordu. Ceset o gece rahipler tarafından alınıp bir dağın tepesindeki kulübeye götürülüyor ve altında büyük deri bir torbanın asılı olduğu platforma yerleştiriliyordu. İlk gün kralın iç organları çıkarılıp torbaya dolduruluyordu; ikinci gün gövde ot ve yapraklarla doldurulup dikiliyordu. Üçüncü gün kafatası arkadan kesiliyor ve içindekiler torbaya konuyordu. Dördüncü gün ceset çömelik durumda bağlanıyor, el ve ayak tırnaklarının dışarı çıkabileceği bir biçimde bir kumaşla sarılıp, alnında beyaz bulunan kapkara bir boğanın taze kesilmiş postuna konuluyordu. Bir yıl boyunca her gece rahipler postu açıp mumyayı suları ve tırnakları torbaya düşebilecek biçimde sıvazlayıp, ona masaj yapıyorlardı. Ve sonunda yıl tamamlandığında -gene yeni aydan bir gece önce- kralın sevgili karısı (onu boğan değil bir başkası) teker teker çıplak kalana kadar elbiselerini çıkarmaya zorlanıyor ve sonra boğuluyordu. Gövde dağın doğu yakasında bir mağaraya getirilip, kralınki de batıdaki bir mağaraya taşınıyordu. Kral taşlarla gömülünce kraliçe de giydirilip gömülüyordu. Fakat en önemli törenler torbanın dağdaki kulübeden kutsal mağaraya taşındığında yapılıyordu. Üç kişi kurban ediliyor ve torba mağaraya gizleniyordu -içi boş bir kamış odadan dış dünyaya bakar biçimde yerleştiriliyordu. Bir rahip kralın ruhu kurt, kelebek, kertenkele, yılan veya başka tür küçük ejderha biçiminde onun içinden çıkana kadar bekliyordu. O zaman kamış alınıyor, mağaranın ağzı kapanıyor ve her yıl yinelenecek kurbanlar sunuluyordu.<sup class="calibre6"><sup id="back_note_560" class="noteref"><a href="index_split_580.html#note_560" title="560" class="calibre2">560</a></sup></sup></p>
	<p class="block_21">Frobenius “Afrika’daki tarihsel kültürlerle ilgili bütün haritalarımızda” diyor, “Nil’den Zambezi’ye kadar doğu sahilini izleyen geniş kuşak kadar hiçbir yerde bu sıklık görülmüyor -yani Eritre sahili yakınından geçen kuzey-güney hattı- sonra bu kuşaktan kıtayı enine geçip batıya doğru yayılan iki dil var; kuzeydeki Senegal’e kadar uzanıyor, [sayfa 170’deki haritaya bkz.] Bu iki ayrı alan farklılıklar gösteriyor fakat ikisi de içsel uyum ve birlik açısından o kadar önemli değiller ve yayılmaları da çok değil.”<sup class="calibre6"><sup id="back_note_561" class="noteref"><a href="index_split_581.html#note_561" title="561" class="calibre2">561</a></sup></sup></p>
	<p class="block_21">Bir başka yerde de şöyle yazıyor:</p>
	<p class="block_21">“Güneydoğu Afrika’da, Eritre bölgesinin güneyindeki çekirdek sahasında ortaya çıkarılan mitoloji ve ritüel parçaları, bizi Sümer ve Hint Dravit yaşam ve tanrılarına ait söylemi yeniden kurmaya zorlayacak kadar, bir yumurtanın ötekine benzediği gibi, o bölgelerinkine benziyor. Ay-Tanrının imgesi boğa; karısı Venüs gezegeni; Tanrıça yaşamını eşine sunuyor; ve her yerde bu Tanrıça, Sabah Yıldızı olarak Savaş Tanrıçası, Akşam Yıldızı olarak yasa dışı aşk tanrıçası ve aynı anda evrensel anne; üç bölgede de (Afrika, Dravit Hindistanı ve Sümer) gökyüzü yıldızlarının draması yaşamın model ve kaderini çiziyor ve bu tasarımla dünyada devletin en eski biçim ve kavramını oluşturuyor -yani kutsal, kozmik, ruhban imgesini. Bu koşullarda antik çağlarda Hindistan Okyanusunun kıyılarını ifade eden Büyük Eritre Kültür Bölgesinin varlığından söz etmek çok mu cesurca olur?”<sup class="calibre6"><sup id="back_note_562" class="noteref"><a href="index_split_582.html#note_562" title="562" class="calibre2">562</a></sup></sup></p>
	<p class="block_21">Büyük Eritre bölgesini, mitoloji doğuran Verimli Hilalimizin mitolojisinin yayıldığı ilk bölge olarak kabul edebiliriz. Nil Vadisinde İÖ 4500 yılma giden bazal neolitik kültür tabakası ve 4000 yılına giden ileri neolitik tabakası bulunmuştur. Ayrıca Kuzey Zimbabve’ye neolitik kültürün İÖ y. 4000’lerde vardığını kanıtlayan K-14 yöntemimiz var.<sup class="calibre6"><sup id="back_note_563" class="noteref"><a href="index_split_583.html#note_563" title="563" class="calibre2">563</a></sup></sup> Sudan Napata’da İÖ 750-744 ve 397-362 yıllarında oluşan Tunç ve Demir Çağları sanatları da kanıtlanmış durumda.<sup class="calibre6"><sup id="back_note_564" class="noteref"><a href="index_split_584.html#note_564" title="564" class="calibre2">564</a></sup></sup></p>
	<p class="block_21">Bazal tabakanın Mısır’daki önde gelen örenleri Nil’in sol kıyısında Merimde’de, Delta bölgesinde, daha güneyde Fayum’da ve sağ kıyıda iki yüz mil güneyde Tasa’da. Aralarında ufak farklılıklar olmasına karşın kültür düzeyleri aynıdır ve temel karakteristikleri kaba siyah çömlekçilik, mükemmel sepetçilik, keten dokuma için ağırşak, kozmetik paletleri, bükülmüş ölü gömme (Tasa’da) veya doğuya bakan uyur biçimde gömme (Merimde’de), kemik, diş ve (Fayum’da) devekuşu kabuğundan boncuklar, domuz dişi ve küçük taş baltadan amuletler (Merimde’de); depolarda saklanmış buğday ve domuz, sığır, koyun, keçi. Fayum’da K-14 tarihlemesi İÖ y. 440’la 4100 arasında değişiyor.</p>
	<p class="block_21">Merimde ve Fayum, çölün genişlemesi nedeniyle dönemin sonunda terk edilmişken Tasa’da ileri neolitik kültür sahibi yeni bir ırk görülüyor. Bu ırka Badarian adı verilmiştir. Nil Vadisinde hiç görülmemiş olan kırmızı-kahverengi renkli, farklı biçimde, pişirilmiş çömlek, toprak ve fildişinden kadın heykelcikleri (Mısır’da ilk kez), gemi biçiminde çömlekler, ilk bakır işaretleri bize bu kültürün düzeyi hakkında ipuçları veriyor. Badarianlar avda bumerang kullanıyorlardı ve ırk hatları Frobenius’un Büyük Eritre Bölgesini çağrıştırıyor. Sığır ve koyun tanrılaştırılmıştı ve bazan ayinle gömülüyordu, insanlar ise doğuya değil, güneşin battığı yöne dönük olarak gömülmekteydi. Kalıntılar arasında hiç domuz kemiği bulunmamıştır, bu da domuz etinden kaçınmanın başlangıcı olarak görülebilir. Kaçınmanın nedeni yabancı veya küçümsenen bir toplumsal grupla veya yeraltı dünyasının mitolojisiyle domuz arasında kurulan bağlantıya yorulabilir; elbette çağdaş dünyamızda yapıldığı gibi trişin hastalığıyla kurulan bir bağıntı ileri sürülemez. Domuz dişi, gördüğümüz gibi, Delta’daki Merimde’de fetişti, oysa Badarianların kutsal hayvanları boğa ve koçtu.</p>
	<p class="block_21">Badarian üstündeki ikinci neolitik tabaka Amratian’dır. Mezopotamya’daki biçim güzelliği ve matematik uyumu göstermeyen geometrik desenleriyle beş tür yeni çömlek görülür; öte andan Kuzey Afrika ve Doğu İspanya Capsien sanatıyla gösterdiği açık ilişki çok ilginçtir. İnsan biçimleri, giyimin fazla değişmediğini göstermektedir. Erkekler halen süslü penis mahfazaları giyiyorlardı veya çıplaktılar, ayaklarında ot sandallar ve başlarında tüyler vardı. Kadınlar keten önlükler takıyorlardı ve peruk takmak için saçlarını sık sık traş ediyorlardı. Fiziksel yapı Capsienlerinki gibiydi: 1.65 boy, ince yapılı, uzun, küçük kafatası, küçük bir yüz, düz saç. Gövdelere dövme yapılıyordu. Toprak ve dişten figürler, artık alet yapımında da kullanılmaya başlanan bakır, papirüs gemiler, bir kaç türlü ok ucu ve güzel yapılmış taş kesiciler kullandıkları malzemeyi oluşturuyor. Sina’dan bakırtaşı, Nubiya’dan altın, Suriye’den kozalaklı ağaç ve Ermenistan’la Ege’den obsidian ithalatı ticaretin gelişimini anlatıyor. Mezarlarda köpeklerin efendileriyle birlikte gömüldüklerini görüyoruz (belki de ölüler ülkesine kılavuzluk yapıyorlar); ayrıca kadın ve hizmetçi heykelleri var.<sup class="calibre6"><sup id="back_note_565" class="noteref"><a href="index_split_585.html#note_565" title="565" class="calibre2">565</a></sup></sup></p>
	<p class="block_21">Sonra aniden, Delta da yenilik oluyor: hiyeroglif yazı, takvim, Güneş-Tanrı Horus ve dirilen tanrı Osiris, Girit’e Suriye, Filistin’e varan ticaret filoları eyaletlerinin işaretlerini, zıpkın ve balık bayraklarını taşıyorlar! Sanat çok incelmiş ve Mısır’ın hanedan öncesi ve sonrası yaşam biçimi Güneybatı Asya’nın mitoloji doğuran bölgesinden tamamiyle farklı. Ayrıca Mısır’da yeni sanatlar, yeni biçimlerde uygulanıyor. Mitoloji toprağın verimliliğinin Nil’den başladığı biçiminde coğrafyaya uydurulmuş. Verimlilik bulutlardan değil birleştirilmiş ülke -muhteşem vahadan başlar ve Güneydoğu Asya’da binlerce yıl şehirden şehire, imparatorluktan imparatorluğa savaşlara yol açmasına görece kolay elde edilmiştir. Fakat stildeki zıtlık yeni düşüncenin yabancı bir ülkeden türetilmiş yayılma sonucu olduğu gerçeğini ortadan kaldırmaz. Yayılım da tesadüfi değil seçicidir. Tekerlek Sümer’de İÖ 3200 yılında kullanılmıştır fakat Mısır’a ancak bin dört yüz yıl sonra girmiştir. Çünkü Nil çok elverişli bir nakliye yoludur, savaşlarda üstün manevra yeteneği gösterebilen ve tohum atmakta kullanılabilen hafif arabalar yapılana kadar tekerlek Firavunların kültürü için pahalı bir ilave olarak kalmıştır. Yazının, takvimin ve ilgili sanatların Mısır’a girişi İÖ y. 2800 de, tekerleğin girişi 1800’dedir.</p>
	<p class="block_21">Hanedan Mısır’ının temel mitosu, Toprak Tanrısı Geb ve Gök Tanrıçası Nut’tan olma ‘soluk yüzlü’ ölüm ve diriliş Tanrısı, iyi kral Osiris’e aittir. Osiris kız kardeşi-karısı Tanrıça İsis’le birlikte, Mısır takviminin 360 günlük yılının sonunda öteki yıl başlamadan önceki kutsal beş günlük ek sürede doğmuştur.<sup class="calibre6"><sup id="back_note_566" class="noteref"><a href="index_split_586.html#note_566" title="566" class="calibre2">566</a></sup></sup></p>
	<p class="block_21">Osiris ve kızkardeşi ilk kez buğday ve arpa ekmiş, ağaçlardan meyve toplamış, üzüm yetiştirmiştir; onlardan önce insan ırkı vahşi yamyamlardan başka bir şey değildir. Fakat Osiris’in kötü kardeşi, Neftis’in erkek kardeşi-kocası olan Set, onun erdemlerini ve ününü ölesiye kıskanmaktadır ve sinsice iyi kardeşinin vücut ölçülerini alarak çok süslü taştan bir mezar yap-tırtmış, sarayda herkesin içip eğlendiği bir tören sırasında mezarı odaya getirterek, onu kime tam uyarsa ona vereceğini söylemiştir. Herkes sınamış fakat Sinderella’nın cam ayakkabısı gibi, kimseye uymamıştır. Sonunda Osiris tabuta uzandığında Set’in ayarladığı yetmiş iki suikastçı hemen atılıp tabutun kapağını çivilemişler, kaynamış kurşunla perçinlemiş ve tabutu Nil’e atmışlardır. Nil tabutu denize sürüklemiştir.</p>
	<p class="block_21">İsis acıyla yanarak, saçlarını yolmuş, yas elbiseleri giymiş ve aşağı yukarı dolaşıp boşuna aramaya başlamıştı. Su tabutu Fenike sahillerine kadar, Biblos’a taşımış ve orda kıyıya atmıştı. Tabutun çevresinde hemen bir ılgın ağacı büyüdü ve değerli nesneyi gövdesinde sakladı. Ağacın kokusu o kadar güzeldi, ağaç öyle muhteşemdi ki çok geçmeden oranın kral ve kraliçesi, Melkart’la Astarte -elbette onlar da kutsal kral ve kraliçelerdi, Damuzi ve İnanna, Tammuz ve İştar, Adonis ve Afrodit, Osiris ve İsis’in yerel temsilcileriydiler- ağacı keşfettiler ve kestirip saraylarına sütun yaptırdılar.</p>
	<p class="block_21">Kardeşini arayan acılar içindeki İsis, dünyayı dolaşırken -kayıp Persefon’u arayan Demeter gibi- Biblos’a geldi ve muhteşem ağacı duydu. Şehirde bir kuyu başına yerleşip, peçe takıp kıyafet değiştirerek -gene Demeter gibi<sup class="calibre6"><sup id="back_note_567" class="noteref"><a href="index_split_587.html#note_567" title="567" class="calibre2">567</a></sup></sup>- kraliçenin hizmetçi kızları gelene kadar kimseyle konuşmadı ve onları nazikçe selamladı. Saçlarına kurdele takıp öyle bir koku üfledi ki, saraya döndüklerinde Astarte kokuyu alıp olanları öğrendiğinde, yabancıyı çağırttı, onu saraya alıp çocuğuna bakıcı yaptı.</p>
	<p class="block_21">Yüce Tanrıça bebeğe meme yerine parmağını emzirtti ve geceleyin onu ateşe koyup ölümlü nesi varsa yaktı, serçe şekline girip yaslı ötüşlerle sütunun çevresinde uçmaya başladı. Fakat çocuğun annesi Astarte olayın üstüne gelip küçük oğlunu ateşte görünce çığlık attı ve çocuğun değerli lütufdan yoksun kalmasına neden oldu. İsis ise gerçek biçimine dönerek sütunu almak için yalvardı, tabutu çıkartarak öyle bir çığlıkla üstüne kapandı ki o anda kraliçenin oğlu öldü. Üzüntülü iki kadın Osiris’in tabutunu bir sandala yüklediler, tanrıça İsis denizde yalnız kalınca tabutu açtı ve yüzünü kardeşinin yüzüne dayayıp, öpüp ağladı.</p>
	<p class="block_21">Mitos geminin Deltanın bataklıklarına varışı, Set’in bir dolunay gecesinin ışığında domuz avlarken nasıl tabutu bulduğu ve gövdeyi on dörde ayırdığı, parçaları dört yana dağıttığı, tanrıçanın bir kez daha zorlu bir görevle karşı karşıya kaldığıyla sürüyor. Bu kez tanrıçaya şahin başlı küçük oğlu Horus, kızkardeşi Neftis’in oğlu çakal başlı Anubis ve kötü Set’in kardeş-karısı Neftis’in kendisi yardımcı oluyordu.</p>
	<p class="block_21">İki erkek kardeşin büyüğü Anubis bir gece, Osiris’in Neftis’i İsis’le karıştırmasıyla doğmuştu dolayısıyla bazılarınca Set’in kötülüğünün soylu kahramanın erdem ve şanından değil bu aile içi uygunsuzluktan kaynaklandığını ileri sürüyorlar. Genç, gerçek oğul Horus, öte yandan, daha şanslı bir biçimde doğmuştur; bazılarına göre İsis gemide ölü kardeşinin üstüne yattığında bazılarına göreyse kuş biçiminde sütunun çevresinde döndüğünde.</p>
	<p class="block_21">Dört yaslı, arayış içindeki kutsal varlığa, iki anne ve iki oğula bir beşincisi, Thoth da katıldı (bazan çeltik kargası başlı bir kâhin bazan da babun biçiminde ortaya çıkar). Birlikte Osiris’in bütün parçalarını bulurlar fakat bir balığın yuttuğu cinsel organı ortaya çıkmaz. Parçalanmış gövdeyi keten bandajlarla sarıp o zamandan beri Mısır’da kral cenazelerinde rit halin gelen gömme işlemlerini yaptılar; İsis kanatlarını Osiris’in cesedi üstünde salladı ve canlanan Osiris ölülerin yöneticisi oldu. Şimdi Osiris yeraltı dünyasında, İki Gerçek Salonda oturuyor; her biri Mısır’ın bir eyaletinden gelen kırk iki tahakkuk görevlisi ona yardım ediyor, ölülerin ruhları yargılanıyor. Ruhlar ona itirafta bulunuyorlar ve yürekleri tüyle tartılıyor, yaşamlarına göre, erdemliliğin armağanını veya günahlarının cezasını alıyorlar.<sup class="calibre6"><sup id="back_note_568" class="noteref"><a href="index_split_588.html#note_568" title="568" class="calibre2">568</a></sup></sup></p>
	<p class="block_21">Mitosun Damuzi-absu ve İnanna ailesinden olduğu açık. Fakat söz konusu olan simgesel hayvan -büyük maceranın en azından bu anlatımında- Mezopotamya Ur kral mezarlarındaki gibi ay boğası değil, Yunan Persefon ve Malenezya Hainuwele mitoslarındaki gibi domuz. Çünkü, gördüğümüz gibi Set dolunay gecesi Osiris’in gövdesini bulduğunda domuz avlıyordu. Aynı biçimde Ovidius’a göre, Venüs-Afrodit’in (İsis ve İnanna’nın klasik eşdeğeri) sevgilisi Adonis avlanırken domuz tarafından öldürülmüştür.<sup class="calibre6"><sup id="back_note_569" class="noteref"><a href="index_split_589.html#note_569" title="569" class="calibre2">569</a></sup></sup> Friglerin hep ölen ve dirilen ilahı Attis, bir efsanesinde, avlanırken domuz tarafından süsülür -fakat bir başkasında kendisi domuzdur.<sup class="calibre6"><sup id="back_note_570" class="noteref"><a href="index_split_590.html#note_570" title="570" class="calibre2">570</a></sup></sup> Burada açıkçası, iki ayrı dönemde ve iki ayrı bölgede mitos özünde aynıdır; uçurum gücü birinde boğa, öbüründe domuzdur.</p>
	<p class="block_11"> </p>
	<h3 id="id_Toc401495952" class="block_52">KUZEYBATIYA YAYILIM</h3>
	<p class="block_11"> </p>
	<p class="block_31">Odysseia ‘da okuyoruz:</p>
	<p class="block_11"> </p>
	<p class="block_21">“Girit denen bir toprak var şarap rengi denizin ortasında,</p>
	<p class="block_21">denizle çevrilidir, güzeldir ve de semiz,</p>
	<p class="block_21">çok insan var içinde, sayamazsın, doksan tane de kenti.</p>
	<p class="block_21">Karışmıştır burada bir dil öbür dile:</p>
	<p class="block_21">Akhalar var, ulu yürekli Eteokret’ler, Kydon’lar bir de,</p>
	<p class="block_21">üç boya ayrılan Dor’lar ve tanrısal Pelasg’lar.</p>
	<p class="block_21">Adada Knossos adında bir kent var, kocaman,</p>
	<p class="block_21">kralları Minos’tur, ulu Zeus’un dokuz yılda bir danışmanı,</p>
	<p class="block_21">babasıdır o benim babamın...<sup class="calibre6"><sup id="back_note_571" class="noteref"><a href="index_split_591.html#note_571" title="571" class="calibre2">571</a></sup></sup></p>
	<p class="block_11"> </p>
	<p class="block_21">Profesör Bedrich Hrozny, antik Girit’in başkenti Knossos’da kralların “dokuz yıllık dönemler”de hüküm sürdüklerine ve Homeros’un Minos’un dokuz yıllık danışmasından söz etmesinin bu durumla ilgili olduğuna dikkat çeker.<sup class="calibre6"><sup id="back_note_572" class="noteref"><a href="index_split_592.html#note_572" title="572" class="calibre2">572</a></sup></sup> Frazer, <i class="calibre4">Altın Dal</i>’da, ‘Kutsal Kralı öldürme’ bölümünde, Minos’un hüküm süresinin sekiz yıl olduğunu söyler ve Atina’nın düzenli olarak Minotor tarafından yenilmesi için Knossos’a yedi delikanlı ve kız gönderildiğini anlatan efsanesinin, kral gücünün canlandırılmasıyla ilgili Girit törenlerine bağlantısı üstünde durur. “Her dönemin sonunda kral İda Dağındaki kehanet mağarasına bir süre kapanır ve orda kutsal babası Zeus’a geçen yıllar için açıklamalar yaparak gelecek dönem için talimat alır. Gelenek her sekiz yılın sonunda kralın kutsal güçlerinin baştanrıyla buluşularak canlandırılması gerektiğini, böyle bir yenilenme olmadan kralın tahttaki hakkını yitireceğini belirtmektedir.”<sup class="calibre6"><sup id="back_note_573" class="noteref"><a href="index_split_593.html#note_573" title="573" class="calibre2">573</a></sup></sup></p>
	<p class="block_21">Dokuz veya sekiz yıl, iki durumda da Girit geleneğinde dönemsel gerçek veya değiştirilmiş kral katlinin varlığı kanıtlanmaktadır, dolayısıyla Theseus’un Minotor’a karşı sağladığı zaferi anlatan Atina efsanesinin Batı’da yeni bir çağ açtığını düşünebiliriz. Far-li-mas ve prenses Sali’nin, Tanrının gökte yazdığı yazıları yorumlama görevi taşıyan rahiplere karşı Nubiya’da sağladığı zaferin kuzeyli, Avrupalı proto-tipi olarak insancıl geleneğin başlangıcını belirlemektedir.</p>
	<p class="block_21">Halaf çömlek motifleri boğa ve çıplak tanrıçanın, malta haçı, çifte balta ve kovan-mezarın, Suriye’den Girit’e ve Girit labirent motifinin, megalitik tümsek mezarının batıya, Cebelitarık’tan İrlanda’ya kadar yayıldığını biliyoruz. İkinci yayılım yolu karadan, Tuna ve Dinyester vadilerinden geçiyor, birincisi Orta Avrupa’ya -güney Almanya, İsviçre ve güney Fransa- ikincisi Vistül bölgesi ve Baltık’a uzanıyordu. İÖ dördüncü binde Dicle-Fırat ışınları Kafkasları aşarak Karadeniz’in kuzeyine, Ege ışınları da Balkanlara ulaşmaya başlamıştı bile.</p>
	<p class="block_21">Gerçekten gelecek için büyük önem taşıyan ikinci bir mitoloji doğuran bölge verimli Hilalin hemen kuzey batısında oluşmaya başlamıştı. Buradaki canlı mezolitik avcılar topluluğu, Üçüncü Kısımda gördüğümüz Apaçi kızılderilileri gibi<sup class="calibre6"><sup id="back_note_574" class="noteref"><a href="index_split_594.html#note_574" title="574" class="calibre2">574</a></sup></sup>, güneyin büyük merkezlerinden yeni düşünce ve teknikleri almaya başlamışlardı. Saldırı ve talan güçlerinin arttığını görerek tüm vahşetlerini sürdürüp, kısa zamanda eski çekirdek bölgenin çiftçi köyleri ve tüccar şehirleri için büyük tehlike oluşturmaya başladılar. Yerleşik değil çobandılar, tarımla değil hayvancılıkla uğraşıyorlardı ve henüz savaşçıların aracı atı kullanmayı bilmiyorlarsa da, öküz arabaları onlara yeteri kadar hareket gücü sağlıyor, uyuyan bir şehri ani baskınla yakalayıp ele geçirebiliyorlardı. Daha ilkel ve dağınık paleolitik kuzenlerini soğuk kuzeyin boş alanlarına sürdüler. Ve doğuya Çin’e doğru yönelttiler. Karadeniz kuzeyindeki kuşağı, Bulgaristan, Romanya ve Ukrayna’yı, Tuna, Dinyester, Dinyeper ve Don topraklarını düşünebiliriz. Fakat etkileri kutuptan tropik bölgelere, İrlanda’dan Güney Çin Denizine kadar izlenebilmektedir.</p>
	<p class="block_21">Zengin biçimde döşenmiş tümsek kral mezarları (kurgan, höyük, tümülüs olarak bilinir) kırmızı boyanmış, çömelik durumda iskeletler bulunan daha küçük mezarlar, törenle gömülmüş boğalar, zikzak, üçgen ve noktalı süslemelerle çizilmiş ve oyulmuş çömlekçilik, daireler ve spirallerle bezeli bir ikinci tip, bakır alet ve boncuklar, spiral küpeler, çekiç başlı kemik ve bakır iğneler, bu halkın Kafkaslardaki anayurtlarından, Karadeniz sahilini izleyerek batıya, Romanya, Bulgaristan ve Balkanlara ve öte yandan, kuzeye Baltık, Güney İskandinavya, Kuzey Fransa ve Britanya Adalarına geçerken bıraktıkları izlerdir.<sup class="calibre6"><sup id="back_note_575" class="noteref"><a href="index_split_595.html#note_575" title="575" class="calibre2">575</a></sup></sup><sup class="calibre6"> </sup>Bu yayılımın tarihi, Girit’ten deniz yoluyla batıya, Fransa, İspanya, Portekiz, Güney İskandinavya, Danimarka, Kuzey Almanya ve Britanya Adalarına varan yayılımla aynı tarihte, İÖ 2500-1500’lerdedir.</p>
	<p class="block_21">Bu dönemde Tuna’nın kuzeyinde köylülerin yavaş gelişimi zamanla Avrupa’nın geniş bölümünü kaplamıştır. Çizilmiş çömlekler yanında çok güzel boyanmış çömleklerde menderes, spiral ve bağlantılı spiral desenleri görülür. İsviçre gölleri bölgesinde domuz dişi ve insan kafatası parçalarından amuletler takan bir halk, su üstünde yapılmış evlerde oturuyor, kıyıda emmer, buğday, darı ve keten yetiştiriyorlardı.</p>
	<p class="block_21">Ege’de bu çağ, büyük tunç çağı uygarlıklarının gelişim dönemiydi. Güçlü Truva şehri (Hisarlık II) önde gelen ticaret merkezlerinden biriydi, Kiklat Adaları ve Girit donanmaları denizaşırı en önemli taşıyıcıydı. Teneke bulunan her yerle ana merkezler arasında -az da olsa- sürekli ilişki kurulmuştu. Bu tür maden bölgelerinin önemli ikisi Romanya’daki Transilvanya ile güneybatı İngiltere’deki Cornwall’dur. İrlanda altını da boldu ve iyi para getiriyordu, kültürel bağlar kurulmasında onun da etkisi olmuştu. Baltık’ın değerli amberi yavaş fakat sürekli biçimde Orta Avrupa’dan Adriyatik’e akmaya başlamıştı.</p>
	<p class="block_21">İrlanda’da, New Grange’de bulunan kraliyet mezarını dönemin tipik anıtı ve alameti farikası olarak alabiliriz; aynı zamanda kuzeybatı yayılımının ulaştığı sınır olarak da öğreticidir. Bu mezar Boyne ırmağı çevresindeki geniş alanda bulunan birçok mezarın en büyüğüdür. Drogheda’nın beş mil kuzeyindedir ve <i class="calibre4">Brııgh na Boienne </i>(Boyne Sarayı) olarak bilinir. Geleneksel olarak, <i class="calibre4">Oengus an Brogha </i>(Saraylı Oengus) veya <i class="calibre4">Oengusmac in Dagda </i>(İyi Tanrının Oğlu Oengus) adlarıyla anılan gizemli bir kişiyle ilişkilendirilir. New Grange höyüğünün yüksekliği aslında daha yüksek olmalıdır, şu anda on üç metreye yakındır; çapı yaklaşık doksan metredir. Yarım küre biçimindeki yüzeyi kuartz parçalarıyla kaplanmıştı ve herhalde millerce öteden görülebiliyordu. Çevresi 120 santim eninde, iki, üç metre boyunda düz taşlarla sarılmıştır; taşlar kesintisiz bir halka oluşturuyorlar ve bazılarında zikzak, baklava, daire ve balık sırtı, spiral, bağlantılı spiral desenleri oyulmuştur. Dört buçuk metre uzunluğunda, duvarları ve tavanı düz taşlarla kaplı kaba ve dar bir geçit höyüğün güneydoğu yönünden, çok güzel oymaları olan bir taşın arkasından, içeri doğru uzanır. Tünelin sonunda haç biçimli ölü odası vardır. Kralın kalıntıları, herhalde kaplar içinde buraya yerleştirilmişti.</p>
	<p class="block_21">Kalıntılar ve taşınabilecek her şey İS 861 yılında, mezar İskandinavyalı korsanlarca talan edildiğinde, götürülmüştü. Bugün ondokuz metre tüyler ürpertici geçit ve altı metre eninde, beş metre derinliği olan<sup class="calibre6"><sup id="back_note_576" class="noteref"><a href="index_split_596.html#note_576" title="576" class="calibre2">576</a></sup></sup>, duvar ve tavanları garip labirent spirallerle, herhalde diz çökmek için yapılan iki oyuğu bulunan ilginç döşeme taşından başka bir şey yoktur. Fakat daha da garip olanı, sekiz yılda bir gündoğumunda (en azından yerel öykü böyle) güneş ışınlarının tam da bu taşa vurmasıdır. Öykü doğru olmayabilir fakat sekiz yılın Frazer’in Girit krallarının egemenlik süresi olarak belirttiği zamanla çakışması, duyduğumda beni irkiltti. Bu durumun değerlendirilmesi veya İrlanda’ya gidip anlatılanları kanıtlamaya çalışmak okuyucuya kalıyor.</p>
	<p class="block_21">İrlanda’daki höyükler bir masal halkına, eski zamanların güçlü Tuatha De Danann “Tanrıça Danu’nun halkı veya kabileleri”ne bağlanıyor.<sup class="calibre6"><sup id="back_note_577" class="noteref"><a href="index_split_597.html#note_577" title="577" class="calibre2">577</a></sup></sup> Milesianlara (İrlanda halkının efsanevi atası, İsa’nın doğumundan bin yıl önce, Yakın Doğudan, İspanya yoluyla denizden geldikleri varsayılıyor) savaşta yenilen tanrıça halkı yeryüzünü terkedip <i class="calibre4">sid </i>(şi okunuyor) ülkesine, perili tepelere çekildiler ve bugüne kadar cennete ait kutsallıkla, masal insanları gibi, yaşlanmadan yaşıyorlar. Yeraltında kendilerine altından, parlayan mücevherlerden muhteşem evler inşa ettiler.<sup class="calibre6"><sup id="back_note_578" class="noteref"><a href="index_split_598.html#note_578" title="578" class="calibre2">578</a></sup></sup></p>
	<p class="block_21">Anneleri Danu, gene birçok adı olan tanrıçamız. Aynı zamanda Bolluk Tanrıçası Anu’dur, Kerry’de iki tepe onun adıyla “Anu’nun Memeleri” olarak adlandırılmıştır. Fakat aynı zamanda insanları yiyen vahşi kadın olduğu da söylenir.<sup class="calibre6"><sup id="back_note_579" class="noteref"><a href="index_split_599.html#note_579" title="579" class="calibre2">579</a></sup></sup> Bilgi, şiir ve sanat tanrıçası Brigit bu yüce “Ana-Tanrıça”nın öteki yönlerinden biridir, ayrıca aynı adlı, hekimlik ve demircilikle bağlantılı iki kızkardeşi daha vardır. İrlanda Aziz Brigit inancında tanrıça yaşamaktadır; Kildare’deki tapınağında ondokuz rahibe tarafından ateş yakılmakta ve yirminci gün azizin kendisi tarafından beklenmektedir. Bu alandaki en büyük yetkelerden biri olan Dr. J.A. Mac Culloch “Başka manastırlarda da benzer ateşler yakılmaktaydı” diye yazıyor, “eski ateş tanrıçası kültünü gösteriyorlar; rahibeler Vesta rahibeleri gibi, bakire vestalların halefleridir. Brigit... Keltlerin, Tanrılardan çok Tanrıçalara taptığı döneme ait olmalıdır; hekimlik, tarım, esinin erkeklerden çok kadınlara ait olduğu bir dönem. Brigit’in ruhban sınıfı kadınlardı ve belki de erkekler, Kildare tapınak tabusunun ortaya koyduğu gibi, kültün dışında tutuluyorlardı.”<sup class="calibre6"><sup id="back_note_580" class="noteref"><a href="index_split_600.html#note_580" title="580" class="calibre2">580</a></sup></sup></p>
	<p class="block_21">Zengin sid masalının öteki ünlü kişilerinden biri de Aine’dir; bu kraliçenin tahtı Limerick’deki Knockainy’dir, eski kültüyle ilgili bazı ritleri hala Bahar ortasında iyi bir hasat yapabilmek için kutlanmaktadır. Efsaneye göre Aine, Desmond Earli’nin bir zamanlar kaçırıp evlendiği gelindir. Morrigan, Neman, Macha ve Savaş Tanrıçası Badb, acuzeler periler, ırmaklarda yıkanan banşiler ve yün eğirmeye yardımcı olan Beyaz Kadın da bu dünyanın öteki kişileridir. Galya’nın Keltleri avladıkları her hayvana sunuda bulunur ve kurban şöleni yaparlardı. Romalıların bir kafileyle ormanlarda koşturan, ‘öfkeli evsahip’lerinin önderi Diana’ya eşdeğer bir Tanrıçaları vardı. Muhteşem pagan günleri sona erince bu Tanrıça büyücü bayramlarının önderi oldu. Aynı Tanrıçanın tunçtan heykeli, yabani bir domuza binmektedir. Mac Culloch’un söylediği gibi domuz, Tanrıçanın simgesidir “ve onun gibi orman yaratığıdır fakat daha eski zamanlarda domuzun kendisi kutsaldı ve tanrıça onun insan biçimi haline geldi.”<sup class="calibre6"><sup id="back_note_581" class="noteref"><a href="index_split_601.html#note_581" title="581" class="calibre2">581</a></sup></sup></p>
	<p class="block_21">Bugün de Connaught köylerinde anlatılan İrlanda halk masallarına göre eski kahraman Oisin -garip dev Finn MacCool’un oğullarından biri- Knack an Ar’daki saray ve kalesinde günlerce domuz başlı doğaüstü bir kadın tarafından rahatsız edilmişti. Devamlı önüne çıkmaktaydı ve kahraman bundan hoşlanmıyordu. O günlerde -masal anlatmaya devam ediyor- büyük savaşçıların avlanmaya dağlara, tepelere gitmesi olağandı; biri böyle yaptığında avı eve taşıyacak beş altı güçlü adamı yanlarında götürmeyi ihmal etmezlerdi. Bir gün Oisin de adamları ve köpekleriyle ava çıktı, o kadar çok avlandı ki, avlar bir araya getirildiğinde adamları aç ve yorgun düşmüşlerdi, avları taşıyacak halleri yoktu. Onu üç köpeğiyle bırakıp eve gittiler. Fakat domuz başlı kadın -Gençlik Ülkesinin kralının kızıydı ve kendisi de Gençlik kraliçesiydi- bütün gün avı yakından izlemişti, adamlar ayrılınca Oisin’in yanına geldi.</p>
	<p class="block_21">Oisin ona, “Öldürdüklerimi götüremeyeceğim için çok üzgünüm” dedi.</p>
	<p class="block_21">Kadın “Taşıyamadıklarını bağla, ben yüklenip senin yükünü hafifleteyim” diye yanıt verdi.</p>
	<p class="block_21">Oisin ona yük yaptı, kalanları da kendisi aldı fakat yük ağır, akşam sıcaktı, biraz yürüdükten sonra Oisin “Biraz dinlenelim” dedi. İkisi de yüklerini indirdiler, sırtlarını yol kenarındaki büyük bir taşa dayadılar. Kadın terlemişti ve soluğu kesilmişti, serinlemek için elbisesini açtı. O zaman Oisin onun güzel vücudunu ve beyaz göğsünü gördü.</p>
	<p class="block_21">“Ah” dedi, “domuz başlı olman ne yazık. Hayatımda böyle bir kadın görmedim.”</p>
	<p class="block_21">“Babam Gençlik Ülkesinin kralıdır ve ben de krallığın en güzel kızıydım, en hoş kızıydım, bir gün bana Druid büyüsü yaptı ve kendi başım yerine domuz başına sahip oldum. Gençlik Ülkesinin Druidi gelip bana eğer Finn MacCool oğullarından biri benimle evlenirse domuz başının kaybolacağını, başımın gene babamın Druid’in asasıyla başıma vurmasından önceki haline döneceğini söyledi. Bunu duyunca Erin’e gelene kadar hiç durmadım, orada babanı buldum ve oğulları arasından seni seçtim; benimle evlenip beni kurtarman için.”</p>
	<p class="block_21">“Eğer durumun buysa ve benimle evlenmek seni büyüden kurtaracaksa, seni artık domuz başıyla bırakmam.”</p>
	<p class="block_21">Böylece gecikmeden evlendiler. O anda domuz başı gitti ve kız, babası ona Druid asasıyla dokunmadan önceki başına ve güzel yüzüne kavuştu.</p>
	<p class="block_21">Gençlik kraliçesi Oisin’e “Daha fazla burda kalamam, ya benimle Gençlik ülkesine gelirsin ya da ayrılmak zorundayız” dedi.</p>
	<p class="block_21">“Ah” dedi Oisin, “sen nereye gidersen gelirim, nereye dönersen dönerim.”</p>
	<p class="block_21">Kız döndü ve Oisin de onunla döndü, Knock an Ar’a babasını görmeye gitmedi. Aynı gün Gençlik Ülkesine doğru yola çıktılar ve kızın babasının şatosuna gelene kadar durmadılar. Şatoya varınca şölenle karşılandılar çünkü baba kızının kaybolduğunu sanmıştı. O yıl kral seçimi yapılacaktı ve belirlenen yedinci yılın sonundaki gün gelince bütün ulu kişiler, şampiyonlar ve kralın kendisi şatonun önünde toplandılar. Kimin daha önce koşup tepedeki sandalyeye oturacağını anlamak için yarış yapılacaktı. Daha içlerinden kimse yolu yarılamadan Oisin sandalyeye oturmuştu bile. Ondan sonra kimse Oisin’e karşı koşma yarışına kalkışmadı ve Oisin Gençlik Ülkesinin kralı olarak mutlu bir ömür sürdü.<sup class="calibre6"><sup id="back_note_582" class="noteref"><a href="index_split_602.html#note_582" title="582" class="calibre2">582</a></sup></sup></p>
	<p class="block_11"> </p>
	<h3 id="id_Toc401495953" class="block_52">GÜNEYDOĞUYA YAYILIM</h3>
	<p class="block_21">Yüzyılımızın ilk yirmi yılında, İndüs Vadisinin üç ayrı yerinde Vedik Aryanların zamanından daha eski arkaik şehirler bulununca Hindistan arkeolojisi yeni bir aşamaya girdi. Mohenjo-daro ve Çanhu-daro vadinin güneyinde, Harappa ise çok daha kuzeyde Pencab’dadır. İÖ 2500-1200/1000 yıllarına kadar gitmektedirler fakat keşfedileli beri yapılan araştırmalarla neolitik temellerin belki dördüncü bine kadar gittiği anlaşılmıştır. Evcilleştirilmiş hayvanlar kambur, uzun boynuzlu Hint boğası, kısa boynuzlu bir boğa türü, domuz, buffalo, köpek, at, koyun ve fildi. İğ ve dokumacılık biliniyor, altın, gümüş, bakır, teneke ve kurşun metalleri kullanılıyordu. Fakat metal aletlerle yanyana kuvarstan bıçaklar, taştan balta ve topuzların da bulunması kültür bölgesinin son aşamalarında bile neolitik çağın etkilerinin tamamiyle sona ermediğini göstermektedir. Hindistan’da bu kültürün dört evresi tanımlanmıştır: 1. Harappa öncesi basit köy kültürü, herhalde İÖ dördüncü bin sonlarında gelişmişti ve Mezopotamya mitoloji doğuran bölgesinin İran yoluyla devralınan etkileri çömlek boyaların<span id="id_GoBack">da kendisini göstermektedir. Ama kültür düzeyi Mezopotamya’nın ileri neolitik ve hiyeratik şehir devletlerinden çok daha geridir.</span><sup class="calibre6"><sup id="back_note_583" class="noteref"><a href="index_split_603.html#note_583" title="583" class="calibre2">583</a></sup></sup> Mimari çok zayıftır, metal bilinmemekte veya çok az kullanılmaktadır, temel malzeme pişmiş toprak, taş ve kabuktur. Bildik üçgen, zikzak, menderes, damak, baklava ve çifte balta motiflerine ve -bir kez daha- kaba kadın heykellerine rastlıyoruz. Heykeller çoğunlukla boğa heykelleriyle hatta bazan insan kurbanıyla bağıntı içinde bulunmaktadır.</p>
	<p class="block_21">2. Harappa evresi denilen dönemde, İÖ y. 2500-1200/1000’de Mohenjodaro, Çanhu-daro ve Harappa şehirleri birden, hazırlıksız olarak, nerdeyse tamamlanmış biçimleriyle ortaya çıkmışlardır ve Batının gelişmiş merkezlerinin tam etkisinde kaldıklarını gösteren açık kanıtlar vardır. Aynı biçimde, gene çok gelişmiş bulunan yerli Hint gelenekleri de yanyana bulunmaktadır. Profesör W. Norman Brown’ın önermiş olduğu gibi<sup class="calibre6"><sup id="back_note_584" class="noteref"><a href="index_split_604.html#note_584" title="584" class="calibre2">584</a></sup></sup><sup class="calibre6"> </sup>yerli Hint merkezi (yani mitoloji doğuran bir bölge) güneyde veya Ganj-Jumna bölgesinde ortaya çıkmış bulunmaktadır ve şimdiye kadar bu kadar batıya yayılmış oldukları bilinmiyordu. Bu döneme ait iki mühürde alçak taht üstünde oturmuş, tefekküre dalmış, yoga yapan kişiler görüyoruz. Bunlardan birinin yanında iki diz çökmüş tapman kişi ve yukarı uzanan yılanlar, ötekinde tahtın altında poz veren iki gazalla dört vahşi hayvan, bir su buffalosu, gergedan, fil ve kaplan, durmaktadır. Bu kompozisyonların daha sonraki Hindu ve Budist sanatlarında tanrı Şiva ve Buda’yla bağıntıları olduğu çok iyi bilinmektedir. Yoga uygulamasının çoktan başlamış olduğu ve insan bilincinin daha yüksek bir aşamasını temsil ettiği, tapınma yanında, Yunanlıların daha sonra Orfeus geleneğindeki müzik gibi, hayvan dünyasını büyülediği ve etkilediği varsayılabilir. Yılanların bağlı inançlılar veya koruyucular gibi resmedilmiş olmaları, ayrıca, çok iyi tanınan yılan-cin <i class="calibre4">(naga) </i>motifinin daha sonraki Hint dininde oynadığı önemli rol, kuşkusuz uçurumun canavar-yılan teması ilkellerden alınarak, o dönemde gelişmeye başlamıştır. Tanrı Vişnu’nun Kozmik Sularda yüzen Kozmik Yılan üstündeki imgesinden daha önce söz etmiştik.<sup class="calibre6"><sup id="back_note_585" class="noteref"><a href="index_split_605.html#note_585" title="585" class="calibre2">585</a></sup></sup> Hindistan’da evrenin ve sonuç olarak bireyin enerji ve özünü besleyen güç yılan imgesiyle canlandırılmıştır. Ve yogi bu gücün hem kendi içinde (ruhsal ve fiziksel yönlerini denetleyebilerek) hem de dünyadaki (doğa görüngüleri üstündeki büyüsel gücüyle) efendisidir.</p>
	<p class="block_21">Vahşi hayvanlar arasında oturan yogi başına yüksek bir taç ve iki kocaman boynuzlu garip bir şey takmıştır, Heinrich Zimmer’in belirttiği gibi<sup class="calibre6"><sup id="back_note_586" class="noteref"><a href="index_split_606.html#note_586" title="586" class="calibre2">586</a></sup></sup>, çarpıcı derecede ilk dönem Budist sanatının en tanınmış simgesi, bir tür üçlü çatal olan ‘Üç Mücevher’e (Buda, öğreti ve Buda izleyicilerini simgeler) benzemektedir. Hindu Tanrısı Şiva da üçlü mızrak taşır ve Yunanlılar arasında da, bildiğimiz gibi, aynı işaret derin suların tanrısı Poseidon’a (Neptün) aittir.</p>
	<p class="block_21">Dönemin önemli küçük sanat eserlerinden biri de, yedi buçuk santim boyunda, daha sonraki Güney Hindistan tunç heykellerinde dans eden Şiva’yı anımsatan dans eden erkek biçimindeki taş torstur. Heykelin ithyfallik<sup class="calibre6"><sup id="back_note_587" class="noteref"><a href="index_split_607.html#note_587" title="587" class="calibre2">587</a></sup></sup> niteliği açıkça görülmektedir ve Şiva’nın tefekküre dalan tanrı olduğu kadar fallik karakteriyle de uyum göstermektedir. Bir başka dansçı da -on santim boyunda bakırdan çıplak kadın- İÖ daha ikinci binde, Hindistan’ın son zamanlara kadar önde gelen dinsel tapsımalardan olan tapınak dansının gelişmiş olduğunu göstermektedir.</p>
	<p class="block_21">Bu heykellerle bildik bir alana geliyoruz. İnanna’nın, gökler tanrıçasının, gökleri terk ettiğini, yeryüzünü terk ettiğini, yeraltına indiğini ve tanrıların hierodulu, dansçı köle-kızı olduğunu okumadık mı? Harappa kültürünün mühürleri içinde şimdi incelediğimiz tanrıya benzer üç boynuzlu taç takmış bir tanrıça vardır; önünde baş eğmiş tapınan biri ve ona eşlik eden garip, insan yüzlü ejderha durmaktadır, yedi domuz kuyruklu topluluk da onların önünde sıraya girmiştir. Yerleşim yerlerinde bulunan seramik kadın heykelcikleri de aynı biçimde Yakındoğu’dan alınan tanrıça kültünün yaygınlığını göstermektedir. Fakat bunlarla birlikte birçok basit cinsel simge de bulunmuştur, koni biçimli veya dik fallus taşları erkeği, ortası delik daire biçiminde taşlar kadını simgelemektedir. Bu ilkel biçimler halen Hindistan’daki en yaygın tapınma nesneleridir <i class="calibre4">(lingam </i>ve <i class="calibre4">yoni </i>olarak bilinirler); tapınaklarda, açıkta veya ev kültlerinde yer alırlar. Neolitik geleneğin sürdürücüsü bu nesneler Hindistan’ın bütün öteki kutsal imgelerini sayı bakımından geri bırakırlar ve özellikle Şiva ile tanrıçası Devi’yle bağıntılı olarak ortaya çıkarlar.</p>
	<p class="block_21">Kısaca, İÖ üçüncü bin yıl içinde, Mezopotamya mitoloji doğuran bölgesinin, ileri neolitik ve hiyeratik şehir devleti düzeyindeki uygarlığının İran yoluyla Hindistan’ı büyük etki altında bıraktığı kanıtlarıyla ortaya çıkmaktadır. Fakat burada oldukça güçlü başka bir mitoloji doğuran bölgeyle temasa geçmiştir ve şimdiye kadar bu bölgeden kuşkuya yer bırakmayacak biçimde arkeolojik kanıtlar elde edilmiş değildi.</p>
	<p class="block_21">Hindistan mitoloji doğuran bölgesinin aniden ortaya çıkan önde gelen öğeleri arasında şunları sayabiliriz: yılan, tropik bitki yetiştiricilerin ilkel proto-neolitik canavar yılanından geliştirilmiştir; yogi, şamanlığın vecd teknik ve deneyimlerinin çok geliştirilmiş biçimidir; tanrıça, Akdeniz bölgesinden ne yolla alınıp ne dereceye kadar değiştirilmiş olduğunu söyleyemiyoruz ve kutsal birleşmenin ilkel simgesi olarak, dünyanın her yerinde aynı zamanda geliştirilip kullanılan soyut cinsel birleşme simgeleri <i class="calibre4">(lingam </i>ve <i class="calibre4">yoni).</i></p>
	<p class="block_21">Alıntılanan öğeler ve düşünceler arasında ise elbette yazı, mühür sanatı, çok renkli çömlekçilik, tekerlekli araçlar, metal işleyiciliği, tahıl tarımı, hayvancılık, şehir düşüncesi ve muhtemelen hiyeratik şehir devleti bulunuyordu. Kuşkuya yer bırakmayacak biçimde, Hindistan’da görülen daha sonraki dönemlere ait görev <i class="calibre4">(dharma) </i>ve yeniden doğum çevrimi <i class="calibre4">(samsara), </i>tanrılar şehrinin bulunduğu kozmik dağ, acıların yeraltı dünyası ve kutsamanın gök dünyası, güneş ve ay hanedanları ve kutsal kral katli Mezopotamya’dan alınmıştır. <i class="calibre4">Lingam ve yoni</i>’nin hayvan eşdeğerleri boğa ve inek de aynı durumdadır. Fakat bütün bunlara karakteristik bir nitelik kazandırılmıştır, yerli Hint etkisini tanımamak olanaksızdır; yerli kültüründe ele gelir bir kanıt bulunamamış olmasına karşın, en azından son Capsien (mezolitik) dönemden geliştirilmiş olduğu düşünülebilir, birçok mührün, bu arada, Hindistan’da bugün de kutsal sayılan bazı ağaç ve bitkilerin biçiminde olduğunu belirtmek gerekir. Ve son olarak, bazı boğalar unikornlara benzemektedir -belki de yalnızca doğru oturtulamayan perspektifin sonucudur bu.</p>
	<p class="block_21">3. İkinci binin ortalarından itibaren çağ açıcı yeni bir gelişim: Hindistan’a Vedik Aryanların girişi (aynı dönemde Balkanlara giren Homeros Yunanlılarının uzak kuzenleri; belki ikisi de kuzeybatıya yayılım sırasında tartıştığımız kurganları ve höyükleri yapan halkın doğrudan torunlarıdır). Aryanların gelişiyle İndüs şehirlerinin yüksek uygarlığı yıkıldı ve göçebe çobanların erkek Tanrılarının toprağa dayalı şehir devletlerinin Tanrıçaları üstünde zaferiyle -ve bu zafer sonsuza kadar sürecekmiş gibi görünüyor- yeni bir çağ başladı. Vedik kahramanlar çağı İÖ y. 1500-500 yıllarına tarihlenir ve bu bin yılın arkeolojisi tamamiyle boşlukla doludur. Çünkü ilk Hint-Aryanlar, ilk Yunanlılar gibi, ne taş bina yapmışlar ne de yazı kullanmışlardır. Kutsal kitapları (Vedalar, Brahmanalar ve Upanişadlar), iki büyük destanları <i class="calibre4">(Mahabharata </i>ve <i class="calibre4">Ramayana) </i>İÖ üçüncü yüzyıla kadar sözlü olarak yaşamıştır; özel ezberleyiciler okulunun değer vermedikleri de böylece kaybolmuş olmaktadır.</p>
	<p class="block_21">4. İÖ 500 yılından İS 500 yılına kadar olan dönemde Aryan Vedik gelenekle Dravid adı verilen Harappa geleneği kaynaşarak çağdaş Hinduizm ve Hint orta Budizminin yapılarını oluşturmuştur. Hindistan bütün daha sonraki Doğu için birincil mitoloji doğuran bölge haline gelerek, felsefi ışıklarla dolu mitolojilerini ve mitolojiyle dolu felsefelerini kuzeye ve doğuya doğru Tibet, Moğolistan, Çin, Kore ve Japonya’ya, güneye Seylan’a, Birmanya, Kamboçya, Tayland ve Endonezya’ya, hatta batıya, daha zayıf da olsa Büyük İskender’in çevrenine kadar yaymıştır. Bu gelişimin önde gelen kişileri Guatama Buda (İÖ 563-483) ve kendi kayıtlarına göre Seylan’a, Makedonya’ya ve İskenderiye’ye misyonlar göndermiş olan Budist imparator Aşoka (İÖ 274-237); Hinduca <i class="calibre4">Bhagavat Gita</i>’nın<i class="calibre4"> </i>bilinmeyen yazarı; zamanında Budist düzenin Çin’e taşınmış olduğu Budist imparator Kanişka (İS y. 78-123); “tam boşluk” öğretisi belki de metafizik spekülasyon tarihinin tamamlanışını temsil eden Budist filozof Nagarjuna (İS y. 200); dünyanın Hint Maurya, Andhra ve Gupta dönemleri sanatını borçlu olduğu binlerce sanatkar; Hindistan’m ortaçağ Puranik ve Tantrik geleneklerini geliştiren gene binlerce adsız rahip ve şair. Bütün bunlar, hiyeratik şehir devletiyle yılan gücünü yogi geleneğiyle uyandıran iki mitoloji doğuran bölgenin kalıtımını kaynaştırmış ve insanlığın varlığın uyumuyla ilgili en parlak hayali yoğrulmuştur.</p>
	<h3 id="id_Toc401495954" class="block_52">KUZEYDOĞUYA YAYILIM</h3>
	<p class="block_21">1. <i class="calibre4">Temel neolitik. </i>Temel neolitiğin öğeleri Uzakdoğu’ya ulaştığında tunç çağı Girit, Mısır ve Mezopotamya’da en gelişmiş dönemini yaşamaktaydı. Kuzeydoğuya yayılımın en eski karakteristik işaretleri döndürme tekniğiyle elle biçimlendirilen ve ateşte yapıştırılan çamur çizgileri veya parçalarıyla süslenen kaba, sırsız çömlekçiliktir. Yerleşim yerleri bazan su yolları üstüne inşa edilen ahşap yapılardı (İsviçre göllerini anımsatmaktadır) ve temel ürün bir tür darıydı (yine İsviçre göllerini anımsatıyor). Fakat en eski dönemde sığır, koyun veya keçi görünmemektedir, domuz ve köpek tek evcilleştirilmiş hayvanlardır; daha sonra sığır üretimi başladığında bile domuz daha çok yer tutmaktadır. Oswald Menghin, bu nedenle Batı Çin’in domuz üretiminin ilk merkezi olabileceğini ileri sürmüştür; daha sonra iki yöne yayılmış olmalıdır: güneybatıya doğru Hindiçin, Endonezya, Malenezya ve Hindiçin’den batıya Hindistan’a ve doğudan batıya doğru Avrupa’ya, Yakındoğu’ya ve Afrika’ya.<sup class="calibre6"><sup id="back_note_588" class="noteref"><a href="index_split_608.html#note_588" title="588" class="calibre2">588</a></sup></sup></p>
	<p class="block_21">Fakat, Yakındoğu’da domuzun ilk kez proto- ve temel neolitik tabakada görülmesi<sup class="calibre6"><sup id="back_note_589" class="noteref"><a href="index_split_609.html#note_589" title="589" class="calibre2">589</a></sup></sup> Çin kökeniyle eski Batı verilerinin nasıl yorumlanacağı konusunda zorluk çıkarmaktadır. Heine-Geldern domuzun yetiştirilmesini Yakındoğu bazal neolitik döneme yerleştirirken, Jensen, görmüş olduğumuz gibi, domuzu tropikal bölgenin en eski bitki yetiştirici kültürlerine bağlar. Açık olan, domuzun bütün bazal neolitik dönemde görülmesine karşın, koyun, keçi ve sığır bu geniş bölgenin kuzeydoğu eyaletine yüzyıllar sonra girmiştir. Persefon ve Demeter ritleri ve Attis, Adonis-Tammuz ve Osiris mitosları, Odysseus ve Kirke efsaneleri ve İrlanda halk masallarında domuz ve yabani domuz, daha sonra sığır yetiştiricilerin uyarladığı temaların eski bağlantılarını ortaya koyarlar; Çin ve Güneydoğu Asya’da domuz, sığırın tanınmasından sonra da önemini korumuştur ve bütün Okyanusya’da domuzun rit ve mitoslardaki önemi birinci derecededir.</p>
	<p class="block_21">Profesör Heine-Geldern, mükemmel biçimde topladığı kanıtlara dayanarak, Uzakdoğu’nun temel neolitik kültürünün (çıkış yeri henüz kesinlikle saptanamamışsa da, geçici olarak Afro-Asyatik Yakındoğu’nun kabul edilmesi bu bölümün birinci başlığında önerdiğimiz gibi mantıklı görünmektedir) Pasifik’e Çin ve Japonya yoluyla ulaştığını, burdan güneye Formoza, Filipinler, Celebes ve Yeni Gineli Molukkalarla Malenezya’ya geçtiğini, hatta son olarak ilkel Avustralyalılarla da, daha önce gösterildiği gibi<sup class="calibre6"><sup id="back_note_590" class="noteref"><a href="index_split_610.html#note_590" title="590" class="calibre2">590</a></sup></sup> Andamanlılarla da temasa geçtiğini önermektedir. Kullanılan sandal tipi kürek takma yeri olmayan uzun tahtadan yapılma bir biçimdir ve karakteristik baltası kaba oval-silindirik tiptir.<sup class="calibre6"><sup id="back_note_591" class="noteref"><a href="index_split_611.html#note_591" title="591" class="calibre2">591</a></sup></sup> Bütün bölgede eski anaerkil toplumsal örgütlenmeye dair birçok işaret bulunmaktadır; kadın şamanlar ve belki kadın yöneticiler yanında kesinlikle Uzakdoğu’nun temel neolitik kültürüyle bağıntılı kurban edilen bakire ve ateş tanrıçasının mitoloji ve ritüeline ilişkin motifler görülür. Profesör Carl W. Bishop’un gözlemlediği gibi “Yeni taş çağında Uzakdoğu toplumu kesinlikle dişi rol geliştirmiş görünmektedir.”<sup class="calibre6"><sup id="back_note_592" class="noteref"><a href="index_split_612.html#note_592" title="592" class="calibre2">592</a></sup></sup></p>
	<p class="block_21">Fakat Uzakdoğu’nun proto-ve temel neolitik dönemleriyle ilgili değerlendirmelerin hepsi zorluk çıkarmaktadır. Öncelikle söz konusu bölgelere ilişkin arkeolojik malzeme çok azdır. İkincisi bazal dönemi izleyen döneme ilişkin yeni öğrendiğimiz az fakat canlı bilgiler Çin’in batı eyaletlerinde çok güçlü bir yeni etkinin varlığını ortaya koymaktadır; bu etki Güneydoğu Avrupa, Tuna-Dinyester bölgesinin kültürel izlerini taşımaktadır.</p>
	<p class="block_21">2. <i class="calibre4">İleri neolitik. </i>Bütün Uzakdoğu’da en önemli arkeolojik buluntu yeri Anyang’da, Hunan’ın kuzeydoğu köşesindedir. İsveçli Jeolog J. G. Andersson (Choukoutien keşfini de ona borçluyuz)<sup class="calibre6"><sup id="back_note_593" class="noteref"><a href="index_split_613.html#note_593" title="593" class="calibre2">593</a></sup></sup> burda Çin’in en eski ileri neolitik ve hiyeratik şehir devleti tabakalarına ait üç çömlek tabakası bulmuştur. Biri Yangşao kültür tabakasına ait (İÖ y. 2200-1900) boyalı çömlek, ikincisi Lungşan kültür tabakasına ait (İÖ y. 1900-1523) siyah çömlek ve sonuncusu Şang kültür tabakasına ait (İÖ 1523-1027) beyaz çömlek ve tunç kurban nesneleridir.<sup class="calibre6"><sup id="back_note_594" class="noteref"><a href="index_split_614.html#note_594" title="594" class="calibre2">594</a></sup></sup></p>
	<p class="block_21">Yangşao kültüründe evcilleştirilmiş hayvanlar domuz, sığır ve köpekti, domuza özel bir önem veriliyordu ve ekilen ana ürün darı veya ilkel buğdaydı. Güneydoğu Avrupa, Tuna-Dinyester bölgesinden taşınan öteki öğeler arasında boyalı çömlek motifleri (yani çifte balta, spiral, svastika, menderes ve çokgen desenler, içiçe geçmiş daireler, damalı şekiller, dalgalı çizgiler, dik zikzaklar ve şerit kompozisyonları)<sup class="calibre6"><sup id="back_note_595" class="noteref"><a href="index_split_615.html#note_595" title="595" class="calibre2">595</a></sup></sup>, kayağan taştan mızrak ve ok uçları, ırmak ve göl kıyılarında keresteden yerleşim yerleri inşası, kemikten ok uçları ve bizler, özel taş kesme tekniği ve daha sonra, göç yoluyla tüm Malaya Yarımadası’nda, Endonezya’da ve Malenezya’nın büyük bölümünde, değişmiş biçimiyle bütün Polinezya’da rastlanılan bu teknikle yapılmış dört köşe balta sayılabilir. Kafatası avcılığı da steplerin barbar tunç çağı kültürünün bir parçasıydı ve dört köşeli baltayı izleyerek Hindiçin ve Okyanusya’ya yayılmıştı -anlaşıldığına göre Yangşao’nun kuzeyine geçmemişti.<sup class="calibre6"><sup id="back_note_596" class="noteref"><a href="index_split_616.html#note_596" title="596" class="calibre2">596</a></sup></sup> Yangşao kültürünün Kansu, Şensi, Şansi ve Hunan’da vardığı aşamaya (fakat Şantung’a kadar uzanmamıştı) aynı dönemde Malaya Yarımadası’nda da ulaşıldı. Heine-Geldern “Bu dal, Hindistan içlerine girmeden önce batı Çin’den geçmiş olmalıdır” diye yazıyor.<sup class="calibre6"><sup id="back_note_597" class="noteref"><a href="index_split_617.html#note_597" title="597" class="calibre2">597</a></sup></sup> “Çok güçlü bir halk ve kültür dalgası olmalı. Batıdan neolitik dönemin sonunda Doğu Asya’ya varıyor, tüm etnik ve kültürel yapıyı değiştiriyor, Çin kültürü ve imparatorluğunun ve daha sonraki Hint ve Endonezya kültürlerinin temelini oluşturuyor ve sonra Madagaskar, Yeni Zelanda, Doğu Polinezya ve büyük olasılıkla Amerika’ya geçiyor. Yüzlerce yıl sürecek ve kıtalar, denizlerarası etki yaratacak bir halkın yeteri kadar kalabalık olması gerekir.”<sup class="calibre6"><sup id="back_note_598" class="noteref"><a href="index_split_618.html#note_598" title="598" class="calibre2">598</a></sup></sup></p>
	<p class="block_21">Kitabımızın II. Kısmında incelediğim geniş yayılımın büyük oranda bu Yangşao-Avustronezyan kültür dalgasına bağlanması gerektiği anlaşılıyor. Kafatası avcılığı, domuz, kabile evlerinde yaşamak, megalitler ve hayvan kurbanıyla ilgili ritler bu Batı dalgasıyla birlikte geliyor. Güneydoğu Asya’da ikincil bir neolitik kültür, pirinç ve su buffalosunu geliştirerek Irrawaddy, Salween, Me-nam, Me-kong, vb., büyük su yollarında özümlenirken, kürek takma yerleri bulunmayan karakteristik bir sandal türü batıda Madagaskar’a doğuda Paskalya Adasına ve kuşkusuz çok daha uzaklara kadar yayılmıştı. Seram ve Panpipelarla, Brezilya ve Solomon Adaları’nın yamyamlarının temel ritlerinin bu kültür dalgasıyla getirilmiş olduğunun kesin olduğunu söyleyebiliriz. Endonezya’da denizyollarına uygun bir uyarlamaya uğramıştır. Özellikle Cava’da karakteristik dört köşe balta örnekleri çok sayıda bulunmaktadır; Heine-Geldern’in Endonezya neolitik taş işçiliğinin doruk noktasının işareti saydığı muhteşem törenlerle birlikte birçok değişiklik yapılmıştır Kültürel zirveye çıkılmıştır; bölgenin nüfusu görece yoğundur, ticaret canlanıp artmıştır, bu özel merkezin etkileri Madagaskar’dan Paskalya Adasına, Yeni Zelanda’dan Japonya’ya kadar izlenebilir.</p>
	<p class="block_21">Bu önemli tarihöncesi kültürel hareketin tarihini Çin Yang-şao tabakasının sunduğu özenle değerlendirilmiş kanıtlardan (İÖ y. 2200-1900) çıkartmaya çalışırsak, verimlilik döneminin İÖ ikinci bin içinde olması gerekir - Huaca Prieta konuşan su-kabaklarının Peru sahiline getirilmesi için bol bol yetecek bir zaman.<sup class="calibre6"><sup id="back_note_599" class="noteref"><a href="index_split_619.html#note_599" title="599" class="calibre2">599</a></sup></sup> Bir başka çakışma noktası da, Karadeniz’in ürkütücü kültürel merkezinin Uzak Doğu kültürünü etkilerken, doğuda Hunan’a kadar uzanan dalgalarını aynı biçimde batıda Avrupa’ya ulaştırmasıdır. İÖ y. 2500-1500 döneminde etkilerinin Baltık ve Balkanlara ulaştığını yazmıştık. V. Gordon Childe, Doğu İsveç’teki yerleşim yerlerinde domuz kemikleri bulunduğunda, bunların orta (yani ileri) neolitik kültürel çevrene ait olduklarını ve “otokton balık avcılarının domuz yetiştiriciliğine ilk adımlarını” atarak, ikinci (hatta üçüncü) neolitik kültür başlangıcını ortaya koyduklarını söylemektedir.<sup class="calibre6"><sup id="back_note_600" class="noteref"><a href="index_split_620.html#note_600" title="600" class="calibre2">600</a></sup></sup></p>
	<p class="block_21">O zaman, Arkadyalı Yunanlıların Pan kavalının, Malenezya ve Brezilya’daki pan kavallarıyla aynı büyük yayılımın eseri, dalgaların ters yönlerdeki sonuçları olduğunu mu düşünmeliyiz? Yayılıma ilişkin tek işaretimiz de bu değil; Persefon ve Hainuwele bunu bize öğretmemişler miydi? Yoksa bilimimizin en uzağa serpilen dalları olarak tanımlanan ve artık mükemmel biçimde birbirini tamamlayan bütün arkeolojik ve mitolojik çakışmalarına, çözülemez muamma dememek için basitçe tesadüf mü diyeceğiz? Bu koşutlukların psikolojik yönden anlamlandırılması, tarihsel ardışıklığın az da olsa belgelenmiş olmasına karşın, elbette yetmeyecektir. Kurgan, höyük veya tümülüs inşa eden halkın Avrupa’ya girişi İÖ y. 2500-1500; Çin’in Yangşao kültür tabakası İÖ y. 2200-1900; Cava’da denizcilikte usta, koşut kültürel gelişimin ve sonra Huaca Prieta’da sırıtan sukabaklarının tarihi İÖ y. 1016-300’dür; Pasifik’ten Yenidünya’ya yabancı tarım ürünlerinin kaçırılışını belirler.</p>
	<p class="block_21">O zaman, şu ya da bu biçimde, gelişmiş neolitik dönemin temel görünümü olarak tüm dünyaya yayılmış olan domuz, kuzu, keçi veya boğa kurbanının anlamı nedir?</p>
	<p class="block_21">Yeni Hebridlerdeki Malenezya adası Malekula’da, Fiji ve Solomon Adalarının arasında, tarihöncesi İrlanda’yı çok fazla çağrıştıran domuz kurban törenlerini içeren çok karmaşık bir erkekler riti vardır. John Layard <i class="calibre4">Stone Men of Malekula </i>adlı çok öğretici yapıtında<sup class="calibre6"><sup id="back_note_601" class="noteref"><a href="index_split_621.html#note_601" title="601" class="calibre2">601</a></sup></sup> bu bağıntıyı kurmaya yetecek kadar kanıt sunmaktadır. Heine-Geldern’in ikna edecek biçimde gösterdiği gibi, dünyanın bu bölgesinde megalitik kültürün çeşitli dalgalar halinde geç bir yayılımı olmuştur; büyük taşlar, saygı duyulan ölülerin adına hayvan kurbanı (Heine-Geldern boğa diyor fakat çevre bölgelerde bu domuzdur) veya kafatası avlarında ele geçirilen kafalar için yapılan törenleri ortaya koymaktadır.<sup class="calibre6"><sup id="back_note_602" class="noteref"><a href="index_split_622.html#note_602" title="602" class="calibre2">602</a></sup></sup></p>
	<p class="block_21">Layard’a göre Malekulalılar, kendi megalitik domuz kurbanı geleneklerini kartal burunlu beş kültür-getiren ‘beyaz’ kardeş ailesine bağlamaktadırlar. Bu mitolojik ailenin reisi, bütün iyi şeylerin yaratıcısı ve bağışlayıcısı, Layard’ın belirttiğine göre daima “kanosuyla seyahat ederken ve her zaman değilse bile çoğunlukla bilinmeyen ufuklara yol alırken düşünülür. Bu semavi yanıyla ışıkla ve az çok güneş ve ayla bağıntı içindedir.”<sup class="calibre6"><sup id="back_note_603" class="noteref"><a href="index_split_623.html#note_603" title="603" class="calibre2">603</a></sup></sup> Fakat aynı zamanda, taş bir odada taştan bir tahta oturur biçimde, toprak ve gevşek taşlarla üstü örtülüp gömüldüğü de söylenmektedir – “yani” diyor Layard, “bizim Avrupa’da höyük dediğimiz odalı, daire biçiminde mezar”. Kendisinin ve karısının gövdesinin çürümediğine inanılmaktadır. İnsan ırkının devamının sağlanması için belirli şölen zamanlarında bu kültür getiricinin ve karısının gövdeleri ritüel olarak yıkanmaktadır.<sup class="calibre6"><sup id="back_note_604" class="noteref"><a href="index_split_624.html#note_604" title="604" class="calibre2">604</a></sup></sup></p>
	<p class="block_21">Malekula’nın ilginç ve kuramsal açıdan meydan okuyan megalitik kültürü Maki diye bilinen törenler bağlamında odak noktası oluşturmaktadır. Maki törenleri on beş yıldan otuz yıla kadar sürer ve bitince yeniden başlar. Törenler insan ırkının çoğalmasına büyüsel olarak yardım ederek topluluğa hizmet etmesi yanında, yarışmacı bir rit olduğundan kişisel olarak hırs ve ün kazanmaya da hizmet eder. Köyün erkekleri mümkün olduğu kadar çok kurban edilecek domuz yetiştirmeye çalışırlar ve iki dünyada da kendilerine iyi bir yer kazanmaya çalışırlar.</p>
	<p class="block_21">Maki mitolojisinin temel öğelerinden birini daha önce incelemiştik.<sup class="calibre6"><sup id="back_note_605" class="noteref"><a href="index_split_625.html#note_605" title="605" class="calibre2">605</a></sup></sup> Bir Malekulalı öldüğünde ölüler ülkesine doğru yolculuğa çıkar ve öteki dünyanın mağaramsı girişini bekleyen dişi gardiyan yol boyunca yere bir labirent çizer, ölü yolun yarısını katettikçe çizdiklerini siler. Geçebilmek için labirenti yeniden oluşturabilecek kadar anımsamak gereklidir. Ayrıca gardiyana kendisinin yerine yemesi için domuz sunmak zorundadır. Fakat bu sıradan, basit bir domuz olamaz. Ölünün kendi elleriyle yetiştirdiği, Maki törenlerinde defalarca kutsanmış, kocaman olmuş, dişlerinin her aşamasında bu ritüelden geçmiş olması gerekir. Bu törenler boyunca yüzlerce domuz kurban edilmiştir, sunulan domuz, yolcunun ritüel statüsünü ve yaşamında gösterdiği çabayı temsil eder.</p>
	<p class="block_21">Doğduğu günlerde erkek domuzun üst dişleri törenle çıkartılır böylece dirençle karşılaşmayan alt dişler büyümesine devam eder. Alt dişler dışa, aşağı ve geriye kıvrılır, alt çeneye girerek halka oluşturur. Dişin böyle büyümesi en az yedi yıl gerektirir ve her aşaması ruhsal ve ekonomik değerin arttığını gösterir. Fakat tek halka son aşama değildir. Yaygın olan ikidir, üç halka da görülmemiş şey değildir. Bu arada hayvanın çektiği acı çok büyüktür ve midesine düşkün biri için berbat bir lokma olacaktır. Fakat ruhsal alanda mide ölçülerine göre düşünülmüyor. Bu ışıklar saçan hayvanlar fiziki yiyecek değil, ruhsal yiyeceklerdir. Domuz ayı temsil eder; denizde yolculuk eden ‘beyaz’ ata, kültün kurucusu bu parlak gezegenle özdeşleştirilmiştir. Layard güçlerini şöyle açıklar: “Dişlerin altındaki temel kavram spiral oluşturmaları değil, daire veya hilal oluşturmalarıdır, böylece simgesel düzeyde, hayvanın ağzının iki yanında doğan ve batan ayı temsil ederler... Dişler arasında hayvanın kara gövdesi, ayın görünürdeki ölüm zamanındaki haline, ‘yeni’ veya ‘karanlık’ görünmeyen aya tekabül eder.”<sup class="calibre6"><sup id="back_note_606" class="noteref"><a href="index_split_626.html#note_606" title="606" class="calibre2">606</a></sup></sup></p>
	<p class="block_21">Domuzlar, yani, ölüm anındaki aydırlar ve yeraltı dünyasının gardiyanı Tanrıça tarafından yenilirler. Fakat dişleri yaşamın sürekliliğine, ölüm ülkesi üstünde doğup batışa işaret eder. Böylece, bu bilimleriyle, bitki yetiştirici dünyanın tartışmış olduğumuz yılan ve bakire mitolojisinin gizeminin simgesidirler. Domuz kurbanı, simgesel olarak, bakire kurbanının eşdeğeridir. Fakat domuz erkektir ayrıca erkek egemen dünyadan, hayvan dünyasından, av dünyasının sürüleri evcilleştirdiği dünyadan geliştirilmiş bir kişiliktir. Dişi domuzlar kurban edilmez veya yenilmez. Etleri tabudur hatta hakir görülür. Bu toplumun başat yiyeceği kadınlar tarafından üretilen yamdır, buna ekmekkağacı, deniz kabukluları, balıklar, kaplumbağa yumurtaları, küçük karides türleri, yılan balığı, bir tür yarasa ve öteki avlar da eklenebilir. Yani fiziksel açıdan, kadınlar besin sorununu çözmektedirler, koşullar Peder Schmidt’in ilkel bitki yetiştiriciler arasında kadının doğal egemenliğine yol açan nitelikler tanımına tam olarak uymaktadır. Fakat domuzla, Maki ile, erkekler derneğinin ritleriyle, kadın gücüne karşı erkeklerin mitolojik ‘ruhsal’ karşı gücü geliştirilmiştir. Önde gelen ilah gerçekte yiyip tüketen kapı bekçisi kadındır. Fakat ritlerle aldatılmakta ve mağlup edilmektedir. Domuzu yer fakat erkek kaçar. Kara domuzu yer fakat dişler kalır ve insanın ölümsüzlüğünün işareti olarak kült evlerinin tavan kirişlerine asılır. Kadınlar, üstelik, ruhsuz olduklarından bu ruhsal oyunla fazlaca ilgili değillerdir. Kadınlar kocaları yoluyla, erkekler kurbanları aracılığıyla ilerleme kaydettikçe derece alabilirler; kült erkeklere aittir, kadınların rolü ve önemi kült sayesinde sistematik olarak küçültülür, artık kurban rolünü bile oynayamamaktadır. Öldürülen dişi domuz değil erkek domuzdur ve insan kurban sunulacağında artık o da bakire değil erkek veya delikanlıdır.</p>
	<p class="block_21">Maki töreninin ilk evresinde odak merkezi dolmendir, iki dik konulan taş üstüne oturtulmuş kocaman düz bir taştan oluşturulmuş masa; üç şeyin simgesidir: Taş mezar, ölülerin öteki dünyaya yolculuklarında geçmek zorunda oldukları mağara ve yeniden doğacakları rahim. Bu simgesel yapının önünde dikilen ahşap bir figür bu ritten geçen bütün erkek ataları temsil eder ve dolmen üstüne kurulmuş çatının tepeliği olarak iş görür. Bu çatının ana kirişinin ucunda mitolojik atmaca imgesi oyulmuştur; tören boyunca bu atmacanın ruhu üstte uçmaktadır. Ve kült yapısının hiçbir parçası yerinden oynatılmadığından bütün alan eski kalıntıların çürükleriyle kokuşmuştur.</p>
	<p class="block_21">Dolmen önündeki önemli tören, güç merdiveninde yükselmek isteyen bir erkek için yapılan törenle gerçekleşir; öteki dünyaya gitmek için mağara girişine yaklaşan ruh taklit edilmektedir. Yolunu, öldüğünde dişi gardiyanın hayaleti gibi, dayıları engeller, kapatırlar. Onlara domuzlar sunar ve bunlar ancak ölüp de, esas domuzuyla gömülene kadar kapanmayacak bir hesapta ona ruhsal kredi sağlarlar.</p>
	<p class="block_21">Sunuların değeri dişlerine göre ölçülür, erkeğin derecesi de bu değere göre belirlenir. Dişler olmadan ölüler ülkesine giremez, yeniden doğamaz hatta evlenemez. Ayrıca, bir günde beş yüze varan domuz sunulduğu için, ölümsüz ruhunun kurtuluşunu ciddiye alan bir erkeğin domuzlarını yetiştirme, eğitme, besleme işiyle ne kadar meşgul olması gerektiği ortaya çıkar. Malekula’da domuz para yerine geçtiğinden değerleri de çok iyi bilinebilmekte ve saptanabilmektedir. Aynı daha ileri kültürlerde Malenezya domuzundan daha fazla pratik bir değeri olmayan altının mitolojik olarak güneşi temsil ettiği için bütün değer dünyasının temel standartı oluşu gibi. Altın çürümez ve zamanla lekelenmez. Altın kraliyet tacı dünyevi gücü simgelediği kadar, başında durduğu kişinin ruhsal yetkesini de gösterir; Malenezyalının domuz dişinden bulut-yakalayan süslemelerine tekabül eder. Altın taçlı -hatta altın sigara tabakası olan birinin kendisini doğum meyvesini yakalamış olarak görmesi gibi, evinin kirişinden bir, iki ve üç diş halkalı kafatasları sarkan Malenezyalı Maki erkeği de aynıdır.</p>
	<p class="block_21">Yerliler domuz kurbanların insanın yerini aldığını belirtmektedirler. Bugüne kadar büyük amaçları olan, en büyük taşı arayan bir erkek, üç halkalı dişi olan şahane domuzuyla birlikte genç bir insanı da sunabilmektedir. Böylece cennet ve dünyada beklenebilen en önemli başarıyı elde etmiş olmaktadır. İnsan kurban genellikle yalnızca kurban edilmek üzere yetiştirilen bir piçtir; sağlığına dikkat edilir, sevgiyle yetiştirilir ve kendisini bekleyen kaderden habersizdir. Çocuk ve üç dişli domuz, tamamiyle aynı biçimde boyanarak dolmenin önüne götürülür, “aniden, çocuğun arkasında dans edenler onu yakalar, mavi boyalı boynuna atmaca imgesinden sarkan ipi geçirir ve ayakları yerden kesilecek biçimde çekerler, o anda kurbanı veren sopasını başına indirir. Kurban indirilir ve üç dişli domuz da sopayla öldürülerek yanına yatırılır.” Çocuğun gövdesi yemeleri için ata imgesini yapanlara verilir. Kurban veren erkeğe <i class="calibre4">Maltanas </i>‘Yeraltı dünyasının Efendisi’ adı verilir. “Yeraltındakilerle iletişim kurar, istediğini yapar hatta yapılmayacakları yapar” diye anlatıyor, “kimse onun nefretini kazanmaya cesaret edemez.”<sup class="calibre6"><sup id="back_note_607" class="noteref"><a href="index_split_627.html#note_607" title="607" class="calibre2">607</a></sup></sup> Cinayetten sonra yeni Efendi otuz gün taş yapıda kalır ve yalnız yam yer. Kol ve bacakları en değerli kabuklardan yapılmış pazıbentlerle doludur, bileğinden dirseğine kadar domuz dişleri sallanır. Ölümün hiç acı veremeyeceği ölümsüz insanın ta kendisidir.</p>
	<p class="block_21">Bununla, Ur kraliyet mezarlarının son ipucuna eriştiğimizi düşünüyorum; arkaik dünyanın sayısız kültürünün ilerlemiş aşamalarında şu ya da bu biçimde aynı ‘kurban çılgınlığı’nı buluyoruz. Verilen kurbana göre büyüsel güç kazanılmaktadır. Nihai kurban elbette insanın kendisidir fakat onun değeri bile yaşam boyunca verilen kurbanlar ve ölüm şöleninde ardında kalanların verdikleriyle ölçülür. Bu anlamla en güçlü kurban bir başka insandır, insanın oğlu, köle, savaş esiri. Bundan sonra insanın kendi yetiştirdiği ve kendisi için baktığı hayvan gelir. Ayrıca, bu tür hayvan kurbanlarının bulunduğu yerlerde hayvan mitolojik olarak ilahla ilişkilendirilmiş bir tür olmaktadır. Kuzey Afrika’nm Capsien kaya resimlerinin boynuzları arasında güneş bulunan koçunu ve Ur’un kutsal harpındaki ay-boğasını, Halaf stilindeki ileri neolitik çömleklerdeki boğa başlarını belirtmiştik. Şimdi bunlara Girit boğa ringlerindeki Minotor ritlerini ekleyelim. Megalitik kültürün imgelemi İspanya’ya taşınmıştır ve bugün bile cesur ay-boğasının hilal boynuzlarının, aynı komşu Kantabria tepeleri ve Pirenelerdeki derin tapınak mağaralarındaki paleolitik boğaların şamanların güneşcil gücüyle kesildiği gibi, parıldayan matadorun güneş bıçaklarıyla kesildiğini görüyoruz. Ve Malekula’da, çizginin öteki ucunda, aynı simge ay boğasının kurban edildiği megalitık ritlerde yaşatılmaktadır.</p>
	<p class="block_21">Sunulan hayvan ilahi güçten ele geçirilen bir parçadır, kurban yoluyla onu sunanla bütünleşmektedir. Yani kurbanı veren kurbanının basamaklarma çıkmaktadır. Maki bu basamaklara sahip büyük bir merdivendir.</p>
	<p class="block_21">Talip nihai kurbanını verdiğinde atmacayla, dolmen çatısının kirişine oyulmuş mitolojik kuşla özdeşleştirilmektedir. Ve rite başkanlık eden yaşlı adam öldürülen domuzun güç-adını taşımaktadır, şimdi bu ad onun yeni yaşamındaki adıdır, “kollarını uzatıp, ellerini çırparak atmaca taklidi yapıp havaya sıçrar.” Bazen de, “kurbanı verenin kendisi kurbanın en önemli anında taş platforma çıkar, süzülen bir atmacayı taklit ederek kollarını açar ve yıldızlar hakkında şarkılar söyler.” <i class="calibre4">Na-mbal </i>‘atmaca’, bu aşamaya ermiş biri için kişisel ad olarak kullanılabilir. Bu tür azametli adlar arasında ‘güneşin yüzü’, ‘bulut yakalayan’, ‘göklerin zirvesi”, “tepedeki kutsal yer’, ‘yukarının efendisi’ bulunmaktadır.<sup class="calibre6"><sup id="back_note_608" class="noteref"><a href="index_split_628.html#note_608" title="608" class="calibre2">608</a></sup></sup> Ayrıca, yükselmeye duyulan istek, kuzey şamanlarının da karakteristiğiydi ve burda büyük dolmenlerin ve monolitlerin kendileriyle de simgeleştirilir. Makinin ikinci aşamasında önemli bir rol oynayan bazı dolmenlerin yüksekliği ağaçları geçmektedir.<sup class="calibre6"><sup id="back_note_609" class="noteref"><a href="index_split_629.html#note_609" title="609" class="calibre2">609</a></sup></sup></p>
	<p class="block_21">İkinci aşamada kurbanın sunulduğu yapı dolmenin arkasında yükseltilen yüksek taş platformlardır. Tepesinde domuz kurbanı tamamlanır, yeni ateş yakılır ve yeni ad alınır. Bu yüksek kulenin ve kurban ateşinin mitolojik kaynağı komşu Ambrim adasındaki yüksek yanardağdır. Bu dağın yaşayan ölülerin mutlu ülkesi olduğu kabul edilir. Bu ateş kutsaldır, orda yanma korkusu yoktur.</p>
	<p class="block_21">Ölülerin mutlu ülkelerinde yolculuklarıyla ilgili çeşitli imgeler anlatılmaktadır. Bunlardan birine göre, mağaraya giren ruhun yolu Le-hev-hev, gardiyan ruh tarafından kesilmektedir. Ölü yerine yenilmesi için bu ruha domuz kurbanı sunulur. Yolu açılan ölü mağaradan geçerek bir sahile gelir, buradan kayalık bir yere yürür, burda gemicileri toplamak için ateş yakar. Gemiciler hayalet bir kanoyla gelirler, kanonun adı ‘muz kabuğu’dur ve su üstünde yüzen ufak bir muz ağacı parçası olabilir. Sonra bekleyen ölü ruhu, ‘Ateş Kaynağı’ denilen yanardağa götürülür. Burada hayaletler bütün gece dans eder, bütün gün uyurlar. Bir başka anlatımda yanardağın ateşi tüm yolu tutmuştur ve domuz ateşi yatıştırmak için mezara yerleştirilir. “Gardiyan ateş yolun ortasında bizi yemek için beklemektedir” derler, “fakat domuzu yiyip kanar”.<sup class="calibre6"><sup id="back_note_610" class="noteref"><a href="index_split_630.html#note_610" title="610" class="calibre2">610</a></sup></sup></p>
	<p class="block_21">Bu mitos ve ritlerde soylu Habeş kadının anlattığı, daha önce Frobenius’tan alıntıladığımız ölüm ve dönüşüm deneyiminin kadın yorumundan ve erkeklerin deneyim ve anlayışlarının saçmalığını bildiren anlatımdan çok uzaktayız. “Gövdesi ve yaşamı hep aynıdır... birşey bilmez.” Gerçekten de, kuzeyden şaman çevreninden türetilmiş bir güçle, bitki üreticilerinin öldürülen bakire mitosunun erkekcil bir dönüşümünü temsil etmektedirler.</p>
	<p class="block_21">Bu açgözlü ileri neolitik kurban mitolojisinin mitoloji doğuran bölgesi Karadeniz bölgesidir. Önce Anadolu’nun güney kıyıları ve Toros dağları. Boğa, Çıplak Tanrıçayla ilişkili olarak ilk kez İÖ 4500’lerde Halaf stili boyanmış çömleklerde görülür. Sonra, erkek benliğe verilen daha fazla önemle Tuna, Dinyeper, Dinyester ve Don vadilerinin barbar steplerinde ortaya çıkar. Görmüş olduğumuz gibi dört köşe kesilmiş baltanın kullanıcıları, İÖ üçüncü bin yılda dünyayı yeniden biçimlendirmek için dört yana dağılırlar.</p>
	<p class="block_21">3. <i class="calibre4">Hiyeratik Şehir Devleti. </i>Ssu-ma Ç’ien’in (İÖ y. 145-86-74) <i class="calibre4">Tarihsel Kayıtlar</i>’ında efsanevi ‘Sarı İmparator’ Huang Ti’nin doğru astronomi konusundaki endişeleri anlatılmaktadır. Bu inanılmaz yöneticinin tarihi Yang-şao’nun boyalı çömlek kültüründen bin yıl daha eskiye yerleştirilebilir. Fakat daha sonraki Çin bilim adamlarının bir icadı olduğu da açıktır. Fakat astronomiye duyduğu varsayılan büyük ilgi Gök İmparatorluğunun önemli kalıtımlarından birini temsil etmektedir ve gerçekten bunun başlangıcı çok eskilere gitmektedir. Huang Ti’nin “Hsi Ho’ya güneşi, I Çang’ın ayı ve Yu Çu’nun öteki yıldızları gözlemlemesini emretti”ğini okuyoruz.<sup class="calibre6"><sup id="back_note_611" class="noteref"><a href="index_split_631.html#note_611" title="611" class="calibre2">611</a></sup></sup></p>
	<p class="block_21">Güneş, ışık, ısı ve kuruluk kaynağı olarak Çin’de evrenin erkek, olumlu gücünü, <i class="calibre4">yang’</i>ı temsil eder; nem, gölge ve soğuğun efendisi olan ay ise olumsuz, dişi güç <i class="calibre4">yin’</i>dir. Bunlar, birarada, herşeyin anlam, yön veya yolunu, <i class="calibre4">tao, </i>düzenlerler; durmadan dönen, siyah ve beyazın biraraya gelmesiyle oluşan geometrik şekil, <i class="calibre4">yin </i>ve <i class="calibre4">yang</i>ın<i class="calibre4"> </i>temsilidir.</p>
	<p class="block_11"> </p>
	<p class="block_21">Güneş ve Ay’ın altında beş gezegen vardır. Her biri bir öğeyle bağlantılıdır. Merkür su öğesinin, kuzey öğesinin, Venüs metalin ve batının, Mars ateşin ve güneyin, Jüpiter ağacın ve doğunun ve Satürn toprağın ve merkezin gezegenidir. Hindistan’da da, Buda tarafından (İÖ 563-483) incelenecek kadar eski tarihli beş öğe öğretisi vardır, geleneksel olarak İÖ sekizinci yüzyılda yaşamış olabilecek Kapila adlı eski bir bilgeye atfedilmektedir. Hint geleneğinde beş öğe beş duyuyla ilişkilendirilmektedir: Eter, birinci, işitme; hava, ikinci, dokunma; ateş, görme; su, tat alma; toprak koku duyusuyla. Batı’da, Buda’nın çağdaşı Empedokles’ten (İÖ y. 500-430) beri yalnızca dört öğe biliyoruz: ateş (sıcak ve kurudur),hava (sıcak ve nemlidir), su (soğuk ve nemlidir) ve toprak (soğuk ve kurudur). Sistemler farklıdır fakat aynı kökenden geliştirilmişlerdir.</p>
	<p class="block_21">Kökenin tarihi en erken nereye kadar vardırılabilir?</p>
	<p class="block_21">Ur kraliyet mezarlarındaki harpler ipucu sağlamaktadır. Kral ve göksel maiyeti onların müziğini dinleyerek ölmüştür ve harpler armonilerinin ay-boğanın sesi olduğunu düşündürecek biçimde yapılmışlardır, gövdeleri ses kutusudur ve altın baş ve lapis lazuli sakalla göksel ilke temsil edilmektedir. Çin pentatonik dizisinin beş notası beş öğenin ve gezegenin uyumuyla ilişkilidir.</p>
	<p class="block_21">İÖ ikinci yüzyılda yazılmış bir Çin müzik risalesinden okuyoruz:</p>
	<p class="block_21">“Eğer Kung notası [do-birinci nota] çalınırsa düzensizlik olur, Prens öfkelidir.</p>
	<p class="block_21">Eğer ikinci nota, Şang [re] çalınırsa sapkınlık olur, memurlar yozlaşmıştır.</p>
	<p class="block_21">Eğer Çiao [mi] çalınırsa, endişe vardır, halk mutsuzdur.</p>
	<p class="block_21">Eğer Çi [sol] çalınırsa, şikâyet vardır, yükümlülükler çok ağırdır.</p>
	<p class="block_21">Eğer Yü [la] çalınırsa, tehlike vardır, kaynaklar tükenmektedir.</p>
	<p class="block_21">Eğer beşi birden çalınırsa tehlike vardır; herkes alt üst olmuştur -saygısızlık yapılmaktadır- ve durum buysa, Krallığının sonunun gelmesine bir gün var demektir...</p>
	<p class="block_21">Düzensizlik dönemlerinde ritler değiştirilir ve müzik anarşi içindedir. Hüzünlü sesler onursuz, neşeli sesler hırçındır... Muhalefet olayları baş gösterdiğinde açık saçık müzik başlar... Uyum ruhu kendini gösterdiğinde uyumlu müzik görünür... Yani, müziğin efektinde beş toplumsal görev birbirine karışmaz, gözler ve kulaklar temiz, kan ve hayati önemi olan ruhlar dengededir, adetlere uyulmakta, gelenekler gelişmektedir, İmparatorluklar tam barış içindedir.”<sup class="calibre6"><sup id="back_note_612" class="noteref"><a href="index_split_632.html#note_612" title="612" class="calibre2">612</a></sup></sup></p>
	<p class="block_21">Pentatonik diziyle ilişkilendirilen beş toplumsal görev, Konfiçyusçu Anlam Öğretisinin belirttiği “gökler altındaki en önemli beş etkinlik”tir. Bunlar “prensle bakanı arasındaki, babayla oğul, kocayla karı, ağabeyle kardeş ve kardeşler arasındaki kurallardır.”<sup class="calibre6"><sup id="back_note_613" class="noteref"><a href="index_split_633.html#note_613" title="613" class="calibre2">613</a></sup></sup> Bunların “gökler altında büyük etkileri olan beş zorunluluk” olduğunu okuyoruz.<sup class="calibre6"><sup id="back_note_614" class="noteref"><a href="index_split_634.html#note_614" title="614" class="calibre2">614</a></sup></sup></p>
	<p class="block_21">Yunanlı Pythagoras’ın (İÖ y. 582-507) görüşü de tam böyleydi. Platon’un insanın doğasının “dünyanın uyumu ve devinimleriyle” eski uyumu hakkındaki, daha önce göz attığımız sözleri de aynı görüşün yankısıdır. Ve Hindistan’da da müziki uyum kavramı aynıdır, “bütün evren yalnızca sesin sonucudur” denilir.<sup class="calibre6"><sup id="back_note_615" class="noteref"><a href="index_split_635.html#note_615" title="615" class="calibre2">615</a></sup></sup></p>
	<p class="block_21">Göklerin Çin’deki karşılığı <i class="calibre4">t’ien </i>ve <i class="calibre4">şang ti’</i>dir. Birincisi kişisellikten uzaktır, “yukarda olanı” anlatır; ikincisi kişiseldir, ‘efendi’ olarak çevrilebilir. <i class="calibre4">Wu Çing</i>’in yorumcusu “bütün dünyayı gölgede bıraktığı düşünülürse <i class="calibre4">gök(t’ien), </i>egemenlik açısından düşünüldüğünde Efendi <i class="calibre4">(ti) </i>denilir” demektedir.<sup class="calibre6"><sup id="back_note_616" class="noteref"><a href="index_split_636.html#note_616" title="616" class="calibre2">616</a></sup></sup></p>
	<p class="block_21">Dünyanın efendisi ve yöneticisi, Çin imparatoru -dünyanın ‘orta krallığı’ kabul edilmektedir- tahtına göklerin kabul edişi veya iradesiyle çıkmaktadır. Dünya uyumunun birinci notası veya eksenidir ve akortlu olduğunda imparatorluğu refaha kavuşur. Huang Ti’nin inanılmaz tarih öncesi döneminde halk duygularını mükemmel denetleyebilmektedir ve Gökle yer arasındaki uyum o kadar iyidir ki, orta krallık dünya cenneti haline gelmiştir. Sakinlerinin yemek yemeye bile gereksinimleri yoktur, çiğ damlalarını içmeleri yeterlidir. Dört yardımsever hayvan, sıcakkanlı dört ayaklıların, pulluların, yumuşakçaların ve kuşların efendileri unikorn, ejderha, kaplumbağa ve anka sarayın bahçesine yerleştiler. İmparatorun anlayışlılığıyla nimetler arttı, kehanet, matematik sanatlarını öğretti, takvimi düzenledi, bambudan müzik aletleri icat etti, para, gemi, araba kullanımını başlattı, toprak, metal ve ahşap sanatlarını getirdi. <i class="calibre4">Şang ti’ye </i>seslenme ritüelini kurarak ilk tapınak ve ilk sarayı inşa etti, sağaltıcı otların niteliklerini araştırıp buldu. Yüz on bir yaşında öldüğünde geride uyum içinde, dört bin yıl daha bu uyumu sürdürecek bir toplum bıraktı.</p>
	<p class="block_21">Öte yandan, bir imparator gök egemenliği için uyumsuz olduğunda, birçok uğursuzluklar ortaya çıkar. Göğün Oğlu tahtını yitirir. İmparator Ming’in (İS 227-239) sözlerinde, 233 yılındaki Güneş tutulmasının ardından derin ve gerçek bir endişe buluyoruz. Ming Ti şunları söylüyor:</p>
	<p class="block_21">“Bir hükümdarın idaresinde cehalet gösterdiğinde Tanrının felaketler ve uğursuzluklarla onu korkuttuğunu duyduk. Bunlar ona görev duygusunu anımsatmak için gönderilen ilahi işaretlerdir. Böylece Güneş ve Ay tutulmaları imparatorluk çubuğunun doğru kullanılmadığının açık ifadesidirler. Atalarımızın bıraktığı yüce gelenekleri sürdürmedeki yeteneksizliğimiz ve tahta çıktığımızdan beri yüce uygarlık görevimizi yerine getirmekteki yetersizliğimiz şimdi yukarlardan uyarıcı bir işaret gönderilmesi sonucunu getirmiştir. Dolayısıyla tehdit edici felaketleri engellemek için kişisel değişiklikleri gerçekleştirmek görevi bize düşmektedir. Fakat, Tanrı ile insan arasındaki ilişki babayla oğul arasındaki ilişki gibidir ve bir baba oğlunu cezalandırmak istediğinde, oğulun ona sunduğu et yemeğiyle durdurulamaz. Dolayısıyla, Büyük Astrologun kurbanlar sunma öğüdüne bu olayda uymanın görevimiz olduğunu düşünmüyoruz. Eyalet yöneticileri ve devletin öteki büyük memurları kendi yüreklerinizi gözden geçirme yolunu tutun; içinizden biri yetersizliklerimizin anlamı konusunda bir fikre varabilirse, önerilerini tahta sunsun.”<sup class="calibre6"><sup id="back_note_617" class="noteref"><a href="index_split_637.html#note_617" title="617" class="calibre2">617</a></sup></sup></p>
	<p class="block_21">Çin’de hiyeratik şehir devleti kavramının başlangıcı Lung-şan kültürünün siyah çömlekçilik dönemine (İÖ y. 1900-1523) tarihlenebilir. Bu kültürün kuzey İran ve Güney Türkistan’daki aynı merkezlerden (Tepe Hisar, Turan Tepe, Şah Tepe, Namazgah Tepe, Anav vb)<sup class="calibre6"><sup id="back_note_618" class="noteref"><a href="index_split_638.html#note_618" title="618" class="calibre2">618</a></sup></sup> kaynaklandığı ve Harappa stilini oluşturan Hindistan’a kavramın burdan geçtiği artık görülmektedir.<sup class="calibre6"><sup id="back_note_619" class="noteref"><a href="index_split_639.html#note_619" title="619" class="calibre2">619</a></sup></sup> Çin’deki bu tabakanın karakteristik kaleyle çevrilmiş şehri dikdörtgen biçimindedir, ezilmiş toprak duvarlarla çevrilmiştir ve büyüklüğü oldukça fazladır. Eski sığır, domuz ve köpek varlığına koyun ve at da eklenmiştir; bulunmuş iki çömlek parçasından yazının artık bilindiği anlaşılmaktadır -bunların üstündeki yazı henüz çözülememiştir.</p>
	<p class="block_21">Sonraki tabakaya ait veriler ise çok daha boldur: bu, Şang Hanedanının beyaz çömlek dönemidir (İÖ y. 1523-1027). Burda sonraki Çin imparatorluk düzeninin toplumsal-siyasal yapılarının kurulmuş olduğu görülür. Dökme tunç, tunçtan alet ve silahlar, boyunduruklu atlarla çekilen savaş arabaları, çok gelişmiş bir yazı sistemi, oda biçiminde mezarlar ve insan kurbanı, etkileyici bir mimari, üste üste sivri çatılar, gelişmiş taş oymacılığı, kemik falcılığı ve kraliyet sporu olarak ava karşı beslenen duygular, 1500 yıl önce Mezopotamya’da Ur, Kiş, La-ğaş, Ereç ve Nippur’da yaratılan çizginin izinde ince ve gelişmiş bir uygarlığın belirgin eserleridir.</p>
	<p class="block_21">Çok dikkat çeken önemli bir özellik bu sırada ortaya çıkan yeni sanat biçimidir; temalarının çoğunluğunun doğrudan Batıdan alıntılanmış olmasına karşın (sarılan yılanlar, aralarında insan bulunan birbirinin yansısı hayvanlar, hayvanlara itaat ettiren kahramanlar gibi), stilin kendisi yenidir ve kompozisyonu özgündür, üstelik Eskidünya’da, Yenidünya’da olsun Bütün Pasifik kuşağına yayılmış bulunan bazı karakteristik özelliklerin ilk kez kullanıldığı örneklerdir. Bunlardan ilki totem direk ilkesidir; dik diziler halinde aynı formda sıralanmışlardır. İkincisi gövdenin, kitap açar gibi, önden veya arkadan boylu boyunca yarılmasıdır. Üçüncüsü özellikle açılı spiraller ve mendereslerde süsleyici öğe olarak görülür. Ayrıca, hangi kültürel bağlamda görülürse görülsün, karıştırılmadan tanınacak olan birçok Şang kültürüne ait yüz ve gövde resmi -duruşu bulunmaktadır.</p>
	<p class="block_21">Profesör Heine-Geldern, Uzakdoğu kültürel etkilerini Pasifik boyunca izleyerek, birçok başka işaretle birlikte Amerika’da uzun süre devamlılık gösteren belirli motiflere dikkat çekmiştir: <span class="text_34">10</span><span class="text_35"> </span>sekizinci yüzyıl Çininin deniz kıyısındaki eyaletleri olan Wu ve Yüeh sanat motifleri, aynı dönemde Orta Andların Chavin kültüründe (Amerika’da ilk kez görülen altın işlemeciliği ve dokumacılık); yedi, altıncı yüzyıl Çin sanat motifleri, İS birinci yüzyıldan itibaren Orta Kuzey Andların Salinar kültüründe; yedinci-dördüncü yüzyıl Çin sanat motifleri İS y. 200-1000 tarihlerinde Orta Amerika Tajin kültüründe; son dönem Çu Hanedanı tunç ve yeşim sanatı (İÖ beşinci-üçüncü yüzyıllar) Orta Amerika Ulüa stilinde (İS 200-1000) görülür; İÖ 333’ten sonra Çin’le Amerika arasmda ilişkiler kısa bir dönem kesilmiştir. Güneydeki denizci Yüeh eyaleti bağımsızlığını yitirmiş, kuzeydoğu Hindiçin’in Vietnamlı Dong-son halkı ticareti ele geçirmiştir. Etkileri, özellikle madencilik ve metal süsleme tekniklerinde Panama’dan Şili’ye, Arjantin’e kadar görülebilir. Han Hanedanı döneminde (İÖ 202-İS 220) Çin seferleri yeniden başlamış, İS 50 yılında Çin’in Tonkin’i ve Kuzey Annam’ı işgal etmesiyle Dong-sonların Pasifik-aşırı yolculukları muhtemelen sona ermiştir. Han Hanedanının düşmesiyle önderlik Çin’den Güneydoğu Asya’nın Hinduizmi benimsemiş toplumlarına geçmiştir. İS yedinci yüzyıldan onuncu yüzyıla kadar Kamboçyalılar bu denizin önde gelen gücü olmuşlardır ve bu denizcilerin Amerika’yla ilişkileri herhalde İS 1219’da Angkor’lu Jayavarman VII. nin ölümüne kadar devam etmiştir.<sup class="calibre6"><sup id="back_note_620" class="noteref"><a href="index_split_640.html#note_620" title="620" class="calibre2">620</a></sup></sup></p>
	<p class="block_21">Antik Meksika’da, Tolteklerin Güneş şehri Tula’da Altın Çağın yüce rahip ve monarkı Quetzalcoatl’ın adının hem “Tüylü Yılan” hem “Saygın İkiz” anlamlarına geldiğini öğrenince artık şaşırmıyoruz.<sup class="calibre6"><sup id="back_note_621" class="noteref"><a href="index_split_641.html#note_621" title="621" class="calibre2">621</a></sup></sup> Quetzalcoatl’ın yüzü soluk, sakalı beyazdı ve Kolomb öncesi Amerika’da halka sanatları öğreten, takvimi düzenleyen, onlara mısırı veren oydu. Bakire annesi Chimalman -efsaneye göre- Tanrı-Her şeyin Babasının bir gün Citlallatonac “sabah” biçiminde göründüğü üç kız kardeşten biriydi. Öteki iki kız kardeş korkmuş fakat Tanrı Chimalman’ın üstüne solumuş ve o da hamile kalmıştı. Fakat kız doğumda ölmüştür ve şimdi cennettedir, şerefli “Değerli Kurban Taşı”, Chalchihuitzli adıyla saygı göstermektedir.</p>
	<p class="block_21">Oğlu Quetzalcoatl hem Yüce Göklerin Efendisinin Oğlu hem de Yedi Mağaranın Efendisinin Oğlu olarak bilinir. Oğula konuşma yeteneği doğuştan verilmişti, bütün akıl ve bilgiye sahipti. Daha sonra rahip-kral olunca, iktidarı boyunca tüm ülke refaha kavuştu. Tapınak-sarayı dört ışıltılı kattan oluşuyordu; biri doğuya bakıyordu, altınla sarı ışıklara bulanmıştı; batıya bakan turkuaz ve yeşimde mavi ışık, güneye bakan inci ve kabuklardan beyaz ışık, kuzeye bakan kantaşından kırmızı ışıklar saçıyordu. Bunlar güneş ışınlarının ulaştığı dünyanın dört ana yönünü simgeliyorlardı. Saray Tula şehrinin ortasından geçen harika bir ırmak üstüne oturtulmuştu; her gece, özellikle gece yarısı kral ırmağa inip yıkanırdı. Yıkandığı yere “Boyalı Vazoda” veya “Değerli Sularda” denilirdi. Fakat kaderine yazılmış olan yenilgiyi karanlık kardeşi Tezcatlipoca’dan tadacaktı; kendi kaderinin ritmini çok iyi bilen Quetzaleoatl onu durdurmak için hiçbir harekette bulunmayacaktı.</p>
	<p class="block_21">Tezcatlipoca adamlarına “Ona mantığını yitirmesi için bir içki vereceğiz ve aynada kendi yüzünü göstereceğiz, o zaman elbette yok olacak” dedi. İyi kralın hizmetçilerine “Gidip efendinize ona kendi etini göstermeye geldiğimi söyleyin” dedi.</p>
	<p class="block_21">Haber yaşlanan monark Quetzalcoatl’a getirilince “Kendi etimle ne demek istiyor, gidin sorun” dedi. Kardeş yanına getirilince “Ne oluyor, etim ne demek, bana ne göstereceksin?” diye sordu.</p>
	<p class="block_21">Tezcatlipoca yanıtladı: “Efendim, Rahibim, kendi etine bak, kendini bil; başkalarının seni nasıl gördüğünü gör!” Ve ona aynayı verdi.</p>
	<p class="block_21">Aynada yüzünü gören Quetzalcoatl çığlık attı: “Tebam benden niye korkup kaçmıyor? Benden kaçmaları gerekirdi. Yüzü böyle iğrenç yaralarla dolu, yaşlı yüzü buruşmuş tiksindirici biri nasıl onların içinde kalabilir? Artık ortalarda görünmeyeceğim, artık halkımı korkutmayacağım.”</p>
	<p class="block_21">İçmesi için verilen içkiyi kral hasta olduğunu söyleyerek reddetti. Israr üzerine parmağının ucuyla tadına baktı ve hemen büyü etkisini gösterdi. Taşı kaldırıp hepsini içti. Kız kardeşi, Nonoalco dağında yaşayan Quetzalpetlatl’ı çağırttı. Kız geldi ve kardeşi taşı ona verdi, o da sarhoş oldu. Bütün mantıklarını yitirdiler ve dua etmeyi, yıkanmayı unuttular, birlikte yere uzanıp uyudular. Sabah Quetzalcoatl utanç içinde “günaha girdim. Adımdaki leke temizlenemez. Bu halkı yönetmeye layık değilim. Benim için yeraltında derin bir yer inşa etsinler, hazinelerimi toprağa gömsünler, parıldayan altını ve ışık veren taşları gece yıkandığım Değerli Sulara atsınlar” dedi.</p>
	<p class="block_21">Bütün dedikleri yapıldı. Kral dört gün yer altındaki kabrinde kaldı, dışarı çıktığında halkına ağlayarak Kırmızı Ülkeye, Karanlık Ülkeye, Ateş Ülkesine gitme zamanının geldiğini söyledi.</p>
	<p class="block_21">Arkasında bıraktığı sarayını yakıp, hazinelerini dağlara gömüp, çikolata ağaçlarını meskit ağaçlarına çevirip, rengarenk kuşlarına önünden uçmalarını emrederek yola koyuldu.</p>
	<p class="block_21">Yolda dinlenip geri Tula yönüne, Güneş Şehrine baktı ve ağladı, gözyaşlarını bir kayanın içine akıttı. Orda oturduğu yerde izi ve avuçlarının damgası çıktı. Daha ilerde bir grup sihirbazla karşılaştı. Gümüş, ahşap, tüy işlemeciliğini ve resim sanatını onlara bırakmadan geçmesine izin vermediler. Dağları aşarken yanındakilerin çoğu, cüceler, kamburlar, soğuktan öldü. Bir başka yerde karanlık çelişkisi Tezcatlipoca’ya rastladı, top oyununda ona yenildi. Bir başka durakta büyük bir <i class="calibre4">pochotl </i>ağacına okuyla nişan aldı; oku da bu ağaçtan yapılmıştı, okunu atınca ikisi haç oluşturdular. Böylece birçok işaretler ve yer adları bırakarak yoluna devam etti ve sonunda gök, yer ve suyun birleştiği yere gelip ayrıldı.</p>
	<p class="block_21">Bir anlatıma göre yılanlarla dolu bir salla denize açıldı, bir başkasına göre hizmetçileri ölü ateşi hazırladılar ve kendisini içine attı, fakat gövdesi yanarken kalbi dışarı çıktı ve dört gün sonra yükselerek Venüs gezegeni olarak göründü. Fakat bütün anlatımlar geri döneceğinde anlaşıyorlar. Doğudan, yanında soluk yüzlü maiyetiyle dönecek ve halkının yönetimini eline alacak. Tezcatlipoca’nın-egemenliğine karşın, ölümsüz yasalar, Tula’nın yıkılışı gibi yeniden kurulacağını da belirtmişlerdir.</p>
	<p class="block_21">Quetzalcoatl ölmemişti. Heykellerinden birinde örtülerle kaplı, eğilmiş durumda, orda olmadığını, “uyumaya yatmış ve uyandığında geri dönecek, gene ülkesini yönetmeye başlayacak biri” gibi gösterilmekteydi.<sup class="calibre6"><sup id="back_note_622" class="noteref"><a href="index_split_642.html#note_622" title="622" class="calibre2">622</a></sup></sup> Yeraltında ölülerin efendisi Mictlan’a köşkler yaptırmıştı fakat kendisi bunlara yerleşmemişti, güneşin geceleri gittiği ülkede oturuyordu. Burası da gene yeraltındaydı. Bazı mağaralar bu dünyaya açılırlar, bunların biri Cincalco’dur, Chapultepec güneyinde “Bolluk Ülkesi”nin ağzıdır; loş koridorlarından insan mutlu ülkeye, güneşin yurduna, halen Quetzalcoatl tarafından yönetilen diyara gidebilir. Ayrıca bu ülke, başlangıçta geldiği ülkedir...</p>
	<p class="block_21">Bu dünyadan ayrılıp mutlu yeraltı dünyasında, zamansız ülkede, Osiris gibi ölülerin efendisi olarak yaşayan ve gene dirilecek olan kahramanın mitosu Eskidünya imgelemiyle birçok koşutluklar göstermektedir ve şaşırtıcı bir yönü yoktur. Şaşırtıcı olan Quetzalcoatl’ın gerçekten dönmesidir. Rahipler ve astrologlar geri dönüş dönemini bilmiyorlardı fakat tahmin edilen yıla Quetzalcoatl’ın kendi adı verilmişti. İşareti “Tek Kamış” <i class="calibre4">(Ce Acatl) </i>dı ve Meksika takviminde elli iki yıllık dönem içinde bir gelirdi. Cortes’in soluk yüzlü arkadaşlarıyla ve haç simgesiyle geldiği yıl da tam “Tek Kamış” yılıydı.<sup class="calibre6"><sup id="back_note_623" class="noteref"><a href="index_split_643.html#note_623" title="623" class="calibre2">623</a></sup></sup> Ölen ve dirilen tanrı mitosu dünyayı dolaşıp gelmişti.</p>
	<p class="block_38" id="calibre_pb_28"> </p>
</body></html>
