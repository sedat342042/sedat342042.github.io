<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <span class="font2"><span class="calibre16"><br class="calibre14" id="calibre_pb_50" /></span></span>

    <p class="MsoNormal1"><span class="font2"><span class="calibre16"><span>&nbsp;</span></span></span></p>

    <p class="calibre13"><span>&nbsp;</span></p>

    <h2 class="calibre1"><a class="pcalibre pcalibre1" id="bookmark66"></a><span class="font2"><b class="calibre5"><i class="calibre12"><span class="calibre8">Kırk Dördüncü Bölüm<a class="calibre4 pcalibre pcalibre1" id="bookmark67"></a></span></i></b></span></h2>

    <p class="calibre1"><span class="font2"><b class="calibre5"><i class="calibre12"><span class="calibre8"><span class="calibre4">&nbsp;</span></span></i></b></span></p>

    <p class="calibre1"><span class="font2"><b class="calibre5"><i class="calibre12"><span class="calibre8"><span class="calibre4">&nbsp;</span></span></i></b></span></p>

    <p class="calibre17"><span class="font2"><span class="calibre8">Son Tartışmalar</span></span></p>

    <p class="calibre13"><span class="font2"><span class="calibre8"><span class="calibre4">&nbsp;</span></span></span></p>

    <p class="calibre13"><span class="font2"><span class="calibre8"><span class="calibre4">&nbsp;</span></span></span> <span class="font2"><span class="calibre10">Deja vu.</span></span></p>

    <p class="calibre13"><span class="font2"><span class="calibre10">Giriş prosedürleri öncekiyle aynıydı. Binanın giriş bölümü -ironik bir şekilde düşmanı geri püskürtmek için tasarlanmış - bir morg kadar temiz ama daha az huzurluydu. Güvenlik kabininde başka bir gardiyan vardı fakat ışıklandırma onun da yüzüne, önceki gardiyan gibi kimyasal tedavi solgunluğu yaymıştı. Ve önceki gibi, Gurney'e, klostrofobik toplantı odasına kadar eşlik eden jöleli saçlı, sevimsiz dedektif Blatt'ti.</span></span></p>

    <p class="calibre13"><span class="font2"><span class="calibre10">Gurney'in hatırladığından farksız olan, yalnızca daha eski görünen toplantı odasına ondan önce girdi. Halıda daha önce fark etmemiş olduğu lekeler vardı. Yamuk duran saat, duvar için fazla küçüktü ve on ikiyi gösteriyordu. Gurney her zamanki gibi tam vaktinde gelmişti ve bu onun için bir gerginlik konusundan ziyade, alışkanlıktı. Vaktinden önce ya da; sonra gelmek onu rahatsız ediyordu.</span></span></p>

    <p class="calibre13"><span class="font2"><span class="calibre10">Blatt masanın etrafındaki sandalyelerden birisine oturdu. Wigg ve Hardwick çoktan gelmiş, bir önceki toplantıdaki yerlerini almışlardı. Köşedeki kahve termosunun yanında, gergin ifadeli bir kadın dikilmekteydi ve herkimi bekliyorsa, Gurney'le birlikte içeri girmediği için mutsuz görünüyordu. Sigourney Weaver'a öyle benziyordu ki, Gurney bu benzerlik için bilinçli bir çaba harcayıp harcamadığım merak etti.</span></span></p>

    <p class="calibre13"><span class="font2"><span class="calibre10">Dikdörtgen masanın merkezine en yakın duran üç sandalye, önceki gibi eğilmişti. Gurney kahve termosuna yönelirken, Hardwick pis pis sırıtıyordu.</span></span></p>

    <p class="calibre13"><span class="font2"><span class="calibre10">"Birinci sınıf Dedektif Gurney, size bir sorum var."</span></span></p>

    <p class="calibre13"><span class="font2"><span class="calibre10">"Merhaba Jack."</span></span></p>

    <p class="calibre13"><span class="font2"><span class="calibre10">"Daha doğrusu, sana bir cevabım var. Bakalım sorunun ne olduğunu tahmin edebilecek misin? 'Boston'da meslekten atılmış bir rahip.' Büyük ödülü kazanmak için tek yapman gereken, soruyu tahmin etmek."</span></span></p>

    <p class="calibre13"><span class="font2"><span class="calibre10">Gurney cevap vermek yerine bir kahve fincanı aldı, temiz olmadığını fark edip yerine koydu, ardından İkinciyi ve üçüncüyü de bırakıp, ilk kupayı geri aldı.</span></span></p>

    <p class="calibre13"><span class="font2"><span class="calibre10">Sigourney ayağım yere vurarak ritim tutarken bir yandan sabırsızlandığını gösterir gibi Rolex saatine bakıyordu.</span></span></p>

    <p class="calibre13"><span class="font2"><span class="calibre10">Gurney, teslim olmuş bir şekilde kirli kupasını, temiz olmasını umduğu kahveyle doldururken, "Merhaba, ben Dave Gurney," dedi.</span></span></p>

    <p class="calibre13"><span class="font2"><span class="calibre10">Çift attığı zarın üzerine hızla bir hamle yapar gibi, "Ben Dr. Holdenfield," dedi. "Sheridan yolda mı?"</span></span></p>

    <p class="calibre13"><span class="font2"><span class="calibre10">Sesindeki bir gariplik dikkatini çekmişti. Ayrıca "Holdenfield" ismini bir yerden hatırlıyordu.</span></span></p>

    <p class="calibre13"><span class="font2"><span class="calibre10">DA ve doktor arasında ne tür bir bağlantı olabileceğini merak ederek, "Bilmiyorum," dedi. "Eğer sormamda sakınca yoksa ne doktorusunuz?"</span></span></p>

    <p class="calibre13"><span class="font2"><span class="calibre10">"Adli psikolog," dedi ilgisizce yüzüne değil de, kapıya bakarak.</span></span></p>

    <p class="calibre13"><span class="font2"><span class="calibre10">Hardwick, odanın boyutuna göre oldukça yüksek bir sesle, "Dediğim gibi Dedektif, eğer cevap Boston'da meslekten atılmış bir rahipse, soru nedir?" dedi.</span></span></p>

    <p class="calibre13"><span class="font2"><span class="calibre10">Gurney gözlerini kapattı. "Tanrı aşkına Jack, neden doğrudan söylemiyorsun?"</span></span></p>

    <p class="calibre13"><span class="font2"><span class="calibre10">Hardwick yüzünü tat alamamış gibi buruşturdu. "O zaman iki kez anlatmak zorunda kalırım - bir sana bir de komiteye." Başıyla çevrilmiş sandalyeleri işaret etti.</span></span></p>

    <p class="calibre13"><span class="font2"><span class="calibre10">Doktor yeniden saatine baktı. Wigg dizüstü bilgisayarının tuşlarına basarak, bilgisayar ekranında her ne oluyorsa ona bakıyordu. Blatt sıkılmış görünüyordu. Kapı açıldı ve Kline endişeli bir şekilde içeri girdi. Arkasından Rodriguez elinde koca bir dosyayla ve yüzünde her zamankinden daha sinirli bir ifadeyle ve Stimmel karamsar bir kurbağa gibi göründü. Oturduktan sonra, Rodriguez Kline'a bir şey sorarcasına baktı.</span></span></p>

    <p class="calibre13"><span class="font2"><span class="calibre10">Ardından dudaklarım sıkıp incelterek, bakışlarını Gurney'e çevirdi.</span></span></p>

    <p class="calibre13"><span class="font2"><span class="calibre10">"Trajik bir gelişme oldu. Bildirilenlere göre, senin ısrarın üzerine Gregory Dermott'un evine gönderilmiş bir Connecticut polis memuru öldürüldü."</span></span></p>

    <p class="calibre13"><span class="font2"><span class="calibre10">Odadaki herkes hoşnut olmamış, meraklı gözlerle Gurney'e baktı.</span></span></p>

    <p class="calibre13"><span class="font2"><span class="calibre10">İçine bomba gibi düşen endişeye rağmen, sakince, "Nasıl?" diye sordu.</span></span></p>

    <p class="calibre13"><span class="font2"><span class="calibre10">"Arkadaşınla aynı şekilde..." Sesinde huysuz ve imalı bir hava vardı ancak Gurney buna karşılık vermemeyi tercih etti.</span></span></p>

    <p class="calibre13"><span class="font2"><span class="calibre10">"Sheridan, burada ne halt oluyor?" Doktorun sesi öylesine düşmanca bir</span></span> <span class="font2"><i class="calibre12"><span class="calibre10">Uzaylı Sigourney</span></i></span> <span class="font2"><span class="calibre10">havasında çıkmıştı ki, Gurney bunu kasten yaptığını düşündü.</span></span></p>

    <p class="calibre13"><span class="font2"><span class="calibre10">"Becca! Pardon, seni görmemiştim. Biraz panik haldeyiz. Son dakika karışıklığı. Görünüşe göre başka bir cinayet daha..." Rodriguez'e döndü. "Connecticut'daki polis olayıyla ilgili bilgileri vermeye ne dersin?" Kulaklarının birinde su varmışçasına ani bir hareket yaptı. "Hayatımda karşılaştığım en lanet olası vaka!"</span></span></p>

    <p class="calibre13"><span class="font2"><span class="calibre10">Rodriguez "Evet, en lanet," diye onayladı dosyasını açarak.</span></span></p>

    <p class="calibre13"><span class="font2"><span class="calibre10">"Bu sabah Connecticut Wycherly'den komiser John Nardo'dan saat on bir yirmi beşte bir telefon geldi. Bizim, Mark Mellery vakasında posta kutusu kullanılan adam olarak bildiğimiz Gregory Dermott'un mülkünde işlenmiş bir cinayetle ilgili olarak arıyordu. Dermott'a, özel Dedektif David Gurney'in ısrarı üzerine geçici olarak koruma verilmişti. Bu sabah saat sekizde.</span></span></p>

    <p class="calibre13"><span class="font2"><span class="calibre10">Kline elini kaldırdı. "Bir saniye, Rod. Becca, Dave'le tanıştın mı?"</span></span></p>

    <p class="calibre13"><span class="font2"><span class="calibre10">"Evet."</span></span></p>

    <p class="calibre13"><span class="font2"><span class="calibre10">Soğuk, kısa onay kelimesi, daha fazla açıklamadan kurtulmak için ağzından çıkmıştı ancak Kline yine de devam etti.</span></span></p>

    <p class="calibre13"><span class="font2"><span class="calibre10">"İkinizin konuşacak çok şeyi var. Bu işteki en doğru profil çıkarma geçmişiyle bilinen psikolog ve NYPT'nin tarihinde en çok cinayet faili tutuklamasıyla ünlü dedektif..."</span></span></p>

    <p class="calibre13"><span class="font2"><span class="calibre10">Bu övgü dolu sözler herkesi rahatsız etmişti. Ama aynı zamanda Holdenfield’ın Gurney'e ilk kez ilgiyle bakmasını sağlamıştı. Profesyonel profilcilere hayranlık duymasa da, Gurney ismin neden tamdık geldiğini o an anlamıştı.</span></span></p>

    <p class="calibre13"><span class="font2"><span class="calibre10">Kline, görünüşe bakılırsa iki yıldızı yüceltmeye devam etmeye kararlıydı. "Becca onların aklını okuyor, Gurney onların izini sürüyor - Yamyam Noel Baba, Jason Strunk, Fare Peter ismi her neyse..."</span></span></p>

    <p class="calibre13"><span class="font2"><span class="calibre10">Doktor gözlerini hafifçe açarak Gurney'e döndü. "Piggert? O senin vakan mıydı?"</span></span></p>

    <p class="calibre13"><span class="font2"><span class="calibre10">Gurney başını salladı.</span></span></p>

    <p class="calibre13"><span class="font2"><span class="calibre10">"Oldukça meşhur bir tutuklama hikâyesi," dedi belli belirsiz bir hayranlıkla.</span></span></p>

    <p class="calibre13"><span class="font2"><span class="calibre10">Gurney, hafifçe, zoraki gülümsedi. Wycherly'deki olay - gönderdiği kışkırtıcı şiirin polis memurunun ölümüyle ilgisinin olup olmadığı sorusu - beynini kemiriyordu.</span></span></p>

    <p class="calibre13"><span class="font2"><span class="calibre10">Kline aniden, bölünmenin sebebi başkomiser gibi, "Devam et, Rod," dedi.</span></span></p>

    <p class="calibre13"><span class="font2"><span class="calibre10">"Bu sabah saat sekizde Gregory Dermott, Wychery postanesine gitti ve Memur Garry Sissek ona eşlik etmekteydi. Dermott'un söylediğine göre saat sekiz otuzda eve döndüler ve o saatte kahve ve tost yapıp, gelen mesajlarını kontrol etmeye koyuldu. Bu esnada memur Sissek mülkün etrafını kolaçan etmek ve çevresinde güvenliğin sağlandığından emin olmak için, evin dışında dolaşıyordu. Saat dokuzda Dermott memur Sissek'i aramaya çıktı ve arka kapının önünde cesedini buldu. 911'i aradı. İlk müdahale ekibi olay yerini koruma altına aldı ve cesedin üzerine, arka kapıya yapıştırılmış bir not buldular."</span></span></p>

    <p class="calibre13"><span class="font2"><span class="calibre10">"Diğerleri gibi kurşun ve birden fazla kesik mi?" diye sordu Holdenfield.</span></span></p>

    <p class="calibre13"><span class="font2"><span class="calibre10">"Kesikler onaylandı fakat kurşunla ilgili net bir bilgi henüz gelmedi."</span></span></p>

    <p class="calibre13"><span class="font2"><span class="calibre10">"Peki ya not?"</span></span></p>

    <p class="calibre13"><span class="font2"><span class="calibre10">Rodriguez dosyasının içindeki faksı okudu.</span></span> <span class="font2"><i class="calibre12"><span class="calibre10">"Nereden geldim? / Nereye gittim? / Kaç kişi ölecek / Bilmiyor musunuz?"</span></i></span></p>

    <p class="calibre13"><span class="font2"><span class="calibre10">"Aynı saçmalık," dedi Kline. "Ne düşünüyorsun, Becca?"</span></span></p>

    <p class="calibre13"><span class="font2"><span class="calibre10">"Süreç hızlanıyor olabilir."</span></span></p>

    <p class="calibre13"><span class="font2"><span class="calibre10">"Süreç mi?"</span></span></p>

    <p class="calibre13"><span class="font2"><span class="calibre10">"Şu ana kadar her şey dikkatlice planlanmıştı - kurban seçimleri, notlar, hepsi... Ama bu farklı, planlanmıştan çok, anlık bir tepki."</span></span></p>

    <p class="calibre13"><span class="font2"><span class="calibre10">Rodriguez şüphelenmiş görünüyordu. "Aynı kesme ritüeli, aynı türden bir not."</span></span></p>

    <p class="calibre13"><span class="font2"><span class="calibre10">"Ama bu planlanmamış bir kurban. Görünüşe bakılırsa sizin Bay Dermott asıl hedefti ama o sırada önüne çıktığı için, onun yerine bu polis memuru öldürülmüş."</span></span></p>

    <p class="calibre13"><span class="font2"><span class="calibre10">"Ama not..."</span></span></p>

    <p class="calibre13"><span class="font2"><span class="calibre10">"Not olay yerine Dermott'un cesedinin üzerine konmak için getirilmiş olabilir, tabii her şey yolunda gitseydi. Ya da o an değişen şartlar sonucu, o sırada yazılmış olabilir. Yalnızca dört satırdan oluşuyor olması önemli. Diğerleri sekiz satır değil miydi?" Onaylaması için Gurney'e döndü.</span></span></p>

    <p class="calibre13"><span class="font2"><span class="calibre10">Hâlâ suçluluk duygusuyla boğuşmakta olan Gurney başım salladı ve içinde bulunduğu ana dönmeye çalıştı. "Dr. Hornfield'e katılıyorum. Her zaman yazdığı sekiz satırlık şiirlere ters düşen dört satırlık şiiri düşünmemiştim ama mantıklı görünüyor. Ayrıca eklemek isterim ki, bu diğerleri gibi planlanmış olamaz ama buna rağmen katilin polis düşmanı olması unsuru en azından bu cinayeti ve başkomiserin sözünü ettiği ritüeli açıklayabilir."</span></span></p>

    <p class="calibre13"><span class="font2"><span class="calibre10">"Becca sürecin hızlanmasıyla ilgili bir şey söyledi," dedi Kline. "Zaten gerçekleşmiş dört cinayetimiz var. Bu daha fazla olacağı anlamına mı geliyor?"</span></span></p>

    <p class="calibre13"><span class="font2"><span class="calibre10">"Hatta beş."</span></span></p>

    <p class="calibre13"><span class="font2"><span class="calibre10">Tüm gözler Hardwick'e çevrildi.</span></span></p>

    <p class="calibre13"><span class="font2"><span class="calibre10">Başkomiser yumruğunu kaldırıp, her isimde bir parmağını açarak konuştu: "Mellery. Rudden. Kartch. Memur Sissek. Dört eder."</span></span></p>

    <p class="calibre13"><span class="font2"><span class="calibre10">"Rahip Michael McGrath'le beş eder," dedi Hardwick.</span></span></p>

    <p class="calibre13"><span class="font2"><span class="calibre10">"Kim?" Soru aynı anda üç kişi tarafından aynı anda farklı tonlarda; Kline (heyecanlı), Başkomiser (sinirli) ve Blatt (şaşkın) tarafından sorulmuştu.</span></span></p>

    <p class="calibre13"><span class="font2"><span class="calibre10">"Beş yıl önce, Boston bölgesinde bir rahibin yetkileri, kendisine yardımcı olan birkaç çocukla ilgili bir iddia yüzünden elinden alınmış. Piskoposla bir anlaşma yapmış, uygunsuz davranışının sebebini alkoliklik olarak göstermiş ve uzun süre rehabilitasyon merkezinde kaldıktan sonra gözden kaybolmuş. Hikâye bu kadar."</span></span></p>

    <p class="calibre13"><span class="font2"><span class="calibre10">"Bundan yalnızca Boston bölgesinde mi vardı?" dedi Blatt küçümser bir tavırla. "Bütün lanet yerler çocukları beceren tiplerle kaynıyordu."</span></span></p>

    <p class="calibre13"><span class="font2"><span class="calibre10">Hardwick onu dikkate almadı. "Bir sene önce McGrath dairesinde ölü bulunana dek hikâye bu kadardı. Boğazında çok sayıda kesik izi varmış. Bedenine, intikam mesajı yazan bir not yapıştırılmış. Kırmızı mürekkeple yazılmış, sekiz satırlık bir şiir."</span></span></p>

    <p class="calibre13"><span class="font2"><span class="calibre10">Rodriguez'in yüzü kızarıyordu. "Bundan ne kadardır haberdarsın?"</span></span></p>

    <p class="calibre13"><span class="font2"><span class="calibre10">Hardwick saatine baktı. "Yarım saattir."</span></span></p>

    <p class="calibre13"><span class="font2"><span class="calibre10">"Ne?"</span></span></p>

    <p class="calibre13"><span class="font2"><span class="calibre10">"Dün Özel Dedektif Gurney benden, Mellery vakasının benzerleri için MO'lardan kuzeydoğu eyaletlerinde bir araştırma istememi rica etti. Bu sabah bir sonuç elde ettik - rahmetli Papaz McGrath."</span></span></p>

    <p class="calibre13"><span class="font2"><span class="calibre10">"Bu cinayet yüzünden tutuklanan ya da dava açılan kimse var mı?" diye sordu Kline.</span></span></p>

    <p class="calibre13"><span class="font2"><span class="calibre10">"Hayır. Boston'daki cinayetle ilgili olarak görüştüğüm adam bana böyle söylemedi ama ben vakaya öncelik vermedikleri izlenimine kapıldım."</span></span></p>

    <p class="calibre13"><span class="font2"><span class="calibre10">"Bu ne demek oluyor?" Başkomiser öfkelenmişti.</span></span></p>

    <p class="calibre13"><span class="font2"><span class="calibre10">Hardwick omuz silkti. "Eski bir ibne kendisini doğratıp geberiyor ve katil cesedin yanına, onun geçmiş günahlarına üstü kapalı göndermeler yapan bir not bırakıyor. İntikam almaya kararlı birisi gibi görünüyor. Belki de polisler ne halt döndüğünü anladılar ama önlerinde başka pislikler, yakalanmayı bekleyen başka katiller vardı. Öldürme nedenleri gecikmiş adaletten daha basit olan katiller... Belki de bu yüzden üzerinde durmadılar."</span></span></p>

    <p class="calibre13"><span class="font2"><span class="calibre10">Rodriguez hazımsızlık sorunu çeker gibiydi. "Ama sana böyle söylemedi."</span></span></p>

    <p class="calibre13"><span class="font2"><span class="calibre10">"Tabii ki böyle söylemedi."</span></span></p>

    <p class="calibre13"><span class="font2"><span class="calibre10">"Öyleyse," dedi Kline özetler gibi, "polis her ne yaptı ya da yapmadıysa, gerçek şu ki: Papaz McGrath beş numara."</span></span></p>

    <p class="calibre13"><span class="font2"><i class="calibre12"><span class="calibre10">"Si, nûmero cinco (</span></i></span><span class="font2"><i class="calibre12"><span class="calibre16">İsp. Evet, 5 numara</span></i></span><span class="font2"><i class="calibre12"><span class="calibre10">),"</span></i></span> <span class="font2"><span class="calibre10">dedi Hardwick aptal bir ifadeyle. "Ama gerçekte</span></span> <span class="font2"><i class="calibre12"><span class="calibre10">numero uno (</span></i></span><span class="font2"><i class="calibre12"><span class="calibre16">İsp. Bir numara</span></i></span><span class="font2"><i class="calibre12"><span class="calibre10">) -</span></i></span> <span class="font2"><span class="calibre10">çünkü rahip kendisini diğer dördünden bir sene önce doğratmış."</span></span></p>

    <p class="calibre13"><span class="font2"><span class="calibre10">"Yani bizim birinci sandığımız Mellery, aslında İkinciydi," dedi Kline.</span></span></p>

    <p class="calibre13"><span class="font2"><span class="calibre10">"Ben bundan ciddi anlamda şüpheliyim," dedi Holdenfield. Herkesin dikkati kendisine yönelince devam etti, "Rahibin ilk olduğuna dair bir delil yok - bildiğimiz kadarıyla onuncu olabilir - ama</span></span> <span class="font2"><i class="calibre12"><span class="calibre10">birinciyse</span></i></span> <span class="font2"><span class="calibre10">bile, başka bir sorun var. Bir sene önce bir kişi öldürüp, sonra iki hafta içinde dört kişiyi öldürmek normalde rastladığımız bir tür değil. İlki ve İkincisi arasında başkalarının da olduğunu düşünüyorum."</span></span></p>

    <p class="calibre13"><span class="font2"><span class="calibre10">"Ancak," diye yumuşak bir sesle araya girdi Gurney, "katilin zamanlama ve kurbanları seçme işini yönlendiren belli bir etken yoksa."</span></span></p>

    <p class="calibre13"><span class="font2"><span class="calibre10">"Akında ne var?"</span></span></p>

    <p class="calibre13"><span class="font2"><span class="calibre10">"Kurbanların alkolizmden başka bir ortak yanları daha olduğunu düşünüyorum, bizim henüz bulmadığımız bir şey."</span></span></p>

    <p class="calibre13"><span class="font2"><span class="calibre10">Holdenfield başını şüpheyle sağa sola salladı ve Gurney'in önermesine katılmadığını belli eden bir ifade takındı, ancak bunu çürütmenin bir yolunu da bulamadı."</span></span></p>

    <p class="calibre13"><span class="font2"><span class="calibre10">"Öyleyse eski cesetler arasında bağlantı bulabiliriz de bulamayabiliriz de," dedi Kline bu konuda ne düşündüğünden emin olamadan.</span></span></p>

    <p class="calibre13"><span class="font2"><span class="calibre10">"Buna yeniler de dahil," dedi Holdenfield.</span></span></p>

    <p class="calibre13"><span class="font2"><span class="calibre10">"Bu da ne demek oluyor?" Rodriguez belli ki bu soruyu çok sevmişti.</span></span></p>

    <p class="calibre13"><span class="font2"><span class="calibre10">Holdenfield, sinirli ses tonuna karşılık vermedi. "Ölümlerin gidişatı, daha önce de söylediğim gibi, bir final oyununun başladığını gösteriyor."</span></span></p>

    <p class="calibre13"><span class="font2"><span class="calibre10">"Final oyunu mu?" Kline kelimeden hoşlanmış gibi tekrarladı.</span></span></p>

    <p class="calibre13"><span class="font2"><span class="calibre10">Holdenfield devam etti: "Bu son olayda, plansız bir şekilde davranmak zorunda kaldı. İşler kontrolünden çıkmaya başlamış olabilir. Bunu daha fazla elinde tutamayacağını hissediyorum?"</span></span></p>

    <p class="calibre13"><span class="font2"><span class="calibre10">"Neyi bir arada tutmak?" Blatt her soruyu sorarken olduğu gibi, doğasından gelen düşmanca tavrı takınmıştı.</span></span></p>

    <p class="calibre13"><span class="font2"><span class="calibre10">Holdenfield bir an için ona ifadesiz bir yüzle baktı, ardından yüzünü Kline'a çevirdi. "Burada ne kadar bilgi vermem gerekiyor?"</span></span></p>

    <p class="calibre13"><span class="font2"><span class="calibre10">"Önemli birkaç noktaya değinebilirsiniz. Yanlış bir şey söylüyorsam düzeltin," dedi ve gözlerini masanın etrafında, düzeltilmeyi beklemediğini açıkça belli eden bir ifadeyle gezdirdi. "Dave dışında hiçbirimiz seri katiller konusunda çok deneyim sahibi değiliz."</span></span></p>

    <p class="calibre13"><span class="font2"><span class="calibre10">Rodriguez bir şeye karşı çıkacakmış gibi bakındı fakat bir şey söylemedi.</span></span></p>

    <p class="calibre13"><span class="font2"><span class="calibre10">Holdenfield üzgün bir ifadeyle gülümsedi. "Herkes seri cinayetlerde Holmes tipolojisi ile ilgili en azından genel bir bilgiye sahip mi?"</span></span></p>

    <p class="calibre13"><span class="font2"><span class="calibre10">Mırıldanmaların ve kafa sallamaların çoğu cevapların olumlu olduğunu gösteriyordu. Yalnızca Blatt'in sorusu vardı. "Sherlock Holmes?"</span></span></p>

    <p class="calibre13"><span class="font2"><span class="calibre10">Gurney bunun aptalca bir şaka mı yoksa yalnızca aptalca bir cümle mi olduğuna karar veremedi.</span></span></p>

    <p class="calibre13"><span class="font2"><span class="calibre10">"Ronald M. Holmes - biraz daha güncel ve biraz daha gerçek bir insan," dedi Holdenfield, Gurney'in tam olarak anlamlandıramadığı abartılmış bir şefkatle. Beş yaşında bir çocuğa bir şey anlatan anaokulu öğretmeni taklidi yapıyor olabilir miydi?</span></span></p>

    <p class="calibre13"><span class="font2"><span class="calibre10">"Holmes seri katilleri öldürme nedenlerine göre ayırır - hayali sesler tarafından yönlendirilenler; dünyayı katlanılması imkânsız bir grup insandan kurtarmayı kendisine görev edinmiş olanlar<span>&nbsp;</span> - siyahlar, eşcinseller ya da aklınıza ne gelirse; mutlak hakimiyet arayışında olanlar; en büyük hazzı öldürmeden alan maceraperestler; cinsellikle ilgili bir sebepten öldüren katiller. Hepsinin ortak tek bir yönü vardır -"</span></span></p>

    <p class="calibre13"><span class="font2"><span class="calibre10">"Hepsi lanet olası kaçıklardır," dedi Blatt kendini beğenmiş bir gülümsemeyle.</span></span></p>

    <p class="calibre13"><span class="font2"><span class="calibre10">"Güzel bir nokta, Dedektif," dedi abartı bir tatlılıkla, "ama asıl ortak yanları hepsinin korkunç bir iç gerginliğe sahip oldukları. Birisini öldürerek bu gerginlikten geçici bir süre kurtuluyorlar."</span></span></p>

    <p class="calibre13"><span class="font2"><span class="calibre10">"Cinsel ilişkiye girmek gibi mi?"</span></span></p>

    <p class="calibre13"><span class="font2"><span class="calibre10">"Dedektif Blatt," dedi Kline öfkeyle, "Rebecca kendi yorumlarını bitirene kadar sorularınızı kendinize saklasanız iyi edersiniz."</span></span></p>

    <p class="calibre13"><span class="font2"><span class="calibre10">"Aslında sorusu oldukça zekice... Orgazm cinsel rahatlama sağlar. Ancak, normal insanda haz aşağıya doğru bir çizgide ilerlemez ve dolayısıyla kişi gittikçe daha sık ve şiddetli orgazm ihtiyacı hissetmez. Bu açıdan, seri katil olmanın, uyuşturucu bağım-lığıyla daha fazla ortak noktası olduğuna inanıyorum."</span></span></p>

    <p class="calibre13"><span class="font2"><i class="calibre12"><span class="calibre10">"Öldürme bağımlılığı</span></i></span><span class="font2"><span class="calibre10">," dedi Kline, basın açıklamasına başlık bulmaya çalışır gibi heyecanlı bir sesle.</span></span></p>

    <p class="calibre13"><span class="font2"><span class="calibre10">"Dramatik bir tanım," dedi Holdenfield, "ve bunda gerçeklik payı var. Bir seri katil, fantezi dünyasında herkesten daha fazla yaşamaktadır. Toplum içinde normal davranışlar sergileyebilir. Fakat toplum hayatından hiçbir şekilde tatmin olmaz ve gerçek insanların yaşamlarına ilgi duymaz. Yalnızca fantezileri - kontrol, hakimiyet, cezalandırma fantezileri için yaşar. Onun için bu fanteziler gerçeküstü bir dünyadır - kendisini önemli, canlı, her şeye gücü yeten kişi gibi hissettikleri bir dünya. Buraya kadar sora var mı?"</span></span></p>

    <p class="calibre13"><span class="font2"><span class="calibre10">"Benim var," dedi Kline. "Bizim aradığımız katilin hangi türe girdiğine dair bir fikrin var mı?"</span></span></p>

    <p class="calibre13"><span class="font2"><span class="calibre10">"Evet, var ama öncelikle Dedektif Gurney'in bu konuda ne düşündüğünü bilmek isterim."</span></span></p>

    <p class="calibre13"><span class="font2"><span class="calibre10">Gurney, onun bu içten meslektaş tavrının da gülümsemesi gibi sahte olup olmadığım düşündü.</span></span></p>

    <p class="calibre13"><span class="font2"><span class="calibre10">"Görevinin peşinde bir adam," dedi.</span></span></p>

    <p class="calibre13"><span class="font2"><span class="calibre10">"Dünyayı alkoliklerden temizleme görevi mi?" Kline’ın sesi biraz meraklı, biraz da şüpheciydi.</span></span></p>

    <p class="calibre13"><span class="font2"><span class="calibre10">"Bence 'alkolik' onun hedef kurbanlarını kısmen tanımlıyor ama kurban seçimi konusunda belirleyici başka etkenler var."</span></span></p>

    <p class="calibre13"><span class="font2"><span class="calibre10">Kline ona katılmıyormuş gibi homurdandı. "Daha geniş bir profil tanımlaması yaparsan 'görev peşinde bir adam' dışında, katilimizi nasıl tanımlarsın?"</span></span></p>

    <p class="calibre13"><span class="font2"><span class="calibre10">Gurney lafı çevirmeye karar verdi. "Kafamda birkaç fikir var fakat önce Dr. Holdenfield’ın bu konuda söyleyeceklerini duymak isterim."</span></span></p>

    <p class="calibre13"><span class="font2"><span class="calibre10">Omuz silkti ve hızlı, gerçekçi bir şekilde konuştu. "Otuz yaşında, beyaz bir erkek, yüksek IQ, sıfır arkadaş, karşı cinsle normal ilişkileri yok. Muhtemelen kötü bir çocukluk ve kurban seçimlerini belirleyen belli bir travma geçirmiş. Kurbanları orta yaşlı erkekler olduğu için, travmanın babasıyla ilgili olması ve annesiyle Oedipus Kompleksi'yle bağlantılı bir ilişkisi var..."</span></span></p>

    <p class="calibre13"><span class="font2"><span class="calibre10">Blatt araya girdi. "Bu adamın kelimenin tam anlamıyla... Yani, demek istediğim... Annesiyle birlikte olduğunu söylemiyorsun, değil mi?"</span></span></p>

    <p class="calibre13"><span class="font2"><span class="calibre10">"Tam olarak değil. Bunlar onun fantezi dünyasıyla ilgili. Fantezi dünyasının içinde ve bu dünya için yaşıyor."</span></span></p>

    <p class="calibre13"><span class="font2"><span class="calibre10">Rodriguez sabırsızlıkla araya girdi. "Ben bu kelimeye anlam veremiyorum, Doktor. Beş ölü insan fantezi ürünü değil!"</span></span></p>

    <p class="calibre13"><span class="font2"><span class="calibre10">"Haklısınız, Komiserim. Size ve bana göre, bunlar kesinlikle fantezi değil. Kendilerine ait hayatları olan, adil davranılmaya değer, saygıdeğer, gerçek insanlar fakat bir seri katil için öyle değiller. Onun için bir oyunun içindeki aktörlerden ibaretler - sizin ve benim anladığımız gibi insanoğulları değiller. Ona göre bu adamlar, iki boyutlu film oyuncuları - fantezi ürünleri, tıpkı olay yerinde bulunan ve bir ritüeli andıran diğer unsurlar gibi."</span></span></p>

    <p class="calibre13"><span class="font2"><span class="calibre10">Rodriguez başını salladı. "Söylediklerin deli bir seri katil vakası için mantıklı olabilir ama nasıl? Yaklaşımınla ilgili başka sorunlar var. Bunun bir seri katil vakası olduğuna kim karar verdi? Bu yoldan en ufak bir tereddüdün olmadan..." Bir anda sesinin tonunu ve Sheridan Kline’ın en sevdiği danışmanlarından birine saldırmakta olduğunu fark edip, tereddüt etti. Daha yumuşak bir tonla devam etti. "Yani, ardı ardına gelen cinayetler, her zaman bir seri katilin işi olmayabilir. Bu olaya başka açılardan yaklaşılabilir."</span></span></p>

    <p class="calibre13"><span class="font2"><span class="calibre10">Holdenfield gerçekten şaşırmış görünüyordu. "Alternatif bir hipoteziniz var mı?"</span></span></p>

    <p class="calibre13"><span class="font2"><span class="calibre10">Rodriguez derin bir nefes aldı. "Gurney kurban seçimlerini belirlemede etkisi olan, alkolün yanında bir etken daha olduğunu söyleyip duruyor. Katile zarar veren bir olaya, kasten ya da kazara hepsi dahil olmuş olabilir ve gördüğümüz tek şey bu olaydan sorumlu olan gruptan intikam alındığı. Bu kadar basit olabilir."</span></span></p>

    <p class="calibre13"><span class="font2"><span class="calibre10">"Böyle bir senaryonun imkânsız olduğunu söyleyemem," dedi Holdenfield, "ancak planlama, şiirler, ayrıntılar ve ritüelin tamamı basit bir intikamdan daha hastalıklı bir durum olduğunu gösteriyor."</span></span></p>

    <p class="calibre13"><span class="font2"><span class="calibre10">"Hastalıklı olmaktan bahsetmişken..." Gırtlak kanserinden ölmekteymiş gibi bitkin sesiyle Hardwick araya girdi, "Lanet delillerden birisini gündeme getirmek için iyi bir zamanlama olabilir."</span></span></p>

    <p class="calibre13"><span class="font2"><span class="calibre10">Rodriguez gözlerini açıp ona baktı. "Küçük bir sürpriz daha mı?"</span></span></p>

    <p class="calibre13"><span class="font2"><span class="calibre10">Hardwick ona cevap vermeden konuşmasına devam etti. "Gurney'in, Mellery cinayetinden önceki gece, katilin kalmış olduğunu düşündüğü pansiyona, kendisinin isteği üzerine uzman bir ekip gönderildi."</span></span></p>

    <p class="calibre13"><span class="font2"><span class="calibre10">"Bunu kim onayladı?"</span></span></p>

    <p class="calibre13"><span class="font2"><span class="calibre10">"Ben onayladım, efendim," dedi Hardwick. Bir kuralı ihlal ettiği için gurur duyar gibiydi.</span></span></p>

    <p class="calibre13"><span class="font2"><span class="calibre10">"Niçin bununla ilgili yazılı bir belge görmedim?"</span></span></p>

    <p class="calibre13"><span class="font2"><span class="calibre10">"Gurney bunun için yeterli zaman olmadığını düşündü," diye yalan söyledi Hardwick. Sanırım-kalp-krizi-geçiriyorum bakışıyla elini göğsüne götürdü ve gürültülü bir geğirme sesinin ardından rahatlamış gibi yaptı. Uyuklamakta olan Blatt korkuyla öyle bir geriye savruldu ki, sandalyesi neredeyse arkaya devriliyordu.</span></span></p>

    <p class="calibre13"><span class="font2"><span class="calibre10">Bu sesle bölünen Rodriguez yeniden belge işine odaklanamadan, Gurney topu Hardwick'ten alıp, Defneler'e neden bir delil uzman ekibinin gönderilmesini istemiş olduğunu anlatmaya başladı.</span></span></p>

    <p class="calibre13"><span class="font2"><span class="calibre10">"Katil, Mellery'e gönderdiği ilk mektupta X. Arybdis ismini kullanmıştı. Yunanca'da x harfi</span></span> <span class="font2"><i class="calibre12"><span class="calibre10">ch</span></i></span> <span class="font2"><span class="calibre10">diye okunur ve Charybdis Yunan Mitolojisi'nde ölümcül bir girdaptır ve yine ölümcül bir tehlike olan Seylla ile ilişkilidir. Mellery'nin öldürüldüğü sabahın öncesindeki gece, Seylla ismini kullanan bir adamla, yaşlı bir kadın pansiyonda kalmışlar. Bunun bir tesadüf olduğunu sanmıyorum."</span></span></p>

    <p class="calibre13"><span class="font2"><span class="calibre10">Holdenfield şaşkınlıkla, "Bir adam ve yaşlı bir kadın mı?" dedi.</span></span></p>

    <p class="calibre13"><span class="font2"><span class="calibre10">"Muhtemelen katil ve annesi fakat kayıtlara garip bir şekilde, 'Bay ve Bayan' şeklinde geçmişler. Belki bu, senin bahsettiğin profilin Oedipus kısmını destekliyordur"</span></span></p>

    <p class="calibre13"><span class="font2"><span class="calibre10">Holdenfield gülümsedi. "Neredeyse kusursuz."</span></span></p>

    <p class="calibre13"><span class="font2"><span class="calibre10">Başkomiser öfkeyle araya girmek üzereydi ki, Hardwick önce davranıp Gurney'in kaldığı yerden devam etti.</span></span></p>

    <p class="calibre13"><span class="font2"><span class="calibre10">"Bu yüzden Oz Büyücüsü tapınağına benzeyen bu lanet köşke uzman ekibi gönderdik. Her yeri altüst ederek incelediler ve ne mi buldular? Sıfır. Nada.<a class="pcalibre pcalibre1" id="footnote4"></a><sup class="calibre23"><a class="pcalibre pcalibre1" href="../Text/John%20Verdon%20-%20Aklindan%20Bir%20Sayi%20Tut_split_063.htm#bookmark68">4</a></sup> Lanet olası tek bir şey bulamadılar. Bir saç, bir leke, bir insanoğlunun odaya girmiş olduğuna dair en ufak bir iz bile yok. Ekip lideri buna inanamadı. Beni aradı ve her zaman parmak izlerinin olduğu yerlerde hiçbir parmak izi bulamadıklarını söyledi - masaüstleri, lavabolar, kapı kolları, çekmeceler, pencere kanatlan, telefonlar, duş telefonları, su muslukları, TV uzaktan kumandaları, lamba düğmeleri, normalde parmak izleri olması gereken bir düzine yer... Zilch (</span></span><span class="font2"><span class="calibre16">İsp. Hiçlik</span></span><span class="font2"><span class="calibre10">). Tek bir şey bile. Kısmi izler bile yok. Ben de ona her şeyi - her şeyi - duvarları, zemini, lanet tavanı bile incelemesini söyledim. Konuşma biraz tatsızlaşmıştı ama ben ısrarcıydım. Ardından her yarım saatte bir beni aramaya başladı ve hâlâ hiçbir şey bulamadıklarını ve onun kıymetli zamanını boşa harcadığımı söyledi. Ama üçüncü kez aradığında sesinde farklı bir şey vardı - daha sessizdi. Bir şey bulduklarını söyledi."</span></span></p>

    <p class="calibre13"><span class="font2"><span class="calibre10">Rodriguez hayal kırıklığını göstermemek için dikkat ediyordu ancak Gurney bunu hissedebiliyordu. Hardwick derin bir sessizlikten sonra devam etti. Banyo kapısının dış tarafında bir kelime yazılı olduğunu fark ettiler. Tek kelime.</span></span> <span class="font2"><i class="calibre12"><span class="calibre10">Redrum."</span></i></span></p>

    <p class="calibre13"><span class="font2"><span class="calibre10">Rodriguez inanamadığını gizleyemedi ve "Ne?" diye bağırdı.</span></span></p>

    <p class="calibre13"><span class="font2"><i class="calibre12"><span class="calibre10">"Redrum”</span></i></span> <span class="font2"><span class="calibre10">Hardwick kelimeyi, anahtar bir anlamı varmış ve bu anlamdan haberdarmışçasına yavaşça tekrarladı.</span></span></p>

    <p class="calibre13"><span class="font2"><span class="calibre10">"</span></span><span class="font2"><i class="calibre12"><span class="calibre10">Redrum</span></i></span><span class="font2"><span class="calibre10">? Filmdeki gibi mi?" diye sordu Blatt.</span></span></p>

    <p class="calibre13"><span class="font2"><span class="calibre10">"Bir saniye, bir saniye," dedi Rodriguez öfkeyle gözlerini kırpıştırarak. "Delil ekibinin kapı üzerine yazılmış basit bir yazıyı bulmak için üç saat falan harcayacağını mı söylüyorsun?"</span></span></p>

    <p class="calibre13"><span class="font2"><span class="calibre10">"Basit bir yazı değil," dedi Hardwick. "Mark Mellery'nin mektuplarının üzerine yazdığı görünmez mesajları yazdığıyla aynı şekilde yazmış. KAHROLASI ŞEYTAN POLİSLER. Hatırladınız mı?"</span></span></p>

    <p class="calibre13"><span class="font2"><span class="calibre10">Başkomiser mesajı hatırladığını sessizce, boş boş bakarak gösterdi.</span></span></p>

    <p class="calibre13"><span class="font2"><span class="calibre10">Holdenfield "Bunu vaka dosyasında görmüştüm," dedi. "Kendi deri yağını notların arkasına sürerek yazdığına dair bir şeyler... Bu gerçekten mümkün mü?"</span></span></p>

    <p class="calibre13"><span class="font2"><span class="calibre10">"Hiç zor değil," dedi Hardwick. "Hatta parmak izleri de deri yağından başka bir şey değildir. Bunu yalnızca, amacı doğrultusunda kullanmış. Belki de yağı artırmak için parmaklarını alnına sürmüştür. Bunun işe yaradığı kesin ve Defneler'de kalırken aynı şeyi yine yapmış."</span></span></p>

    <p class="calibre13"><span class="font2"><span class="calibre10">"Ama biz filmdeki</span></span> <span class="font2"><i class="calibre12"><span class="calibre10">redrum</span></i></span> <span class="font2"><span class="calibre10">hakkında konuşuyoruz, değil mi?" diye tekrarladı Blatt.</span></span></p>

    <p class="calibre13"><span class="font2"><span class="calibre10">"Film mi? Ne filmi? Niçin filmden bahsediyoruz?" Rodriguez yine gözlerini kırpıştırıyordu.</span></span></p>

    <p class="calibre13"><span class="font2"><span class="calibre10">"Cinnet," dedi Holdenfield artan bir heyecanla. "Ünlü bir sahne. .. Çocuk annesinin yatak odasının kapısına</span></span> <span class="font2"><i class="calibre12"><span class="calibre10">redrum</span></i></span> <span class="font2"><span class="calibre10">yazar."</span></span></p>

    <p class="calibre13"><span class="font2"><i class="calibre12"><span class="calibre10">"Redrum</span></i></span> <span class="font2"><span class="calibre10">tersten okunduğunda</span></span> <span class="font2"><i class="calibre12"><span class="calibre10">murder (</span></i></span><span class="font2"><i class="calibre12"><span class="calibre16">İng. Cinayet</span></i></span><span class="font2"><i class="calibre12"><span class="calibre10">)</span></i></span> <span class="font2"><span class="calibre10">olur," diye açıkladı Blatt.</span></span></p>

    <p class="calibre13"><span class="font2"><span class="calibre10">"Tanrım, kusursuz!" dedi Holdenfield.</span></span></p>

    <p class="calibre13"><span class="font2"><span class="calibre10">"Bu kadar heyecanlandığınıza göre, katili yirmi dört saat içinde yakalayacağımızı düşünüyorum." Hardwick elinden geldiğince alaycı konuşabilmek için kendisini zorlamıştı.</span></span></p>

    <p class="calibre13"><span class="font2"><span class="calibre10">Gurney onu görmezden gelerek, Holdenfield'a döndü. "Bize</span></span> <span class="font2"><i class="calibre12"><span class="calibre10">Cinnet</span></i></span> <span class="font2"><span class="calibre10">filmindeki</span></span> <span class="font2"><i class="calibre12"><span class="calibre10">redrum</span></i></span> <span class="font2"><span class="calibre10">kelimesini hatırlatmak istemesi ilginç."</span></span></p>

    <p class="calibre13"><span class="font2"><span class="calibre10">Holdenfield'ın gözleri parladı. "Harika bir filmden harika bir kelime."</span></span></p>

    <p class="calibre13"><span class="font2"><span class="calibre10">Uzun zamandır, en sevdiği takımın maçını izlermiş gibi masadakileri izlemekte olan Kline, sonunda konuştu. "Tamam, arkadaşlar, benim de bu sırrı öğrenme zamanım geldi. Bu kadar harika olan nedir?"</span></span></p>

    <p class="calibre13"><span class="font2"><span class="calibre10">Holdenfield Gurney'e döndü. "Ona kelimeden bahset. Ben de filmden bahsedeceğim."</span></span></p>

    <p class="calibre13"><span class="font2"><span class="calibre10">"Kelime tersten yazılmış. Bu kadar basit. Bu vakanın başından beri bize göstermekte olduğu bir şey bu... Kardaki ters ayak izleri gibi... Ve tabii ki, tersten yazılmış kelimenin düz hali</span></span> <span class="font2"><i class="calibre12"><span class="calibre10">murder.</span></i></span> <span class="font2"><span class="calibre10">Bize tüm olayın tersten gittiğini söylüyor. KAHROLASI ŞEYTAN POLİSLER."</span></span></p>

    <p class="calibre13"><span class="font2"><span class="calibre10">Kline, Holdenfield'a sert, sorgulayıcı bakışlar attı. "Buna katılıyor musun?"</span></span></p>

    <p class="calibre13"><span class="font2"><span class="calibre10">"Temelde, evet."</span></span></p>

    <p class="calibre13"><span class="font2"><span class="calibre10">"Peki ya film?"</span></span></p>

    <p class="calibre13"><span class="font2"><span class="calibre10">"Ah, evet, film. Dedektif Gurney kadar kısa ve net konuşmaya çalışacağım." Birkaç saniye düşündü ve her kelimeyi dikkatle seçerek konuşmaya başladı. "Film, deliren bir baba tarafından saldırıya uğrayan bir anne ve oğlu hakkında... Bazı olaylar sonucunda alkolik olan vahşi bir baba..."</span></span></p>

    <p class="calibre13"><span class="font2"><span class="calibre10">Rodriguez başını salladı. "Katilimizin deli, vahşi, alkolik bir baba olduğunu mu söylüyorsun?"</span></span></p>

    <p class="calibre13"><span class="font2"><span class="calibre10">"Ah, hayır, hayır... Baba değil. Oğlu."</span></span></p>

    <p class="calibre13"><span class="font2"><span class="calibre10">"Oğlu mu<span>!?</span>" Rodriguez inanamamanın farklı boyutlarını yaşıyordu.</span></span></p>

    <p class="calibre13"><span class="font2"><span class="calibre10">Sözlerine devam ederken, Holdenfield'ın sesi yine anaokulu öğretmeni tonuna benziyordu. "Katilin,</span></span> <span class="font2"><i class="calibre12"><span class="calibre10">Cinnet</span></i></span> <span class="font2"><span class="calibre10">filmindekine benzer bir babası olduğu mesajını verdiğine inanıyorum. Bize kendisini ifade ediyor olabilir."</span></span></p>

    <p class="calibre13"><span class="font2"><span class="calibre10">"Kendisini mi ifade ediyor?" Rodriguez'in sesi neredeyse titriyordu.</span></span></p>

    <p class="calibre13"><span class="font2"><span class="calibre10">"Herkes kendisini farklı şekillerde ifade etmek ister, Komiserim. İşinizi yaparken bununla her defasında karşılaştığınızdan eminim. Ben kesinlikle karşılaşıyorum. Hepimizin, her ne kadar garip de olsa, farklı davranış türleri vardır. Herkes haklı olduğu düşünülsün ister, ruhsal bozuldukları olanlar bile - belki de özellikle ruhsal bozukluğu olanlar."</span></span></p>

    <p class="calibre13"><span class="font2"><span class="calibre10">Bu sözler sessizliğe yol açmıştı ancak Blatt bunu bozdu.</span></span></p>

    <p class="calibre13"><span class="font2"><span class="calibre10">"Benim bir sorum var. Siz bir psikiyatristsiniz, değil mi?"</span></span></p>

    <p class="calibre13"><span class="font2"><span class="calibre10">"Adli danışman psikolog." Anaokulu öğretmeni yeniden Sigourney Weaver'a dönüşmüştü.</span></span></p>

    <p class="calibre13"><span class="font2"><span class="calibre10">"Peki, her neyse. Beynin nasıl çalıştığını biliyorsunuz. Öyleyse bir soru. Bu adam birilerinin düşündüğü sayıları, onlar daha düşünmeden önce bildi. Bunu nasıl yaptı?"</span></span></p>

    <p class="calibre13"><span class="font2"><span class="calibre10">"Yapmadı."</span></span></p>

    <p class="calibre13"><span class="font2"><span class="calibre10">"Elbette yaptı."</span></span></p>

    <p class="calibre13"><span class="font2"><span class="calibre10">"Yapmış gibi göründü. Sanırım vaka dosyasında okuduğum altı yüz elli sekiz ve on dokuz sayılarıyla ilgili olaylardan bahsediyorsunuz. Ama söylediğiniz şeyi aslında yapmadı. Kontrolsüz şartlarda, bir bireyin düşüneceği sayıyı bilmek mümkün değildir. Bu yüzden bunu yapmadı."</span></span></p>

    <p class="calibre13"><span class="font2"><span class="calibre10">"Ama yapmış olduğu gerçek," diye ısrar etti Blatt.</span></span></p>

    <p class="calibre13"><span class="font2"><span class="calibre10">"Bunun en azından bir açıklaması var," dedi Gurney. Madeleine'in kendisini posta kutusunun yanından aramasıyla aklına gelen olasılığı anlattı. Yani katilin arabasında taşınabilir bir yazıcı bulundurduğunu ve Mellery sayıyı söyledikten sonra on dokuz rakamını yazdığı kâğıdın çıktısını aldığını söyledi.</span></span></p>

    <p class="calibre13"><span class="font2"><span class="calibre10">Holdenfield bundan etkilenmiş görünüyordu.</span></span></p>

    <p class="calibre13"><span class="font2"><span class="calibre10">Blatt'in bakışları hüzün doldu - Gurney, onun yanın beyninin ve fazla spor yapmış vücudunun altında bir yerlerde, imkansıza ve garip olan şeylere aşık, romantik bir adamın gizlendiğini düşündü.</span></span></p>

    <p class="calibre13"><span class="font2"><span class="calibre10">"Peki ya altı yüz elli sekiz?" bakışları Gurney ve Holdenfield arasında gidip gelerek, savaşçı tavrıyla sordu Blatt. "O sayı için bir telefon görüşmesi yok, yalnızca bir mektup var. Öyleyse Mellery'nin bu sayıyı düşüneceğini nereden bildi?"</span></span></p>

    <p class="calibre13"><span class="font2"><span class="calibre10">"Benim buna bir cevabım yok," dedi Gurney, "ama birilerinin cevabını bulmasına yardımcı olabilecek, kısa, garip bir hikâyem var."</span></span></p>

    <p class="calibre13"><span class="font2"><span class="calibre10">Rodriguez sabırsızlanmış fakat Kline öne doğru eğilmişti ve onun bu ilgili tavrı, başkomiserin kendisini kontrol etmesini sağlıyordu.</span></span></p>

    <p class="calibre13"><span class="font2"><span class="calibre10">"Geçen gün babamla ilgili bir rüya gördüm," diye başladı Gurney. İsteksiz ve tereddütlüydü. Kendi sesi ona farklı gelmişti. Rüyanın onun içinde yarattığı üzüntünün içinde bir yankı gibi geliyordu kulağına. Holdenfield’ın kendisine merakla, hiçbir memnuniyetsizlik belirtisi olmadan baktığım gördü. Devam etmek için kendisini zorladı. "Uyandıktan sonra babamın, yeni yılda evimize misafirler geldiğinde ve bir şeyler içtiklerinde, onları eğlendirmek için yaptığı bir kart oyununu düşünürken buldum kendimi. Bir desteyi eline alıp odada dolaşır ve üç ya da dört kişiden, her birinin bir kâğıt seçmesini isterdi. Ardından kişilerden birisine odaklanır ve ondan seçtiği kâğıda iyice bakmasını ve sonra onu destenin arkasına koymasını isterdi. Ardından desteyi ona verip, karmasını isterdi. Yaklaşık on dakika süren, gizemli 'akil okuma' kısmına geçer ve sonunda inanılmaz bir şekilde kartın ne olduğunu söylerdi<span>&nbsp;</span> - tabii ki seçildiği andan itibaren bildiği kartın."</span></span></p>

    <p class="calibre13"><span class="font2"><span class="calibre10">"Nasıl?" Blatt şaşkındı.</span></span></p>

    <p class="calibre13"><span class="font2"><span class="calibre10">"En başta desteyi hazırlarken, desteyi onlara uzatmadan önce, en azından bir kartın ne olduğunu bilir ve onun yerini aklında tutardı."</span></span></p>

    <p class="calibre13"><span class="font2"><span class="calibre10">"Ya kimse o kartı seçmezse?" diye sordu Holdenfiled kafası karışmışçasına.</span></span></p>

    <p class="calibre13"><span class="font2"><span class="calibre10">"Eğer kimse onu seçmezse, bir bahane bulup araya bir şeyler sokardı ve numarasına devam etmezdi - aniden çay yapmak için</span></span> <span class="font2"><span class="calibre10">açtığı ısıtıcıyı ya da başka bir şeyi hatırlayıvermiş gibi yapardı -böylece kimse yapacağı numarada bir sorun olduğunu anlamazdı. Ama bunu neredeyse hiç yapması gerekmedi. Desteyi uzatma şeklinden dolayı, birinci, ikinci ya da üçüncü insan onun istediği kartı seçerdi. Eğer bu olmazsa, küçük bir mutfak bahanesi uydurur ve döndüğünde numarayı baştan yapardı. Aynı zamanda, kendi kartı dışında kartları alanları eleme konusunda inanılmaz bir yeteneği vardı ve bu yüzden kimse aslında ne döndüğünü anlamazdı."</span></span></p>

    <p class="calibre13"><span class="font2"><span class="calibre10">Rodriguez esnedi. "Bunun altı yüz elli sekiz olayıyla bir ilgisi var mı?"</span></span></p>

    <p class="calibre13"><span class="font2"><span class="calibre10">"Emin değilim," dedi Gurney, "&nbsp;ama birisinin rastgele bir kart seçtiğini ancak bu gelişigüzelliğin aslında kontrol altında olduğunu..."</span></span></p>

    <p class="calibre13"><span class="font2"><span class="calibre10">Başından beri artan bir ilgiyle dinlemekte olan Wigg araya girdi. "Senin kart numarası hikâyen bana, doksanların sonundaki özel dedektife doğrudan posta numarasını hatırlattı."</span></span></p>

    <p class="calibre13"><span class="font2"><span class="calibre10">Kadın ve erkek sesi arasında garip bir ses tonlaması olmasından ya da yalnızca konuşmasının verdiği şaşkınlıktan dolayı, anında dikkatler ona çevrildi.</span></span></p>

    <p class="calibre13"><span class="font2"><span class="calibre10">"Alıcının eline özel bir araştırma şirketinden, alıcının özel alanını işgal ettiğine dair özür dileyen bir mektup gelir. Firma saçma sapan yanlış bir talimat yüzünden, haftalardır bu kişiyi takip etmekte olduğunu ve birçok yerde fotoğraflarının çekildiğini 'itiraf' eder. Gizlilik yasasına göre var olan tüm bilgileri ve fotoğrafların ona verilmesi gerektiğini iddia eder. Ardından can alıcı soru gelir: Bazı fotoğraflar sakıncalı gibi göründüğü için, alıcı fotoğrafların evi yerine posta kutusuna gönderilmesini mi tercih eder? Eğer öyleyse, ekstraya giren kayıt tutma işlemini yapabilmeleri için firmaya elli dolar göndermesi gerekecektir."</span></span></p>

    <p class="calibre13"><span class="font2"><span class="calibre10">"Bunu yiyen herkes elli dolar kaybetmeyi hak eder," diye homurdandı Rodriguez.</span></span></p>

    <p class="calibre13"><span class="font2"><span class="calibre10">"Ah, bazı insanlar bundan çok daha fazlasını kaybettiler," dedi Wigg sakince.</span></span></p>

    <p class="calibre13"><span class="font2"><span class="calibre10">"Bunun elli dolarlık ödemeyi almakla ilgisi yoktu. Bu yalnızca bir testti. Dolandırıcı bu mektuplardan bir milyondan fazla kişiye gönderdi ve elli doları istemekteki amaç, fotoğraflarını eşlerinden saklamayı gerektirecek şeyler yapan insanların bir listesini çıkarmaktı. Daha sonra sakıncalı fotoğrafların teslimi için, bu kişilerden daha fazla miktarlarda ücret istendi. Bazıları sonunda on beş bin dolar ödedi."</span></span></p>

    <p class="calibre13"><span class="font2"><span class="calibre10">"Hiç var olmayan fotoğraflar için!" Kline’ın öfkesi ve dolandırıcının zekâsına duyduğu hayranlık birbirine karışmıştı.</span></span></p>

    <p class="calibre13"><span class="font2"><span class="calibre10">"İnsanların aptallıkları hiç azalmıyor gibi..." diye başladı Rodriguez fakat Gurney onun sözünü kesti.</span></span></p>

    <p class="calibre13"><span class="font2"><span class="calibre10">"Tanrım! İşte bu! İki yüz seksen dokuz doları istemesinin sebebi bu. Aynı şey. Bu bir test!"</span></span></p>

    <p class="calibre13"><span class="font2"><span class="calibre10">Rodriguez'in kafası karışmıştı. "Ne testi?"</span></span></p>

    <p class="calibre13"><span class="font2"><span class="calibre10">Gurney gözlerini kapatıp, Mellery'den para isteyen notu gözlerinin önüne getirmeye çalıştı.</span></span></p>

    <p class="calibre13"><span class="font2"><span class="calibre10">Kline kaşlarını çatarak, Wigg'e döndü. "Şu dümenci dahi -bir milyon mektup gönderdiğini mi söylemiştin?"</span></span></p>

    <p class="calibre13"><span class="font2"><span class="calibre10">"Basın açıklamalarından hatırladığını bu..."</span></span></p>

    <p class="calibre13"><span class="font2"><span class="calibre10">"Öyleyse, görünüşe bakılırsa bu çok daha farklı bir durum... O basit bir doğrudan posta firmasıydı - birkaç suçluyu avlamak için atılmış koca bir ağ... Burada bahsettiğimiz şey bu değil. Bir elin sayısını geçmeyecek kadar insana gönderilmiş mektuplardan bahsediyoruz - altı yüz elli sekizin onlar için kişisel bir anlamı olmalı."</span></span></p>

    <p class="calibre13"><span class="font2"><span class="calibre10">Gurney gözlerini yavaşça açıp, Kline'a baktı. "Ama yoktu. Başta ben de öyle düşündüm çünkü bu sayıyı düşünmelerinin başka ne sebebi olabilirdi ki? Bu yüzden bu soruyu Mark Mellery'e sorup durdum - sayının onun için ne anlama geldiğini, ona ne hatırlattığını, daha önce bu sayıyı düşünüp düşünmediğini, bir yerde yazdığını görüp görmediğini, bir şeyin fiyatı, bir adres ya da bir şifre olup olmadığını... Ancak sayının kendisi için hiçbir anlamı olmadığı, daha önce hiç bu sayıyı düşünmemiş olduğu, aklına o anda geldiği - bunun tesadüfen olduğu konusunda ısrar etti. Bence doğruyu söylüyordu. Bu yüzden bunun başka bir açıklaması olmalı."</span></span></p>

    <p class="calibre13"><span class="font2"><span class="calibre10">Rodriguez abartı bir bıkkınlıkla gözlerini devirerek, "Yani yeniden başladığın yere dönüyorsun," dedi.</span></span></p>

    <p class="calibre13"><span class="font2"><span class="calibre10">"Belki de dönmüyorum. Belki de Komiser Muavini Wigg'in anlattığı dolandırıcılık hikâyesi gerçeğe düşündüğümüzden daha yakındır."</span></span></p>

    <p class="calibre13"><span class="font2"><span class="calibre10">"Bana katilimizin bir milyon mektup - bir milyon el yazısı mektup - gönderdiğini mi söylüyorsun? Bu imkânsızın ötesinde, saçmalık."</span></span></p>

    <p class="calibre13"><span class="font2"><span class="calibre10">"Bir milyon mektup imkânsız olabilirdi, eğer çok büyük bir yardım almadıysa ki bu da pek olası değil. Ama kaç mektup mümkün olabilirdi?"</span></span></p>

    <p class="calibre13"><span class="font2"><span class="calibre10">"Ne demek istiyorsun?"</span></span></p>

    <p class="calibre13"><span class="font2"><span class="calibre10">"Diyelim ki katilimiz birçok insana mektup attı - her alıcıya bunun kişisel bir iletişimin parçası olduğu ve yalnızca kendisine gönderildiği izlenimini vermek için, el yazısıyla yazılmış mektuplar attı. Kaç adet mektup yazabilir, örneğin bir yılda?"</span></span></p>

    <p class="calibre13"><span class="font2"><span class="calibre10">Başkomiser, soruyu yalnızca cevap verilmesi imkânsız değil, aynı zamanda hoppa bulduğu için ellerini havaya kaldırdı. Kline ve Hardwick daha ciddi bir şekilde hesaplamaya çalışıyor gibi görünüyorlardı. Stimmel her zamanki gibi bir amfibi kadar sessizdi. Rebecca Holdenfield gittikçe daha da büyülenerek Gurney'i izliyordu. Blatt bir yerlerden gelen kötü kokunun kaynağını anlamaya çalışır gibiydi.</span></span></p>

    <p class="calibre13"><span class="font2"><span class="calibre10">Konuşan tek kişi Wigg oldu. "Beş bin," dedi. "Eğer motivasyonu çok yüksekse, on. Çok zorlarsak on beş, ama bu çok zor."</span></span></p>

    <p class="calibre13"><span class="font2"><span class="calibre10">Kline ona kanun adamı şüpheciliğiyle baktı. "Komiser, bu rakamlar tam olarak neye dayanıyor?" dedi.</span></span></p>

    <p class="calibre13"><span class="font2"><span class="calibre10">"Öncelikle, birkaç mantıklı varsayıma."</span></span></p>

    <p class="calibre13"><span class="font2"><span class="calibre10">Rodriguez başını salladı - insanların mantıklı varsayımlarından daha yanlış bir şey olmadığını söylemek ister gibiydi. Wigg bunu fark ettiyse de, sözlerinin bölünmesine izin vermedi.</span></span></p>

    <p class="calibre13"><span class="font2"><span class="calibre10">"Birincisi özel dedektif dolandırıcılığının uygulanabilir olduğu varsayımı. Eğer bu gerçekleştiyse, öncelikle para isteyen ilk mesajın herkese gönderildiği ve devamındaki mesajların yalnızca parayı göndermiş olan kişilere gönderdiği... Bizim vakamızda, ilk mektubun iki adet sekiz satırlık nottan yani toplamda on altı kısa satırdan ve zarfın dışındaki üç satırlık adresten oluştuğunu biliyoruz. Adresler dışında, mektup tekrar ettiği ve daha hızlı yazılacağı için, yazıların aynı olması gerekir. Her yazının yaklaşık dört dakika alacağını tahmin ediyorum. Bu, saatte on beş eder. Bunu yapmak için günde yalnızca bir saat ayırırsa, bir senede beş binden fazla mektup eder. Teoride bundan çok daha fazlasını yapabilir, ama en çalışkan insanın bile bir sınırı vardır."</span></span></p>

    <p class="calibre13"><span class="font2"><span class="calibre10">"Aslında," dedi Gurney bilgi dolu bir denizde görmeye çalıştığı şeyi sonunda gören bir bilim adamının filizlenen heyecanıyla, "on bir bin yeterli olur."</span></span></p>

    <p class="calibre13"><span class="font2"><span class="calibre10">"Ne için yeterli?" diye sordu Kline.</span></span></p>

    <p class="calibre13"><span class="font2"><span class="calibre10">"Öncelikle altı yüz elli sekiz numarası için," dedi Gurney. "Eğer bu ufak numara düşündüğüm gibi yapılmışsa, her kurbana gönderilen ilk mektuptaki 289.87 doların neden istendiğini de açıklıyor."</span></span></p>

    <p class="calibre13"><span class="font2"><span class="calibre10">"Hoov," dedi Kline elini kaldırarak. "Yavaşla. Virajları fazla hızlı alıyorsun."</span></span></p>
  </div>
</body>
</html>
