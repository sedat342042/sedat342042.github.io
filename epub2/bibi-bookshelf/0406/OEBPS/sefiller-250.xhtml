<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>sefiller-250</title>
		<link href="css/sefiller_idstyles.css" rel="stylesheet" type="text/css"/>
<meta name="Adept.resource" value="urn:uuid:6a61bc00-ec29-490f-98ae-1e312ff12429"/>
	</head>
	<body id="sefiller" xml:lang="tr-TR">
		<div>
			<p class="numara" xml:lang="ar-SA"><span class="numara char-style-override-1" xml:lang="ar-SA">-20-</span></p>
			<p class="numara-alt" id="toc_marker-4-8-29"><span class="numara-alt char-style-override-1">Tuzak</span></p>
			<p class="tp-1"><span class="Normal char-style-override-1" xml:lang="tr-TR">Ansızın oda kapısı şiddetle açılarak içeriye üzerinde mavi bezden birer iş gömleği ve yüzlerinde ise siyah kâğıttan birer maske bulunan üç kişi girdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunlardan birincisi zayıf olup elinde ucu demirli uzun ve kalın bir değnek ve iri vücutlu olan ikincisinin elinde öküzlerin başlarını kırmağa mahsus bir tokmak bulunuyordu. Üçüncüsü ise birinciden daha semiz ve ikinciden daha zayıf olup tıknaz idi. Elinde hapishanelerden birinin kapısından çalınmış olan iri bir anahtar vardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Anlaşıldığına göre Jondrette bu adamları bekliyordu. Çünkü yeni gelenlerden elinde değnek bulunan zayıfıyla kendi arasında şu kısa ve hızlı konuşma geçti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jondrette:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Her şey hazır mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Zayıf adam:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Montparnasse nerde?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kızınla konuşmak üzere dışarıda kaldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hangisiyle?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Büyüğüyle.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Aşağıda araba var mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Araba koşuldu mu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayvanlar nasıl, iyi mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Fevkalade.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Dediğim yerde bekliyor mu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pekâlâ!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc pek ziyade sararmıştı. Nasıl bir yere düşmüş olduğunu anlayarak kendisini kuşatmış olan adamlara sırayla bakmakta ve boynu üzerinde dikkati ve hayreti davet edecek bir ağırlıkla dönmekteydi. Tavrında korktuğunu belirtecek hiçbir şey görünmüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Önündeki masayı kendisine tabii bir siper edinmişti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz evvel hayırsever ve alicenap bir ihtiyar görünen bu adam birdenbire bir kahramana dönüşmüştü. Güçlü ve iri yumruğunun şaşırtacak ve ürkütecek bir şekilde sandalyesinin arkalığına koymuştu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Böyle bir tehlikeye karşı o kadar metin ve cesur görünen ihtiyar, aynı zamanda hem cesur ve hem hayırhah olan adamlardandı ve icabına göre bunlardan birini kullanacak halde bulunduğu anlaşılıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sevdiğimiz bir kadının babası bizim için asla yabancı sayılamaz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius, bu meçhul şahsın tavır ve hareketini görerek o esnada kalbinde bir övünme hissi duymuştu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Odadaki kolları çıplak adamlardan olup Jondrette’in “ocakçı” dediği dört kişi demir yığınının bulunduğu yere giderek bunlardan biri oradan büyük bir makas, ikincisi kaldırmaya yarayan demir bir manivela ve üçüncüsü de bir çekiç alarak hiçbir şey söylemeksizin oda kapısının önüne geçtiler. Bunlardan dördüncüsü olan ihtiyar yatağın üzerinde kalıp yalnız gözlerini açmıştı. Jondrette’in karısı da bu ihtiyarın yanında oturuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius birkaç saniye sonra müdahale zamanının girmiş olacağını düşünerek sağ elini dehliz istikametinde tavana doğru kaldırdı. Elindeki tabancayı ateş etmek üzere hazırlamıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jondrette değnekli adamla görüşmesini bitirince Mösyö Leblanc’a dönerek hafif ve müthiş bir sesle önceki sorusunu tekrarladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beni tanımadınız, öyle mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc muhatabının yüzüne bakarak cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O zaman Jondrette masaya kadar ilerledi. Kollarını göğsü üzerinde kavuşturdu. Mumun üzerinden eğilerek, kaba ve çirkin çehresini Mösyö Leblanc’ın dingin ve yumuşak görünen yüzüne yaklaştırdı ve onu geri çekilmeğe zorlamaksızın ısırmağa hazırlanan vahşi bir yırtıcı hayvan gibi hareket ederek bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İsmim Fabantou değildir. Jondrette de değildir!  İsmim Thénardier’dir! Montfermeil’de lokantacı ve hancı Thénardier! Anladınız mı? Thénardier! Şimdi tanıdınız mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc’ın simasında belli belirsiz bir kırmızılık görüldü. Sesi titremeden ve bağırmadan, her zamanki gibi kayıtsızlıkla cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Tamam! Daha fazlasına lüzum yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius bu cevabı işitmedi. Fakat ondan evvelki sözlerden şaşırmış ve hayrete düşmüştü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jondrette, “İsmim Thénardier’dir” dediği zaman, Marius’un bütün organları titremiş, kalbinde bir kılıcın soğukluğunu hissetmiş gibi duvara dayanmıştı. Tabanca bulunan sağ eli elinde olmadan aşağı düşüvermişti. Jondrette: “Anladınız mı? İsmim Thénardier!” elindeki tabancayı düşürmeğe ramak kalmıştı.</span></p>
			<p class="tp-sb"><span class="Normal char-style-override-1" xml:lang="tr-TR">Jondrette, kim olduğunu bağırarak Mösyö Leblanc’a bildirmekle hiçbir etki yaratmamışsa da bilmeden Marius’u şaşırmıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc, bu Thénardier ismini bilmez gözüküyordu. Hâlbuki Marius bu ismi pek iyi biliyordu. Babasının vasiyetnamesinde zikredilmiş olan bu isim, onun indinde kıymetli olup uzun müddet kalbi üzerinde taşımıştı. Babası </span><span class="Normal-i char-style-override-1" xml:lang="tr-TR">“Thénardier adında biri hayatımı kurtarmıştır. Oğlum kendisine tesadüf ederse gücü yetebildiği her türlü lütuf ve yardımda kusur etmemelidir.”</span><span class="Normal char-style-override-1" xml:lang="tr-TR"> diye vasiyet etmişti.  O, bu ismin sahibini hayli zamandan beri araştırmaktaydı. Thénardier adını taparcasına sevdiği babasının ismiyle beraber kalbinin derinliklerinde saklamaktaydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Demek ki Montfermeil kasabasında lokantacılık ve hancılık yapan Thénardier bu imiş. Sonunda kendisini bulmuş oluyordu! Fakat pek zor bir noktada bulunuyordu! Babasının hayatını kurtarmış olan bu adam bir hayduttu. O kadar aradığı, görüp konuşmak istediği bu adam müthiş bir cani idi. Albay Pontmercy’nin hayatını kurtaran ve ikinci defa olarak onu yaşatmağa muvaffak olan bu adam, bir suikastta bulunmak istiyordu! Bu suikastın şeklini ve türünü Marius henüz tamamıyla tayin edememekle beraber her halde bir katl fiiline benzetiyordu! Bu suikast kime karşı planlanmıştı? İşlenecek cinayet kime karşı uygulanacaktı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Aman Yarabbi! Bu ne garip tesadüftür? Kaderin bu ne garip bir cilvesidir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Babası, hayatını kurtarmış olan adama elinden geldiği kadar yardımda bulunması için yattığı kabirden oğluna emrediyordu. Marius dört seneden beri babasının bu emrini yerine getirmek istediği halde başaramamıştı. O kadar yıldan beri zihnini işgal eden şey, babasına olan bu borcu değil miydi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hâlbuki cinayet işlemek üzere olan bir haydut ve caniyi adalete teslim edeceği zaman talih kendisine “İşte istediğin Thénardier budur!” diyordu. Thénardier babasının hayatını kurtarmış olmasına karşılık şimdi ne mükâfatı görecekti? Darağacı değil mi? Waterloo gibi bir savaş alanında babasını kurtarmasına mukabil bu adamın şimdi göreceği mükâfat darağacına çekilmekten ibaret oluyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hâlbuki Thénardier’i bulduğu zaman şükran makamında onun ayaklarına kapanmağa karar vermişti. Şimdi böyle bir şey yapmasına imkân olmadıktan başka, onu adalete teslim etmek mecburiyeti de vardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Baba kendisine Thénardier’e yardım etmeyi teklif ettiği halde kendisi Thénardier’i mahvetmek suretiyle mukabelede bulunacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier her türlü tehlikeyi göze alarak babasının hayatını kurtarmıştı. O babanın oğlu ise şükran yerine şimdi o fedakâr adamı Saint-Jacques meydanında idam ettirecekti!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Babası tarafından bu adamı mükâfatlandırmağa görevlendirilmişken o tam tersine ona ceza uygulayacaktı. Bir ölünün son vasiyetini uzun müddet kalbinde sakladıktan sonra, işin sonunda aksini yerine getirmek nasıl mümkün olabilirdi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Öte taraftan, kurulmuş olan müthiş bir tuzağı görüp de önlenmesine çalışmamak nasıl olabilirdi? Mazlum ve mağdur bir adamı feda etmek ve buna mukabil kaatili himaye etmek nasıl uygun görülebilirdi? Öyle alçak bir mahlûka karşı şükran ve minnet borçlu bulunmak çok acı bir şeydi. Karşılaştığı bu anî durum, dört yıllık tasavvurlarını yerle bir ediyordu. Pek zor bir konumdaydı. O anda her şey elindeydi. Tabancayı boşalttığı anda Mösyö Leblanc’ı kurtarmış ve Thénardier’i mahvetmiş olacaktı. Aksi halde ise Mösyö Leblanc feda edilmiş olacağı gibi belki de Thénardier kaçıp kurtulacaktı. Ya birini girdaba atmak ya da diğerinin girdaba düşmesine göz yummak gerekiyordu. İki yönde de vicdan azabı vardı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Ne yapmalı? Hangi tarafı tercih edip uygulamalı? Hatıralar ve kutsal görevleri, geçmişteki taahhütlerini terk etmeli veya unutmalı mıydı? Ya babasının vasiyetini uygulaması ya da bir cinayetin olmasına izin vermesi icap ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Öyle zannediyordu ki, bir taraftan sevgili Ursule’ü kendisine yalvararak babasının kurtarılmasını istiyor, diğer taraftan babası Albay Pontmercy Thénardier’in kurtarılmasını emrediyor. Çıldıracak bir halde bulunduğunu hissediyordu. Dizleri titriyor, vücudunun ağırlığına dayanamıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Uzun uzadıya düşünmeğe de vakit müsait değildi. Çünkü işler büyük bir hızla ilerliyordu. Bu öyle bir girdaptı ki, ona hâkim olduğunu zannettiği halde o kendisini sürükleyip götürüyordu. O sırada geçen hal de bu şekildeydi. Bir aralık bayılacak dereceye gelmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier -bu zamana kadar Jondrette adıyla anılan bu adamı bundan böyle asıl ismi olan Thénardier adıyla anacağız- büyük bir iştahla ve zafer kazanmışçasına bir tavırla masanın önünde enine boyuna gezinmekteydi. Şamdanı eliyle öyle bir kavrayıp almış ve şiddetle ocağın üzerine bırakmıştı ki, erimiş mum damlaları duvara kadar sıçramış ve mumun sönmesine de ramak kalmıştı. Korkunç bir tavır alarak Mösyö Leblanc’a hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ütülenmiş, kara tütsülü, müsrif, menfur herif!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz gezindikten sonra devam ederek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Nihayet sizi tekrar bulmuş oluyorum, hayırhah ve iyiliksever efendi! Yamalı milyoner seni! Çocuklara kuklalar, bebekler hediye eden mösyö. Ahmak herif! Beni tanımıyorsunuz öyle mi? 1823 senesi Noel gecesinde Montfermeil’deki hana gelen siz değil miydiniz? Öteden beri yanımda bulunup ‘Tarlakuşu’ denilen Fantine’in kızını alıp götüren siz değil miydiniz? Sarı ceketli herif! Bu sabahki gibi o zaman da koltuğunuzun altında bir takım paçavra dolu bir paket taşıyan siz değil miydiniz? Söyle bakalım: Galiba gittiğin yere paketlerle paçavra götürmek senin alışkanlığın! Sadaka vermeğe alışık bunak herif! Takkeci veya çorapçı milyoner! O kadar servet sahibi olduğunuz halde fakirlere bir takım kırpıntılar bahşediyorsunuz ha? Muhterem ve mukaddes mösyö, sizden daha entrikacı ve hokkabaz bir adam olamaz… Beni tanımadınız öyle mi? Hâlbuki ben sizi pek iyi tanıdım! Burnunuzu buraya sokar sokmaz sizi tanıdım! Herkesin evine kolayca girilir mi zannediyorsunuz? Üzerinizde eski bir elbise bulunduğu halde fakir sıfatıyla benim hana geldiniz. Tavır ve kıyafetinizi gören aldanarak size sadaka verirdi. Bir taraftan halkı kandırarak sadaka toplamak, diğer taraftan cömertçe bol bol sadaka dağıtmak, herkesin kazancına mani olmak, ormanda insanı tehdit etmek ve hafifsemek, daha sonra fakir düşmeleri sebebiyle kendilerine geniş bir palto ve bir para etmeyen iki hastahane örtüsü getirmek istersin, öyle mi? Borcunu ödediğini mi sanıyorsun? Yağma yok! Çapkın ihtiyar! Çocuk hırsızı!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sustu. Bir zaman kendi kendisine söylenir gibi mırıldanmağa başladı. Bulduğu çöküntü sebebiyle düşen Rhône nehri gibi Thénardier’nin hıncı ve öfkesi sakinleşiyordu. Kendi kendisine söylediği şeyleri yüksek sesle şöyle sonuca bağladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Güya iyiliksever bir adam ha!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra Mösyö Leblanc’ı şiddetle tersleyerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Vaktiyle benimle eğleniyordunuz! Başıma gelen felaketlerin sebebi sizsiniz! Bin beş yüz frank karşılığında yanımda bulunan kızı aldınız. Bu kız, şüphesiz bir zenginin kızıydı. Onun sayesinde birçok para kazanmıştım. Daha da kazanacaktım. Ömrüm oldukça o sayede çekeceğim paralarla rahat rahat geçinecektim… Herkesin yiyip içerek, eğlenerek yaşadığı ve benim de budalacasına bütün sermayemi yediğim o handa ettiğim zarar ziyanın acısını çıkaracaktım. Hanımda içilen şaraplar içenlere zehir olsun! Her neyse. İşin o tarafını bırakalım. Hatırınızda mı; Tarlakuşu’yla çıkıp gittiğiniz zaman benimle alay etmiştiniz? Ormanda yanınızda sopanız vardı. Beni korkuttunuz! O zaman kuvvetliydiniz… Şimdi o hal geçti. Bugün ben kuvvetliyim. Tuzağa düştünüz! Bugün benim pençemdesiniz. Sizi mahvetmek işten bile değil. Güleceğim geliyor! Sizi ne de güzel kapana düşürdüm! Yazar ve sanatkâr olduğumu, ismimin Fabantou olduğunu, Matmazel Mars ile ve Matmazel Muche ile komedi oynadığımı, 4 Şubat’ta aylık sürenin sona erdiğini söyleyerek aldattım… Bari taksit süresinin Ocak ayının sekizinde bitmesi lazım geldiğini anlamalıydınız! Seni hilekâr, ahmak herif seni! Getirdiğin seksen frangı yüz franga çıkaramadın mı? Beni budala zannettin! Sen giderken ben kendi kendime “Haydi bakalım git, çapkın ihtiyar. Elimdesin. Bu sabah ayaklarını çözüyorum. Fakat akşam kalbini parçalayacağım!” diyordum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier burada sustu. Yorulmuştu. O dar ve küçük göğsü demirci körüğü gibi inip çıkıyordu. Gözleri alçakça bir mutluluk ve zevkle parıldamaktaydı. Bu hal, evvelce korktuğu, yalan söyleyip ikiyüzlülük yaptığı halde sonradan kendisini kuvvetli gören namert yaratıklara mahsus bir haldir. Bir devin başına çıkıp onu ezmeğe hazırlanan bir cücenin hissettiği veya müdafaadan aciz, hastalıklı ve acı çeken bir boğayı parçalamakta olan bir çakalın hissettiği haz ve mutluluk gibi! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc muhatabının sözünü kesmedi. Fakat kendi kendisinin kestiğini görünce:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne demek istediğinizi anlayamıyorum. Aldanıyorsunuz. Ben aciz ve fakir bir adamım. Milyoner olmaktan pek uzağım. Sizi tanımıyorum. Beni başka birine benzetiyorsunuz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier hırıldayan bir adam gibi söze başlayarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne güzel bahane! Böyle şakalarla elimden kurtulamazsınız. Beyhude çalışmayınız, ihtiyarcığım. Hatırlamıyorsunuz, öyle mi? Ne halde bulunduğumu görmek ve bilmek istemiyorsunuz, öyle mi?  </span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc kuvvetli olduğu zamanki gibi yumuşaklık ve nezaketle cevap vererek:</span></p>
			<p class="tp-sb"><span class="Normal char-style-override-1" xml:lang="tr-TR">- Affedersiniz mösyö. Görüyorum ki siz bir haydutsunuz!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bazı sözleri kötü isimli ve mayası kötü olanlara da tesir ettiğini kim tecrübe etmemiştir ki?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Devler ve cadılar bile hoşa gidecek söz isterler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Haydut” kelimesinin Mösyö Leblanc tarafından söylenmesi üzerine Thénardier’nin karısı yataktan aşağı fırladı. Thénardier, elleriyle kıracakmış gibi sandalyeyi yakaladı. Karısına hitaben bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">-  Sen yerinden kımıldanma!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra Mösyö Leblanc’a döndü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Haydut, öyle mi? Evet, bunu bilirim: Sizin gibi kibar ve zengin olanlar bizim gibi fakirlere bu sıfatı verirler. Evet, fakirim. Ben iflas ettim! Saklayıp gizlemeye ne hacet? Yiyecek ekmeğim yok! Bir param yok! Bu sebeple haydudum! İnkâr etmiyorum. Üç günden beri ağzıma bir lokma ekmek girmedi. Ben bir haydudum! Karşınızda her dem ateş bulunur. Ellerinizi ve ayaklarınızı ısıtırsınız. Ayaklarınızda Sakoski’nin potinleri, başpiskoposlarınki gibi içi pamuklu paltolarınız var. Evlerin birinci katlarında oturursunuz. Bu evlerin kapıcıları da vardır. Her zaman nadide ve turfanda şeyler yersiniz. Ocak ayında demeti kırk franga kuşkonmaz ve bezelye alıp yersiniz… Karnınızı doyurursunuz. Soğuğu hissettiğiniz zaman Mühendis Chevalier’in sıcaklık-ölçerinin neyi gösterdiğini anlamak için gazeteye bakarsınız! Bize gelince: Biz kendimiz ısı-ölçer’iz. Bizim rıhtıma gidip de saat kulesinin köşesinden kaç derece soğuk bulunduğunu anlamağa ihtiyacımız yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Biz soğuk zamanlarda damarlarımızdaki kanın donduğunu hissederiz. O, don kulübemize kadar işler. O zaman kâinatı, Yaradan’ı unuturuz. Siz ise mağaralarımıza, evet, mağaralarımıza gelerek bize haydut dersiniz! Biz de şimdi sizi yiyeceğiz, milyoner efendi! Şunu biliniz ki, ben hali vakti yerinde bir adamdım. Tezkereli ve gelir vergisi veren esnaflardandım. Seçmen ve burjuva idim. Siz nesiniz? İhtimal ki, hiçbir şey…”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier kapı önünde bulunan adamlara doğru bir adım atarak ve bir tür titreyişle sözüne devam ederek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bana bir eskiciye hitap eder gibi söz söylemeğe geldiğini düşündükçe cesaretine hayran oluyorum!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedikten sonra bir tür hırsla tekrar Mösyö Leblanc’a doğru atıldı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İnsancıl efendi, şunu da biliniz ki ben durumu şüpheli biri değilim! Ben evlere gelip çocukları kaçıran ismi meçhul bir adam değilim! Ben eski bir Fransız askeriyim! Göğsünde madalya bulunacak bir adamdım! Waterloo muharebesine iştirak ettim. O muharebede ismini unutmuş olduğum “kont” unvanını taşıyan bir generali kurtardım. İsmini bana söylemişti. Fakat sesi o kadar zayıftı ki işitemedim. Yalnız “</span><span class="Normal-i char-style-override-1" xml:lang="tr-TR">mercy</span><span class="Normal char-style-override-1" xml:lang="tr-TR">” (=teşekkür) kelimesi hatırımdadır. Onun teşekküründen ziyade ismine ihtiyaç vardı. İsmini bilseydim, onu bulabilirdim. Şu gördüğünüz tablo -ki Bruqueselles’de David tarafından yapılmıştır-  neyi tasvir ediyor bilir misiniz? Size haber vereyim ki, beni tasvir ediyor! David, bu kahramanca hareketime dayanarak namımı pekiştirmek istemiştir! Resme bakınız: Sırtımda yaralı general bulunduğu halde kurşunlar ve gülleler arasından gittiğimi gösteriyor. İşte insan böyle hareket eder. Bu general bana karşı hiçbir hizmette bulunmamıştır. Diğerlerinden fazla bir kıymet ve meziyeti de yoktu! Kendi hayatımı tehlikeye atarak onun hayatını kurtardım! Ceplerim takdirnameler ve tebrik evraklarıyla doludur! Ben Waterloo muharebesine katılmış bir askerim! İsmim, birçok isimlerden daha parlaktır! İşte size nasıl bir adam olduğumu tenezzül ederek anlattım! Kim olduğumu ve sefalette bulunduğumu görüp öğrendiniz. Artık bu işe son verelim: Benim paraya ihtiyacım var. Bana çok para lazım. Hesapsız para isterim. Aksi halde sizi ezer öldürürüm. Yıldırım gibi beyninize inerim!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius, teessürünü bastırarak konuşmayı dikkatle dinliyordu. Artık şüpheye mahal yoktu. Babasının vasiyetnamesinde zikredilmiş olan Thénardier bu adamdı. Babasının bu adam tarafından nankörlükle suçlanması üzerine titredi. Gariptir ki, bu nankörlüğün tamiri ve düzeltilmesi de pek fena ve zor bir zamana rastlıyordu. Hayret ve zorluğu iki katına çıkmıştı. Bundan başka, Thénardier’in bütün bu sözlerinde, üslubunda, işaret ve hareketlerinde, her kelime üzerine ateşler saçan bakışında her şeyi apaçık gösteren fena bir yaradılışın başkaldırdığını, şarlatanlıkla iç içe düşkünlüğünde, büyüklükle alçaklığında, öfkesiyle ahmaklığında, hakiki kin ve öfkeyle karışık görünen duygularında, cebir ve zorbalık kullanmaktan duyduğu hazda, iğrenç bir ruhun tiksinti verici çıplaklığında, kin ve hiddetle kaynaşmış ızdıraplarında, kısacası bütün bu şeylerde kötülük kadar nefret edilecek ve yerilecek fakat hakikat kadar acıklı bir şey mevcuttu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc’a satmak istediği David’in usta elinden çıkma olduğunu söylediği resmin nasıl bir resim olduğunu elbet okuyucular anlamışlardır. Bu tablo, Montfermeil’deki meyhanenin kapısına asılmış olan özel alametti. Bizzat Thénardier tarafından yapılmış olduğu da şüphesiz hatırlardadır. Montfermeil’de sefalete düştüğü sırada mevcut eşyasını elden çıkarmış ve yalnız bu tabloyu muhafaza edebilmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier bir aralık tablonun önünden çekilmiş olduğundan Marius tabloyu görmeğe başlamıştı. Gerçekten bir savaş manzarası gösteriyor ve arkasında bir adamı götüren birisi fark ediliyordu. O iki adam Thénardier ile Pontmercy yani kurtaran çavuşla kurtarılan albaydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius, sarhoşa dönmüştü. Bu tablo babasını hayattaymış gibi gösteriyordu. Nazarında bu tablo Montfermeil’deki meyhanenin özel markası olmayıp bir mahşerdi. Bir kabirdi. Bu kabir açılıp içinden bir hayal çıkıyordu.  Kalbinin çarpıntılarından şakaklarının şiddetle zonkladığını ve kulaklarında Waterloo savaş alanında atılan topların seslerinin yankılanmağa başladığını hissediyordu. O tablo belirsiz bir şekilde yapılmış olan yaralı babasını al kanlar içinde kendisine bakıyor gibi gösteriyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier, dinlenmiş olduğundan kanlı bakışlarını Mösyö Leblanc’ın gözlerine dikerek boğuk bir sesle:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşkenceye konmadan söyleyecek bir sözün var mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc susuyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sükût sırasında dehlizden gelen boğuk bir seda şu hazin ve acı istihzada bulundu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yarılacak odun varsa, ben burdayım!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sözü söyleyen, keyiflenmiş olan tokmaklı adamdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Aynı anda kapı aralığından iri ve kıllı bir çehre göründü. Çirkin bir şekilde gülerken dişleri, her biri kancayı andıran korkunç dişleri görünüyordu. Tokmaklı adamın suratıydı bu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier ona hiddetle bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Niçin yüzündeki maskeyi çıkardın?</span></p>
			<p class="Temel-Paragraf"><span class="Normal char-style-override-1" xml:lang="tr-TR">O suratsız herif cevaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Gülmek için!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birkaç dakikadan beri Mösyö Leblanc, Thénardier’nin bütün hareketlerine dikkat ediyor gibi görünüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier ise tam bir güvenle oda içinde geziniyordu. Öfke ve hiddetle gözleri kararmıştı. Bundan başka kapı korunmuş olduğu gibi karısını da sayarsak, silahsız bir adama karşı odada silahlanmış dokuz kişi bulunuyordu. Tokmaklı herife çıkışırken arkasını Mösyö Leblanc’a çevirmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc bu durumdan faydalanarak ayağıyla sandalyeyi, yumruğuyla masayı devirdikten sonra şaşılacak bir hareketlilik ve enerjik tavırla bir sıçrayışta pencereyi buldu. Pencereyi açarak çerçevesini sökmek ve yukarı çıkmak bir saniye ancak sürmüştü. Vücudunun yarısı pencereden dışarı çıkmıştı ki altı iri ve kuvvetli el kendisine sarılarak ve aşağı çekerek yere indirdiler. Üzerine atılanlar üç ocakçıydı. Aynı zamanda Thénardier’nin karısı da saçlarından yakalamıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu patırtı ve gürültü üzerine dehlizde bulunan diğer haydutlar da içeriye hücum ettiler. Karyolanın üzerinde sarhoş gibi görünen ihtiyar da aşağı indi. Elinde bir kaldırımcı çekici bulunduğu halde sallanarak arkadaşlarının yanına gitti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yüzleri boyanmış olmakla beraber şamdanın ışığıyla Marius ocakçılardan birini tanıdı. Bu, Bigrenaille veya Printanier denilen Panchaud olup Mösyö Leblanc’ın başı üzerinde iki ucunda gülle bulunan büyük bir demiri tutuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius bu manzaraya dayanamadı. Kendi kendisine:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beni affet babacığım! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek ateş etmek üzere parmağıyla tabancanın tetiğini aramakta ve tabancayı boşaltmaktayken Thénardier’nin şöyle bağırdığını işitti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kendisine fenalık etmeyin!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Felakete uğrayanın bu üzüntü verici girişimi, Thénardier’yi azdırmaktan ziyade onu yatıştırmıştı. Thénardier vahşi ve hilekâr olmak üzere iki kişilikten oluşmuştu ki, âciz ve hareketsiz adamın harekete ve mücadeleye başladığını görerek, vahşiliği bırakıp hilekârlığı eline almıştı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier bağırarak tekrar etti: </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ona bir fenalık etmeyin!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu, fena bir tedbir değildi. Bundan kaynaklanan ilk muvaffakıyeti, bilmeyerek Marius’un tabancayı boşaltmasına mani olmasıydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius, işin henüz son dereceye gelmediğine ve biraz daha beklemenin bir mahzuru olmayacağına karar vererek tabancayı ateşlemekten vazgeçti. Hâlâ tereddütte idi. Kim bilir, belki sevgili Ursule’ünün babasını öldürtmek veya babasını kurtarmış olan adamı mahvetmek gibi müthiş bir ikilemden kendisini kurtaracak son anda bir durum ortaya çıkabilirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc ile haydutlar arasında korkunç bir mücadele başladı. Mösyö Leblanc bir yumrukta sarhoş ihtiyarı odanın ortasına yuvarladı. Sonra saldıranlardan diğer ikisini daha tutup aşağı aldı. Her birini dizleri altında tutuyordu. O sefiller, o vücudun ağırlığı altında değirmen taşı altında bulunuyorlarmış gibi soluk alıp veriyorlardı. Diğer dört haydut ise Mösyö Leblanc’ın kollarından, omuzlarından tutarak zapt etmeğe, arkadaşlarının ızdıraplarını yok etmeğe çalışıyorlardı. Kısacası Mösyö Leblanc, kâh haydutlardan bazısını altına alıyor, bazısını yatırıyor, bazı kere altta kalıyor ve bütün maharetini göstererek ve kuvvetini harcayarak bir av köpeği sürüsünün saldırısı altında kalan bir canavar gibi uğraşıyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonunda haydutlar kendisini yakındaki yatağın üzerine yatırmağa muvaffak oldular. Thénardier’nin karısı zavallının saçlarını ellerinden bırakmamıştı. Thénardier karısına hitaben bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sen karışma! Bir tarafta dur. Şalını yırttıracaksın.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karı, kurda itaat eden bir dişi kurt gibi kocasının bu emrine itaat etti.  Homurdanarak çekildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier arkadaşlarına hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ceplerini arayınız!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc direnmekten vazgeçmiş gibi görünüyordu. Her tarafını aradılar. Ceplerinden bir meşin kese çıktı. Kesede altı frank vardı. Bir de mendil bulundu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier mendili kendi cebine indirdi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Nasıl yani, para cüzdanı yok mu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ocakçılardan biri hemen cevapladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Saat bile yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Elinde büyük bir anahtar tutan maskeli herif vantrilog gibi söylenerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Her neyse. Pek kuvvetli bir ihtiyarmış! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier kapının yanındaki köşeye gidip bir ip yığını getirdi ve arkadaşlarına atarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Onu karyolanın ayağına bağlayın!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra Mösyö Leblanc’ın yumruğuyla yere serilip kımıldanmamakta olan ihtiyara seslenip:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Boulatroelle öldü mü? </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bigrenaille cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayır, sarhoştur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bir köşeye çekin.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ocakçılardan ikisi ihtiyar sarhoşu demirlerin bulunduğu köşeye götürüp bıraktılar. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier, eli değnekli adama hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Babet, niçin bu kadar adam getirdin? Ne lüzumu vardı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne yapayım? Hepsi gelmek istedi. Ortalık fena, iş yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc’ın yatırılmış olduğu yatak dört kaba tahtadan oluşturulmuş hemen hemen bir hastahane karyolasından ibaretti. Mösyö Leblanc artık hiç ses çıkarmıyordu. Haydutlar kendisini karyolanın kapıdan uzak ve ocağa yakın olan direğine ayakta olduğu halde sımsıkı bağladılar. Son düğüm bağlanırken Thénardier bir sandalye alarak Mösyö Leblanc’ın tam karşısına geçip oturdu. Bu adam sanki biraz evvelki Thénardier değildi. Birkaç dakikalık hiddet ve şiddetini bir yana bırakarak derhal hilekârca bir yumuşaklık kisvesine bürünüvermişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius, şimdi kalem efendileri gibi nazikçe tebessümler saçan o ağzın biraz evvel vahşi hayvanlar gibi köpükler saçan ağız olduğuna inanmak için oldukça zorlanmıştı. Bu şaşılacak ve tuhaf değişikliğe şaşkınlıkla bakıyordu. Bu değişme keyfiyeti bir kaplanın dava vekiline dönüşmesi gibi bir hal oluşturuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedikten sonra hâlâ ellerini Mösyö Leblanc’ın üzerinden çekmemiş olan haydutlara hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz biraz şöyle çekiliniz, efendi ile beni konuşmak üzere yalnız bırakınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek haydutları uzaklaştırdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Haydutların kapıya doğru çekilmeleri üzerine Thénardier sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö, pencereden sıçrayarak atlamak istediğinizden dolayı haksızlık ettiniz. Bu suretle hareket etmiş olsaydınız bir bacağınızı kırmış olacaktınız. Şimdi müsaade ederseniz biraz rahat konuşalım. Evvela dikkatimi çekmekten geri kalmayan bir şeyi söyleyeyim: O da şimdiye kadar asla sesinizi çıkarmamayı tercih edişinizdir. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier’nin hakkı vardı. Gerçekten Mösyö Leblanc o zamana kadar sesini çıkarmamıştı. Bu hal, zihnen fevkalade meşgul ve sıkıntılı bulunan Marius’un nazar-ı dikkatini çekememişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc sesini asla yükseltmeyerek yalnız birkaç kelamla yetinmiş ve hatta pencerenin yakınında haydutlarla mücadele ettiği sırada bile derin ve tuhaf bir sessizliği tercih etmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hakikaten hayret ediyorum: Mesela hiç olmazsa “Hırsız var! Kaatil var!” diye bağırabilirdiniz. Gerektiğinde bu şekilde bağırmak insanın hakkıdır. Böyle bir şeye haliyle ben de bir şey diyemezdim… Bir insan, şüpheli adamlar arasında bulunduğu zaman biraz gürültü eder. Siz de böyle hareket edebilirdiniz. Kimse sesini çıkarmazdı. Ağzınızı tutan bile bulunmazdı. Niçin? Sebebini size söyleyeyim: Çünkü oda gayet sağır olup dışarıya ses vermez. Bu özelliğinden başka zaten hiçbir meziyeti yoktur. Âdeta bir mahzene benzer. Burada bir top patlatılacak olsa sesi en yakın karakola ancak bir sarhoşun horultusu gibi ulaşır. Burada top “Bom!” ve gök gürültüsü “püf!” demekten başka bir şey yapamaz. Kısacası burası gayet kullanışlı bir meskendir. Her halde hiçbir ses çıkarmadığınızdan dolayı tebriklerimi sunarım.  Bundan doğan sonucu da bildireyim: Azizim! Bağırıldığı zaman kim gelir? Polis. Polisten sona ne gelir?  Adalet yani mahkeme. O halde siz bağırmadınız, niçin? Çünkü polisi ve mahkemeyi siz bizden fazla istemezsiniz. Bu zamana kadar yaptığım akıl yürütmelerime bakılırsa bir şey gizleyip saklamaktasınız ki, bu da istifadenize uyar. Ayıp değil, bizim de buna benzer bir menfaatimiz var. Şu halde birbirimizin lisanından pek kolay anlarız demektir. Bu da kolayca uyuşma sağlamamıza yardım eder…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sözleri söylerken Thénardier gözlerini Mösyö Leblanc’ın gözlerine dikmiş ve bu suretle tutuklusunun kalbine kadar nüfuz etmek istiyormuş gibi görünüyordu. Zaten hilekârca ve yüzeysel bir yumuşaklık kazanmış olan haydudun güçlü konuşması dört başı mamur ve mükemmel olduğu için şimdi “Rahip olmak üzere eğitim görmüş ve okumuş bir adam” gibi görünüyordu. Tutuklusunun tercih ettiği sessizliği, hayatı hafife alırcasına tavır ve hareketi ve ilk harekette kendiliğinden meydana gelen direnmesi Thénardier tarafından ortaya çıkarıldıktan sonra, şüphesiz Marius’un nazar-ı dikkatini çekebilirdi. Marius üzülerek şaşırmıştı. Thénardier’in derin gözlemleri Marius için Courfeyrac’ın Mösyö Leblanc adıyla lakaplandırmış olduğu o ciddi yüzdeki karanlık bulutları daha da artırmıştı. Çünkü bir adam, bir takım cellatlar tarafından iplerle bağlanmış ve Thénardier’nin kâh hiddeti kâh yumuşaklığı karşısında açılıp her lahza bir derece daha derinleşen bir çukura kısmen düşmüş olduğu halde yine hayret edilecek bir sabır ve metanet gösteriyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius öyle müşkül bir zamanda muhteşem ve hüzün verici bir yüze takdir ve övgüyle bakmaktan kendisini men edemiyordu. Bu adam şüphesiz korkunun, endişenin, ızdırabın ne olduğunu bilmeyen ruhlardan biriydi. Ümitsizlik ve acının, korku ve telaşın en müthiş ortamında bile sessizliğini ve metanetini koruyabiliyordu. Önündeki tehlike ne kadar büyük ve vahim olursa olsun, bakışlarında denize düşüp de suyun altında bakışları müthiş bir hal alan kimsenin haline benzer bir şey gözlenmiyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier kayıtsızlıkla kalkarak ocağa gitti. Mangalın önünde evvelce koymuş olduğu tahtayı alınca, ateşlerin arasında bulunan kızgın demir göze çarptı. Tutuklu, ateşin içinde akkor haline gelmiş ve kıvılcımlar saçmakta olan kızgın oyma kalemini gördü. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier tekrar Mösyö Leblanc karşısına geçip oturarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Tekrar ediyorum. Uyuşalım. Dostça bir şekilde bu işi sona erdirelim. Biraz evvel kaba davranmakla haksızlık yaptım. O zaman kim bilir aklım neredeydi? Bazı defa insan denge kurmakta ve değerlendirmede hataya düşebilir. Maksadı bırakıp bir takım lüzumsuz sözlerle vakit kaybettik. Mesela: Siz milyonersiniz. Parayı sevdiğimi, birçok para istediğimi, hesapsız bir paraya lüzum olduğunu söyledim.  İtiraf ederim ki, böyle davranarak haksızlık yaptım. Çünkü bu sözler haklı sözler değildir. Bir insan zengin olabilir. Milyon sahibi olur. Şüphesiz ona göre masrafınız olur. Sizi batırmak istemem! Ben insaflı bir adamım! Eziyeti sevmem! Fırsattan istifade edenlerden değilim! Merhametli ve hakkaniyetli bir tarafım vardır… İlk teklifi ben edeceğim. İyi biliniz ki bir fedakârlık ediyorum. Bana iki yüz bin frank veriniz, yeterlidir. Bu miktarla kanaat ederim…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc bir tek kelime bile söylemedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Görüyorsunuz ki şarabıma ziyadesiyle su kattım.</span><span class="dipnot"><a class="footnote-link" href="#footnote-233-98" id="footnote-233-98-backlink">98</a></span><span class="Normal char-style-override-1" xml:lang="tr-TR"> Servetinizin miktarını bilmiyorum. Fakat parayı esirgemediğinizi bilirim. Bu sebeple sizin gibi hayırhah ve insan-sever bir kişi, zaruret ve sefalete düşmüş olan bir aile reisine iki yüz bin frank verebilir. Sizin zekâ ve kanaat sahibi olduğunuzu bilirim. Elbette teslim edersiniz ki, bu akşamki iş, Desnoyers’nin lokantasında on beş </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk şarap içmek ve yirmi </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk bir kızartma yemek için kabul edilip uygulanmaz… Büyük ve mühim işlerin masrafı da büyük olur. Böyle bir iş iki yüz bin franktan aşağı icra edilemez. Bu parayı vererek işin biteceğini ve artık sizin için korkulacak hiçbir şey kalmayacağını garanti ederim. Buna mukabil siz bana: “Yanımda iki yüz bin frank yoktur!” diyeceksiniz. Hakkınız var. Ben de bu kadar bir paranın yanınızda bulunduğunu iddia edecek kadar budala değilim. Ben sizden yalnız bir şey istiyorum. Lütfen ben söyleyeceğim, siz de yazacaksınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier sustu. Sonra her kelimeyi ayrı ayrı telaffuz ederek ve gülerek dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşin şu yönünü ilk olarak arz edeyim ki, okuyup yazma bilmediğinizi söyleyecek olursanız kabul edemem.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Engizisyon şeflerinden biri o esnada Thénardier’in sırıtışını görmüş olsaydı, şüphesiz gıpta ederdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier masayı tutsağının önüne getirdi. Masanın çekmesini açarak hokka, kalem ve bir tabaka kâğıt çıkardı. Yarı açık bırakılmış olan çekmede büyük bıçağın parıldadığı görülüyordu. Kâğıdı Mösyö Leblanc’a uzattı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">-  Yazınız! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Nihayet tutsak söze başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Her tarafım bağlı, nasıl yazabilirim?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hakkınız var. Affedersiniz!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedikten sonra Bigrenaille’ye döndü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Efendinin sağ kolunu çöz!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bigrenaille veya Printanier denilen Panchaud, Thénardier’nin bu emrini derhal yerine getirdi. Tutsağın sağ eli çözüldü. Thénardier kalemi hokkaya batırıp tutsağa uzatarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Buyurunuz Mösyö. Elimizde bulunduğunuzu, hiçbir kuvvetin sizi buradan kurtaramayacağını nazar-ı dikkate alınız. Karşı koyacak olursanız pek çok üzüleceğinizi şimdiden belirtirim. Tekrar ederim: Anlaşmadıkça buradan kurtulmanın imkânı yoktur. Boş yere ümide kapılmayınız. Bizi de kendinizi de eziyete sokmuş olursunuz! Ben sizin ne isminizi biliyorum, ne de oturduğunuz yeri. Yazacağınız mektubu götürecek adam dönünceye kadar burada bağlı kalacaksınız. Lütfen şimdi yazınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak sordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne yazacağım?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Söyleyeceğim şeyleri!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc kalemi aldı. Thénardier yazdırmağa başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- </span><span class="Normal-i char-style-override-1" xml:lang="tr-TR">“Kızım…”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak titredi. Başını kaldırarak Thénardier’ye baktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- </span><span class="Normal-i char-style-override-1" xml:lang="tr-TR">“Sevgili kızım”</span><span class="Normal char-style-override-1" xml:lang="tr-TR"> yazınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc itaat etti. Thénardier devamla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- </span><span class="Normal-i char-style-override-1" xml:lang="tr-TR">“Buraya gel…”</span><span class="Normal char-style-override-1" xml:lang="tr-TR"> (Tutsağa hitaben:) Kendisiyle senli-benli görüşürsünüz, değil mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kiminle?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bilmiyor musunuz? Küçük kızla yani Tarlakuşu’yla!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc hissedilir ve görülür en küçük bir heyecan ve etki bile göstermeksizin:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne demek istediğinizi anlamıyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz yazınız. </span><span class="Normal-i char-style-override-1" xml:lang="tr-TR">“Buraya gel. Sana kesinlikle ihtiyacım var. Bu pusulayı getiren kadın seni yanıma getirecektir. Seni bekliyorum. Çekinmeden gel.” </span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc bu sözlerin hepsini yazmıştı. Thénardier devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şu sondaki </span><span class="Normal-i char-style-override-1" xml:lang="tr-TR">“Çekinmeden gel!”</span><span class="Normal char-style-override-1" xml:lang="tr-TR"> sözlerini bozunuz. Bu cümle işin basit ve âdi bir şey olmadığını, tam aksine güvensizliği hissettirebilir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mösyö Leblanc o iki kelimeyi çizdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdi imza ediniz. İsminiz nedir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak kalemi bırakarak sordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu mektup kime gönderilecek?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz pek iyi bilirsiniz: küçük kıza. Bunu size söyledim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier bahsedilen genç kızın ismini söylemek istemediği âşikârdı. Yalnız “Küçük kız” ve “Tarlakuşu” demekle yetiniyordu. Bundan maksat suç ortakları önünde sırrını korumaktan ibaretti. Kızın ismini söylemekle onlara fazla malumat verilmiş olacağı gibi “iş” de tamamen onlara bırakılmış olurdu. Bu ise, onun tabii hali olan hazım ve ihtiyata aykırıydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier tekrar ederek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İmza ediniz. İsminiz nedir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Urbain Fabre.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier, bir kedi gibi hemen elini cebine sokarak biraz evvel Mösyö Leblanc’ın üzerinden çıkmış olan ve alıp cebine koymuş olduğu mendili çıkardı. Markasını aradı.  Şamdana yaklaşarak baktı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- U.F. Doğru. Urbain Fabre. Pekâlâ! </span><span class="Normal-i char-style-override-1" xml:lang="tr-TR">“U.F.”</span><span class="Normal char-style-override-1" xml:lang="tr-TR"> diye imza ediniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak, emre itaatle kâğıdı imzaladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mektubu katlamak için iki el lazım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bana veriniz, ben katlarım!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek mektubu katladıktan sonra sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Zarfın üzerini de yazınız. </span><span class="Normal-i char-style-override-1" xml:lang="tr-TR">“Matmazel Fabre”</span><span class="Normal char-style-override-1" xml:lang="tr-TR"> yeterli. İkametgâhınızın sokağıyla numarasını da ilave ediniz. İkametgâhınızın buradan pek uzak olmadığını bilirim. Saint-Jacques-du-Haut-Pas civarındadır. Çünkü o semtte kiliseye devam ettiğinizi bilirim. Yalnız hangi sokakta oturduğunuzu bilmiyorum. Halinizi ve konumunuzu anladığınızı memnuniyetle görüyorum. İsminizi saklamağa lüzum görmediğiniz gibi adresinizi de doğruca bildirirsiniz.  Buyurunuz, doğruca yazınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak bir an tereddütlü davrandıktan sonra kalemi aldı ve yazdı:</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">“Matmazel Fabre</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">Mösyö Urbain Fabre’in ikametgâhında</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">Saint Dominique-d’Enfer sokağı, no. 17”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier aşırı sevinci sebebiyle titreyen elleriyle mektubu aldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Karı, nerdesin?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye bağırdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karısı koşarak geldi. Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşte mektup. Ne yapacağını bilirsin. Bir araba var. Çabuk gidip geleceksin.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra değnekli herife dönerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mademki maskeni çıkardın, karımla beraber git. Arabanın arkasına bin. Öteki arabanın nerede olduğunu biliyor musun?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek elindeki değneği bıraktı. Ardından Thénardier’in karısını takip etmeğe başladı. Thénardier başını kapının aralığından uzatarak bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Dikkat et ha! Mektubu kaybetme. Üzerinde iki yüz bin frank olduğunu hatırından çıkarma!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karısı cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Rahat ol, mektubu midemin üzerine kodum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir dakika geçmeden bir kamçı sesiyle arabanın hareket ettiği işitildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pekâlâ! Onlar gitti. Bu hızla üç çeyrek sonra dönerler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedikten sonra sandalyeyi ocağa yaklaştırdı. Üzerine oturdu. Kollarını göğsü üzerine kavuşturduktan sonra çamurlu çizmelerini mangala doğru uzattı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ayaklarım uyuşuyor!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu esnada odada Thénardier ile tutsak ve beş haydut bulunuyordu. Maskelerin ve boyaların arasından yüzlerinin bir kısmı görünen bu adamlar, kendilerini görenlerin ürkekliğine ve korkaklığına göre kömürcüleri, zencileri, İblisleri andırıyorlarsa da, o sırada sakin ve sessiz duruyorlardı. Cinayeti bir görev yapar gibi işliyorlardı. Tavır ve hareketlerinden bunların duygusuz ve merhametsiz herifler olduğu anlaşılıyordu. Hayvan sürüsü gibi bir köşeye çekilmiş oldukları halde hareketsiz duruyorlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier ayaklarını ısıtıyor ve tutsak ise sakin ve sessiz duruyordu. Biraz evvel meydana gelen müthiş gürültünün yerini şimdi derin bir sessizlik almıştı. Fitilinde bir topak oluşmuş olan şamdan o koca odayı zayıf ışığıyla aydınlatıyordu. Mangaldaki ateş evvelki şiddetini kaybetmişti. Haydutların başları duvarlarda karışık bir takım gölgeler oluşturuyordu. Uyumakta olan sarhoş ihtiyarın soluk alıp vermesinden başka o harabede hiçbir ses duyulmuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius gittikçe artmakta olan ızdırapla durumun neticesini bekliyordu. Bütününü anlamak istediği mesele gittikçe garip bir renk alıyordu. Marius, o zamana kadar birçok şey öğrenmek ümidinde iken hiçbir şey öğrenememişti. Thénardier’nin Küçük Kız veya Tarlakuşu dediği kız kimdi? Acaba sevgilisi olan Ursule müydü? Tutsak, bu Tarlakuşu sözünden hiçbir harekette bulunmamış ve tabii bir davranışla “Ne demek istediğinizi anlamıyorum” demişti. Bundan başka “U.F.” harflerinin neye delalet ettiği anlaşılmıştı. Demek ki sevdiği kız “Ursule” adını taşımıyordu. Her şeyden çok bunu anlamıştı. Tavrında bir kararsızlık vardı. Mıhlanmış gibi bulunduğu yerde hiç bir şey yapmadan duruyordu. Gördüklerinden ve duyduklarından öyle bir hale gelmişti ki, ne düşünebiliyor ne de bir harekette bulunabiliyordu. Âdeta bulunduğu yerde donup kalmıştı. Hâlâ hangi tarafı tutacağını ve sahipleneceğini bilmiyordu. Tereddütten kurtulamamıştı. Bir şeyler olmasını beklediği anlaşılıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kendi kendisine diyordu ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Her halde Tarlakuşu denilen kızın kim olduğunu şimdi görüp anlarım. Thénardier’nin karısı kendisini buraya getirecektir. O zaman nasıl hareket edeceğime dair bir karara varırım. Onu kurtarmak icap ederse kanımı, canımı veririm. Hiçbir kuvvet beni böyle hareket etmekten men edemez.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu şekilde yarım saat geçti. Thénardier’nin karanlık bir düşünceye dalmış olduğu görülüyordu. Tutsak asla kımıldanmıyordu. Marius birkaç dakikadan beri tutsağın bulunduğu taraftan derinden gelen bir sese benzer tuhaf bir takım sesler işitiyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birden Thénardier tutsaktan tarafa dönerek dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Fabre, söylediğim gibi biraz daha durunuz…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu birkaç kelimeden Thénardier’nin bazı açıklamalarda bulunacağı anlaşılıyordu. Marius kulak verip dinlemeğe başladı. Thénardier devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Karım neredeyse gelir. Biraz daha sabrediniz. Tarlakuşu’nun kızınız olup olmadığını düşünüyordum. Büyük bir ihtimalle kızınızdır. Bu yüzden kendisini yanınızda tutmağa ve korumağa hakkınız var. Yalnız size bir şey söyleyeceğim. Karım, mektubunuzla gidip kendisini bulacak. Karıma temiz giyinmesini tenbih ettim. O durumda kızınız kendisiyle gelmekten imtina etmez. İkisi de arabaya binecekler. Arkadaşım da arabanın arkasında bulunacaktır. Kapı dışında mükemmel iki beygir tarafından çekilen bir araba hazır duruyor. Kızınızı öteki arabadan indirip bu arabaya bindirecekler. Arkadaş kızınızla beraber bu arabada duracak. Karım ise buraya gelip iş tamam oldu diyecektir. Kızınıza gelince: Kendisine bir fenalık edilmeyeceğine emin olabilirsiniz. Araba ile öyle bir yere götürülecektir ki, orada güven ve rahatlık üzere bulunacaktır. İki yüz bin frangı bana verdiğiniz andan itibaren kızınız size geri verilecektir. Beni tutuklatırsanız arkadaşım Tarlakuşu’nu tabanca ile öldürecektir. İşte plan bu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak hiçbir şey söylemedi. Thénardier bir an sustuktan sonra devam etti:</span></p>
			<p class="tp-sb"><span class="Normal char-style-override-1" xml:lang="tr-TR">- Bundan daha sade bir şey olamaz. Bir fenalık olmamasını isterseniz fenalık etmezsiniz. Size her şeyi dosdoğru söyledim ve peşin peşin haber vermiş oluyorum. Güzel güzel bu işi bitirip işimize gücümüze bakarız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier tekrar sustu. Tutuklu sessizliğini muhafaza ediyordu. Biraz sonra Thénardier yine konuşmağa başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Karım dönüp de “Tarlakuşu buradadır” dediği andan itibaren sizi salıvereceğiz. Serbestliğinizi iade edeceğiz. Evinize gidip yatabilirsiniz. Görüyorsunuz ya, kötü bir maksadımız yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’ın kafasından bir takım müthiş hayaller geçti. Demek ki genç kızı buraya getirmeyecekler. Haydutlardan biri kendisini meçhul bir yere götürecek… Acaba nereye götürecek? Ya o kız, sevdiği kızsa?... Evet, ya o ise? Şüphe ve tereddüde mahal yoktu. O, sevdiği kızdı. O anda sanki kalbi durmuştu. Ne yapmalı? Tabancayı ateşleyerek bu sefilleri hükûmete teslim etmeli mi? Hâlbuki o değnekli habis burada değildi. Thénardier’nin biraz evvel söylemiş olduğu sözleri hatırladı: “Beni tutuklattırırsanız arkadaşım Tarlakuşu’nu tabanca ile öldürecektir!”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Artık ortada yalnız albayın vasiyeti değil, sevip taptığı kızın tehlikeli vaziyeti de vardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir saatten fazladır süregelen bu müthiş hal, o anda başka bir renk alıyordu. Marius boş yere ümide kapılarak bir takım acı olaylara meydan veriyordu. Kalbindeki acılar, zihnindeki karışıklıklar o viranede hükmünü sürdüren sükûnetle bir tezat teşkil ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birden o sırada sokak kapısının açılıp kapandığı işitildi. Tutuklu bağlı olduğu durumda bir harekette bulundu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşte karım geliyor!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi. Bu esnada sesi kısılmış, çehresi sararmış olduğu halde Thénardier’in karısı içeri girdi. Gözlerinden ateş saçılıyordu. Elleriyle dizlerine vurarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yanlış adres vermiş!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi. Kendisiyle beraber gitmiş olan haydut da içeri girdi. Bir köşeye bırakmış olduğu değneğini aldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yanlış adres mi vermiş?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karısı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet. Saint Dominique sokağında 17 numarada Mösyö Urbain Fabre adında kimse yok. Orada bu isimde birini tanımıyorlar. (Biraz nefes aldıktan sonra:) Mösyö Thénardier! Bu ihtiyar seninle alay ediyor! Doğrusu sen çok sabırlısın! Senin yerinde olsaydım, bilir miydin ne yapardım? Onu parçalardım. Hıyanetlik ettiği için onu diri diri pişirirdim! O zaman kızının ve servetinin nerede olduğunu öyle güzel söylerdi ki… Ben böyle yapardım. Erkekler kadınlardan daha budaladır diyenlerin hakkı varmış. Ne 17 numara var, ne de söylediği isimde bir kimse! Tarif ettiği yer, büyük bir araba kapısıdır. Mösyö Fabre adında orada kimseyi tanımıyorlar. Saint Dominique sokağına kadar gitmek, arabacıya bahşiş vermek, doğrusu bunlar az bir külfet değildir! Kapıcıyla, kapıcının karısıyla ayrı ayrı görüştüm. Güzel bir kadınmış. Bu isimde bir adam tanımıyorlar.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius rahatça nefes aldı. Ursule veya Tarlakuşu, velhasıl ne isim vereceğini bilemediği kız, kurtulmuştu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Kadın bu sözleri hiddet ve şiddetle söylerken Thénardier masanın üzerine oturmuştu. Birkaç saniye kadar bir şey söylemedi. Masadan sarkan sağ bacağını sallıyor ve vahşice bir nazarla mangala bakıyordu. Böyle bir müddet düşündü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sahte bir adres vererek bizi aldattın, öyle mi? Ne ümit ediyorsun? Hangi fikre saplanarak bu şekilde hareket ettin?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak yankılanan bir seda ile bağırarak cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Vakit kazanmak için!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sözü söylediği anda bir harekette bulundu. Bağları tamamen kesilmişti. Artık yalnız bir bacağından bağlı bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yedi haydudun durumu anlayarak atılmalarına meydan bırakmadan ocağa eğilerek elini mangala uzatmış ve tekrar doğrulmuştu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier ile karısı ve yedi haydut korku ve dehşet içinde bir tarafa çekilip hayretle olan bitene baka kaldıkları sırada tutsak korkutucu ve heybetli tavırla mangaldan eline geçirmiş olduğu kızgın demir parçasını başından yukarı kaldırmıştı. Demir oyma kalemi keskin ve kırmızı bir parıltı yayıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Gorbeau viranesinde sonraları yapılmış olan adlî tahkikat sırasında o odada, kesilmiş ve üzerinde özel surette işlenmiş büyük bir </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> (yani para) bulunmuştu. Bu büyük </span><span class="Normal-i char-style-override-1" xml:lang="tr-TR">sov,</span><span class="Normal char-style-override-1" xml:lang="tr-TR"> zindanlara mahsus gizli ve tuhaf ince sanatlardan olup kaçmayı kolaylaştıran aletlerdendir. Bunların ve aynı zamanda bu müthiş maddenin kuyumcu dükkânlarındaki işlenmiş maddelere nispeti, argo lisanın şiir diline nispetine benzer. Dilde nasıl Villon’</span><span class="dipnot"><a class="footnote-link" href="#footnote-233-99" id="footnote-233-99-backlink">99</a></span><span class="Normal char-style-override-1" xml:lang="tr-TR">lar bulunuyorsa, zindanlarda da Benvenuto Cellini’</span><span class="dipnot"><a class="footnote-link" href="#footnote-233-100" id="footnote-233-100-backlink">100</a></span><span class="Normal char-style-override-1" xml:lang="tr-TR">ler bulunur. Kaçmak veya kendilerini kurtarmak isteyen bahtı karalar, gerektiğinde bu arzu ve niyetlerini ellerinde alet ve edevatları bulunmadığı halde de kuvveden fiile dönüştürebilirler. İhtiyaç, icat eder. Küçük bir bıçaktan, bir çakıdan, hatta sırasında bir çividen bile istifade edilir. Bir sikkenin yazılarına halel gelmeksizin içini oyup çıkararak adeta bir kutu haline dönüştürülür. Bunun içine bir saat zenbereği saklanır; öyle bir hale getirilir ki bununla kalın halatlar, demir sütunlar kesilir. O biçare tersane mahkûmlarının yalnız beş veya on paralık bir sikkesi var sanılır. Hayır, onda hürriyet vardır. O kıymetsiz ve önemsiz görülen sikke mahpusun hürriyetini sağlar. Bir tersane mahkûmu o bir </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">’luk parayla kaçıp kurtulur. İşte Thénardier’nin odasında pencere yanındaki karyola altında, daha doğrusu Mösyö Leblanc’ın bağlandığı yerde yapılan arama ve incelemeler esnasında açık ve iki parça olarak adliye görevlilerinin eline geçen büyük sikke de o tür sikkelerdendi.  </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bundan başka adliye memurları mavi çelikten küçük bir testere de bulmuşlardır. Bu küçük testere, içi ustalıklı bir surette oyulan o sikke içinde saklanabilirdi.</span></p>
			<p class="tp-sb"><span class="Normal char-style-override-1" xml:lang="tr-TR">Bu esrarengiz sikke odaya nereden girmiş ve kimin üzerinde ortaya çıkmıştı? Büyük ihtimalle tutsak edilenin üzerinde. Haydutlar nasıl olup da üstünü araştırırlarken bu sikkeyi görmediler? Muhtemelen o araştırma esnasında bu küçük alet tutsağın elinde bulunuyordu. Haydutlar üzerini ararken o, sikkeyi sağ elinde tutuyordu; mektup yazmak üzere sağ elini çözdükleri zaman o, bu küçük fakat kıymetli aletten faydalanmış, kendisini saran ipleri kesmeğe muvaffak olmuştu. Marius’un bir ara işitmiş olduğu sağır ve hafif ses de bundan ileri geliyordu. Yani tutsak mektubu yazdıktan sonra elindeki aletle ipleri kesmişti. Bundaki başarısı sonunda anlaşılmıştır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Eğilerek ipleri kestiği sırada yalnız sol bacağının iplerini, görülmekten çekinerek kesmemişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Haydutların ilk şaşkınlıkları geçti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bigrenaille Thénardier’e hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Rahat ol, henüz büsbütün kurtulmadı. Sol bacağı bağlıdır. Kaçamaz. Bundan eminim. O ayağı ben bağladım. Kesinlikle çözülemez.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O zaman tutsak sesini yükselterek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz zavallı adamlarsınız. Hayatım o kadar korunmaya ve savunmaya değmez. Beni söyletmek, yazmak istemediğim şeyleri yazdırtmak, söylemek istemediğim şeyleri söyletmeğe zorlamak hususuna gelince…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak elbisesinin sol kolunu kaldırarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bakınız!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi. Sol kolu çıplak kalmıştı. Mangaldan çıkarıp tahtadan yapılmış sapından tutmakta olduğu kızgın demiri sol kolunun etine koyup yapıştırdı. O anda kızgın demirin çiğ ete dokunmasından ve etin yanmasından kaynaklanan cızırtı işitildi. Aynı zamanda işkence yerlerinde duyulan bir koku odanın her tarafına yayıldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius dehşetinden titremeğe başladı. Haydutlar bile bu manzaranın verdiği dehşete ilgisiz kalamayarak ürperdiler. O meçhul tavırlı ve garip halli ihtiyarın yüzünde ancak hissedilebilecek bir büzülme görüldü. Kızgın demir çiğ etin üzerinde bir cızırtıyla duman çıkarıyor ve diğer taraftan etin içine gömülerek görenlerin tüylerini ürpertecek surette müthiş bir görüntü oluşturuyordu. İhtiyar tutsak ise tam bir vakar ve azametle ve kahramanca bir tavırla kinden, garezden arınmış güzel gözlerini Thénardier’ye çevirmişti. Tutsağın o sıradaki vakarını, metanet ve cesaretini görüp de etkilenmemek imkânsızdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Askerler isyan ettiklerinde kumandan nasıl meydana çıkarsa, büyüklük ve yücelik bulunan yaradılışlarda manevî acılara maruz kalan duygusal ve bedensel coşkunluklar da öylece ruhtan ayrılarak alında belirir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak, haydutlara hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sefiller! Ben sizden korkmadığım gibi siz de benden korkmayınız! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Kızgın demiri kaldırıp açık kalmış olan pencereden dışarı attı. O korku verici alet gece karanlığında şiddetle dönerek yerdeki karın üzerine düşüp söndü, soğudu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İhtiyar tutsak sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdi bana ne isterseniz yapınız!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Artık tutsak silahsız bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier haydutlara hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yakalayın!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Emrini verdi. Derhal haydutlardan ikisi ellerini tutsağın üzerine koydular. Vantrilog olup elinde büyük anahtar bulunan haydut da azıcık bir hareket ve karşı koyma halinde elindeki koca anahtarla kafasını kırmak üzere, önünde yerini aldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Aynı zamanda Marius bulunduğu yerin altında ve tahta bölmenin önünde yavaşça cereyan eden şu konuşmaları işitmiş ve fakat konuşmanın kimler arasında geçtiğini görememişti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yapılacak yalnız bir şey kaldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Boğazdan kesmek mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu görüşme karı ve koca arasında geçiyordu. Nasıl bir yol izleyeceklerini kararlaştırıyorlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu aralık Thénardier ağır adımlarla masaya doğru ilerledi. Çekmesini açarak içinde bulunan bıçağı aldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius tabancanın kabzasını avucunda çevirmekteydi. Görülüp işitilmemiş bir zorluk vardı. Bir saatten beri vicdanından iki sesin çıktığını duyuyordu. Bu seslerden biri kendisine babasının vasiyetine saygı gösterip riayet etmesini ve ona sadık kalmasını, diğeri ise zavallı tutsağı kurtarmasını, ona yardımda bulunmasını emrediyordu. Bu iki ses arasındaki mücadele kendisini azaptan kıvrandırıyor, adeta canını burnuna getiriyordu. O zamana kadar iki görev arasında boş yere bir uyuşma, bir çare bulmağa çalışıyordu. Hâlbuki zaman süratle geçtiği,  durum iyice vahamet kazandığı halde öyle bir çareyi bulamamış, beklediği fırsat ortaya çıkmamıştı. Tehlike iyice yaklaşmıştı. Beklemenin son hududu aşılmıştı. Thénardier, elinde bıçak bulunduğu halde tutsağın birkaç adım yakınında düşünmekteydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius ne yapacağını bilmiyordu. Şaşırıp kalmıştı. Etrafına bakındı. Bu hareket, ümitsizlik içinde çırpınanlar için son çaredir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birdenbire şiddetle titredi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Masanın üzerinde ve ayaklarının ucunda ayın ışığıyla gözüne parlak bir şey ilişti. Bu parlayan, bir tabaka kâğıttı. Bu kâğıdın üzerinde sabahleyin Thénardier’nin büyük kızının yazmış olduğu bir cümle görünüyordu. Bu cümleyi okudu: </span></p>
			<p class="Temel-Paragraf"><span class="Normal-i char-style-override-1" xml:lang="tr-TR">“Ayvalar buradadır.”</span></p>
			<p class="Temel-Paragraf"><span class="Normal char-style-override-1" xml:lang="tr-TR">O anda bir ışık, bir fikir, yıldırım süratiyle Marius’un zihninden geçti. Aradığı çareyi bulmuştu. Bu pek güzel bir çareydi. Tehlikesizdi. Bu çare ile hem tutsağı kurtarmış, hem de babasının vasiyeti gereğince kaatili polise teslim etmemiş olacaktı. Sonunda bu müthiş mesele bu şekilde halledilmiş olacaktı. Kolunu uzatarak kâğıdı aldı. Yavaşça duvardan bir parça kireç kopardı. Kâğıda sardıktan sonra delikten Thénardier’nin odasına attı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tam zamanıydı. Thénardier son korkularına veya son zorluklara galebe ederek tutsağa doğru yürümeğe başlamıştı. O anda karısı bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- O nedir? Bir şey düştü!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne düştü? Ne var?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kadın hemen yerinden fırladı. Kâğıdın düştüğü yere giderek alıp kocasına verdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu kâğıt buraya nasıl geldi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karısı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Gökten! Nerden geldiğini mi bilmek istiyorsun? Pencereden geldi.</span></p>
			<p class="Temel-Paragraf"><span class="Normal char-style-override-1" xml:lang="tr-TR"> Bigrenaille:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- O taraftan geldiğini ben gördüm. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier, derhal kâğıdı açtı ve şamdana yaklaştırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hay şeytan hay! Bu bizim Eponine’in yazısı! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek bir işaret yaptı. Derhal karısı yaklaştı. Thénardier karısına kâğıdı gösterdi. Yavaşça dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Çabuk ol! Merdiveni getir! O varsın tuzakta kalsın. Biz kıra kaçalım!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Onun başını kesmeden mi kaçalım?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Vaktimiz yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bigrenaille:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Nereden?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pencereden. Mademki Eponine kâğıdı oradan attı. Demek ki ön tarafı çevrilmiş değil.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Elinde anahtar bulunan vantrilog haydut anahtarı yere bıraktı. Kollarını yukarı kaldırıp hiçbir şey söylemeden üç defa süratle ellerini açıp kapadı. Bu hareket, olağan dışı bir hadise olduğuna delalet ediyordu. Tutsağı tutmakta olan haydutlar ayrıldılar. Göz açıp kapayıncaya kadar bir zamanda merdiven pencereden aşağıya uzatılmış ve ucundaki demir çengeller pencerenin kenarına kuvvetlice tutturulmuştu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tutsak etrafında olanlara dikkat etmiyor, rüya görüyor veya dua ediyor gibi görünüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Merdiven asıldıktan sonra Thénardier bağırarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Karı, haydi gel!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Deyip pencereye doğru koştu. Tam pencereye çıkacağı sırada Bigrenaille yakasından tuttu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yağma yok! Zevzek moruk! Evvela biz, sonra sen! Anlıyor musun? Bizden sonra!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diğer haydutlar da hep birden bağırdılar:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet, bizden sonra!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Çocuk musunuz? Kaybedecek vaktimiz yok! Polis arkamızda. Nerdeyse gelirler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Haydutlardan biri:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- O halde kura çekelim. Kim kazanırsa ilk o kaçsın.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier hiddetle bağırarak:</span></p>
			<p class="tp-sb"><span class="Normal char-style-override-1" xml:lang="tr-TR">- Çıldırdınız mı? Bunadınız mı? Hepiniz bir sürü ahmaksınız. Kura çekmek, öyle mi? Islak parmaklarla ve kısa saman çöpleriyle, değil mi: Pekâlâ! İsimlerimizi yazmalı ve bir takkenin içine atmalı…</span></p>
			<p class="Temel-Paragraf"><span class="Normal char-style-override-1" xml:lang="tr-TR">O anda oda kapısının aralığından bir ses işitildi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İzin verirseniz şapkamı takdim edeyim!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Haydutlar bir anda başlarını kapı tarafına çevirdiler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Gelen Polis Müfettişi Javert idi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Elinde tuttuğu şapkasını alaycı bir gülümsemeyle haydutlara doğru uzatıyordu!</span></p>
			<div class="footnotes">
				<div class="footnote">
					<p class="Temel-Paragraf"><a class="footnote-anchor" href="#footnote-233-98-backlink" id="footnote-233-98">98</a><span class="Normal char-style-override-1" xml:lang="tr-TR">	Yani “Daha insaflı şekilde hareket ediyorum.” demek istiyor. (E.K.)</span></p>
					<p class="Temel-Paragraf"><span class="Normal char-style-override-1" xml:lang="tr-TR"/></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-233-99-backlink" id="footnote-233-99">99</a><span class="Normal char-style-override-1" xml:lang="tr-TR">	Villon, XV. yy.da yaşamış Fransız şairi.</span></p>
					<p class="Temel-Paragraf"><span class="Normal char-style-override-1" xml:lang="tr-TR"/></p>
				</div>
				<div class="footnote">
					<p class="Temel-Paragraf"><a class="footnote-anchor" href="#footnote-233-100-backlink" id="footnote-233-100">100</a><span class="Normal char-style-override-1" xml:lang="tr-TR">	Benvenuto Cellini (1500-1571), İtalyan heykeltıraşı. </span></p>
					<p class="Temel-Paragraf"><span class="Normal char-style-override-1" xml:lang="tr-TR"/></p>
				</div>
			</div>
		</div>
	</body>
</html>