<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>sefiller-68</title>
		<link href="css/sefiller_idstyles.css" rel="stylesheet" type="text/css"/>
<meta name="Adept.resource" value="urn:uuid:6a61bc00-ec29-490f-98ae-1e312ff12429"/>
	</head>
	<body id="sefiller" xml:lang="tr-TR">
		<div>
			<p class="numara" xml:lang="ar-SA"><span class="numara char-style-override-1" xml:lang="ar-SA">-3-</span></p>
			<p class="numara-alt" id="toc_marker-2-7-3"><span class="numara-alt char-style-override-1">Zihin Krizi</span></p>
			<p class="tp-1"><span class="Normal char-style-override-1" xml:lang="tr-TR">Okuyucularımız şüphesiz Belediye Başkanı Mösyö Madeleine’in Jean Valjean’ın ta kendisi olduğunu anlamışlardır. Bu adamın vicdanının derinliklerine kadar girdik, inceledik ve gördük. Şimdi tekrar gireceğiz; heyecanlanmadan, etki altında kalmadan ve bir ürperti hissetmeden bu vicdanı bir kere daha inceleyeceğiz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu gibi vicdanları incelemek ve tahlil etmekten daha zor bir şey yoktur. Gören göz, başka bir yerde insandan daha karanlık bir şey göremeyeceği gibi, onu kamaştırmak için insandan daha kuvvetli bir şey de yoktur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bakış, insandan daha müthiş, daha karmaşık, daha esrarengiz ve eteğine erişelemeyen bir şeyde sabitlenemez.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Uçsuz bucaksız bir okyanustan daha büyük bir manzara vardır ki, o da gökyüzüdür; manzaranın gökyüzünden daha büyüğü ise, ruhun içi, yani vicdandır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İnsan vicdanını nitelemek mümkün değildir. İnsan fertlerinden yalnız birinin, isterse en âdisinin olsun, vicdanını nitelemek onun için yazılmış olan bütün şeyleri kesin ve ulvî bir fikirde toplayıp eritmek demek olur ki, bunun zorluğu da açıktır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Vicdan, vehimlerin, hayallerin, ihtirasların ve teşebbüslerin oluşturduğu bir heyula, bir kaostur ki, rüyaların cehennemi, utancı ve hicabı davet eden düşüncelerin bir batakhanesidir. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Vicdan, safsata ve şeytanlığın, nefsanî heveslerin çarpıştığı bir alandır. Bazı saatlerde düşünen insan fertlerinden birinin morarmış yüzüne takılmadan geçip gerisinden bakınız; o vicdana, vicdanın karanlıklığına bakınız. Orada, dıştan hükmünü yürüten sükûn ve sessizliğin altında Homeros’un destanındaki ifritler, Milton’un ejdarhaları, korkunç ve müthiş hayalleri, Dante’nin karanlık fikirleri mevcuttur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sonsuz karanlıkta herkes kendi vicdanıyla, hayatının eylem ve fiillerini, zihninin arzu ve maksatlarını üzüntü ve ümitsizlikle ölçüp biçer.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Vaktiyle Alighieri, gayet büyük bir kapının önüne varır ki içeri girmeğe cesaret edemez. İşte bizim önümüzde de böyle bir kapı var. Bu kapının [Jean Valjean’ın vicdanının] eşiği üzerinde tereddütlü bir durumda bulunuyoruz. Haydi cesaret! Girelim bakalım:</span></p>
			<p class="Temel-Paragraf"><span class="Normal char-style-override-1" xml:lang="tr-TR">Küçük Gervais olayından beri Jean Valjean’ın durumu ve yaptıkları okurlarımızın malumu olduğu için, o konuda bilinenlere burada biz pek az bir şey ekleyeceğiz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Küçük Gervais olayından sonra Jean Valjean’ın vicdanında büyük bir değişme gördük. Bu adam adeta büsbütün değişmişti. Piskoposun onun hakkındaki emel ve niyetlerini uygulamaya koyuldu. Bu hareket onun için bir dönüşüm, yeni bir biçimlenme oldu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ortadan kaybolmak istedi. Bunu da başardı. Piskoposun evinden çaldığı gümüş eşyayı sattı. Yalnız şamdanları bir hatıra olarak yanında saklamağa karar verdi. Şehirden şehire dolaşmağa başladı. Fransa’nın hemen hemen büyük kısmını gezip gördü. Sonunda Montfermeuil-sur-Mer kasabasına geldi. Daha önce tafsilatıyla anlatmış olduğumuz fikir, içine doğmuş olduğundan, hemen gereken teşebbüste bulundu. Gıbta edilecek ve her halde takdire değer görülecek şekilde ilerledi ve kalkındı. Montfermeuil-sur-Mer’de yerleşip kaldı. Geçmişini düşündü. Vicdanını yokladı. Varlığının ilk yarısını oluşturup sonunda kapanmış olan hali üzülmeye değer buldu. Rahatlık, sükûnet ve emniyet içinde, kalben mutluluk duyarak çalışmaya başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İki düşüncesi vardı: Biri ismini gizlemek, diğeri de hayatının geri kalanını kutsanacak şekilde geçirmek, insanlardan uzaklaşarak Allah’a yakınlaşmak. Emellerinin hedefi bu iki şeyde toplanıp özetlenebilirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu iki düşünce zihninin sayfaları üzerinde o derece karışıp uyuştu ki âdeta tek fikir haline geldi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yine bu iki düşünce o kadar kuvvet kazandı ki, bu düşüncelerin hükmü ve etkisi altına giren Jean Valjean, en ufak bir harekette bile bulunmaya kuvvet ve cesaret bulamıyordu. Kendisine sahip ve hâkim olan tek şey, bu iki düşünceden ibaretti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hayatını, gelecekteki hayatını hazırlayıp düzene sokmak için bu düşüncelere bütün varlığıyla yoğunlaşmıştı. O iki düşünce kendisini münzevi bir hayata çekiyor ve her halükârda onu sadeliğe, hayır ve hasenata yöneltiyordu. Bununla beraber bazı hallerde bu düşüncelere karşı çıkardı. O zaman, bütün Montfermeuil-sur-Mer’lilerin Mösyö Madeleine dedikleri bu adam, bahsedilen düşüncelerden birincisini ikincisine ve emniyetini faziletine feda etmekte zerre kadar tereddüt etmedi. Kendisine ait önemli hususlarda bile faziletli davranmaktan geri durmadı. Her türlü ihtiyat ve tedbirlere rağmen Piskopos’tan çaldığı şamdanları koruyor, onun için matem tutuyor, şehirden gelip geçen küçük Savoyardlıları sorguya çekiyor ve Faverolles’deki ailesine dair malumat alıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Polis Müfettişi Javert’in ızdırap verici baskılarına rağmen Fauchelevent adındaki ihtiyar adamcağızın hayatını kurtardı. Yumuşak kalplilik, kutsallık ve adalete kendisini örnek tutmak istiyordu. İlk görevi de buydu. Kendi nefsinden evvel başkalarının nefsini düşünürdü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biçare adamcağızın uğradığı meşakkat ve zahmetleri anlatmıştık. Kendisini yönlendiren iki düşünce, hiçbir vakit ciddi bir tarzda karşı karşıya gelmemişti. Polis Müfettişi’nin yanına gelerek odasında kendisine hitaben söylediği sözlerin daha başlangıcında böyle bir zıtlaşmanın ortaya çıkacağını müphem ve fakat derin bir surette anlayıp idrak etmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ebediyete kadar saklayıp gizlediği isminin bir Polis Müfettişi tarafından dehşetle telaffuz edildiğini görünce, şaşkınlık ve hayret içinde kalmış, korkmaktan, irkilmekten kendisini men edememişti. Talihin bu garip cilvesine şaşıp kaldı. Bu şaşkınlık arasında büyük sarsıntılardan evvel başgösteren bir titremeye vücudunu kaptırdı. Yaklaşmakta olan bir fıtınaya karşı bir ağaç, bir saldırıya karşı bir asker nasıl korku ve çekingenlikle başını eğerse, o da isminin anılmasına karşı aynı duruma düşmüştü. Başına şimşek ve yıldırımlarla bir karanlığın çöktüğünü hissetti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Daha Javert’in ilk sözlerini dinlediği sırada fikrine düşen şey, koşarak gidip kimliğini ilan etmek ve Champmathieu’yü hapishaneden kurtararak kendisini tutuklattırmak düşüncesiydi. Bu düşüncenin kuvveden fiile çıkması pek müthiş ve üzüntü verici olacaktı. Bu, neşterle sağlam bir cilt üzerinde yara açmaya benzerdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz sonra bu fikir yok oldu. Kendi kendisine söylendi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Dur bakalım, hele ne olacağını bir görelim!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu mertçe olan ilk düşünceyi saklayarak, fedakârlığın önünde geri çekildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hâlbuki bu adamın, bu tövbekârın Piskopos’un hikmetli vaaz ve nasihatlerine, senelerden beri gösterdiği yüce faziletlere karşı seçeceği yol bu değildi. Müthiş bir tesadüfün, geçtiği yol üzerinde açmış olduğu bu girdaptan korkmayacak, derunî kutsallık ve yüceliklerle dolu bu girdaba doğru korkusuzca yürümekten, içine atılmaktan asla çekinmeyecekti. Böyle yüce gönüllülükle yapılmış bir harekette bulunmuş olsaydı, şüphesiz pek iyi olacaktı. Ne yazık ki böyle olmadı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu adamın vicdanında geçen şeylere dair bazı bilgiler vermemiz gerekir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu adamın öyle bir demde zihnine derhal doğan şey, kendini korumaktan ibaret oldu. Hemen düşünce ve duygularını topladı. Heyecanını tuttu ve gizledi. Kendisi için en büyük bir felaket olan Javert’in varlığını göz önüne alarak, üzüntülerinin ve duygularının dehşet ve şiddetine rağmen yapacağı bir işi metanetle, sonraya bıraktı. Bir savaşçının düşen kalkanını aldığı gibi o da sükûnetini aldı…</span></p>
			<p class="Temel-Paragraf"><span class="Normal char-style-override-1" xml:lang="tr-TR">O gün böyle bir halde geçti. İçinde yani kalbinde müthiş bir bora, dışında yani dış görünüşünde ise derin bir sükûnet hüküm sürüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tedbirli olmaya ve ihtiyatlı hareket etmeye karar verdi. Bununla beraber bir takım fikir ve duyguların etkisinden kendisini kurtaramamıştı. Dimağının sayfaları üzerine peşpeşe düşen fikirler birbiriyle çarpışıyorlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dimağındaki karışıklık, peşpeşe akan fikirlerin toparlanmasına engeldi. Makul gördüğü ve beğendiği bir fikri, biraz sonra sakat buluyordu. Ne halde bulunduğunu belirlemekte acz gösteriyor, fakat müthiş bir darbenin mevcudiyetini her durumda hissediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu fikir karmaşasına rağmen sakinleşmeye muhtaç olduğunu anladı. Bunu da buldu: Zaten onun her zamanki haliydi. Kendisini Fantine’in ızdırap çektiği yatağın önüne attı. Orada bir hayırhahlık duygusuna uyarak her zamankinden fazla kaldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ortadan kaybolması durumunda biçareye iyi bakmalarını sörlere sıkı sıkı tenbih ediyordu. Belki Arras’a da giderdi. Bu fikir, belli değildi. Ufuk, kendisi için karanlık değildi. Her türlü tereddüt ve şüphelerden kurtulmuş olduğu halde yine ortaya çıkacak vakalara, olaylara karşı ihtiyatlı bulunmak üzere, Scaufflaire’e, kiraladığı üstü açık, iki tekerlekli ve hafif bir araba ile bir beygiri hazırlamasını emretti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Oldukça iştahlı olarak akşam yemeğini yedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Odasına çıktı. Kendini topladı. Mevcut durumu göz önüne getirerek pek garip buldu. O kadar garip buldu ki, içindeki belirsiz bir hisse kapılarak derhal oturduğu sandalyeden kalktı, gidip oda kapısını sürmeledi. Odaya birinin girmesinden korkuyor ve her ihtimale karşı ihtiyatlı bulunmak istiyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz sonra mumu üfleyerek söndürdü. Mum, daha doğrusu aydınlık da kendisine azap veriyor ve baskı yapıyordu; aydınlıkta kendisini görecekleri zannına kapılıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kim görecek; nereden görecek?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Heyhat!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kapının dışında bırakmak istediği şey, odaya çoktan girmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Görmesini arzu etmediği şey, kendisine bakıyordu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu neydi? </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu, vicdanıydı!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Vicdanı, yani Cenab-ı Hak!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Başta görme duygusu bozukluğuna uğradı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir an kadar kendisinde uzlet, emniyet ve itimat hissetti. Kapının sürgüsünü sürmüş olduğu için ele geçmez ve şamdanı söndürmüş olduğu için kimseye görünmez olduğunu sandı. Hafızasını toplamağa çalıştı. Dirseklerini masaya dayadı. Başını elleri içine alarak etrafını kuşatan karanlık içinde düşünmeğe başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Neredeyim? Bulunduğum durum rüyaya benziyor. Gerçekten acaba bu bir rüya mı? Bana ne dediler? O Javert habîsini gördüğüm gerçek midir? Bana söylediği sözler doğru mu? Bu Champmathieu kim olabilir? Tamamıyla bana benziyor ha? Mümkün müdür? Düne gelinceye kadar ne kadar rahattım. Hiçbir şeyden şüphelenmeğe yer yoktu. Tam bir mutluluk ve rahatlık içinde ömür sürüyordum. Dün bu vakitlerde ne yapıyordum? Dün ile bugünü kıyaslamak bile bulunduğum durumu değerlendirmeye yeter. Bu olayın içyüzü nedir? Ne oluyor? Bunun sonu nereye varacak? Ne yapmalı? Ne yapıp da bu halden kurtulmalı? </span></p>
			<p class="Temel-Paragraf"><span class="Normal char-style-override-1" xml:lang="tr-TR">İşte, Jean Valjean’ın hali bu! Okuyucu bu hali şüphesiz takdir eder. Dimağı, kuvvet ve kudretini kaybetmiş olduğu için ardarda gelen fikirler bir noktada toplanamıyor, birbirlerini sürekli takip eden dalgalar gibi geçip gidiyordu. Başını elleri içinde sıkıştırarak bu düşünceleri yakalayıp tutmak istiyordu…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dimağı bir karmaşa içinde yuvarlanmaktaydı. İsteğini ve kuvvetini kaybetmişti. Etrafını perdeleyen zorluklar örtüsünü yarıp çıkmak istiyordu. Bu zor bilmeceyi çözmek ve her halde bundan bir sonuç çıkarmak istediği halde güç yetiremiyordu. Yalnız bir şey çıkarıyordu ki, o da endişe ve ızdıraptan ibaretti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Başı ateş gibi yanıyordu. Pencereye giderek camları açtı. Dışarıda hiçbir şey görünmüyor, yalnız yıldızlar semada ışık saçıyorlardı. Tekrar masanın önüne gelip oturdu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İlk saat böyle geçti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Daha sonra azar azar düşüncelerinde bir takım belli belirsiz şekiller ardarda gelip şekillenerek bir merkezde toplanmağa başladı. Bunların arasında durumun ve gerçekliğin ancak bazı kısımlarını hissedebiliyor ve görebiliyordu. Halin ne kadar vahim olduğunu anlamasıyla beraber, o hale kendisinin hâkim olduğunu da fark etmeye başladı. Ne yazık ki bu kavrayış ve fark ediş, hayretini artırmaktan başka bir şeye yaramıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bugüne kadar bütün hayırla ilgili düşünce ve emellerinden tek maksadı, bir çukur açmak ve ismini buraya gömmekten ibaretti. Düşüncelerinde, uykusu kaçtığı zamanlarda, kısacası her an her dakika en çok korktuğu şey, isminin telaffuz edilmesi ihtimalinden ibaretti. Bu ismin anlaşılıp açığa çıkmasının, her şeye son vererek kendisini mahvedeceğini düşünüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sürmekte olduğu yeni hayatın beka ve mevcudiyeti bu isme bağlıydı. Bunun hatırlanıp söylenmesi ise, bu mutlu hayatı kesinlikle yok eder, nice bin güçlükle kurulan mutluluk kâşânesini ve kazanılmış olan başarıyı kökünden yerle bir ederdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Belki de yeni sürmeğe başladığı ömrü bile terk etmek lazım gelecek! Yalnız bu ihtimal bile kendisini titretmeğe yetti. Eğer birisi çıkıp da kendisine günün birinde bu ismin kulağına aksedeceğini ve bu müthiş Jean Valjean adının içine çakıldığı karanlıktan sıyrılıp çıkarak önünde elle tutulur bir hale geleceğini söyleseydi… Ve bu karanlığın kuşattığı sırları müthiş bir ışığın aydınlatacağını ve onu örten perdenin yırtılsa bile sırlarının yine saklı kalacağını, ortaya çıkacak sarsıntılardan ikbalinin kâşânesine bir şey olmayacağını deseydi… Ve yine bu garip hadisenin bilakis sırlarını örten karanlığın yoğunluğunu artıracağını ve kendisine hiçbir zarar gelmeyeceğini haber verseydi… Hatta herkesin saygı ve sevgisine mazhar olan Mösyö Madeleine’in hayatını, namus ve itibarını muhafaza edeceğini bildirseydi… Evet, bütün bunları birisi bir aralık kendisine söylemiş olsaydı, şüphesiz buna karşı kayıtsızlıkla omuz silkecek ve olmayacak şey nazarıyla bakacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bugün hayal sayılan şeyler ise gerçekliğe dönüşüyordu. Demek ki, kaderin cilvesi böyle istiyor!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Düşündükleri gittikçe netleşiyordu. Dalmış olduğu garip bir uykudan gece yarısında uyandı. Karanlıkta, meyilli müthiş bir uçurumun önünde geri çekilmek için faydasız bir çaba ve gayrette bulunuyor gibi geliyordu. O karanlıkta meçhul bir şahsın, bir yabancının varlığını görür gibi oldu. Kader bu meçhul şahsı kendisinin yerine o müthiş uçuruma düşürmek üzere sürüklüyordu. Açık duran bu uçurumun kapanması için, ya kendisinin ya da bir başkasının içine atılması gerekiyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu duruma bir çare bulamıyordu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Etrafını daha aydınlık görmeğe başlayınca aşağıdaki itiraflarda bulundu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">Zindandaki yeri boş olup ne kadar çabalasa her halde oraya gidecekti. Orada kendisini bekliyorlardı. Küçük Gervais’ye karşı işlediği hırsızlık kendisini oraya çekiyordu. O boş yer, dolmayınca kendisini her an ve her zaman oraya doğru çekmekten geri kalmayacak ve bu suretle bu belalardan yakasının kurtulması mümkün olamayacaktı. Bununla beraber bu sırada Champmathieu adında bir vekili vardı. Kader kendisine benzeyen bu adamı doğruca yoluna çıkarmış ve zindanda kendi yerine atmış bulunduğu için, bundan böyle yine Mösyö Madeleine adı altında yaşamak ve tehlikeden kurtulmak mümkün görünüyordu. Bunun için kendisinin yapacağı bir şey vardı: Champmathieu adlı talihsizin başına düşmek üzere bulunan alçaklık taşının düşmesine engel olmazsa, istenilen sağlanmış olurdu. Bu öyle bir taştı ki, bir kere düştükten sonra mezar taşı gibi bir daha yerinden kaldırılamazdı... </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu düşünceler şaşılacak bir sürat ve şiddetle gelerek insanın ömründe ancak iki veya üç defa uğrayabileceği bir duruma düştü. Bu durum ne olabilirdi? Buna vicdan sızlaması denir ki kalpteki bütün tereddüt ve şüpheleri yerinden oynatır, allak bullak eder; sevinçten, üzüntüden, ümitsizlikten ve istihzadan oluşur, içten içe kalbin kahkahası şeklini alır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birdenbire kalkıp şamdanı yaktı. Kendi kendine konuştu:</span></p>
			<p class="tp-sb"><span class="Normal char-style-override-1" xml:lang="tr-TR">- Artık yeter! Bu heyecan nedir? Neden korkuyorum? Niçin bu kadar düşünüyorum? İşte ben kurtuldum! Herşey bitti. Hayat yolumda yarı açılmış bir kapı vardı ki geçmiş hayatım bu kapıdan görülebilirdi. Hâlbuki bu kapının önüne bir daha açılmamak üzere set çekildi… Beni bir av köpeği gibi her zaman takip eden, hal ve hareketlerimi her an gözetleyip araştıran o melun Javert, Jean Valjean’ı buldum sanıyor! Hâlbuki aradığı Jean Valjean’ı gerçekten bulmuştu! Ama bu gün yine aldanmış bulunuyor! Bu konuda fikrini ve sonucu bana ulaşan yolu değiştirdi. O, şimdi başkalarıyla uğraşıyor. İstediği adamı şimdi buldu! Elbet bu buluşundan memnundur. Artık beni rahat bırakır. Eline geçirdiği Jean Valjean’ı bırakmasın. Kim bilir? Belki de buradan defolup gider. Bütün bu şeyler, benim hiçbir çabam olmaksızın, kendi kendine oluyor. Bu, kaderin bir cilvesidir. Müsterih olmalıyım. Ortada felaket sayılacak bir sebep göremiyorum. Beni bu halde görseler mutlaka bir kazaya uğradığımı sanırlar! Her halde ortada birisi için bir felaket varsa, bundan dolayı kabahatli sayılamam. Böyle bir felaketi hazırlayan ben değilim. Cenab-ı Hak öyle istiyor, öyle yapıyor. Benim karışmaya hakkım yoktur. O iş kesinlikle bana ait olamaz! Şu halde ben daha ne istiyorum ki? Neden benimle alakası olmayan bir işe karışmak istiyorum? Memnun olmalı değil miyim? Bana daha ne lazım? Geceleri gördüğüm rüyalar, Cenab-ı Hakka karşı ettiğim dua ve yakarışlar, istediğim emniyet ve selamet, senelerden beri erişmek istediğim maksadın oluştuğunun işareti değil midir? İstediğime nail oluyorum. Cenab-ı Hak böyle istiyor. Böyle oluyor. İlahî arzuya kimse karşı koyamaz. Pekâlâ, niçin Tanrı böyle arzu ediyor? Şüphesiz başlamış olduğum bir hayır işinde devam etmem için. Elbette hem-cinsime karşı insaniyet göstermek ve günün birinde onlara örnek olmak içindir. Bu, şüphesiz çektiğim elem ve ızdırapların mükâfat getiren bir sonucudur. Böyle olduğu halde niçin kapısı önünden geçtiğim rahibin evine gidemiyorum? Bu cesaretsizliğim neden ileri geliyor? Niçin ona gidip de bir günahkâr gibi kusurumu itiraf edemiyorum, ondan faydalı öğütler talep etmiyorum? Elbette o da benden vaaz ve nasihatlerini esirgemez. Bu anlaşıldı. İşi akışına bırakmalıyım. Varsın Cenab-ı Hak nasıl isterse öyle yapsın. Her işi ona havale etmekten başka çare göremiyorum. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean bu suretle kendi uçurumu demek olan vicdanının sonsuz derinliğinden çıkan fikir ve düşüncelerle uğraşıyordu. Oturduğu sandalyeden kalkarak odada gezinmeğe başladı. Kendi kendine söylendi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Haydi bakalım, artık karar verildi. Cesaret ve metanet lazım!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu tesellide bulunduysa da kalben bir sevinç ve rahatlama hissedemedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tam aksine, hissiyatı şu halde bulunuyordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">Denizi bir sahile gidip gelmekten engellemek nasıl kabil değilse, zihinde ardarda gelen düşünceler de önlenemez. Gemici bu hale med ve cezir adı verdiği gibi bir suçlu da zihninde bu gibi düşüncelerin oluşmasına ve hareketine azap ve vicdan der. Tanrı denizleri dilediği zamanda nasıl hareket ettirirse, düşünceleri de öylece hareket ettirir. Bir an sonra bulduğu tavır ve hareketi ve verdiği kararı beğendi. Şu var ki, kendi söyleyip kendi dinliyordu. Susup saklanmasını istediği şeyi söylüyor ve işitmek istemediğini ise dinliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kendisini gizli bir gücün etkisine bıraktı. Bu güç iki bin sene evvel bir mahkûma “Yürü!” demiş olduğu gibi, şimdi kendisine de “Düşün!” emrini veriyor ve telkin ediyordu. </span></p>
			<p class="tp-sb"><span class="Normal char-style-override-1" xml:lang="tr-TR">Daha uzağa gitmemek ve fikrimizi aydınlatıp açıklamak için bazı bilgilerin daha verilmesi gerekiyor. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Şüphesizdir ki, bir insan kendi kendisine söylenebilir. Düşünme ve değerlendirme yeteneğine sahip bir adam elbette bunu denemiş ve ispat etmiştir. Denebilir ki, Allah kelâmının en yüce sırrı, düşünceden vicdana giderek oradan tekrar düşünceye geri dönmesidir. Bu konuda çoğunlukla kullandığımız “dedi” ve “bağırdı” lafızlarından anlaşılması gereken de budur. Bu iki kelimenin mana ve kuvveti, bu açıdan anlaşılabilir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İnsan kendi kendisine düşünür, sükûtu ve dıştaki sükûneti bozmaksızın söyler ve haykırır. Büyük bir dağdağa kulaklara erişir. Herşeyin kendine mahsus bir hal dili vardır. Herşey, bir mana ifade eder. Yalnız ağız müstesnadır. Ruhla ilgili hakikatler, görülecek ve elle tutulacak mahiyette olmaması sebebiyle hakikatten aşağı veya uzak olamaz. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean nerede bulunduğunu ve verilmiş kararın neden ibaret olduğunu kendi kendisine sordu. Fikrine düşen şeylerin önemini değerlendirdi. Hatta işi, durumun akışına tâbi tutmak ve kadere havale etmek de korkunç bir düşünceydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kaderin cilvesi diyerek, insanın hatasını düzeltmesini beklemek ve düzeltilmesine çalışmamak, sükûnet içinde vakit geçirmek, kısacası hiçbir şey yapmamak da herşeyi kabul etmek ve uygulamak sayılır ki, bu da makbul bir şey değildi. Buna, kötü, iğrenç ve alçakça işlenmiş bir cinayet denir. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Sekiz seneden beri bu bedbaht, ilk defa olarak fena bir düşünce ile fena bir davranışın iğrençliğini ve acısını şimdi hissediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ağzına acı bir şeyi alarak tadını anlayınca derhal çıkaran bir adam gibi, o da bunu nefretle reddetti ve çıkardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Değerlendirmelerine devamla: “Maksadıma erdim” demekten maksadın ne olduğunu öfke ve şiddetle kendi kendisine sordu. Maksatsız olamayacağı gibi, kendi hayatının da bir maksadı vardı. Bu maksat nedir ve neden ibarettir? Adını gizlemek mi, yoksa polisi inandırmak ve kandırmak mı? Bu zamana kadar çalıştığı ve yaptığı şeyler bu kadar küçük bir iş için miydi? Bundan başka ulvî ve hakiki sayılabilecek bir emeli, bir gayesi yok muydu? Elbette vardı. Şahsını değil, vicdanını kurtarmak, tekrar iyi ve namuslu adam olmak lazımdı. Bilhassa âdil olmak! Yegâne arzusu ve Piskopos Myriel’in kendisine öğüdü de bu değil miydi? Maksadı, geçmişini gizleyip saklamak değildi. Kendisi geçmişi üzerine bir kapı çekip kapatsa bile Cenab-ı Hak bunu istemezdi; çünkü bu kapı kapanmaz. Ayıpları örten yalnız Tanrı’dır. Bu durumda, fena bir eylemde bulunduğundan dolayı bir kapı çekmiyor, belki yeni bir kapı açıyordu! Yeniden bir hırsız oluyor, hem de iğrenç ve dışlanası bir hırsız! Çünkü kendisini saklamak için, bir başkasının hayatını çalıyordu. Yalnız hayatını değil, emeğini, rahatını, mutluluğunu, yeryüzünü aydınlatan güneş altında bir yeri olan bu adamın yerini çalıyor, onun hayatını karartıyor, onu öldürüyor, velhasıl çaresiz bir adamın hayatını manen ortadan kaldırıyordu. Bu hareketiyle bir kaatil oluyordu. Kendisi yerine tutulan ve kendi gayri meşru fiil ve hareketlerine kurban olan bir adam, manevi hayattan mahrum olunca neye yarardı? Bir canlı cenaze olmaz mı? Bu cenazenin içine gömüldüğü yer ise, zindandan ibaretti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hâlbuki bu davranışın aksini yapıp da kendi uğruna kurban olan adamı atılan girdaptan çıkarmak, korkunç ve iğrenç bir hatayı düzeltip telâfi etmek, bir görev olarak eski ismini; mahkûm Jean Valjean adını-sanını almak, başladığı ve uygulamaya çalıştığı faziletin tamamlanmasını ve mükemmelleşmesini sağlayacak, önünde sıkışıp kaldığı cehennem kapısının kapanması demek olacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Gerçi, görünüşte kendisinin yeniden o cehenneme düşmesi anlaşılırsa da, hakikatte çıkmak ve ondan ilelebet kurtulmak demekti. Bu iyi hareketi uygulamadığı takdirde, o zamana kadar hiçbir şey yapmamış sayılırdı. Yaptığı bütün güzel ameller ve hayır işleri silinip heba olduktan başka, pişmanlığı ve tövbekârlığı da heder olup gidecekti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sorulara kayıtsız bir tutumla mı cevap verecekti? </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir aralık Piskopos’un yakınında bulunduğunu hisseder gibi oldu. Bu adam, hayatta olmadığı halde kendisini daha fazla etkisi altına almıştı. Sanki Piskopos dik dik kendisine bakıyor, belediye başkanı sıfatına ve bütün ahlakî faziletlerine rağmen, kendisinin yüzüne bakmadığı halde, adıyla sanıyla “kürek mahkûmu Jean Valjean” bu ölünün nazarında daha saf ve daha takdire şayan görünüyordu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Şu haliyle yüzü maskeli bir adama benziyordu. Herkes yüzündeki maskeyi gördüğü halde, Piskopos, bu maske altındaki yüzünü görüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Herkes kendisinin görünürdeki hayatını, Piskopos ise görünmeyen hayatını, yani vicdanını görüyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Ne yapmalı? Arras’a gidip sahte Jean Valjean’ı kurtarmak ve hakiki Jean Valjean olan kendisini ortaya çıkarmak lazım geliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ne yazık ki bu hareket aynı zamanda pek büyük bir fedakârlık ve şanlı bir muzafferiyet olacaktı. Atılması gereken son adım da bundan ibaretti. Herhalde bu adımı atmak gerekiyordu. Gerçekten bu, talihin üzüntü verici ve acıklı bir görünüşüydü. Fakat insan nazarında bu şekilde kötü namlı olmayınca, Tanrı nazarında sevilen birisi olamazdı. Bu hareketiyle gerçi bu dünyada fena olurdu, fakat ötekini imar etmiş olurdu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Azimli bir hareketle:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet, bu şıkkı seçmeli. Üzerime düşen görevi yerine getirmekten kaçınmamalı… Gidip bu adamı zindandan kurtarmalı! Bu fedakârlığı yapmalı!</span></p>
			<p class="tp-sb"><span class="Normal char-style-override-1" xml:lang="tr-TR">Farkında olmadan içine düştüğü kriz sebebiyle her türlü kayıt ve ihtiyatı elden bıraktığından, bu son sözleri yüksek sesle söylemişti.</span></p>
			<p class="tp-sb"><span class="Normal char-style-override-1" xml:lang="tr-TR">Kitapları ve defterleri alarak inceledikten sonra düzene soktu. Zaruret ve ihtiyaç içinde kalan bazı küçük tüccarlara borç olarak vermiş olduğu meblağları gösteren bir takım senetleri ateşe attı. Bir mektup yazarak mühürledi. Zarfını yazdı. O esnada odada birisi bulunsaydı, zarfın üzerinde şu adresi okurdu:</span></p>
			<p class="tp-sb"><span class="Normal-i char-style-override-1" xml:lang="tr-TR">“Paris’te Artois Sokağında Banker Mösyö Laffitte”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Çekmeceden bir cüzdan çıkardı. Bunun içinde birkaç banknot ile o sene mebus seçimine gitmek için çıkartmış olduğu bir nüfus tezkeresi bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Eğer birisi görseydi, o kadar dalgın bulunan bu adamın büyük bir ciddiyet ve intizamla yaptığı bu işlerden dolayı hayrete düşer ve ne halde bulunduğunu kolayca anlayabilirdi. Yalnız ara sıra dudaklarının hareket ettiği görülüyordu. Bazen başını kaldırıp duvardaki bir noktaya dikiyor ve sanki bu hareketinden, orada çıkarılacak bir şey veya yapılacak bir iş olduğu sanılırdı. Banker Laffitte’e hitaben yazdığı mektupla cüzdanı cebine koyduktan sonra tekrar gezinmeğe başladı. Düşünceler ve hayaller devam ediyordu. Gözlerinin önünde ışıklı harflerle yazılı olan görevinin parıldadığını ve bakışını nereye yöneltse bu görevi gösteren harflerin de bakışından ayrılmadığını görüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu görev veya ışıklı harflerin içerdiği anlam: </span><span class="Normal-i char-style-override-1" xml:lang="tr-TR">“Git! Söyle! Kimliğini açıkla!”</span><span class="Normal char-style-override-1" xml:lang="tr-TR">dan ibaretti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bundan başka, o zamana kadar hayatının çifte kanunları olan iki düşüncenin de, önünde hissolunacak şekilde biçimlenip hareketlendiğini görüyordu. Bunlardan biri adının gizlenmesi, diğeri vicdan temizliği idi. Bu iki düşünce, kendisine ilk defa olarak kesinlikle ayırt edilebilecek surette görünüyor ve ikisi arasındaki mesafeyi pek iyi hissedip görüyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu iki düşünceden birinin vazgeçilemeyecek kadar iyi ve faydalı, ötekinin ise tam tersine kötü ve faydasız olduğunu apaçık görüyordu. Gerçi bunlardan biri şahsî menfaatlere dayanıyor görünürse de, diğeri samimi bir kalp temizliğine dayanıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu iki düşünceden biri “başkaları”, diğeri “ben” diye hitap ediyor, biri bir ışık kaynağından, diğeri bir karanlık menbaından geliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İki düşünce adeta birbiriyle mücadele ediyor ve bu çekişmeyi bizzat görüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Düşündüğü zaman da bu fikirler önünde büyüyor, biçim kazanıp birer heykel halinde görünüyordu. Bunlar arasındaki mücadeleyi içten de hissediyordu. Kalbinin derinliklerinde ve ışıkla karanlık arasında bir peri ile bir ejderin çarpıştığını ve mücadele ettiğini açıkça hissediyordu. Büyük bir korku ve dehşet içindeydi. Bununla beraber iyi düşünce üstün gelir gibi görünüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Talih ve vicdanın kesin kararını hisseder gibi oluyordu. Yeni başlayan hayatının ilk devresini Piskopos belirlemişti. İkinci devresini ise bu Champmathieu oluşturuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Büyük bir krizden sonra büyük bir tecrübenin zamanı giriyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir aralık kendi kendisine: “Belki de işi abartıyorum. Belki de o derece kıymeti ve önemi yoktur. Özellikle Champmathieu saf ve masum bir adam da değil. Her halde bu adam bir hırsızdı, hem de hırsızlık fiili de sübut bulmuş”tu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu değerlendirmeye yine kendisi cevap verdi: Ama bu adam birkaç elma çalmıştır. Bunun cezası ise bir ay hapisten ibarettir. Bir aydan ibaret geçici bir hapisle tersane zindanında geçecek müebbed hapis arasında büyük fark var. Bundan başka, hırsızlık fiili gerçekten oldu mu, ispatlandı mı? Belki de ispat olunamaz. Çünkü kendisine Jean Valjean adının yakıştırılması, ispata ve delillere hacet bırakmıyor. Zaten hemen her meselede savcılar böyle hareket ederler. Bir kere mahkûm olduğu anlaşılırsa, hırsızlık fiilinde bulunduğuna da mutlaka hükmolunur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir aralık hatırına geldi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Gidip kendisinin aranılan Jean Valjean olduğunu bildirir ve Champmathieu’yü kurtarırsa, belki bu yüce gönüllü hareketi mahkemece takdirle karşılanır, yedi seneden beri memlekete geçen hayırlı hizmetleri ve namuslu hayatı nazar-ı dikkate alınarak affedilirdi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu düşünce zihninde yerine oturamadı ve sonunda yok oldu. Acı acı güldü. Küçük Gervais’nin kırk </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">’luk bir akçesinin gasp edilip çalınması meydana çıkıp, tekrarlanmış suçlardan sayılmaz mıydı? Bu hırsızlık fiili, cezayı artırmayı gerektiren sebeplerden sayılarak kendisini tekrar müebbeden küreğe göndermezler miydi? Bu gibi hayaller ve akla yatkın olmayan ihtimallerden düşüncelerini sıyırarak başka türlü dayanaklar aramağa başladı. Bunlar insana ümit ve teselli veremezdi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunun üzerine, Montreuil-sur-Mer’de kalarak şimdiki hayatını takip etmek suretiyle görev yapmayı sürdürmesinin muhtemelen daha salim bir yol olacağını düşündü. On seneden beri bu memlekette namuslu bir hayat izliyordu. Bütün emel ve niyetleri hayra yönelikti. Bu sayede birçoklarını sevindirmiş olduğu gibi, kendisi de mutlu olmuş, yine bu sayede hürmet ve itibar kazanmıştı. Yüzündeki örtüyü kaldıracak olursa, insafsızca yakalanıp hapse atılacak ve o zamana kadar kazanmış olduğu hürmet ve muhabbeti, servet ve itibarı, hayırlı işleri ve insanî faziletleri bir cinayetle lekelenecek ve bu suretle yok olup gidecekti. Bu güzel şeyleri bir cinayetle karıştırınca ne zevki kalabilir? Bu uğurda kendisini feda edecek olursa, bütün bu güzel şeylere mukabil göreceği şey, kürek, direk, demir halkalar, yeşil takke, dinlenmesi olmayan ağır hizmetler, zalimce sürüp giden utançtan ibaret olacaktı. Başka ne olabilirdi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karar verdi: Bu böyle gerekiyor. Bu şekilde devam etmem kaderin bir çivesidir. Alın yazımı değiştirip bozamam.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O halde iki şıktan birinin seçilmesi gerekiyordu: Ya dıştan fazilet, içten mel’unluk; yahut içten kutsallık, dıştan alçaklık!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu gibi fikirleri ölçüp tartıp inceleyecek kadar henüz cesaret ve metanete sahipti. Bununla beraber zihni yoruluyordu. Arzusuna aykırı olarak zihnine lüzumsuz ve münasebetsiz bir takım fikirler de diziliyordu. Elbette bir dimağa hep makul ve ciddi fikirler doğmaz. Bir takım makul olmayan değerlendirmeler de musallat olur. Dimağ, bilhassa ve düzenli olarak bir şey üzerine yorulursa güzel sonuç verir, mahsul iyi olur. Yorgun bir dimağın mahsulü kısır olur. Buhran (kriz) zamanlarında ise makul düşüncelerle makul olmayanları ayırmak ve belirlemek büsbütün zor ve belki de imkânsız olur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Şakaklarındaki damarlar şiddetle zonkluyordu. Odada geziniyordu. Bu sırada gece yarısının girdiğini evvela kilisenin sonra belediye dairesinin saatleri ilan ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dinledi: Her iki saatin de on ikiyi vurduğunu anladı. Birden on ikiye kadar darbeleri birer birer saydı. İki saatin seslerini birbiriyle kıyasladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu münasebetle birkaç gün evvel demir tüccarlarından birinin dükkânında görmüş olduğu eski bir çanı hatırladı. Satılacak olan bu çanın üzerinde şu isim yazılıydı: </span><span class="Normal-i char-style-override-1" xml:lang="tr-TR">“Romainvilleli Antoine Albin”</span><span class="Normal char-style-override-1" xml:lang="tr-TR">. Hava soğuk olduğu için üşüdüğünü hissetmeğe başladı. Şömineye biraz daha odun attı. Öte yandan açık duran pencereyi kapamayı hatırına getiremedi. Kendisine bir şaşkınlık ârız olmuştu. Saatlerin bildirdiği gece yarısının girişinden evvel ne düşündüğünü anlamak için büyük bir gayrete ihtiyacı vardı. Sonunda başardı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hatırladım. Gidip kendimi ihbar etmeğe karar vermiştim! dediği esnada birdenbire aklına bir şey geldi: Fantine’i düşündü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet, bu biçare kadını unutmuştum!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sırada yeni bir buhran başgösterdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ansızın giren bir ışık gibi Fantine, birdenbire hatırına gelmişti. Kendisini kuşatan her şeyin değiştiğine inanıyordu. Kendi kendisine hitaben haykırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu zamana kadar hep kendimi düşünmüşüm. Girişeceğim teşebbüsün yalnız bana ait olan neticelerine zihin yormuşum. Adımı ihbar etmek veya saklamaktan başkalarına gelecek faydayı veya kötülüğü niçin düşünememişim? Şimdi, ya kendimi saklamak veya vicdanımı kurtarmak; ya hürmet ve muhabbete değer bir yönetici olarak kalmak veya nefret edilesi bir mahkûm olmak var. Bu da sırf şahsıma ait. Etrafıma bakıyorum, düşünüyorum, yalnız kendimi görüyorum. Evet, bütün bu şeylerden yegâne sorumlu olan benim. Hâlbuki bu, bir hodbinlikten başka bir şey değildir. Niçin biraz da başkalarını düşünmüyorum? En büyük fazilet kendisinden evvel başkasını düşünmektir. Şimdi bir daha düşünelim: Ben unutulur, istisna edilir, âlemin sayfasından kaldırılırsam ne olacak? Kendimi ihbar edecek olursam, hapsedecekler ve buna mukabil Champmathieu’yü salıverecekler değil mi? O serbest gezerken ben de zindana atılacağım. Pekâlâ! Sonra? Burada ne olacak? Evet, burada koca bir memleket var. Bir hayat meselesi demek olan ticaret ve sanat var. Fabrikalar, yüzlerce erkek ve kadından mürekkep işçiler, fakir ve muhtaçlarla masum çocuklar var. Bütün bunlar bana bakıyor, bunların hayatı benimkine bağlı bulunuyor. Ben kaybolursam, bütün bu şeyler ne olur? Şüphesiz varlıklarını sürdüremezler. Ben olmazsam, ne bacalardaki duman tüter, ne de ocakta tencereler kaynar. Birçoklarının etini, odununu veren benim. Memleketin ticaretini artırdım. Herkes az çok mutlu ve bahtiyar oldu. Kredimi kessem şehrin ticareti durur. Ticarî işlemler sekteye uğrayınca şehrin düzeni bozulur. Benden evvel burada hiçbir şey yoktu. Bütün bu şehrin hâmisi ve bânisi ben sayılırım. Ben mahvolursam, bütün memleket de mahvolur…</span></p>
			<p class="tp-sb"><span class="Normal char-style-override-1" xml:lang="tr-TR">“Ya o kadın ne olacak? O kadın ki, bilmediğim, istemediğim halde felaketine ben sebep olmuşum. O zavallı kadın, bu kadar mihnet ve meşakkat çekmiştir. Ya zavallı çocuğu ne olacak? O çocuğu ki, anasına götürmeyi vaad ettim. Annesinin hayatı bu çocuğun getirilmesine bağlı. Bu kadına, bilmeden de olsa, işlemiş olduğum fenalığa karşı iyilik etmeğe mecbur değil miyim? Başına gelen felaketi tamir ve telâfi etmek lazım gelmez mi? Elem ve musibetleri değiştirmek ve hafifletmek gerekmez mi? Ben kaybolursam, bu biçarelerin hali neye varır? Anne, ölmek üzere. Ya ölürse, çocuk ne olacak? O da sefalet mahkûmu olmayacak mı? O da annesinin çektiğini çekmeyecek mi? Evet, kendimi ihbar edecek olursam, bu fenalıklar oluşacaktır. Bakalım ihbar etmeyecek olursam ne olur?”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu soruyu sorduktan sonra biraz durdu. Tereddüt içinde titriyordu. Maamafih bu hal, pek az devam etti. Sükûnetle son sualine cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet, bu adam zindana atılacak! Bu muhakkak. Lakin kabahati var. Hırsızlık etmiş. Bir şey çalmış! Hırsız olmadığına dair olan değerlendirmem doğru olmasa gerek. Ben herhalde burada kalıp işime devam ederim. On senede on milyon frank kazanır ve bunu memleketin fertlerine paylaştırırım. Kendim için bir metelik ayırmam, benim ihtiyacım yok. Zaten bütün yaptıklarım kendim için değil, başkaları içindir. Ticaret ve sanat ilerleyip gelişiyor ve bu sayede herkesin servet ve mutluluğu artıp çoğalıyor. Fabrikalar ve sanat merkezleri çoğalıyor. Yüzlerce, belki de binlerce aile mutlu ve bahtiyardır. Memleketin nüfusu artıyor. Çiftlik olan yerlerde yeniden köyler, çiftlik olmayan yerlerde ise yeniden tarlalar, çiftlikler meydana geliyor. Sefalet kayboluyor. Sefaletle beraber hırsızlık, katil, fuhuş gibi bütün fenalıklar da ortadan kalkıyor. Diğer taraftan zavallı bir anne de çocuğunu kurtarır ve eğitilip yetiştirilmesine muvaffak olur. Kısacası koca bir memleketi ve binlerce nüfusu ihya etmiş olurum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Şu halde ben neler diyordum? Deli mi oldum? Az kalsın kendimi ihbar etmek gibi bir budalalıkta bulunacaktım. Dikkat etmeli. Acelecilik etmemeli. Kahramanlık etmek için kendimi niçin feda edeceğim? Bu âdeta bir cinayet olur. Yalnız kendimi düşünürsem öyle karar verilir. Lakin memleket halkını düşününce o karar verilmez. O zaman böyle bir karar delilik olur. Az çok herhalde esasen kabahati olan bir adamı kurtarmak için bir memleket feda olunamaz. Bedbaht bir anne hastahane köşesinde ve talihsiz bir masum sokak ortasında köpek gibi hayatı terk etmeyecek mi? Bu pek dehşet verici olmaz mı? Özellikle bir anne çocuğunu göremeden ve çocuk annesini tanımadan gerçekleşecek ebedî bir ayrılık, ne kadar gönül yakıcı olur!</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Bütün bu fena yollara bir elma hırsızı, bir serseri sebebiyet vermiş olacak. Bu kusuru olmasa bile elbette hapishaneye girmeye müstahak olacak başka kusurları vardır. Daha ne kadar yaşayacak? Hapishanedeki haliyle dışarıdaki hali arasında ne fark görülecek? Böyle bir serseri için binlerce nüfus nasıl feda edilir? Bir adam yerine, herhalde bin adamın kurtarılması daha hayırlıdır.</span></p>
			<p class="tp-sb"><span class="Normal char-style-override-1" xml:lang="tr-TR">“Ya o biçare Cosette, kim bilir şu sırada ne yapıyor? Benden başka kimsesi bulunmayan bu masumun şüphesiz şu anda Thénardier’lerin kulübesinde soğuktan organları mosmor kesilmiştir. Bu kadar insana karşı yerine getirmeğe mecbur olduğum hayır işlerini ve insanlık görevini bir yana bırakıp da bir serseriyi hapishaneden çıkarmak, akla ve hikmete uygun olmaz. Bunu yapmayacağım. Neticesi ne olacak? Bir günlük vicdan azabı değil mi? Azap ve ızdırabı yalnız bana çökecek olan bir vicdan azabını kabul etmek elbette münasip olur. Yüzlerce, binlerce günahsız adamlara fenalık etmektense, yalnız kendime bir veya birkaç günlük fenalık şüphesiz ehven-i şer (kötünün iyisi) olur. Bu da bir fazilet değil midir?”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Oturduğu yerden kalkarak gezinmeğe başladı. Bu son karar ve düşüncelerinden memnun oldu. Elmas parçası toprağın karanlık derinliklerinde bulunduğu gibi hakikat de daima fikrin dipsiz derinliklerinde bulunur. O, şimdi dipsizliğin derinliklerine inerek ve müthiş karanlıklar içinde dolaşıp her şeyi yoklayarak nihayet o elmas parçalarından birini bulmuştu. Şimdi, hakikat demek olan bu elmas parçası onun elindeydi ve ona baktıkça, gözlerinin kamaştığını sanıyordu! Kendi kendisine:</span></p>
			<p class="tp-sb"><span class="Normal char-style-override-1" xml:lang="tr-TR">- Evet, evet! Bu böyledir. İşte hakikat budur! Mesele hallolundu. Karar verildi. Şimdi bu kararda sebat lazımdır. Artık düşünmeğe, titremeğe lüzum yok. Ortada kişisel menfaatimden ziyade umumun menfaati var. Benim ismim Madeleine’dir. Bundan böyle de Madeleine olmalıdır. Jean Valjean olanın vay haline!.. Herhalde ben Jean Valjean değilim. Jean Valjean adında bir adam tanımıyorum. Jean Valjean olan kimse, kendi halini düşünsün; ben düşünmeğe mecbur değilim. Bu, karanlıkta durup da hangi başın üzerine yıkılırsa vay o başın haline!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Şöminenin üzerinde bulunan küçük el aynasına bakarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu son kararım beni yatıştırdı ve ümitvar etti. Şu anda büsbütün başka bir adam oldum. Artık biraz evvelki adam değilim!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz daha gezindikten sonra:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Haydi bakalım! Verilen kararın teferruatında tereddüt etmemek lazım. Ortada beni Jean Valjean’a bağlayan bazı bağlar vardır. Bunları da koparmak lazım. Şu saatte bu odada beni itham edecek, aleyhimde birer delil olacak şeyler var. Bunlar aleyhimde birer dilsiz şahit sayılır, bunları da yok etmeli!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cebinden bir kese çıkardı. Kesenin içinden bir küçük anahtar aldı. Duvarlardan birinin üzerinde resimli kâğıdın şekilleri arasında kolaylıkla görülemeyen bir küçük deliğe anahtarı sokup çevirince şöminenin yaşmağıyla duvarın köşesi arasında sun’î bir tür çukura benzer gizli bir dolabın kapağı açıldı. Bu gizli dolapta mavi bezden bir ceket, eski bir pantalon, yine eski bir torba ve iki ucu demirli kalın bir değnek vardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">1815 senesi Ekim başlarında Digne kasabasından geçmiş olan Jean Valjean’ı görmüş olanlar, bu eski elbise ve değneğin onun olduğunu belirlemekte zorluk çekmezler. Bu eski elbiseyi niçin saklıyordu? Bilhassa, bir memlekette yönetici olacak kadar bir mevki elde ettikten sonra, bu köhne eşyanın muhafazasında elbette bir sebep ve hikmet vardır. Bunu da öğreniriz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean gümüş şamdanlarla bunları, çıkış noktasının yani ilk halinin hatırası olmak üzere saklıyordu. Yalnız zindanın hatırasının bir nişanesi olan bu eşyayı ve Piskopos’un vermiş olduğu gümüş şamdanları özellikle saklamağa lüzum görmüştü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Korkulu gözlerle oda kapısına baktı. Kapı, içeriden sürmeli olduğu halde yine korkuyordu. Birdenbire dolaptaki eşyayı çıkardı. Senelerden beri saklamakta bulunduğu bu eşyaya son bir bakış atmağa bile lüzum görmeyerek hemen şöminedeki ateşe attı. Daha sonra gizli dolabın kapağını kapadı. Artık dolap boşalmış, suç delili olacak eşya ortadan kaldırılmış olduğu için korkup çekinmesine ve bu konuda tedbirler almasına lüzum yoktu. O ise, hâlâ korkuyor ve arada dolap ile kapıya çekinerek bakıyordu. Odadaki büyük eşyadan birini sürükleyerek dolabın bulunduğu yeri bir kat daha örtüp gizledi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir iki saniye sonra odanın duvarları ile açık pencerenin karşısındaki duvarda şömineden çıkan kırmızı ve titrek alevlerin yansımaları görüldü. Şömineye atılan eski eşyalar şiddetle yanmakta, kalın değnek yanarken çıtırdamakta ve çıkardığı kıvılcımlar odanın ortasına kadar sıçramaktaydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz sonra şöminede eşyanın külünden başka bir şey kalmadı. Kül arasında bir şey parlıyordu. Bu, Küçük Gervais’den gasp olunan kırk </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">’luk gümüş sikke idi. Ateşe bakmıyor, muntazam adımlarla odada geziniyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birdenbire bakışları şömine üzerinde bulunup kırmızı alevlerle parıldayan gümüş şamdanlara ilişti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Az kalsın bunları unutuyordum. Jean Valjean aleyhine delil olacak meğer daha eşya varmış! Hayır, ortada hiçbir iz kalmamalı. Jean Valjean adını hatıra getirecek her şey yok olmalıdır. Bunları da ortadan kaldırmalıyım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek şamdanları aldı. Şöminede henüz harlı ve kuvvetli ateş bulunduğundan bunları da eritip yok edebilirdi. Şömineye eğildi. Biraz ısındı. Vücudu ısınınca bir ferahlık hissetti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne güzel ateş!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye mırıldandı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Şamdanlardan birini maşa gibi kullanarak ateşi karıştırdı. Bir dakikada şamdanlar ateşin içinde bulunacaktı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">O anda derinden bir ses kulaklarında yankılandı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Jean Valjean! Jean Valjean!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Başındaki saçlar dim dik oldu. Korkunç ve dehşet verici bir seda karşısında bulunan bir adam gibi hareketsiz durdu. Ses devam ediyordu:</span></p>
			<p class="tp-sb"><span class="Normal char-style-override-1" xml:lang="tr-TR">- Evet, onları da at! Yok et! Yaptığın işi tamamla! Bu şamdanları da ortadan kaldır! Bu hatıraları da mahvet. Piskopos’u unut! Her şeyi unut! Bu Champmathieu’yü de kaybet! Haydi! Ne duruyorsun? Pek âlâ yapıyorsun! Kendi kendini alkışla! Ne şekilde hareket edeceğini kararlaştırdın. Hükmünü verdin. İşte bir adam, bir ihtiyar ki kendisinden ne istediklerini bilmiyor. Muhtemelen hiçbir kötü iş de yapmamıştır. Belki de günahsızın biridir. Jean Valjean adı ona felaket getiriyor! İsmin bir cinayet gibi ona verilmiş, senin yerine o yakalanıyor, zindana atılıyor. Aleyhine hüküm çıkarılmak üzeredir. Bundan böyle bir azap ve ızdırap içinde ömür geçirecek! Pek âlâ! Öyle olsun! Sen “namuslu” bir adam sıfatıyla kal! Sayın Belediye Başkanı olarak yaşa! Mevkiini, şerefini muhafaza et! Memleketi imar ve halkı hoşnut et. Köylüleri, fakirleri ve muhtaçları yedir içir, onlara nimet dağıtmaktan geri durma. Öksüzlere, yetimlere bak. Mutluluk içinde ömrünü sürdür. Faziletlerin gittikçe artsın. Herkesin hayranlık ve takdirlerine mazhar ol. Sen bu şekilde yaşarken, mutluluk ve sevinç içinde günler geçirirken, bir başkası senin yerine zindanda mahkûm elbisesini giyecek. Vücuduyla o ağır zinciri çekecek. Evet, pek güzel bir düzeltme şekli, pek iyi bir karar!.. Ah sefil!...</span></p>
			<p class="Temel-Paragraf"><span class="Normal char-style-override-1" xml:lang="tr-TR">Alnından terler dökülüyordu. Vahşet dolu nazarlarla şamdanlara baktı. Vicdanının sedası durmayıp devam ediyordu:</span></p>
			<p class="tp-sb"><span class="Normal char-style-override-1" xml:lang="tr-TR">- Jean Valjean! Etrafında birçok ses, büyük bir şamata koparacak. Sana takdirlerini sunacaklar ve sen bol bol kutsanacaksın. Herkes seni bu şekilde yüceltir ve ulularken, karanlık derinliklerden çıkıp yalnız senin işiteceğin bir seda da sana lanet okuyacak. Dinle ey kötü isimli! Halkın o takdir ve ululamaları Allah indinde kabul edilmeyip, yalnız bir sedanın yükselteceği beddua kabule değer görülecektir!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Başlangıcında gayet hafif olup yalnız bir vicdanın sesi gibi işittiği bu seda, gittikçe şiddet ve dehşetini artırıyordu. Sanki karşısında söz söyleyen biri vardı. Artık kulağıyla bu sedayı iyice işitebiliyordu! Özellikle son sözleri korkmasına ve dehşete düşmesine sebep olduğundan elinde olmadan:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Burada kim var?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye vahşice bağırmıştı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra aptalca gülümseyerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben de ne kadar budalayım ya? Burada benden başka kimse yok ki! Her taraf kapalı, kim gelebilir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Aldanıyordu! Odada kendisinden başka biri daha vardı. Ama bunu gafil insanların gözü göremezdi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunun üzerine şamdanları tekrar şömine üzerine bıraktı. Âheste ve düzgün adımlarla odada gezinmeğe başladı. Altındaki odada uyanan veznedarın bir aralık uykusunu kaçırarak nazar-ı dikkatini çeken, işte bu gezintiydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Gezinmek kendisini bir dereceye kadar sakinleştirip ızdıraplarını dindiriyor ve onu oyalıyordu. Biraz evvel zihninden geçirmiş olduğu iki kararı hatırladıkça ızdırabı artıyordu. Birer öğüde benzeyen kararların ikisi de müthişti. Bir an sonra ise korkulu hale geldi. Ne halde ve nerede bulunduğunu bilmiyordu. Uğradığı hal, pek elem duyulacak ve acınacak bir haldi. Bu Champmathieu de yolu üzerine nereden çıkmıştı? Talih kendisini bu zamana kadar pek güzel idare ediyor ve ikbalin doruklarına eriştirmek üzere bulunuyordu. Şimdi ise, düşmesine sebep oluyor, açmış olduğu bir girdaba düşürmek üzere bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir lahza kadar geleceğini düşündü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kendisini ihbar edip etmemeyi; zindana giderken terk edeceği şeylerle orada karşılaşacağı durumları düşündükçe tüyleri ürperiyordu. Bütün ihtimalleri, kederli bakışlarının önünden geçirdi. Sürdürmekte olduğu tatlı ve her yönden gıpta edilen bir hayata elveda etmek lazım gelecekti. Bütün bir memleket halkı tarafından ona gösterilen hürmet ve muhabbeti, şerefli bir mevkii, erişmiş olduğu mutluluğu, insana hayat veren hürriyeti, kısaca her şeyi ebediyen unutacak, dünyanın bütün hazlarından el çekecekti. Aman Yarabbi! Mahpusluk, daima mahpusluk! Kırlara, bağ ve bahçelere gidemeyecek, artık ilkbaharda hoş ötüşlü kuşların gönül okşayıcı terennümleriyle kulakları okşanmayacak, öksüz ve yetim çocuklara bol bol sadaka veremeyecek ve bunlardan kaynaklanan sevinç hislerinden uzak ve mahrum kalacaktı! Bizzat oluşturmuş olduğu mutluluk veren yuvasını, küçük bir odadan ibaret olan fakirane hücresini terk edecekti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Bütün bu şeyler o esnada gözüne o kadar hoş göründü ki bir lahza kadar sevince kapılmaktan kendini alamadı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bundan başka, o sevdiği kitapları okuyamayacak, beyaz küçük masası üzerinde yazı yazamayacaktı. Yegâne hizmetçisi olan ihtiyar kapıcı kadın, sabahları kahvesini getiremeyecekti… Aman Yarabbi! Bu kadar güzel, bu kadar hoş şeylere mukabil neler görecekti?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Evet, bütün bu güzel şeylere mukabil göreceği şey, tersane mahkûmları, demir halka, kırmızı ceket, ayaklarında zincir, sürekli bir yorgunluk ve güçsüzlük, zindan, tahta yatak vb. gibi, bizzat görüp yaşamış olduğu müthiş durumlardan ibaret değil miydi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">O kadar elem ve keder çektikten sonra, on dokuz sene tahammül edilemez bir hayat geçirdikten sonra bu yaşta tekrar o cehennem hayatına girmek müthiş bir felaketti. Biraz genç olsaydı, o cehennem hayatının kahırlarına katlanırdı. İhtiyar olduğu için herkesin hakaretine, zindan muhafız ve bekçilerinin acı sözlerine hedef olacaktı. Ne kadar sakin olursa olsun yine dayak yemekten, çıplak ayaklarına buz gibi demirli ayakkabı geçirmekten, her sabah ayaklarındaki zincirleri gözden geçiren memura bacaklarını uzatmaktan hâlî kalmayacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dahası var: Kendisine “İşte meşhur Jean Valjean budur! Montreuil-sur-Mer belediye başkanı idi!” diyecekler; bu yüzden acı alaylara maruz kalacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Akşamları vücudu terden, yorgunluktan hemen hemen iki kat olmuş, başına yeşil takke giydirilmiş bulunduğu halde çavuşun kırbaçları altında seyyar bir zindan olan geminin merdiveninden çıkmağa mecbur olacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Oh! Bu derece sefalete dayanılamaz. Acaba insan kalbi gibi talih de o derece zalim midir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hayallerini genişletti. Zihnen ölçüp biçti ve kıyaslamalar yaptı. Hiç birinde karar kılamadı. Önündeki iki karardan birinin seçilmesi lazım geliyordu. Ya cennete girip şeytan olarak kalmak yahut cehenneme girerek melek olmak gerekiyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ne yapmalı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Aman Yarabbi! Bu azap ve ızdıraplardan nasıl kurtulmalı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Altından bin türlü zorluklarla kurtulmuş olduğu ızdırabın ağır yükü tekrar üzerine yükleniyordu. Kafası tekrar karıştı. Üzerine acayip ve tarif edilemez bir şaşkınlık çöktü. Böyle bir sırada vaktiyle dinlemiş olduğu bir şarkının iki mısraıyla Romainville adı sürekli kulaklarında yankılanıyordu. Romainville’in Paris yakınlarında küçük bir orman olduğunu ve Nisan’da genç âşıkların orada leylak topladıklarını düşünüyordu. Zihin gücü gibi dizleri de kuvvetini yitirmiş olduğundan titriyor, birbirine dolaşıyordu. Sakinleşmek istediği halde kabil olamıyordu. Dağılmış olan aklını toplamak imkânı bulamıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O müthiş meseleyi son defa olarak bir kere daha kendi kendisine sordu: Sessiz kalmalı mı, kalmamalı mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cevap veremiyor! Artık iyiyi kötüyü ayırmaktan âcizdi. Böyle bir sırada zihnen yürütebildiği muhakemeler, gökyüzünde rüzgârın etkisiyle uçan bulut parçaları gibi yerinde duramayarak uçup gidiyordu. Hangi fikrin üzerinde sebat etmek istiyorsa, mümkün olamıyor, âdeta canının çekildiğini hissediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İki tarafında da birer mezar yeri açılmış, sağına yüzünü döndürünce mutluluğun, soluna yüzünü döndürdüğü zaman ise faziletin can çekiştiğini görüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Heyhat!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu kadar azap ve ızdırap içinde yürütebilmiş olduğu nihayetsiz fikir ve nazariyeler arasında henüz bir adım bile atamamıştı. Hâlâ işin başında bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Can çekişen bir ruh gibi, bu vicdan da bir takım boş düşünceler ve değerlendirmeler arasında uğraşmakta, kapana tutulmuş bir kuş gibi çırpınıp durmakta, her halde dayanabileceğinden kat kat fazla bir yükün altında ezilmekteydi…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu talihsiz adamdan bin sekiz yüz sene evvel, her türlü kutsallıkların ve insanî ızdırapların özeti mesabesinde olan sırlarla dolu bir yaratık da, zeytin ağaçları sonsuzluğun karanlıktan esen rüzgârlarıyla sallandığı ve sonsuzluk hesapsız yıldızlarla süslenip aydınlandığı bir sırada coşkuyla kabarıp, içinden dehşet ve karanlıkların akışı göründüğü sanılarak kendisine verilen bardağı eliyle reddetmişti.</span></p>
		</div>
	</body>
</html>