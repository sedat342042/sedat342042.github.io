<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>sefiller-408</title>
		<link href="css/sefiller_idstyles.css" rel="stylesheet" type="text/css"/>
<meta name="Adept.resource" value="urn:uuid:6a61bc00-ec29-490f-98ae-1e312ff12429"/>
	</head>
	<body id="sefiller" xml:lang="tr-TR">
		<div>
			<p class="numara" xml:lang="ar-SA"><span class="numara char-style-override-1" xml:lang="ar-SA">-1-</span></p>
			<p class="numara-alt" id="toc_marker-6-7-1"><span class="numara-alt char-style-override-1">Yedinci Yörünge ve Sekizinci Cennet</span></p>
			<p class="tp-1"><span class="Normal char-style-override-1" xml:lang="tr-TR">Düğünlerin ertesi daima tenha ve sakin geçer. Mutlu olanların kendilerini toplamalarına, biraz da uykusuzluklarına hürmet edilir. Ziyaretlerin, tebriklerin şamata ve gürültüleri o günden sonra başlar. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Şubat’ın on yedinci günü sabahleyin Basklı, koltuğunun altında toz bezi, toz fırçası, süpürge olduğu halde odaları temizlerken kapının hafif bir darbeyle vurulduğunu işitti. Böyle bir günde çıngırağı çalmak nezakete aykırı olduğundan, gelen adam çıngırağı çekmemişti. Kapıyı açan Basklı karşısında Mösyö Fauchelevent’ı gördü. Onu henüz karışık olan ve bir gece evvelki sevinç ve coşku muharebesi meydanına benzeyen salona soktu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö… Malum ya, geç uyandık da…</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Efendiniz kalktı mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö, eliniz nasıldır?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Daha iyice, efendiniz kalktı mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hangisi; yenisi mi, eskisi mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Pontmercy.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Le Baron mu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Baronluk gibi kibarlara has ünvanlar özellikle hizmetçiler indinde önem taşır, menfaatlerini sağlar, bir filozofun dediği gibi ünvanın çamurunun birazı da onlara sıçrar, bununla övünürler. Şunu da söyleyelim. Silah elde cumhuriyet taraftarlarından olduğunu isbat eden Marius, nefsine rağmen “baron” olmuştu. Ailede ünvandan dolayı küçük bir ihtilal gerçekleşmişti. Mösyö Gillenormand bu ünvanda, Marius ise bundan vazgeçmekte ısrar ediyordu. Fakat Albay Pontmercy vasiyetnamesinde </span><span class="Normal-i char-style-override-1" xml:lang="tr-TR">“Oğlum ünvanımı taşıyacaktır.”</span><span class="Normal char-style-override-1" xml:lang="tr-TR"> cümlesini yazmış olduğundan, Marius da buna itaat ediyordu. Bundan başka, kadınlığını hissetmeğe başlayan Cosette “barones” olmakla fevkalade memnun olmuştu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Basklı tekrar etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Le Baron mu? Gidip bakayım. Mösyö Fauchelevent’ın burada olduğunu haber vereyim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayır! Benim olduğumu söylemeyiniz. Bir şahsın kendisiyle hususi olarak görüşmek istediğini söyleyiniz. Ve isim vermeyiniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ya!...</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kendisini birdenbire şaşırtmak arzusundayım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Basklı, ikinci bir “Ya!” diyerek salondan çıktığından Jean Valjean yalnız kaldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dediğimiz gibi, salon alt-üst, karmakarışıktı. Sanki o gecenin, düğünün gürültü ve şamatası duvarlara sinmiş ve aksetmiş sanılırdı. Yerde gerek başlıklardan, gerek süslemelerden düşen çiçeklerin yaprakları vardı. Sonuna kadar yanmış olan mumlar avizelerde, şamdanlarda lekeler oluşturmuşlardı. Mefruşatın, sandalye, koltuk gibi mobilyaların hiç biri yerinde değildi. Bir köşede üç dört koltuk bir arada duruyordu. Orada gece, bir muharebe geçtiği anlaşılıyordu. Salondaki halin genel görünüşü mütebessimdi. Olmuş geçmiş bir sahne oyununda henüz bir nevi hoşluk bulunur, burası bahtiyarlık yuvası olmuştu. Karma karışık bulunan bu koltuklarda, solmağa başlayan bu çiçekler arasında sevinç ve coşkunluk hüküm sürmüştü, yarı açık pencerelerden giren güneş avizelere aksediyor; billurlardan yayılan renkli sevinç salonu süslüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Birkaç dakika geçti. Jean Valjean Basklı’nın kendisini bıraktığı yerde hareketsiz kalmıştı. Rengi solgun, gözleri çukurlaşmış, uykusuzluktan dolayı kıpkırmızı olmuştu. Elbisesi, bütün gece insanın arkasından çıkmamış olan bir elbisenin halini gösteriyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O sırada kapı açıldı, çıkan gürültüyle uykudan uyanıyor gibi başını kaldırarak Marius’un sevinçli, mağrur, muzaffer, mütebessim, şen şatır bir tavır ve halle içeriye girdiğini gördü. Genç de Jean Valjean’ı görünce ileri doğru yürüyerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baba… Siz misiniz? Bu budala Basklı da esrarengiz bir tavırla başka şeyler söylüyordu. Fakat pek erken geldiniz. Henüz saat yarım, Cosette uyuyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un Fauchelevent’a “baba” deyişi kendinin pek mutlu, pek bahtiyar olduğuna delalet ediyordu. Bilindiği gibi bu iki kişi arasında öteden beri bir mania; yok edilmesi, kaldırılması gerekli olan bir soğukluk vardı. Marius o anda öyle bir mutluluk mertebesinde bulunuyordu ki, onun nazarında hiçbir engel görünmüyordu. Aradaki buz eriyordu. Artık Mösyö Fauchelevent Cosette için bir baba olduğu gibi kendisi için de bir baba idi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius sözüne devam etti; sözler âdeta kalbinden taşıyordu. Bu hal, ayyuka yükselen sevinç ve coşkunluğun mukaddes dakikalarına mahsus bir haldir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sizi gördüğümden dolayı ne kadar memnunum. Ah! Bilseniz dün gece yokluğunuz bizi ne derece kederlendirdi. Sefa geldiniz babam. Eliniz nasıldır? Daha iyi değil mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kendi kendine verdiği cevaptan memnun olarak Marius devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Dün gece ikimiz sizden çok bahsettik. Cosette sizi olağanüstü seviyor. Burada odanız olduğunu unutmayınız. L’Homme Arme sokağını istemiyoruz. Hatta artık ona hiç lüzum da kalmadı. Fena, biçimsiz, çirkin, istihkâmlar civarında, soğuk, böyle bir sokağa nasıl oldu da gittiniz? Siz burada ikamet etmek üzere geleceksiniz, hatta bugünden itibaren. Yoksa Cosette ile uğraşacaksınız, onu şimdiden size söyleyeyim. Cosette hepimizi burnumuzdan tutup yedecek. </span></p>
			<p class="Temel-Paragraf"><span class="Normal char-style-override-1" xml:lang="tr-TR">“Odanızı gördünüz mü? Bizim odanın yanı başındadır. Bahçelere nazırdır. Kilidi tamir edildi, yatak hazırdı; odanız kısacası hazır, gelmenizi bekliyor. Cosette yatağınızın yanına Utrecht kadifesinden yapılmış bir uzun iskemle koydu. Ve ona hitaben de “Kollarını uzat” dedi. Pencerenizin karşısında bulunan akasya ağaçlarının arasına her baharda bir bülbül geliyor. İki ay sonra o da gelecektir. Onun âşiyânesi solunuzda, bizim âşiyanemiz sağınızda olacaktır. Gece vakti o teganni edecek, gündüzleri Cosette sizinle konuşacak. Odanız güneye bakıyor. Cosette kitaplarınızı, </span><span class="Normal-i char-style-override-1" xml:lang="tr-TR">Kaptan Cook Seyahatnamesi</span><span class="Normal char-style-override-1" xml:lang="tr-TR">’ni, </span><span class="Normal-i char-style-override-1" xml:lang="tr-TR">Vancouver</span><span class="Normal char-style-override-1" xml:lang="tr-TR">’in kitabını, bütün eşyalarınızı düzene sokacak. Sandığıma göre, sevdiğiniz bir çanta vardır, onun için ayrıca şerefli bir yer ayırdım. Büyükbabamı büyülediniz, sizi pek beğeniyor. Birlikte yaşayacağız. </span><span class="Normal-i char-style-override-1" xml:lang="tr-TR">Whist </span><span class="Normal char-style-override-1" xml:lang="tr-TR">oynamayı bilir misiniz? Eğer biliyorsanız büyükbabam sevince boğulacaktır. Adliyede işim olduğu günlerde Cosette’i siz gezdireceksiniz, Luxemburg’da olduğu gibi gezeceksiniz. Mutlu ve bahtiyar olmağa kesinlikle karar verdik. İşittiniz mi babam? Siz de bu mutluluğa iştirak edeceksiniz. Bu gün, şüphe yok; bugün bizimle beraber yemek yiyeceksiniz.”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö… Size söyleyecek bir şeyim var. Ben eski bir kürek kaçağıyım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tiz perdedeki sesler işitme gücünü tırmaladığı gibi aklî gücü de tırmalarlar. “Kürek kaçağıyım” sözleri Fauchelevent’ın ağzından çıkıp Marius’un kulağına girmiş fakat onu, daha doğrusu aklını tırmalamıştı. Marius bu sözden bir şey anlayamadı. Fauchelevent’ın bir şey söylediğini duymuş, fakat manasını anlayamamış olduğundan şaşırmış kalmıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İşte o zaman kendisine hitap eden adamın müthiş bir adam olduğunu, cidden korkunç bir halde bulunduğunu görüp, kendi mutluluk ışıklarına dalmış olduğundan o dakikaya kadar Fauchelevent’ın yüzündeki sarılığın, solgunluğun farkına varamamıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean sağ kolunu asılı tutan siyah askıyı çözüp elinin etrafına dolanmış olan bezi çıkarıp çıplak kolunu Marius’a gösterdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Elimde hiçbir şey yoktur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius hayretle ihtiyarın eline bakıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdiye kadar da elime bir şey olmamıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Gerçekten Jean Valjean’ın elinde hiçbir yara izi görünmüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evlenme töreninizde hazır bulunmamam gerekirdi. Mümkün olduğu kadar ortalıktan kayboldum. Elimin yaralı olduğunu söyleyişim sırf bir sahtekârlık yapmamak, evlenme mukavelelerine feshedilmeyi gerektirecek sebepler sokmamak, nihayet imza etmemek için uydurulmuş bir yalan, bir bahaneydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius kekeledi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bunlar ne demek oluyor?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Çünkü ben kürekten firar ettim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius ürkmüş bir halde:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beni çıldırtıyorsunuz!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Pontmercy, tam on dokuz sene kürekte kaldım. Hırsızlıktan dolayı oraya girdim. Yine o maddeden dolayı müebbede mahkûm oldum. Şimdi ise kaçak durumdayım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius rüya görüyorum, sayıklıyorum zannediyordu. İhtiyarın bu sözlerine inanmamak istiyordu. Fakat boş gayret! Hakikate, açıklığa inanmak gerekti, işi kavramağa başladı. Bu gibi hususlarda daima olageldiği üzere lüzumundan fazla anladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kalbinde bir nefret duygusu uyandı, yüreği titredi, zihnine uğursuz, müthiş bir fikir geldi, kendi halini, talihini, istikbalini düşündü. Şekilsiz, biçimsiz bir konumda bulunduğunu hissetti. Bağırarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Söyleyiniz. Her şeyi söyleyiniz. Cosette’in babası mısınız?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tarifi mümkün olmayan bir nefretle iki adım geriye çekildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean öyle muhteşem bir tavırla başını kaldırdı ki, insan tavana kadar yükseldiğini zannederdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bana burada inanmanız lazımdır. Her ne kadar bizim sözümüz, şahitliğimiz mahkemeler huzurunda…</span></p>
			<p class="Temel-Paragraf"><span class="Normal char-style-override-1" xml:lang="tr-TR">İhtiyar sustu. Sonra ağır ve etkili bir tavırla, tane tane her hecede dura dura dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bana inanacaksınız. Ben!.. Cosette’in babası!... Tanrı’nın huzurunda… değilim! Mösyö le Baron Pontmercy! Ben Faverolles’li bir köylüyüm. Ağaç budamakla geçiniyordum. İsmim de Fauchelevent değil, Jean Valjean’dır. Cosette’in hiçbir şeyi değilim. İçiniz rahat olsun.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius kekeleyerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bunu kim ispat edecek?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben; mademki ben söylüyorum!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius bu adama baktı. Korkunç, fakat sakindi. Böyle bir sükûnetten hiçbir yalan umulmaz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean’ın soğukkanlılığı, telaşsız söz söylemesi doğru söylemekte olduğunu gösteriyor, sözlerinin sırf hakikat olduğunu ortaya koyuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Size inanıyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean bir lahza başını önüne eğip sustuktan sonra sözüne devam ederek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette için ben neyim? Yoldan geçen biri, bir yabancı!... On sene önce dünyada onun mevcut olduğunu bile bilmiyordum. Şimdi onu seviyorum, bu doğrudur. İnsan ihtiyar olduğu zaman küçükken gördüğü çocuğu sever. İhtiyarlıkta bütün küçük çocuklara karşı kendinde babalık hissedilir. Herhalde bende kalbe benzer bir şey olduğunu siz de takdir edersiniz.  </span></p>
			<p class="Temel-Paragraf"><span class="Normal char-style-override-1" xml:lang="tr-TR">“Cosette öksüzdü. Babası, anası yoktu, bana muhtaçtı. İşte bunun için sevmeğe başladım. Çocuklar o kadar zayıf, nahiftirler ki, kim olursa olsun, velevki benim gibi bir adam da onların hâmisi olabilir. Ben bu görevi Cosette hakkında yerine getirdim. Bu kadar az, küçük bir şeye hayırlı bir davranış denilebileceğini zannetmem. Hayırlı davranış ise, farzediniz ki yaptım. Hafifletici sebeplerden olmak üzere kaydediniz. Cosette bugün beni terk ediyor, artık yollarımız ayrılıyor. Bundan sonra ben onun için bir şey yapamam. O, Madam Pontmercy’dir. Tanrı’nın hikmeti onun hakkında böyle bir dönüşüm sağladı. Cosette de bu dönüşüm ve değişiklikten kârlı çıktı, demek ki artık benim görevim kalmadı. </span></p>
			<p class="tp-sb"><span class="Normal char-style-override-1" xml:lang="tr-TR">“Altı yüz bin franga gelince: Onlardan bahsetmediniz, fakat ben sizden evvel onu söyleyeyim: Bu para bir emanettir. Bu emanet nasıl elime geçti? Bunu sormayınız. Ben emaneti iade ediyorum. Artık benden talep edecek bir şey kalmadı. İade işlemini asıl ismimi beyan etmek suretiyle tamamlamış oluyorum. Bu ismim beni bağlar. Ben, sizin benim kim olduğumu bilmeniz gerektiğini düşünüyorum.”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean Marius’un dikkatle yüzüne baktı. Marius’un duyguları karışık ve tereddütlü olduğu yüzündeki alametlerden belli oluyordu. Talihin bazı rüzgârları ruhumuzda bu gibi dalgaları oluşturur. Bazı durumlarda içimizde her şey darma dağınık bir hale gelir, allak bullak oluruz. Ağzımıza gelen ilk sözleri söyleriz ki asıl söylenecek sözler onlar değildir. Öyle açıklamalar vardır ki, insan onlara tahammül edemez. İnsanı fena çarpar, öldürücü şarap gibi sarhoş eder. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius, ortaya çıkan yeni durumlardan o derecede şaşkınlaşıp aptallaşmıştı ki, bu sözleri söyleyen adama, itiraflarından dolayı öfkelenmiş gibi hitap etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Nihayet, bütün bunları niçin bana söylüyorsun? Sizi buna kim zorluyor? Bu sırrı kendi kendinize saklayamaz mıydınız? Ne ihbar edilmiştiniz, ne takip ediliyordunuz, ne de izinizi buldular. Gönül rahatlığıyla, rızanızla böyle bir itirafta bulunmanız elbette bir maksada dayanmaktadır. Bitiriniz, mutlaka bunun arkası da vardır, bu ikrarınızın maksadı, sebebi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean o kadar yavaş bir sesle cevap verdi ki, kendi kendine hitap ettiği sanılırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sebep mi? Evet, bu sebep gariptir. Namus… Bakınız, kötü bahtlılık eseri olarak kalbimde beni doğru, bağlı tutan ince bir iplik ucu vardır. Özellikle ihtiyarlık zamanında bu bağlar daha kuvvetli olur.  Etrafta hayat bozulur, zaafa uğrarsa da bunlar daha kuvvetlenir, bu ipi, bu bağlantıyı koparabilseydim, kırabilseydim, düğümü, ukdemi çözmek yahut kesebilmek mümkün olsaydı, uzağa, başka diyara gidebilseydim, kendimi kurtaracaktım. O halde benim için buradan gitmekten başka bir şey kalmamıştı, gitmeliydim. Bouloy sokağında yolcu postaları vardı; “Siz bahtiyarsınız, ben gidiyorum.” demeliydim… Kalbimdeki ipliği kırmağa çalıştım. Çektim; mukavemet etti, kırılmadı. Çektikçe kalbimi yırttı. O zaman anladım ki, buradan başka yerde yaşayamayacağım. Kendi kendime “Kalmalıyım.” dedim. Evet… Evet… Hakkınız var. Ben budalayım. Niçin sessiz, rahat kalmadım? Evde bana bir oda veriyordunuz. Madam Pontmercy beni seviyor. Benim için ayrılmış olan koltuk bana kollarını uzatıyor, büyükbabanız beni sahiplenmeyi arzu ediyordu; kendisiyle uyuşuyoruz. Hep birden ikamet ediyoruz, beraber yemek yiyeceğiz. Cosette’e… Affedersiniz… alıştım da… Madam Pontmercy’ye kolumu verip gezmeğe gideceğiz, bir dam altında, bir sofra başında, bir ateş bucağında, kış mevsiminde aynı ocak başında, yazın hep beraber bahçede hayatımızı sürdürecektik. Bu sevinçtir, bu mutluluktur, hep budur. Ailece yaşayacaktık, ailece…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu söz üzerine Jean Valjean insandan kaçarcasına, ürkek bir tavırla kollarını göğsü üzerine çaprazvari koyarak, sanki bir uçurum açılmış gibi ayakları altındaki döşemeye bakışlarını dikti. Sesi birdenbire dehşete büründü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ailece!... Hayır! Ben hiçbir aileye ait değilim. Ben sizin ailenize, hatta insanların ailesine mensup değilim. Akraba ve taallukatın bir arada toplandıkları evde fazlayım. Dünyada aileler vardır. Fakat bunlar benim için değildir. Ben bilinen bir kötü bahtlıyım. Ben her şeyin dışındayım. Bir annem, bir babam var mıydı? Buna bile âdeta şüpheyle bakıyorum. Bu çocuğu evlendirdiğim gün benim için her şey bitti; onu mutlu, sevdiği adamla birlikte gördüm. Orada iyi kalpli bir ihtiyar, bir aile, iki melek vardı. Bu evde bütün sevinç ve coşkuları, her şeyin iyi olduğunu gözlemledim. Kendi nefsime hitaben “Sen buraya girme.” dedim. Gerçi yalan söyleyebilirdim; hepinizi aldatmak, Mösyö Fauchelevent kalmak mümkündü. Bunu yapabilirdim. Onun menfaati gerektirdikçe yalan söyleyebilirdim. Fakat şimdi yalan söylemek benim menfaatimle ilgili olacak; bundan dolayı yalan söylememeliyim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Gerçi hiçbir şey söylemesem, susmağa devam etmiş olsam yeterli olurdu. Her şey esasen olduğu tarz ve minval üzere sürüp gidecekti. Beni söylemeğe zorlayan şeyin sebebin ne olduğunu soruyorsunuz! Garip zorlayıcı, acayip kışkırtıcı: Vicdanım! Bununla beraber susmayı tercih etmekliğim kolaydı. Bütün geceyi bu hususta kendimi ikna etmekle geçirdim. Benim itirafımdan şaşırıyorsunuz;  evet, söylediklerim o kadar gariptir ki, sormağa, hayret etmeğe hakkınız var. Evet! Evet. Bütün geceyi vicdanımla mücadelede geçirdim. Emin olunuz ki, çok çalıştım. Fakat iki şeye muvaffak olamadım: Kalben beni buraya bağlayan, çeken, esir eden, bağlayan ipi kırmağa, yalnız bulunduğum zaman beni azarlayan ve bana hitap eden kuvveti susturmağa muvaffak olamadım. İşte bunun içindir ki, bu sabah gelip size her şeyi açıkladım. Her şeyi yahut yaklaşık olarak her şeyi söyledim. Çünkü yalnız beni ilgilendirdiği için söylenmesinde bir fayda olmayan bazı şeyler vardır. Onları kendim için sakladım. Esası biliyorsunuz. O halde, gizli sırlarımı size getirdim. Sırlarımı gözlerinizin önüne açtım, döktüm. Bu da kolay alınabilir kararlardan değildi. Bütün gece buna karşı mücadele ettim. Bunun Champmathieu davası olmadığını, ismimi sır tutmakla kimseye fenalık yapmadığımı, Fauchelevent isminin bir hizmete mukabil Fauchelevent’ın bizzat kendisi tarafından bana verilmiş olduğunu, bunu pekâlâ muhafaza edebileceğimi, bana takdim ettiğiniz odada mutlu bir şekilde yaşayacağımı, kimseyi taciz etmeyeceğimi, köşeciğime çekilerek ikamet ettiğiniz evde oturarak bahtiyar olacağımı, bütün bunları kendi kendime söylemedim mi sanıyorsunuz? Herkes kendi özelliğine göre mutluluğuna erişmiş olacaktı. Mösyö Fauchelevent olmağa devam etmek!... Bu vaziyet her şeyi çözerdi. Evet. Fakat yalnız ruhumu rahat ettirmezdi. Bende, dışımda mutluluğun sevinci görülecek, fakat vicdanımın derinliklerinde siyah bir nokta bulunacaktı. İnsanın mutlu olması yetmez, insan memnun da olmalı. Mösyö Fauchelevent kalacaktım. Asıl hakiki yüzümü saklayacaktım. Sizin mutluluğunuzun gelişmesine karşı ben bir muamma olacaktım. Siz pür-nur ve ışık olacaktınız, ben ise karanlıklarla dolu olacaktım, yani sizin ocağınıza, otağınıza hapishaneyi sokmuş olacaktım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Kim olduğumu bildiğiniz takdirde, beni atmağa hakkınız olduğunu bilerek sofranıza oturacaktım. Kim olduğumu bilince nefret, dehşet sözlerini telaffuz edecek hizmetçiler bana hizmet edecekti; istememekte hakkınız olduğu halde dirseklerim dirseklerinize temas edecekti, temiz ellerinize ellerim dokunacaktı. Evinizde saygı gösterilip riayet edilmeğe değer beyaz saçlar ile iğrenilmeyi, alçaltılmayı gerektiren beyaz saçlar arasında ortak bir saygı hissi bulunacaktı. Bütün kalpler derinliklerine varıncaya kadar birbirine açık bulunduğu zannedildiği zaman ceddiniz, siz ikiniz ve ben bir arada bulunacağımız zaman, yine arada bir meçhul bulunacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Daima yanınızda bulunacaktım. Yegâne endişem müthiş başımı içine alan kuyunun kapağını açmamaktan ibaret bulunacaktı. Demek ki, ben, ölü olduğum halde, siz ki yaşıyorsunuz, hayattasınız; size baskı yapacaktım. Onu, Cosette’i, müebbeden benim gibi bir şahsa mahkûm eyleyecektim. Siz, Cosette ve ben şu mutluluk dolu çatı altında bulunacaktık. Bunları düşünürken dehşetten ürpermez misiniz? Bugün gerçi insanların en fazlaca ızdırap altında ezilmişi bulunuyorum. Fakat yanınızda en büyük cani olacaktım. Cinayetimi de her gün tekrarlamış olacaktım! Bu yalanı her gün söyleyecektim! Bu lekeyi her gün yanınızda taşıyacaktım! Namussuzluğumdan her gün bir nebzesi üstünüze sıçrayacaktı. Evet! Her gün bu leke size, sevdiklerim siz çocuklarıma, siz masumlara sıçrayacaktı. Susmak? Hiç bir şey değil mi? Susmayı tercih etmek sade bir şey öyle mi? Hayır! Sade, adi, kolay bir şey değildir. Suskunluk vardır ki yalancıdır. Yalanım, sahtekârlığım, düşüklüğüm, alçaklığım, cinayetim, bunları her gün damla damla içecektim. Sonra onu götürecek, tekrar içecektim: Gece yarısında bunu bitirip güneş batarken tekrar başlayacaktım. Sevincim, gösterişim, bir yalan olacaktı. Bunları yapacaktım. Bunları ekmeğimle yiyecektim, Cosette’in yüzüne de bakmış olacaktım, melekçe tebessümüne karşı mahkûm tebessümüyle mukabele edecektim.</span></p>
			<p class="tp-sb"><span class="Normal char-style-override-1" xml:lang="tr-TR">“Nefret sebebi olan bir yalancı olacaktım. Niçin? Mutlu olmak için! Ben… Mutlu olmak için, mutlu olmağa hakkım var mı? Mösyö…  Ben hayatın, toplumun dışındayım!”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean durdu. Marius dinliyordu. Bu gibi zincirleme düşünceler ve acı izleri kesilmez. Jean Valjean yeniden sesini alçalttı. Ağır, etkili sesle değil, karanlık, yaslı bir sesle söylemeğe başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Niçin söylediğimi soruyorsunuz değil mi? Ne ihbar edildim, ne takip edildim, ne de izim bulunmuştur, diyorsunuz. Evet! İhbar edildim. Evet, takip olunuyordum. Evet, izim yakalanmıştı. Kim tarafından? Benim tarafımdan! Yoluma kendim engel çekiyorum, kendimi kendim sürükletiyorum, kendimi itiyorum, kendimi tevkif ediyorum, kendimi mahkûm ettirtiyorum, insan kendi kendini tevkif ettiği zaman nefsinden zor kurtulur.</span></p>
			<p class="tp-sb"><span class="Normal char-style-override-1" xml:lang="tr-TR">“Vicdanın pençesi pek kuvvetlidir, pek sıkı tutar. Evet, mutlu olmak gerekirse görevinin neden ibaret olduğunu anlamamalı. Çünkü görevinin ne olduğu anlaşılınca, iş şekil kazanır. Görev merhametsizdir, üzüntülüdür; âdeta sanılır ki görev, kendisini idrak ettiğinizden dolayı insana ceza verir. Hâlbuki hayır! İş öyle değildir. O size mükâfat vermektedir, zira o sizi bir cehenneme sokuyor; orada Tanrı’nın varlığını anlarsınız.”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Olağanüstü bir acıyla sözüne devam etti:</span></p>
			<p class="tp-sb"><span class="Normal char-style-override-1" xml:lang="tr-TR">- Mösyö Pontmercy, herkes bunu anlayamaz. Ben namuslu bir adamım. Ben kendimi sizin huzurunuzda küçültmekle nefsimin huzurunda yükseltiyorum. Bu hal bir kere daha başıma gelmişti. Fakat bu kadar acı verici değildi; bir şey değildi. Evet, namuslu bir adamım! Eğer benim kabahatimden dolayı beni takdir etmeğe devam etmiş olsaydınız, namuslu olmayacaktım. Fakat mademki şimdi beni kabahatli buluyorsunuz, benden nefret ediyorsunuz; namusluyum. İtibar ve takdir beni küçültür, alçaltır. Bana saygı, başkalarının bana kin ve nefret göstermesidir. İşte o zaman başım göğe erer. Vicdanına itaat eden bir mahkûmum. Gerçi bunun başkalarına benzemediğini biliyorum, fakat ne yapayım, böyledir. Kendi egoma, kendi nefsime karşı taahhütlerim vardır. Taahhütlerimi yerine getiriyorum. Bazı tesadüfler vardır ki bizi bir şeyle bağlar. Kazalar vardır ki, bizi bir takım görevlere doğru sürükler. Ah!... Mösyö Pontmercy, hayatımda başıma birçok şeyler gelmiştir!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean yine durdu. Tükrüğünü, sanki sözlerinin acı bir yudumu varmış gibi zorlukla yutkunuyordu. Yine söze başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İnsan kendi kişiliğinden bu kadar nefret ettikten sonra bu nefretine başkalarını iştirak ettirmeğe hakkı yoktur. İnsan kendi vebasını başkasına bulaştırmak, düştüğü uçuruma -kendilerine haber vermeden- başkalarını da beraber sürüklemek hakkını haiz değildir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Başkalarının saadetine kendi sefaletini hilekârca bir surette karıştırmağa, karanlıkta sağlamların yanına yaklaşıp görünmez olan yarasını onlara temas ettirmeğe yetkili değildir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Fauchelevent gerçi bana adını ödünç verdi. Fakat benim onu her zaman kullanmağa hakkım yoktur. O bana ismini verdi, fakat ben alamadım. Bir isim, bir kimliktir. Ben bir köylü olmakla beraber biraz tahsil gördüm, biraz okudum. Görüyorsunuz ki, münasip bir lisanla laf edebiliyorum, dünya hallerinden haberdarım. Kendi kendimi yetiştirdim. O halde… Birinin adını almak ve onun altına sığınmak namussuzluktur. Bir isim almak, bir saati, bir para çantasını çalmak gibidir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Etli kemikli sahte bir imza olmak, hayatta sahte bir anahtar olup namuslu adamların evlerine girmek, daima yan gözle bakmak, nefsinde alçak, zelil olmak!...</span></p>
			<p class="Temel-Paragraf"><span class="Normal char-style-override-1" xml:lang="tr-TR">“Hayır!... Hayır!... Hayır!... Acı çekmek, muzdarip olmak, kanlı gözyaşı dökmek daha iyidir. Tırnaklarıyla derisini yırtmak, dertler ve acılar içinde gecelerini uykusuz geçirmek, kalbini ve ruhunu parçalamak daha iyidir. İşte bunun için size bunları anlattım. Evet. Dediğiniz gibi kalp huzuruyla gelip size bunları itiraf ettim.”</span></p>
			<p class="Temel-Paragraf"><span class="Normal char-style-override-1" xml:lang="tr-TR"/></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean zorlukla bir nefes aldı, iç tırmalayan bir feryat gibi şu son sözü söyledi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Vaktiyle yaşamak için bir ekmek çalmıştım. Bugün yaşamak için bir isim çalmak istemem!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius sözünü keserek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yaşamak için bu isme ihtiyacınız yoktur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="tp-sb"><span class="Normal char-style-override-1" xml:lang="tr-TR">Jean Valjean defalarca başını sallayarak düşünüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir müddet sükût hüküm sürdü. Jean Valjean ile Marius tefekkür anaforuna dalarak sustular. Marius bir masanın yanında durmuştu. Ağzını bükük parmaklarından birinin üzerine dayanmıştı. Jean Valjean odanın içinde gidip geliyordu. Bir aynanın önünde durdu, hareketsiz kaldı. Sonra, sanki bir iç değerlendirmeye cevap veriyormuş gibi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hâlbuki… Şimdi vicdanım yükten kurtuldu. Hafifledim. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tekrar yürümeğe başladı. Salonun öteki ucuna gidip geriye döndüğü zaman Marius’un, yürüyüşüne ziyadece dikkat ettiğini gördü. Tarifi ve nitelendirilmesi mümkün olmayan bir telaffuz tarzıyla dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ayağımı biraz sürüklüyorum. Niçin olduğunu elbette anlamışsınızdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra büsbütün Marius’a dönerek sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdi de Mösyö… Hiçbir şey söylemedim farz ediniz; Mösyö Fauchelevent kaldım. Verdiğiniz odayı kabul ettim, ben de sizdenim, odamdayım, sabahleyin ayağımda terliklerim yemek yemeğe geliyorum, akşamları üçümüz birden tiyatroya gidiyoruz, Madam Pontmercy’ye Tuileries’ye, Royale meydanında refakat ediyorum. Beraberiz, siz de beni kendiniz gibi sanıyorsunuz. Bir gün, sizde bir ses Jean Valjean diye bağırıyor. Bir de görürsünüz ki, polis bu karanlığın acımasız pençesinden çıkıp maskemi kaldırıyor!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tekrar sustu. Marius titreyerek ayağa kalktı. Jean Valjean:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne oldunuz? </span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye sordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un suskunluğu cevap veriyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Görüyorsunuz ki, susmaya hakkım yoktur. Siz kendi işinize bakınız. Mutlu olunuz. Mutluluk göğünde olunuz. Bir meleğin meleği olunuz. Bir zavallı mahkûmun görevini yerine getirmesine ve kalbini açmak için ne gibi tedbirlere başvuracağına dikkat etmeyiniz. Mösyö, karşınızda alçak, sefil bir adam duruyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius yavaş yavaş salonun köşesine giderek Jean Valjean’a yaklaşınca elini uzattı. Fakat Jean Valjean hareketsiz kaldığından Marius aradığı eli kendisi tutmağa mecbur oldu. Jean Valjean hareket etmeden duruyordu. Marius mermerden yapılmış bir el tutmuş olduğunu zannetti. Dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Büyükbabamın dostları vardır. Sizin affınızı sağlayacağım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Faydasızdır. Beni ölmüş biliyorlar. Bu yeterlidir. Ölüler nezarete tâbi değildir. Onların rahatça çürümekte bulunduğu farz olunur. Ölüm affın aynıdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un tuttuğu elini çekti, gayet ciddi bir azamet ve ihtişamla dedi ki:</span></p>
			<p class="tp-sb"><span class="Normal char-style-override-1" xml:lang="tr-TR">- Bizzat görevimi yapmak! İşte müracaat edeceğim dost! Bir tek affa ihtiyacım var: O da vicdanımın affıdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tam o sırada salonun diğer köşesindeki kapı açıldı, aralığından Cosette’in başı göründü. Yalnız hoş yüzü görünüyordu. Latif bir şekilde perişandı. Göz kapakları uykudan el’an şişmişti. Başını yuvasından dışarıya çıkaran kuşun hareketiyle evvela kocasına, sonra Jean Valjean’a baktı; gülerek, bir goncanın açılmasına benzeyen bir tebessümle gülerek ikisine hitaben dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Eminim ki politikadan bahsediyorsunuz; benimle oturacak yerde, politikadan bahsetmek… Ne budalalık!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean titredi. Marius:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette… </span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye mırıldandı. Sustu. İki zanlı gibi duruyorlardı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Şen şakrak olan Cosette, her ikisine mutlulukla, mütebessim bir şekilde bakmağa devam ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sizi suçüstü halinde yakaladım, kapının arkasından babam Fauchelevent’ın vicdan… görevimi yapmak, sözlerini telaffuz ettiğini işittim. Bunlar politikadır. Ben böyle şey istemem. Hemen düğünün ertesi günü politikadan söz edilmemelidir. Bu doğru değildir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Aldanıyorsun Cosette. Biz işten bahsediyorduk. Senin altı yüz bin frangını en faydalı surette bir yere tevdi çaresinden bahsediyoruz. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pekâlâ… Ben de geliyorum. Beni istemiyor musunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek salona girdi. Geniş, uzun kolları bol, gerdanından ayaklarına kadar düşen bir sabahlık giyinmişti. Eski Got tablolarının altın daireler içinde tablolaştırdığı bir meleğe benziyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Büyük bir aynada baştan aşağıya kadar kendisini süzüp sonra tarifi mümkün olmayan bir heyecan ve şaşkınlıkla bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Günün birinde… bir kral ile bir kraliçe vardı… Ah. Ne kadar memnunum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunu söyleyerek Marius ile Jean Valjean’a selam verdi. Dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşte sizin yanınızda, bir koltukta oturacağım. Yarım saat sonra bir yemek yenilecek. İstediğinizi konuşursunuz. Erkeklerin birbirlerine söyleyecekleri olduğunu biliyorum. Ben uslu oturacağım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius âşıkane bir tavırla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşlerden bahsediyoruz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ha… Demincek penceremi açtım. Bir serçe sürüsü geldi. Bugün Perhiz haftasının çarşambasıdır. Fakat kuşlar için perhiz yok.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben sana işlerden bahsediyoruz diyorum, git küçük Cosette’im. Bizi bir dakika yalnız bırak. Adetlerden, rakamlardan bahsediyoruz. Canın sıkılacak.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu sabah, Marius, latif bir kravat taktın. Mösyö pek şıksınız! Hayır, canım sıkılmayacak.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İnanın ki canınız sıkılacak.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayır, mademki siz buradasınız, belki sözlerinizi anlamam, fakat sizi dinlerim. İnsan sevdiği sesleri işittiği zaman söyledikleri sözleri anlamağa ihtiyaç yoktur. Burada sizinle beraber bulunmak! İşte istediğim budur. Burada kalırım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sen sevgili Cosette’imsin, mümkün değil.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mümkün değil mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pek iyi. Ben size havadisler verecektim. Büyükbabamın el’an uyumakta olduğunu, teyzenizin kiliseye gittiğini, babam Fauchelevent’ın odasındaki ocağın tütmekte olduğunu, Nicolette’in ocakçıyı çağırdığını, Toussaint ile Nicolette’in daha şimdiden kavga ettiklerini, Nicolette’in Toussaint’in kekelemesiyle alay ettiğini söyleyecektim. Mademki böyledir, hiçbirini bilmeyeceksiniz. Mümkünsüz mü dediniz? Pek iyi!... Göreceksiniz efendiler, ben de size mümkünsüzdür diyeceğim. Bakalım kim yakalanacak? Küçük Marius’um, size rica ederim. Burada ikinizin arasında kalayım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sana yemin ederim ki, yalnız kalmamız lazımdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pek iyi… Ben el miyim?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean hiçbir söz söylemiyordu. Cosette ona hitaben dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evvela babam, sizin beni kucaklamanızı isterim. Bana taraftar olacak yerde orada ses çıkarmadan duruyorsunuz. Bana böyle bir babayı kim verdi? Görüyorsunuz. Kocamla pek badbahtım, kocam beni döğüyor! Haydi bakalım, çabuk beni kucaklayınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean’a yaklaştı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette Marius’a hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Size de surat asacağım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek alnını Jean Valjena’a uzattı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean ona doğru bir adım attı. Cosette hayretle geriye çekilerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Babam, renginiz pek soluk. Kolunuz mu ağrıyor?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İyileşti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Fena mı uyudunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayır!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beni kucaklayınız, eğer sıhhatteyseniz, iyi uyumuşsanız, memnunsanız size kızmayacağım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tekrar alnını uzattı. Jean Valjean semavi bir nurun bulunduğu şu alın üzerine bir öpücük kondurdu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Tebessüm ediniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean tebessüm etti. Bu tebessüm, bir ölü tebessümü gibiydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdi de kocama karşı beni savununuz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette…</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Babam, öfkeleniniz, darılınız. Burada kalmam gerektiğini söyleyiniz. Elbette benim önümde konuşabilirsiniz. Yoksa beni budala mı buluyorsunuz? İşler o kadar mühim bir şey midir? Paraları bankaya yatırmak bir iş midir? Erkekler önemsiz şeylerde uzun uzadıya düşünürler. Ben kalmak isterim. Bu sabah pek güzelim. Marius bana bak!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette latif bir surette omuzlarını kaldırıp indirdi, latif surette suratını asarak Marius’a baktı. Bu iki mahlûk arasında şimşek gibi bir şey parladı. Orada birinin bulunmasına önem vermediler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Seni seviyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.  </span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sana tapıyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cevabını verdi. Birbirinin muhabbetli kollarına atıldılar. Cosette bu sarmaşmadan bozulmuş olan sabahlığını düzelterek başarı kazanmış tavırla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Artık burada kalacağım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius yalvararak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu… olamaz.  Düzeltilecek, halledilecek işimiz var. </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hâlâ... ret cevabı mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius sesine bir hiddet dozu karıştırarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette! İnan ki bu mümkün değil.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ya… Mösyö erkek sedası takınıyorsunuz? Pek iyi, gidiyorum. Babam, siz beni savunmadınız. Kocam efendi, babam efendi! Her ikiniz de zalimsiniz. Bunu büyükbabama gidip anlatacağım. Geri dönüp size yalvarırım zannederseniz aldanırsınız. Ben kibirliyim, şimdi de ben sizi üzeceğim. Göreceksiniz ki bensiz canınız sıkılacaktır. Gidiyorum. Oh olsun!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek salondan çıktı. İki saniye sonra kapı tekrar açıldı. Bu latif genç başı tekrar göründü ve dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Fevkalade öfkeliyim!</span></p>
			<p class="tp-sb"><span class="Normal char-style-override-1" xml:lang="tr-TR">Kapı tekrar kapandı. Karanlıklar tekrar yağdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette’in gelip gidişi birdenbire karanlık geceyi aydınlatan parlak bir şimşek gibi oldu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius kapının tamamen kapanıp Cosette’in gittiğini anlayınca:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Zavallı Cosette… Her şeyi haber alınca… </span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean’ın bu sözler üzerine bütün vücudu titredi. Marius’a şaşkın bir nazarla baktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette! Ah! Evet! Bunları Cosette’e söyleyeceksiniz. Bu doğru! Bakınız, ben burasını düşünmemiştim. İnsanın bir şey için cür’eti olur da başka bir şey için cesareti olamaz. Size rica ederim. Yalvarırım. Bana en mukaddes sözünüzü veriniz. Ona hiçbir şey söylemeyiniz; bunu sizin bilmeniz yetmez mi? Bunu ben kendi kendime size söyleyebildim. Bütün âleme, bütün yer küreye söyleyebilirdim. Önemi olamazdı. Fakat ona, ona… O bunun ne olduğunu bilmez. Korkar. Bir mahkûm! Mahkûmun ne olduğunu açıklamak lazım gelecek. Bunun kürek hapishanesine giden bir adam olacağını tarif etmek mecburiyeti doğacak. Bir gün mahkûmlar kafilesinin gittiğini görmüştü. Ah Yarabbi!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean, bir koltuk üzerine düşüp yüzünü iki elleri arasına aldı. Gerçi işitilmiyor, fakat omuzlarının hareketine bakılırsa ağladığı anlaşılıyordu. Dilsiz gözyaşları! Müthiş yaşlar!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu hıçkırıkta boğucu bir hal vardı. Bir tür sarsıntıya yol açtı. Sanki nefes almak için arkası üstü koltuğun arkalığı üzerine devrildi. Kolları iki tarafa sarktı. Marius’a karşı gözyaşlarıyla dolu yüzünü döndü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ah!... Öleydim!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sözler o kadar yavaş söylenmişti ki, Marius bu sesin gayet derin bir girdaptan geldiğini sanıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Müsterih olunuz. Sırrınızı yalnız kendim için saklayacağım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz susarak derin derin düşündükten sonra Marius dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Size tam anlamıyla doğruluk ve dürüstlükle saklamış olduğunuz emanetten söz etmemek mümkün değildir. Bu dürüst bir harekettir. Civanmertçe yüce bir davranıştır. Karşılığında size bir mükâfat verilmesi lazımdır. Mükâfatınızı kendiniz belirleyiniz. Meblâğın büyük olmasından korkmayınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean hoş ve yumuşak bir sesle:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Teşekkür ederim Mösyö.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedikten sonra bir müddet düşünceli kaldı, sonra yüksek sesle dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdi. Aşağı yukarı her iş bitti. Yalnız bir şey kaldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean son derecede mütereddit, hafif bir sesle, âdeta nefes almaktan korkuyormuş gibi mırıldandı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö… Şimdi ki her şeyi biliyorsunuz, siz ki buranın sahibisiniz, sanıyor musunuz ki Cosette’i artık görmemek lazım?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Marius soğuk bir tavırla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Öyle sanırım, daha münasip olur fikrindeyim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Onu artık görmeyeceğim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean, bu sözleri söylemekten ziyade mırıldandı. Kapıya doğru yürüdü. Elini mandal üzerine koydu, ufak bir gıcırtı ile kapı aralandı, Jean Valjean geçebilecek kadar onu açtı. Bir saniye hareketsiz kaldı. Sonra kapıyı tekrar kapayıp Marius’a doğru döndü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Artık solgun, sararmış değildi. Şimdi yüzü bembeyaz kesilmişti. Gözlerinde artık yaş kalmamıştı, ancak feci bir ışık vardı. Sesi tuhaf bir surette eski sakinliğine dönmüştü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö, dedi. Müsaade ederseniz onu görmeğe geleceğim, bunu fevkalade arzu ediyorum. Cosette’i görmemek istemiş olaydım size bu konuşmayı yapmaz, bu itirafta bulunmaz, bırakır giderdim. Fakat Cosette’in bulunduğu yerde kalmak, onu görmeğe devam etmek istediğimden, namusluca bir hareketle gelip size her şeyi anlattım. Değerlendirmelerimi takip ediyorsunuz değil mi? Anlaşılmaz bir şey yoktur. Dokuz seneden fazladır yanımda oturuyor, evvela bulvarın o tavan aralığında, sonra Luxemburg civarında ikamet ettik. Onu siz ilk defa olarak orada gördünüz. Mavi pelûş şapkasını hatırlıyor musunuz? Sonra İnvalides mahallesine gittik. Orada bir parmaklıklı bahçemiz vardı. Plumet sokağında ben evin arka tarafında oturuyor, oradan piyanosunu dinliyordum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">“İşte hayatım böyle geçti, hiçbir zaman birbirimizden ayrılmazdık. Bu hal dokuz sene birkaç ay devam etti. Baba gibiydim. O benim çocuğumdu. Mösyö Pontmercy, bilmem beni anlayabiliyor musunuz? Fakat şimdi gitmek, onu bir daha görememek, hiçbir şeyi olmamak, bu zor bir şey olacak! Eğer münasip görürseniz ara sıra gelip Cosette’i görürüm. Sık gelmeyeceğim. Geldiğim zaman da çok kalmayacağım. Beni aşağıda, küçük salonda kabul etmesini emredersiniz. En alt katta hizmetçilere mahsus arka kapıdan girerim, fakat bu dedikodulara yol açar. Bunun için herkesin girdiği kapıdan girmem daha uygundur.</span></p>
			<p class="tp-sb"><span class="Normal char-style-override-1" xml:lang="tr-TR">“Mösyö, hakikaten Cosette’i biraz daha görmek isterim. İstediğiniz kadar seyrek olsun. Siz de kendinizi benim yerimde farz ediniz. Bir de dikkat ediniz ki, artık hiç gelmezsem bunun kötü tesirleri olur. Bunu herkes garip bulur. Müsaade ederseniz akşamları gelirim, gece olmağa başladığı zaman gelirim.”</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Her akşam geliniz, Cosette sizi bekleyecektir.</span></p>
			<p class="tp-sb"><span class="Normal char-style-override-1" xml:lang="tr-TR">- Mösyö… Siz çok iyi bir adamsınız. Ah! Teşekkür ederim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius Jean Valjean’a selam verdi. Bedenleşmiş mutluluk Marius, bedenleşmiş ümitsizlik olan Jean Valjean’ı kapıya kadar geçirdi. Bu iki adam birbirinden ayrıldılar.</span></p>
		</div>
	</body>
</html>