<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>sefiller-419</title>
		<link href="css/sefiller_idstyles.css" rel="stylesheet" type="text/css"/>
<meta name="Adept.resource" value="urn:uuid:6a61bc00-ec29-490f-98ae-1e312ff12429"/>
	</head>
	<body id="sefiller" xml:lang="tr-TR">
		<div>
			<p class="numara" xml:lang="ar-SA"><span class="numara char-style-override-1" xml:lang="ar-SA">-4-</span></p>
			<p class="numara-alt" id="toc_marker-6-9-6"><span class="numara-alt char-style-override-1">Beyazlatmaktan Başka Bir Şeye Yaramayan </span></p>
			<p class="numara-alt" id="toc_marker-6-9-7"><span class="numara-alt char-style-override-1">Mürekkep Şişesi</span></p>
			<p class="tp-1"><span class="Normal char-style-override-1" xml:lang="tr-TR">O gün yahut daha doğrusu o akşam Marius sofradan kalkınca, okuyacağı bir dosyası olduğundan yazı masasına çekilmişti. O sırada Basklı kendisine bir mektup getirdi ve:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mektubu getiren kişi diğer odada bekliyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette büyükbabanın kolunda bahçede geziyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir mektup, bir adam gibi fena bir şey olabilir. Kalın kâğıtlı, kalın zarflı bir takım mektuplar vardır ki, insan onları yalnız görmekle ürker, korkar. İşte Basklı’nın verdiği mektup, bu cins mektuplardandı.</span></p>
			<p class="tp-sb"><span class="Normal char-style-override-1" xml:lang="tr-TR">Marius mektubu aldı. Tütün kokuyordu. Tütün kokusu kadar hatırayı uyandıran bir şey yoktur. Marius bu tütün kokusunu tanıdı. Mektubun üzeri şöyle yazılıydı:</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">“Mösyö Le Baron Pontmercy, </span></p>
			<p class="tp-sb"><span class="Normal-i char-style-override-1" xml:lang="tr-TR">Kendi otelinde”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tanıdığı tütün kokusu, yazıyı dahi tanıttırdı. Evet o kâğıt, o büküm, o renksiz mürekkep, yine o malum olan yazı! Özellikle o tütün kokusu! Jondrette tavan aralığı gözünün önüne geldi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ne garip tesadüf! Bunca zamandan beri aradığı iki izden biri, bu kadar gayret ve çaba sarf ettiği halde kaybolduğunu sandığı iz kendi kendisine ortaya çıkıyordu.</span></p>
			<p class="tp-sb"><span class="Normal char-style-override-1" xml:lang="tr-TR">Mektubu büyük bir istekle açtı ve şu satırları okudu:</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">“Mösyö Le Baron,</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">Eğer Kâinatın Yaratıcısı nitelikler ve maharetlerle lütuf ve inayetini bir kere daha ihsan buyurmuş olsaydı ben Baron Thénard İlimler ve Fenler Akademisi üyelerinden olabilirdim. Fakat ben bunlardan hiçbiri değilim. Ancak onun adını taşımaktayım. Eğer benim şu halim yüce lütuflarına nail olabilmem için bir tavsiye makamına geçerse kendimi mutlu sayarım. Hakkımda cömertçe gösterilecek lütuf ve inayetiniz bir hizmet mukabilinde olacaktır. Bir şahsa ait bir sırra vakıfım. Bu şahsın size taalluku vardır. Yüce zatlarına faydalı olmak şerefiyle müşerref olmayı arzu eylediğimden bu sırrı yüce zatlarına arza hazırım. Madam La Baron asil bir kadın bulunduğundan evinizde ikamete hakkı olmayan o herifin ailenizden atılıp uzaklaştırılmasına mahsus sade bir vasıta tedarik edeceğim. Fazilet timsali, vasıflarını terk etmeksizin cinayetle beraber ikamet edemez.</span></p>
			<p class="Temel-Paragraf"><span class="Normal-i char-style-override-1" xml:lang="tr-TR">Mösyö Le Baron cenaplarının emirlerini beklemekteyim.</span></p>
			<p class="tp-sb"><span class="Normal-i char-style-override-1" xml:lang="tr-TR">Saygılarımla.”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mektup </span><span class="Normal-i char-style-override-1" xml:lang="tr-TR">“Thénard”</span><span class="Normal char-style-override-1" xml:lang="tr-TR"> imzasını taşıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu imza sahte değil, yalnız pek kısaltılmıştı. Zaten mektuptaki manasızlık ve imlasızlık, derecesini tamamıyla anlatıyordu. Artık bunun hakkında hiçbir şüpheye mahal yoktu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un teessürü daha derin oldu, onu şaşırttıktan sonra, onun devamının gelmesini istemişti. Şimdi aradığı diğer adamı, kendisini, Marius’u kurtaran zatı bulacağını ümit ediyordu. Bunu bulunca başka bir arzusu kalmayacaktı.  </span></p>
			<p class="Temel-Paragraf"><span class="Normal char-style-override-1" xml:lang="tr-TR">Yazıhanesinin bir çekmecesini açtı. Birkaç banknot alıp cebine koydu. Çekmeceyi kapadıktan sonra zili çaldı. Basklı kapıyı aralık bırakmıştı. İçeri giren hizmetçiye:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Misafiri buraya getir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Emrini verdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O sırada içeri bir şahıs girdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius birdenbire şaşırdı. İçeriye giren adam kendisince tamamen meçhuldü. Zaten ihtiyar olan bu şahsın burnu kalın, başı iki omuzlarına gömülü olup gözlerinde yeşil camlı iri bir gözlük vardı. Saçları yağlı olup, kaşlarının yanında, şakaklarında yapışık gibi bir haldeydi. Kibar arabalarına mahsus İngiliz arabacılarının saçları gibi taranmıştı. Baştan tırnağa kadar tabirine tam uyan siyah elbiseyi giyinmişti. Rengi soluk idiyse de temizdi. Yeleğinin cebinden asılı görünen köstek, ucunda bir saat bulunduğuna delalet ediyordu. Elinde eski bir şapka tutmakta, beli bükük bir halde yürüyor, arkasının kamburu selam verdiği zaman daha ziyadeleşiyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">İlk bakışta dikkat çeken şey bu şahsın dikkat ve özenle kapalı bulunan elbisesinin gayet geniş olup kendisine göre biçilmemiş olmasıydı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Burada kısa bir müddet için saded dışına çıkmak gerekiyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O devirde Paris’te Beautreillis sokağında eski, kuşku uyandıran bir yerde, tersane civarında gayet kurnaz, tuhaf bir Yahudi vardı. Onun işi alçak, sefil bir şahsı namuslu bir adam şekline dönüştürmekten ibaretti. Fakat bu dönüştürme uzun süre devam etmezdi. Zaten kısa müddette devam etmesi, o alçak, o sefil için rahatsız edici olurdu. Bu dönüşüm ona bir veya iki gün için olurdu. Namus ve şerefe delalet eden bir kıyafetle yapılan bu dönüştürme için günde otuz </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> verilirdi. Bu kostüm kiracısına “Changeur” (=Değiştirici) derlerdi. Paris hırsızları bu şahsa bu ismi vermişlerdi, bu isimden başka bir adı olup olmadığını bilmiyorlardı. Oldukça mükemmel bir koleksiyonu vardı. Orada her sınıfa, her ihtisas erbabına mahsus elbiseler mevcuttu. Mağazasının her bir çivisine toplumsal kadronun durum ve özelliklerinden birinin göstergesi olan parçalar asılıydı: Çivinin birinde bir hâkim elbisesi, diğerinde rahip elbisesi, daha ötede banker elbisesi, köşenin birinde askerî emekli üniforması, başka bir yerde edebiyatçı kıyafeti, daha ötede başka bir elbise asılı bulunurdu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu mahlûk Paris’te sahtekârlığın, hırsızlığın, alçaklığın oynandığı faciaların kostümcüsüydü. Bulunduğu yer alçaklığın ve hırsızlığın çıkış yeri, dolandırıcılığın başladığı yerdi. Yırtık elbiseyi giymiş bir alçak buraya gelir, otuz </span><span class="Normal-i char-style-override-1" xml:lang="tr-TR">sov </span><span class="Normal char-style-override-1" xml:lang="tr-TR">verir, oynayacağı role göre o günlük kendisine uygun olan elbiseyi seçerdi. Sefil, merdivenden inerken bir adama benzerdi. Ertesi günü bu paçavraların hepsi dosdoğru bir şekilde iade edilirdi. Bu suretle her şeyi hırsızlara emniyet eden değiştirici, hiçbir zaman hırsızlar tarafından soyulmazdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu elbiselerin yalnız bir zor tarafı kendilerini taşıyanlar için biçilmemiş olduğundan, kimi için çok bol bulunmasıydı. İnsanların yükseltme vasıtasından daha küçük veya daha büyük olan hırsız,  Changeur’in tedarik ettiği kostümün içinde biçimsiz oluyor, ne çok şişman ne de çok zayıf olmamak lazım geliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Changeur yalnız adî adamların ihtiyacının kolaylaştırılmasını düşünmüştü. Bu cins elbise için ne şişman, ne zayıf, ne küçük, ne büyük, rastgele bir alçağın ölçüsünü almıştı ki, işte bu müşkül vaziyet burada ortaya çıkıyordu. Bu cümleden olarak baştan aşağı düğmeli siyah hükûmet ricali elbisesi Pitt için geniş, Castel Cicala için dar gelirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR"> Changeur’un kataloğunda hükûmet ricali elbisesi şu şekilde yazılıydı:</span><span class="Normal-i char-style-override-1" xml:lang="tr-TR">“Siyah çuhadan mamul bir redingot, siyah yünden mamul pantolon, ipek yelek, fotin ve çamaşır.”</span><span class="Normal char-style-override-1" xml:lang="tr-TR"> Bunun yanında da: Eski sefir işareti ile aynını dercettiğimiz bir işaret daha vardı. </span><span class="Normal-i char-style-override-1" xml:lang="tr-TR">“Ayrı bir kutu içinde temizce taranmış bir peruka, yeşil gözlükler, kordon, pamuk sarılı bir pus uzunluğunda iki küçük tampon.” </span><span class="Normal char-style-override-1" xml:lang="tr-TR">Bütün bu şeyler eski sefirden çıkarılıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR"> Bu kostüm -kostüm denilebilirse-  fevkalade kullanılmıştı, dikiş yerleri solmuş, dirseklerinden birinde çuhanın havı dökülmüştü. Bundan başka redingotta bir düğme eksik idiyse de bu önemsiz bir tafsilattan ibaretti; zira hükûmet ricalinin eli, daima redingotun içinde, kalbi üzerinde bulunduğundan eksik olan düğmeyi saklamak vazifesiyle mükellefti. Eğer Marius’un Paris’in görünmeyen müesseseleri ile hakkında bir bilgisi olsaydı, Basklı’nın içeri aldığı ziyaretçinin üstündeki elbisenin, Changeur’un askısından alınmış olduğunu hemen anlardı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius odaya beklemiş bulunduğu adamdan başka birinin girdiğini görmekle kendisinde meydana gelen yeis ve teessür ziyaretçi hakkındaki kötü intiba ile yer değiştirdi. Ziyaretçi lüzumundan fazla bir surette eğildiği zaman Marius onu baştan aşağıya süzdü. Kısa ve soğuk bir tavırla sordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne istiyorsunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs timsah gülüşünü andırır hoş bir tebessümle dedi ki:</span></p>
			<p class="tp-sb"><span class="Normal char-style-override-1" xml:lang="tr-TR">- Baron cenaplarını kibar âlemlerinde görmüş olacağım tabiidir. Özellikle birkaç sene önce Madam Le Prenses Bagration ve Fransa âyanından Vikont Dambray’in salonunda gördüğümü zannederim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tanınmayan bir adamı tanımış gibi hareket etmek alçaklık mesleğinde güzel ve tabii bir usuldür.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius bu şahsın kelimeleri kullanış tarzına fevkalade dikkat ediyordu. Fakat gittikçe öfkesi ve üzüntüsü artıyordu; burundan bir telaffuz, beklediği kuru, şiddetli sesin büsbütün aksi idi, büsbütün izini, yolunu şaşırmış bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne Madam Bagration’u, ne de Mösyö Dambray’ı tanıyorum. Ömrümde bunların hiçbirinin evine ayak basmadım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cevap soğuktu. Meçhul şahıs buna rağmen ısrar etti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Öyleyse efendimizi Chateaubriand’ın evinde görmüş olmalıyım. Chateaubriand’ı çok iyi tanırım. Pek misafirperverdir, o bana bazen “Thénard, aziz dostum. Benimle bir kadeh çakmaz mısın?” derdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un alnı gittikçe hiddet ve şiddet kazanıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Chateaubriand’ın evine kabul olunmak şerefine nail olamadım. Kısa keselim. Ne istiyorsunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs bu sesin daha ziyade şiddet kazandığını görünce daha saygılı bir şekilde selam verdi ve dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları lütfen bendenizi dinleyiniz: Amerika’da Panama cihetinde olan bir memlekette La Joya denilen bir köy vardır. Bu köy yalnız bir haneden ibarettir. Üç katlı, dört köşe, güneşte kurutulmuş tuğlalardan yapılmış bir ev. Karenin her kenarı yüz kadem uzunluğunda, her kat alttaki kata nazaran on iki kadem içeriye çekmiştir ki bu sayede binanın etrafında bir taraça meydana gelmektedir. Ortada, merkezde mühimmat ve zahirenin bulunduğu bir avlu, pencereleri yoktur. Mazgalları vardır: Kapısı yoktur. Yerden birinci taraçaya, birinci taraçadan ikinci taraçaya çıkmak için iskelesi vardır. Odalarda kapılar yoktur, kapaklar vardır; akşamüzeri kapaklar kapanır, iskeleler çekilir; mazgallara karabinalar, tüfekler konulur. İçeriye girmek için hiçbir vasıta yoktur. Gündüz bir hane, gece bir kaleye benzer. Sekiz yüz nüfus… İşte köy bundan ibarettir. Bu kadar tedbirler niçin? Çünkü o memleket tehlikelidir. Yamyamlarla doludur. Öyleyse oraya niçin gidiliyor? Çünkü o memleket harikuladedir. İnsan orada altın buluyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Üzüntüden, hiddetten sabırsızlığa geçen Marius, sözü keserek dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Nereye gelmek istiyorsunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları, şuna gelmek istiyorum: Ben yorgun, eski bir diplomatım. Eski medeniyet beni bıktırdı. Şimdi yabanileri tecrübe edeceğim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sonra?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları bencillik bütün âlemi kaplamış olan bir kanundur. Gündelikle çalışan, kişisel çalışmalarından başka bir şeyleri olmayan köylü kadın araba geçtiği zaman döner bakar, mülk sahibi olan köylü kadın tarlasında çalışırken bakmaz. Fakirin köpeği zenginin arkasından havlar. Zenginin köpeği fakirin arkasından havlar. Herkes kendisi için. Menfaat: İşte insanlığın maksadı. Altın: İşte mıknatısı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sonra? Netice?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben La Joya’ya gidip orayı vatan tutacaktım. Üç kişiyiz. Karım ve kızım. Gayet güzel bir kızım. Sefer uzak, masraflar çok, bana biraz para lazımdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bunun beni ilgilendiren yanı nedir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs boynunu kravatının haricine uzattı: Bu hareket kartal kuşuna mahsustur, tebessümünü ziyadeleştirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Le Baron, mektubumu okumadılar mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu soru hakikaten garipti. İşin gerçeğinde de Marius mektubun içeriğini anlayamamıştı. Mektubu okumaktan ziyade yazısına bakmıştı. İçeriğini ancak hatırlıyordu. Geçen konuşmada düşüncelerini ve değerlendirmelerini uyaracak ve aydınlatacak bir şey dahi ortaya çıktı. “Zevcem, kerimem” hakkındaki tafsilata vakıftı. Meçhul şahıs üzerine etkili bir bakış attı, pek muktedir bir sorgu yargıcı bile bu kadar etkili bir bakışla bakamazdı. Dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Daha açık söyleyiniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs iki elini yeleğinin ceplerine koydu, kamburunu kaldırmaksızın başını kaldırdı, o da yeşil gözlükleri arasından Marius’a dikkatini yoğunlaştırıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pek iyi Le Baron. Açık söyleyeyim. Size satacak bir sırrım vardır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bir sır mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beni ilgilendiren bir yanı var mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Biraz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu sır nedir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius bu şahsı dinlemekten ziyade bakışlarıyla incelemeden geçiriyordu. Meçhul şahıs dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ücretsiz başlıyorum. Göreceksiniz ifadelerimin sizinle ne kadar alakası var.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Söyleyiniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları, evinizde bir hırsız, bir canî var!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius ürperdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bizde mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs kendisini bozmayarak, ciddiyetli bir tavırla koluyla şapkasını silerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Canî ve hırsız. Baron cenapları şurasını nazar-ı itibara alınız ki, kanun huzurunda mürur-ı zaman (zamanın geçmesi)  ve Tanrı indinde nedamet ile silinebilir, eski, içiçe geçmiş eski olaylardan bahsetmiyorum. Yeni olaylardan, şimdiki durumlardan, henüz şu saatte adaletçe meçhul kalan olaylardan bahsediyorum. Devam ediyorum. Bu zat sahte bir isimle güveninize nail olmuş, hatta ailenize sokulmuştur. Size onun hakiki ismini söyleyeceğim; bunu da bedava söyleyeceğim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Dinliyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ona Jean Valjean derler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Biliyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yine bedava olarak size onun kim olduğunu söyleyeceğim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Söyleyiniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Eski bir canî, bir kürek kaçağı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Biliyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ama size onu söylemek şerefine nail olduğumdan beri biliyorsunuz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hayır! Evvelce biliyordum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un soğuk tavrı, “Biliyorum” cevabının tekrarlanması, konuşmaya girişmekten çekinmesi meçhul şahsın içinde gizli bir öfke uyandırdı. Marius’a hiddetli bir bakış fırlattı, fakat bu çabucak geçti, bu bakış her ne kadar seri idiyse de onları bir kere görenlerce çabuk tanınır bakışlardandı. Bu suretle bu bakış Marius’un dikkatinden de kaçmadı. Bazen alevler, yalnız bazı ruhlardan parlayabilir, tefekkürün yansıdığı ayna olan gözbebeği bu alevle tutuşur: Gözbebekleri hiçbir şeyi saklayamaz. Cehenneme bir cam koyunuz, örtüp gizlemek mümkün değildir. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs tebessümle devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Affınıza sığınarak Mösyö Le Baron’u yalanlamağa cür’et edeceğim. Her halde görüyorsunuz ki, malumatım vardır, şimdi size söyleyeceğim şeyi yalnız ben bilirim. Bu da Madam La Baron’un servetiyle ilgilidir. Harikulade bir sırdır. Satılıktır, evvela size onu teklif ederim. Ucuz. Yirmi bin frank.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Diğerlerini bildiğim gibi bu sırrı da bilirim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs talep ettiği bedeli indirmeğe lüzum gördü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Le Baron, on bin frank veriniz, söylerim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Size tekrar ediyorum. Bana öğretecek hiçbir şeyiniz yoktur. Söyleyeceğinizi bilirim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahsın gözlerinde yeniden bir ışık parladı. Bağırdı ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Lakin ben mutlaka bugün bir şey yemeliyim. Size söylüyorum. Mühim bir sırdır. Mösyö Le Baron söyleyeceğim. Söylüyorum. Yirmi frank veriniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius ona dik dik bakarak dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sizin fevkalade sırrınızı da biliyorum. Jean Valjean’ın ismini bildiğim gibi sizin de isminizi biliyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İsmimi mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları bu güç bir şey değil ki. Bunu size yazmakla müşerref olmuştum. Thénard.</span></p>
			<p class="Temel-Paragraf"><span class="Normal char-style-override-1" xml:lang="tr-TR">-… dier.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Anlamadım…</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Thénardier!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Tehlikeyi görünce tüyleri ürperdi. Biraz sonra kendini toplayarak gülmeğe başladı. Sonra parmağıyla elbisesinin kolu üzerindeki toz tanelerini silerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Anlamıyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz işçi Jondrette’siniz, komedyen Fabantou’sunuz, şair Genflot, İspanyol Don Alvarez’siniz, Balizard adlı kadınsınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kadın mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Montfermeil’de bir meyhaneniz vardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben mi? Asla! </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben size söylüyorum ki, siz Thénardier’siniz!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İnkâr ediyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bir alçak olduğunuzu söylüyorum. Alınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius cebinden bir banknot çıkarıp yüzüne attı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Teşekkür ederim. Affedersiniz… Beş yüz frank! Baron cenapları!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek meçhul şahıs şaşkın bir halde selam verdi. Banknotu eline aldı, inceledi. Şaşırmış bir halde dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beş yüz frank!...</span></p>
			<p class="Temel-Paragraf"><span class="Normal char-style-override-1" xml:lang="tr-TR">Mırıldanarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ciddi bir mangır!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra birdenbire:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pekiyi… Ciddi konuşalım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ve maymunlara mahsus bir süratle saçlarını arkaya attı, gözlüklerini burnundan çekti. Evvelce söz ettiğimiz tamponları burun deliklerinden çıkardı. Gözleri parladı. Buruşuk, çukur, bazı yerleri bereli üst tarafı iğrenç alnı meydana çıktı, burnu da bir kuş gagası gibi göründü. Kurban arayan kaatil hunharın kurnaz suratı ortaya çıktı. Dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları pek güzel anladınız. Ben Thénardier’yim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sözleri söylerken asıl sesi duyuldu, kambur sırtı düzeldi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier’den başkası olmayan bu şahıs, garip bir surette şaşırmıştı. Şaşmak kendisi için mümkün olsaydı, şaşacaktı.  Evet başkasını şaşkına çevirmeğe, aptallaştırmağa gelmişken, kendisi hayret ve şaşkınlığa boğulmuştu. Bu utanç ve mahcubiyete karşı beş yüz frank alıyor, bu utancı da kabul ediyordu. Bununla beraber şaşırmıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Baron Pontmercy’yi birinci defa olarak gördüğü halde, Baron nasıl oluyor da kıyafet değiştirmiş olmasına rağmen onu tanıyordu? Baron yalnız Thénardier’nin hallerine değil, Jean Valjean’ın hallerine de vakıftı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Henüz genç, bu kadar soğuk, bu kadar cömert, herkesin isimlerini bilen, onlara kesesini açan, hırsızlar hakkında bir hâkim gibi hareket eden, aldanmış bir adam gibi para veren bu genç adam kimdi? Hatırlanır ki, Thénardier Marius ile komşu olduğu halde onu hiçbir zaman görmemişti, bu da Paris’te pek sık görülen bir durumdur. Vaktiyle evde Marius adında bir fakir delikanlının ikamet etmekte olduğunu kızlarından işitmişti. Malum olan mektubu kendisini tanımadan yazmıştı. O Marius ile Mösyö Le Baron Pontmercy arasında bir münasebet olması mümkün değildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Pontmercy ismine gelince, okuyucularımız hatırlarlar ki, Waterloo savaş alanında bunun yalnız son iki hecesini işitmişti: “</span><span class="Normal-i char-style-override-1" xml:lang="tr-TR">Mercy</span><span class="Normal char-style-override-1" xml:lang="tr-TR">”; bu iki heceye (</span><span class="Normal-i char-style-override-1" xml:lang="tr-TR">Mercy</span><span class="Normal char-style-override-1" xml:lang="tr-TR">=teşekkür’e) karşı bir istiğnası, bir “karın tokluğu” olduğu için umursamamıştı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Şubatın on altıncı günü gelin-güveği arkasından takip etmekle görevlendirdiği kızı Azelma’nın özel araştırmasından pek çok şeyler öğrenmeğe muvaffak olmuş, içinde bulunduğu karanlık âleminin derinliklerindeyken birçok sır dolu bağlantılar elde etmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Çabası veyahut hiç değilse ısrarlı akıl yürütmesi sonucunda bir gün Büyük Lağım’da tesadüf ettiği adamın kim olduğunu anlamağa muvaffak olarak onun ismini keşfetmekte zorluk çekmemişti. Madam La Baron Pontmercy’nin Cosette olduğunu biliyordu. Fakat bundan fazlasına vâkıf değildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette kimdi? Doğrusu kendisi de bilmiyordu. İşin içinde meşruiyet dışı bir durum olduğunu hissediyordu; Fantine’in hikâyesi kendisince belirsiz, müphem görünüyordu. Fakat ondan bahsetmeğe ne hacet?  Ses çıkarmamasına karşılık bir miktar para almak mı? Bundan daha başka satılabilecek bir sırrı olduğunu zannediyordu. Her duruma nazaran elde hiçbir delil, bir tutamak olmadığı halde Baron Pontmercy’ye “Karınız bir veled-i nameşrudur (piçtir)” cümlesini söylemek, kocanın öfkesini çekmekten başka bir fayda sağlamayacaktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier’nin fikrince Marius ile konuşma henüz başlamamıştı. Geri adım atmağa, usûl ve taktiğini değiştirmeğe, bir konuyu bırakmağa, cepheden hücuma mecbur olmuştu. Henüz esaslı bir şey tesbit edememişti. Bundan başka da cebinde beş yüz frank vardı. Bununla beraber kesin şekilde söyleyecek bir şeyi de vardı. Bu kadar iyi bilgilere sahip, bu kadar mükemmel surette hazırlıklı ve silahlanmış bulunan bu Baron Pontmercy’ye karşı bile kendisini kuvvetli hissediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier ahlakında olan kişiler için karşılıklı konuşma, görüşme bir mücadeledir. Başlatılacak olan mücadelede Thénardier nasıl bir vaziyette bulunuyordu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kime hitap ettiğini bilmezdi, fakat ne söylediğini bilirdi. Kendi gücünü bu şekilde içinden inceledikten, “Ben Thénardier’yim!” dedikten sonra bekledi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius düşünceli kaldı. Demek Thénardier’yi elde etmişti Anlamak istediği, bulunmasını bu kadar arzu ettiği şahıs karşısında duruyordu. Demek Albay Pontmercy’nin tavsiyesini şerefle yerine getirebilmek üzereydi. O kahramanın bu eşkıyaya borçlu kalmasından utanç duyuyordu, babası tarafından kabrin derinliklerinden çekilen poliçenin bu güne kadar protestoya tâbi bulunması kendisi için bir alçaklık, bir zillet teşkil ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Aklının fikrinin Thénardier’ye karşı bulunduğu şu karmakarışık halde, bir eşkıya, bir alçak tarafından kurtulmuş olmasından dolayı Albay Pontmercy’nin intikamını almak lazım geldiğini düşünüyordu. Her şeye rağmen memnundu. Albay’ın hayalini bu alçak alacaklıdan kurtarmak üzereydi; babasının güzel adını borçlular hapishanesinden tahliye edeceğini hissediyordu. Bu görevden başka, diğer bir görevi daha vardı. O da, mümkün olduğu takdirde, Cosette’in servetinin kaynağını keşfetmekti. Bunun için bir vesile kendini gösteriyordu. Thénardier’nin buna dair malumatı olmalıydı. Bu adamın içinin derinliklerini karıştırmakta belki bir fayda vardı. Marius bu yönden işe başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier “mühim mangır”ı cebine koydu, âdeta şefkat dolu bir bakışla Marius’a bakmaktaydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius sükûtu kesti ve dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Thénardier. Size isminizi söyledim. Bana öğretmek üzere geldiğiniz sırrı da söyleyeyim. İster misiniz? Benim de istihbaratım vardır. Göreceksiniz ki ben sizden daha fazla biliyorum. Dediğiniz gibi Jean Valjean bir kaatil, bir hırsızdır. Hırsızdır çünkü Mösyö Madeleine adında zengin bir imalatçıyı soydu, harap etti. Kaatildir, çünkü Polis Müfettişi Javert’i öldürdü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Le Baron sizi anlayamıyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Anladım. Dinleyiniz. 1822 senesinde Pas de Calais sancaklarından birinde bazı eski olaylardan dolayı adliye, zabıta ile bir takım ihtilafları olan Mösyö Madeleine adı altındaki şahsa yeniden haklarını geri vermiş ve zimmetini temize çıkarmıştı. Bu adam kelimenin bütün manasıyla âdil bir adam oldu. Siyah boncuk imali işiyle bütün bir şehrin zenginleşmesini sağlamıştı. Şahsî servetine gelince onu da temin etmişti. Fakr-u zaruret içinde olanların mukaddes babasıydı. Hastahaneler yapmış, okullar açmış, bir taraftan da açıyordu! Hastaları ziyaret ediyor, fakir kızların çeyizlerini veriyor,  dul kadınlara yardım ediyor, öksüzleri evlat ediniyordu. Memleketin bir vasîsi gibiydi. Kendisine verilmiş olan nişanı reddetmişti. Onu belediye başkanlığına tayin etmişlerdi. Tahliye edilmiş olan bir mahkûm bu adamın vaktiyle bir mahkûmiyetinden haberdardı, onu emniyete ihbar etti. Tutuklattırdı. Tutuklanmasından istifade ederek Paris’e gelip Banker Laffitte’den -bu bilgiyi bizzat veznedardan aldım- sahte bir imza ile Madeleine ait yarım milyon franklık bir meblağı aldı. Mösyö Madeleine’i soyan suçlu mahkûm Jean Valjean’dır.  Öteki vukuatlara gelince, ona dair de öğretecek bir şeyiniz yoktur. Jean Valjean Polis Javert’i öldürdü, onu bir rovelver ile katletti. Size bunları söyleyen ben, oradaydım.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier evvela mağlup olup sonradan eline bir zafer fırsatı geçen, evvelce elinden kaçırmış olduğu savaş alanını yeniden zapteden bir kişiye mahsus bir bakışla Marius’a baktı. Tebessüm ediyordu, astının üstüne karşı zafer kazanmış haline benzeyen riyakârca tavrıyla el’an Thénardier Marius’a:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları, yanlış yola sapıyoruz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Demekle yetindi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne diyorsunuz? Buna itiraz edebilir misiniz? Bunlar olmuş şeylerdir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bunlar hayaldir. Baron cenaplarının alçak gönüllülük göstererek sergiledikleri şerefli güvenilirlik, beni kendilerine her şeyi olduğu gibi söylemeğe yöneltiyor: Her şeyden evvel, hakikat ve adalet! İnsanların haksız yere suçlanmasını sevmem. Baron cenapları, Jean Valjean Mösyö Madeleine’i soymadı. Ve Jean Valjean Javert’i öldürmedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Garip şey; nasıl olur?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İki sebep vardır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hangi sebepler? Söyleyiniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşte birincisi: Mösyö Madeleine’den hiçbir şey çalmadı, zira Madeleine dediğiniz adam, Jean Valjean’dı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne söylüyorsunuz; bana ne masalı anlatıyorsunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İkincisine gelelim: Javert’i de öldürmedi. Zira Javert’i öldüren bizzat Javert’in kendisidir. </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne demek istiyorsunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Javert’in intihar ettiğini söylemek istiyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius çıldırırcasına bağırarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İspat ediniz! İspat ediniz!...</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier eski, kadîm bir şiir okuyormuş gibi kelimelerin hepsine birer birer basarak dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Polis … Müfettişi… Javert… Pont-au-Change… köprüsünün sandallarından birinin… altında… bo-ğul-muş olarak… bulunmuştur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Fakat… İspat etsenize!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier yan cebinden geniş bir eski zarf çıkardı. Bunun içinde muhtelif ebatlarda katlanmış kâğıtlar bulunduğu görülüyordu. Sâkince bir tarzda:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bende dosya var!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi ve ilave etti: </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları, menfaatinize hizmet etmiş olmak için Jean Valjean hakkında esaslı bilgiler almak istedim. Jean Valjean ile Madeleine’in bir adamdır demiştim. Javert’in kaatili Javert’den başka bir kimse olmadığını da söyledim. Dediğim zaman da mutlaka delillerim vardır. Yazılı delillerim yoktur. El yazısı şüpheyi davet eder. Çizgi lütufkârdır, fakat basılmış delillerim vardır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier bunları söylemekle beraber zarfın içinden sararmış, solmuş, şiddetli bir tütün kokusu ile doymuş iki gazete nüshasını çıkardı. Bunlardan biri diğerine nisbeten daha eskiydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İki olay, iki delil!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek Marius’a iki gazeteyi uzattı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu iki gazeteyi okuyucular tanırlar; bunlardan biri, en eskisi 22 Temmuz 1823 tarihli </span><span class="Normal-i char-style-override-1" xml:lang="tr-TR">Drapeau Blanc</span><span class="Normal char-style-override-1" xml:lang="tr-TR"> gazetesi (Bunun içeriği kitabın baş taraflarında-2. Kısım’da- görülmüştür), Mösyö Madeleine ve Jean Valjean’ın kimliğini tayin ediyordu. Diğeri 15 Haziran 1832 tarihli</span><span class="Normal-i char-style-override-1" xml:lang="tr-TR"> Monitéur</span><span class="Normal char-style-override-1" xml:lang="tr-TR"> gazetesiydi ki, Javert’in intiharından bahsediyordu. Hatta bu gazete, intiharı kaydettikten sonra Javert’in Zaptiye Nezaretine verdiği raporun içeriğinden de onun Chanvrerie sokağındaki barikat içinde esir düşerek silahı elinde iken, beynini patlatacak yerde, silahını havaya atan bir cânînin yüce alicenaplığı sayesinde hayatını kurtarmış olduğuna dair bir de fıkra ilave edilmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius okudu. Bu iki gazete Thénardier’nin ifadelerini doğrulamak için elbette özel olarak basılmamıştı. Bundan dolayı apaçıktı, tarih doğruydu, reddi kabil olmayan bir delil vardı ortada. </span><span class="Normal-i char-style-override-1" xml:lang="tr-TR">Monitéur</span><span class="Normal char-style-override-1" xml:lang="tr-TR">’de yayınlanan fıkra Zaptiye Nezareti tarafından, resmen yayınlanmıştı. Laffitte Bankası veznedarının verdiği bilgiler yalandı. Kendisini aldatmıştı!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Jean Valjean, gözünde birdenbire büyüdü, yüceldi, karanlık buluttan çıktı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius sevinç çığılığını saklayamadı, dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Öyleyse bu zavallı, saygıdeğer bir adamdır! Bütün bu servet onunmuş, o, bütün bir memleketin kutsal rabbanî hikmetinin bedene bürünmüşü olan Madeleine’miş; bir kahraman, bir aziz’miş!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne bir aziz, ne bir kahramandır; bir kaatil, bir hırsızdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier bunu söyleyerek kendisinde bir güç hisseden bir adam gibi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Acele etmeyelim!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius’un artık mahvolup çürütüldüğünü sandığı “hırsız”, “kaatil” sözleri tekrar dile getirildiğinde, bu, Marius üzerinde buz gibi soğuk bir duş tesiri yaptı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hâlâ daha mı kaatil, hırsız?!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Daima kaatil! Hırsız! Jean Valjean Madeleine’den hiçbir şey çalmadı fakat hırsızdır. Javert’i katletmedi, ama kaatildir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kırk sene önce işleyerek cezası çekilmiş o sefil hırsızlıktan bahsetmek istiyorsunuz. Gazetelerin kaydettiklerinden bile anlaşılıyor ki, bu hayat pişmanlıkla geçmiş bir fazilet hayatıyla, fedakârca yaşanan bir hayatla cezasını görmüştü. </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları kaatil, hırsız diyorum. Tekrar ederim ki, şimdiki durumdan bahsediyorum. Size açıklayacağım şey, büsbütün meçhuldür. Basılmamış bir roman kadar meçhuldür. Jean Valjean’ın büyük bir ustalıkla Madam La Baron’a takdim ettiği servetin belki kaynağını orada bulursunuz. Ustalıkla diyorum, zira böyle bir sunuşla namuslu bir eve sokulmak, onun rahatına ortak olmak, aynı zamanda cinayetini saklamak, hırsızlığından istifade etmek, kendisine bir aile yaratmak! Doğrusu bu, ustalık gerektirmeyen bir iş değildir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Burada sözünüzü kesebilirim. Fakat devam ediniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö Le Baron. Mükâfatın belirlenmesini sizin alicenaplığınıza bırakarak her şeyi söyleyeceğim. Bu sır altın külçesine değer fakat bana derseniz ki Jean Valjean’a niçin başvurmadınız? Sebebi sıradandır, bütün servetini size terk etmiş olduğunu bilirim! Bu fikri de gayet uygundur, yerindedir. Fakat şimdi beş parası yoktur, gitsem ellerinin boş olduğunu gösterecek. Ayrıca La Joya’ya gidecek olduğumdan biraz paraya ihtiyacım vardır, sizi ona tercih ettim. Siz ki, her şeyin sahibisiniz, o ki hiçbir şeyi yoktur; sizi tercih ettim. Biraz yorgunum. Oturmama müsaade ediniz.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius oturdu ve Thénardier’ye oturmasını işaret etti. Thénardier bir iskemle üzerine oturarak iki gazeteyi tekrar eline aldı. Zarfın içine koyarak ve </span><span class="Normal-i char-style-override-1" xml:lang="tr-TR">Drapeau Blanc</span><span class="Normal char-style-override-1" xml:lang="tr-TR"> gazetesini tırnağının ucuyla çizerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu gazeteyi elde etmek için çok zahmet çektim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye mırıldandı. Sonra bacak bacak üstüne attı. Arkası üstü yaslandı! Bu tavır ve hareket, söylediklerinden emin olan adamlara mahsustur. Her kelimeyi kuvvetle telaffuz ederek ciddi bir tarzda söze başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları, 1832 senesinin altıncı günü, bir sene evvel isyan günü, Paris’in Büyük Lağım’ında, lağımın Seine nehrine döküldüğü tarafında İnvalides ve İéna köprüleri arasında bir adam bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius birdenbire iskemlesini Thénardier’nin iskemlesine yaklaştırdı. Thénardier bu hareketin farkına vararak dinleyeni kendisine çeken ve sözlerinin altında kalbinin darbelerini hisseden bir hatibin etkileyiciliğiyle sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu adam zaten siyasi işler dışındaki sebeplerden dolayı saklanmağa mecbur olduğundan lağımı bir ikametgâh edinmişti. Tekrar ediyorum: Haziranın altıncı günüydü, akşam saat sekiz raddelerinde o şahıs lağımda bir gürültü işitti. Fevkalade hayrete düşerek bir köşeye büzüldü, dikkat kesildi. Karanlıkta işitilen gürültü ayak sesiydi. Bulunduğu tarafa geliyorlardı.  Garip şey! Kerizde (lağımda) kendisinden başka bir adam daha varmış! Kerizin çıkış parmaklığı pek uzak değildi. Parmaklıktan içeriye giren hafif ışık sayesinde yeni gelen meçhul şahıs beli ikiye bükülmüş gidiyordu. Beli bükülü adam kaçak bir mahkûmdu. Omuzunda, arkasında taşıdığı da bir cesetti. Katlin suçüstü olanını aramak gerekirse bundan âlâsı olamazdı. Hırsızlığa gelince pek tabiiydi. Elbette parasız bir adam öldürülmez. Bu mahkûm, cesedi nehre atmağa gidiyordu. Fakat şurası kaydedilmeğe değer ki, çıkış parmaklığına gelmeden evvel, uzaktan gelen bu mahkûm yolda mutlaka müthiş bir heyelana rastlamıştı. Cesedi oraya atabilirdi. Fakat ertesi gün lağımcılar heyelanda çalışırken maktülü bulabileceklerdi. Bu ise kaatilin hesabına gelmezdi. Yüküyle beraber heyelandan geçmeyi tercih etmiş. Bu husustaki çabası ve gayreti korkunç sonuçlar verebilirdi; insan bundan daha fazla hayatını tehlikeye atamaz; ölmeden oradan nasıl çıktığına bir türlü aklım ermiyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR"/></p>
			<p class="Temel-Paragraf"><span class="Normal char-style-override-1" xml:lang="tr-TR">Marius iskemlesini daha fazla yaklaştırdı. Thénardier daha rahat nefes almak için bundan faydalanarak, az durduktan sonra, sözüne devam etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları. Bir keriz, bir eğitim alanı değildir. Orada her şey noksan, hatta yer bile noksandır, yoktur, orada iki adam bulundu mu mutlaka birbirlerine rastlarlar. İşte bu durum gerçekleşti. Yani kerizdeki şahıs ile geçici şahıs elde olmadan birbirine selam vermeğe mecbur oldular. Geçici şahıs diğerine dedi ki: “Arkamdakini görüyorsun; buradan çıkmalıyım; sende anahtar var, bana ver.” Bu mahkûm müthiş surette kuvvetliydi. Bu sebepten anahtarı vermeyi reddetmek mümkün değildi. Bununla beraber anahtarı olan şahıs pazarlığa başladı. Bu da sırf vakit kazanmak içindi. Ölüyü inceledi; fakat bir şey göremedi. Ancak genç, güzel giyinmiş, zengin bir şey olduğunu ve yüzünün kanlara boyanmış olduğunu gördü.  Konuşarak, kaatil farkına varmadan, maktülün elbisesinin arkasından bir parçasını koparmağa muvaffak oldu. Bildiğiniz gibi, maddî deliller lazım. Vukuatın izini bulmak için, cinayeti ispat için delil lazımdı. Bu maddî delili cebine koydu. Sonra parmaklığı açtı. Yüklü adamı parmaklıktan çıkarttı, kapıyı kapadı, maceranın bundan fazlasına karışmak istemediğinden ve kaatilin maktülü nehre atacağı zaman orada bulunmayı arzu etmediğinden kaçtı. Şimdi anladınız mı? Maktülü taşıyan Jean Valjean’dı. Anahtara sahip olan da şu andaki muhatabınızdır. Elbisesinin parçası da…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier cebinden yırtık, siyah siyah lekelerle dolu parçayı çıkarıp eliyle gözü istikametinde kaldırarak, iki başparmağıyla iki şehadet parmakları arasında tutarak sözünü bitirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius yüzü sararmış, kendisi âdeta tutulmuş, bakışı siyah çuha parçasına dikilmiş olduğu halde ayağa kalktı ve hiç konuşmadan, bakışını bu parçadan ayırmadan duvara doğru geriliyor ve arkasına doğru uzanan eliyle duvarın üzerinde, şöminenin yakınındaki dolabın üstünde bulunan bir anahtarı arıyordu. Bu anahtarı bulup dolabı açtı. İçeriye bakmayarak korkunç bakışını Thénardier’nin gerilmiş halde tuttuğu parçadan ayırmayarak elini soktu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bununla beraber Thénardier sözüne devam ediyordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baron cenapları, genç maktülün Jean Valjean’ın tuzağa düşürdüğü ve üzerinde yüklü bir meblağ taşıyan zengin bir yabancı olduğuna dair pek çok delillerim vardır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Genç maktül bendim. Elbise de budur!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye bağırarak kanlarla bezenmiş siyah redingotunu döşemenin üzerine attı. Sonra Thénardier’nin elindeki parçayı alıp yere çöktü, parçayı yırtık eteğe uyguladı. Parça yırtığa tamamen uyuyordu; parça elbiseyi tamamlıyordu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier taş kesilmişti. “Yakalandım!” diye düşündü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius ürpermiş, ümitsiz, nurlanmış olarak dikeldi. Cebini karıştırıp öfkeyle Thénardier’nin üzerine doğru yürüdü, beşyüz ve bin franklık banknotlarla dolu yumruğunu âdeta Thénardier’nin yüzüne temas edercesine gösterdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz bir alçaksınız, yalancısınız, iftiracısınız, bir cânisiniz. Bu adamı suçlamak üzere geliyordunuz; halbuki temize çıkardınız. Onu mahvetmek istediniz, hâlbuki ona şan ve şeref sağlamış oldunuz. Hırsız olan da sizsiniz! Kaatil olan da sizsiniz! Thénardier Jondrette, L’Hopital Bulvarında o viranede sizi gördüm. Sizi istersem hapishaneye ve belki de daha uzaklara göndertecek kadar hakkınızda malumatım vardır… Alçak herif! İşte size bin frank!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek Thénardier’ye bin franklık bir banknot attı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ah! Jondrette Thénardier! Alçak serseri, bu size bir ders olsun. Sır satıcısı, sırlar tüccarı, karanlık işler arayıcısı, sefil sizi! Bu beş yüz frankı da alınız da buradan çıkınız. Sizi Waterloo koruyor!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier beşyüz ve bin franklık banknotları cebine sokarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Waterloo mu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet. Kaatil! Bir albayın hayatını kurtardınız.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier başını kaldırarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bir general!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius hiddetle dedi ki:</span></p>
			<p class="tp-sb"><span class="Normal char-style-override-1" xml:lang="tr-TR">- Bir albay. Bir general için bir metelik bile vermezdim. Buraya alçaklık için geliyordunuz! Ben size diyorum ki, bütün cinayetleri işlediğinizi söylüyorum. Gidiniz, gözden kaybolunuz. Mutlu olunuz. Arzu ettiğim şey budur. Ah, seni canavar!  İşte size üç bin frank daha!  Alınız. Yarından itibaren Amerika’ya gitmek üzere kızınızla beraber buradan hareket edeceksiniz… Ey iğrenç yalancı! Karınız ölmüştür. Gidişinizi gözleyeceğim. Eşkıya. Gideceğiniz zaman da size yirmi bin frank daha veririm.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier sonsuz şükrana bir işaret olmak üzere yere kadar eğilerek selam verdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier hiçbir şey anlamadan, şaşkın, hayret içinde ve aptallaşmış bir durumda çıktı. Gerçi yıldırım çarpmış gibiydi; fakat memnundu. Böyle bir yıldırıma karşı bir siper istemiyordu.</span></p>
			<p class="yildiz"><span class="Normal char-style-override-5" xml:lang="tr-TR">* * *</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu adam hakkındaki ifadelerimize bir an evvel son verelim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu dakikada anlattığımız olaylardan iki gün sonra Marius’un yardım ve nezareti altında sahte bir isimle kızı Azelma ile beraber New York’ta ödenmek üzere bir banka çekini hamilen Amerika’ya gitti. Adam olmayan Thénardier’nin sefilliğinin tedavisi mümkün değildi. Avrupa’da nasıl idiyse Amerika’da da aynı oldu. Hayırlı bir fiili çürütmek, şerli bir fiili doğurmak için fena bir adamın dokunuşu yeterlidir. Marius’un parası ile Thénardier zenci esircisi oldu.</span></p>
			<p class="yildiz"><span class="Normal char-style-override-5" xml:lang="tr-TR">* * *</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier, dışarıya çıkar çıkmaz Marius Cosette’in henüz gezmekte olduğu bahçeye indi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette! Cosette! Diye bağırdı; Gel! Gel! Çabuk! Gidelim. Basklı bir araba! Cosette gel! Ah Yarabbi. Beni, hayatımı kurtaran adam o imiş. Dakika kaybetmeyelim. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette Marius’u çıldırmış sandı. İtaat etti. Nefes alamıyordu, kalp darbelerini bastırmak için elini kalbinin üzerine koyuyordu. İri iri adımlar atarak gidip geliyordu. Cosette’i kucaklıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ah! Cosette! Ben bir bedbahtım!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Marius kendini kaybetmişti. Jean Valjean’ı tarif edilemez yüce ve melankolik bir kişi gibi görmeğe başlamıştı. İyilikseverliğin sonsuz genişliğinde mütevazı fakat yüce, lütfedici, duyulmamış bir fazilet ortaya çıkıyordu. Suçlu bulunmuş bir mahkûm onun nazarında meleğe dönüşüyordu. Marius’un yüzünde bir mucizenin parlaklığı vardı. Gördüğünün, tamamen ne olduğunu bilemiyordu, fakat büyük bir şey olduğunu görüyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Kapının önünde duran arabaya hemen bindiler. Arabacıya “L’Homme Arme sokağı 7 numaraya” emrini verdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette de dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ah! Bahtiyarlık! L’Homme Arme sokağı! Artık bundan bahsetmeğe cesaret edemiyordum. Mösyö Jean’ı göreceğiz!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baban! Cosette baban! Şimdi her zamandan ziyade baban! Cosette, şimdi anlıyorum: Gavroche’la sana göndermiş olduğum mektubumu alamadığını söylemiştin. Mutlaka o almış Cosette! Beni kurtarmak için barikata gitmiş! Bir melek olmak, onun için zorunlu bir ihtiyaç olduğundan oradan başkalarını, Javert’i de kurtarmış. Sana vermek için, o girdaptan beni kurtarmış. O müthiş, korkunç kerizin içinde omuzlarında taşımış… Ben bir canavar kadar nankörüm. Cosette, o senin için Tanrı’nın hikmeti görevini yerine getirdikten sonra, benim için de o görevi yerine getirmiş. Düşün bir kere! O kerizde insan bin defa çirkef içinde boğulur, korkunç bir heyelan vardı! Cosette o beni bu girdaptan atlattı. Ben bayılmıştım. Bir şey görmüyordum, bir şey işitmiyordum. Başıma gelenlerden haberdar değildim. Onu şimdi evimize geri alacağız. O arzu etse de etmese de beraberimize alacağız! Artık bizden ayrılmayacaktır. Ah!  Onu bulabilsek, bütün hayatımı ona saygı göstermeğe ve sevmeğe hasredeceğim. Evet, evet! Cosette böyle olmalı, Gavroche benim mektubu ona vermiş olmalı! Her şey anlaşılıyor… Anladın mı?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette Marius’un hiç duraklamadan söylediği sözleri anlamıyordu. Ancak sırf bir şey söylemiş olmak için:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hakkın var.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
		</div>
	</body>
</html>