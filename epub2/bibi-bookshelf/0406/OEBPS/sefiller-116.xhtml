<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>sefiller-116</title>
		<link href="css/sefiller_idstyles.css" rel="stylesheet" type="text/css"/>
<meta name="Adept.resource" value="urn:uuid:6a61bc00-ec29-490f-98ae-1e312ff12429"/>
	</head>
	<body id="sefiller" xml:lang="tr-TR">
		<div>
			<p class="numara" xml:lang="ar-SA"><span class="numara char-style-override-1" xml:lang="ar-SA">-8-</span></p>
			<p class="numara-alt" id="toc_marker-3-3-9"><span class="numara-alt char-style-override-1">Zengin Olması Muhtemel Bir Fakiri</span></p>
			<p class="numara-alt" id="toc_marker-3-3-10"><span class="numara-alt char-style-override-1">Hana Almaktan Doğan Rahatsızlık</span></p>
			<p class="tp-1"><span class="Normal char-style-override-1" xml:lang="tr-TR">Cosette ormana gitmezden evvel görmüş olduğu büyük bebeğe son bir kez bakmaktan kendini alamadı. Sonra kapıyı çaldı. Kapı açıldı. Madam Thénardier, elinde bir şamdanla kapı önünde göründü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yaa, sen misin küçük cadı? Hele gelebildin! Kim bilir nerelerde gezip dolaştın?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Korkusundan titrediği halde çekingen çekingen:) İşte bir beyefendi! Handa kalmak istiyor.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunun üzerine Madam Thénardier cellat yüzüne benzeyen suratını değiştirmek istediği halde yeni gelen müşteriyi bakışlarıyla aradı. Bu tür tavır ve üslup değiştirmek otelci ve lokantacılara mahsustur. Yabancı gözüne ilişince:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu Mösyö mü?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yabancı elini şapkasına götürerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet Madam.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Zengin yolcular bu kadar terbiyeli değildirler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier, yabancının kıyafetini meraklı bakışlarla gözden geçirdi. Elindeki küçük paketi gördü ve biraz evvelki gazaplı çehresini tekrar takındı. Hafif bir sesle dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Giriniz babalık! </span></p>
			<p class="Temel-Paragraf"><span class="Normal char-style-override-1" xml:lang="tr-TR">“Babalık” girdi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier ikinci defa olarak yabancıyı baştan aşağı süzdü. Redingotuyla şapkasının eskiliğine dikkat etti. Sonra arabacılarla sürekli şarap içmekte olan kocasına bakarak, gözlerini kırptı, başını sallayıp burnunu karıştırdığı halde, işaretle onun fikrini sordu. Kocası ise başparmağından sonraki parmağını hareket ettirdi ve dudaklarını şişirdi. Bu durumuyla o, önem vermediğini ima ediyordu. Bunun üzerine Madam Thénardier yüksek sesle:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Baksana babalık! Maalesef yatacak yerimiz yok!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Handa yoksa buğday ambarında veya ahırda da yok mu? Size odada yatmış gibi ücret veririm.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kırk </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> verir misin?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Öyle olsun, veririm.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Pekiyi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Arabacılardan biri yavaş bir sesle Madam Thénardier’ye şaşırmışçasına dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kırk </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> mu? Bir yatak yirmi </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> değil mi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Tok satıcı tavrıyla:) Böyle bir adam için kırk </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">dur. Fakirleri bundan aşağı bir ücretle handa kabul edemem.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kocası yumuşak bir üslupla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Doğrudur. Böyle bir adamın kabul edilmesi bütün bir hanı rahatsız eder.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs değneği ile paketini bir masanın üzerine bırakarak oturdu. Cosette, derhal bir şişe şarapla bir kupa getirerek önüne bıraktı. Beygirine su verilmediğini iddia eden yolcu ise suyu alarak bizzat hayvanına vermek üzere ahıra gitmişti. Cosette ise her zamanki gibi mutfaktaki masanın altına oturarak örgüsüne devam etmeğe başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs önüne getirilip bırakılan şaraptan kupayı doldurarak dudaklarına kadar götürüp yine masanın üstüne bıraktı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette güzel değildi. Refah ve mutluluk içinde ömür sürseydi güzel olacağında şüphe yoktu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu mazlum küçük yüzü zaten biliyoruz. Cosette’in vücudu zayıf ve yüzü solgundu. Yaklaşık sekiz yaşında olduğu halde altı yaşında gibi görünüyordu. İri gözleri bir nevi gölgeyle çevrili olup çok ağlamış olduğu için berraklığını biraz kaybetmişti. Dudaklarının köşeleri ızdırap çekenlerin, mahkûmların ve ümitsiz hastalarınki gibi biraz kıvrıkçaydı. Elleri annesinin anlattığı gibi olmayıp sırf soğuk tesiriyle iltihaplı bir hale gelmiş, daima mutfak işlerinde çalıştırıldığı için latifliğini kaybetmişti. O esnada yanan ateşin ışığı kemiklerinin uçlarını ortaya çıkarıyor, sıskalığının çirkinliğini gösteriyordu. Soğuktan üşümemek üzere dizlerini birbirine sıkıştırmayı âdet edinmişti. Üzerindeki elbise parça parça olmuş, yamalarla tutturulmuş olup yazın görenlerin acıma ve merhamet duygularını, kışın görenlerin de dehşete düşmelerini gerektirecek bir halde bulunuyordu. Âdeta delik deşik olmuş paçavralardan ibaretti ve bu arada üzerinde bir yün parçası bile gözükmüyordu. Vücudunun bazı yerleri görülüyor ve bu yerlerde yediği dayağın mor ve siyah lekeleri bulunuyordu. Çıplak ve kırmızı bacakları ise ince ve uzundu. Köprücük kemiklerinin çukur yerleri insanı ağlatacak derecedeydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu çocuğun her hal ve tavrından yalnız bir şey anlaşılıyordu ki, o da “korku”dan ibaretti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Korku, bu talihsiz çocuğun iliklerine kadar işlemişti. Sanki korkudan oluşmuş bir bedendi. Korku onu ezip büzüyordu. Kollarını, bacaklarını o kadar büzüyordu ki, âdeta bedenine bitişikmiş sanılırdı. Bu sebeple oturduğu yer küçülüyor ve serbestçe soluk alıp veremiyordu. Korkuyu alışkanlık haline getirmişti. Gözbebeklerinin uçlarında bir nokta vardı ki, işte korku ve dehşet noktası burasıydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Zavallı kız o kadar korkuyordu ki, suyu getirirken sırsıklam olduğu halde ateşin karşısında ısınmağa ve yaş yerlerini kurutmağa cesaret edemiyor, masanın altına büzülüp oturarak örgüsünü örüyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Sekiz yaşındaki bu masum kızın bakışları o kadar hazin ve dramatikti ki, bazı zamanlarda görüntüsünden çıldıracak sanılırdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz yukarıda dediğimiz gibi, sekiz yaşındaki bu zavallı Yaradan’ına karşı ibadet ve yakarmanın nasıl olacağını bilmediği gibi, ömründe bir mabetten içeri de ayak basmış değildi. Madam Thénardier hep: “Onu kiliseye götürecek vaktim mi var?” diyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sarı redingotlu adam, gözlerini bir dakika Cosette’ten ayırmıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Ansızın Madam Thénardier haykırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ha, sahi, hani ya ekmek?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette, Madam Thénardier’nin bağırdığı zamanlarda oturduğu yerden hemen fırlardı. Bu defa da aynı şeyi yaptı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Su getirmeğe giderken ekmek de getirecekti. Hâlbuki unutmuştu. Korkan çocukların buldukları yegâne bir çare vardır ki, bu da yalan söylemektir. Cosette de yalan söyledi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Madam, ekmekçi dükkânı kapalıydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Niçin kapısını varmadın?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Vurdum Madam.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- O halde?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Açmadı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yarın kendisini görüp sorarım. Eğer yalan söylemişsen ben sana o zaman gününü gösteririm. O halde on beş </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> para nerde? Versene!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette elini önlüğünün cebine soktu. Benzi mosmor oldu. On beş </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk para yoktu. Madam Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hani ya, para nerde?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sırada Cosette cebini tersine çevirdi. Hiçbir şey yoktu. Bu para ne olabilir, nereye gidebilirdi?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Talihsiz kız cevap verecek bir söz bulamadı. Şaşkınlıktan donup kaldı. Madam Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yoksa parayı kayıp mı ettin? On beş </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk parayı isterim! Yoksa böyle yaparak çalmak mı istiyorsun?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dediği sırada, elini ocağın köşesindeki çivide asılı kamçıya uzattı. Bu müthiş hareket çocuğa bağırmak için kuvvet verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Affediniz Madam, bir daha yapmam!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Karı kamçıyı eline aldı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Yapılan bu hareketlere dikkat etmemiş gibi görünen sarı ceketli adam, bu anda gizlice elini yeleğinin cebine soktu. Zaten diğer yolcular içmekte ve kâğıt oynamaktaydılar; etrafta olan bitenlere dikkat etmiyorlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette, ocağın köşesine sıkışarak kamçı acılarını hissetmemek için yarı çıplak olan yerlerini örtmeğe çalışıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier’nin karısı kamçı tutan elini yukarı kaldırdı. Sarı ceketli adam birdenbire:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Affedersiniz Madam, bu çocuğun önlüğünün cebinden şimdi bir şey düşüp yuvarlandığını gördüm. Herhalde aranılan şey bu olacak!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek yerde bir şey arar gibi eğilip öteye beriye baktıktan sonra kalktı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşte buldum!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek Madam Thénardier’ye bir gümüş sikke uzattı. Madam Thénardier cevapladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet budur!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hâlbuki sarı ceketli adamın kendisine uzattığı para, aranılan para değildi. Bu, yirmi </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk bir sikke idi; yani Thénardier beş </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> fazladan kazanmıştı. Vahşice bir bakışla çocuğa baktı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bir daha böyle yapma, sonra karışmam!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Böyle deyip parayı de cebine attı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette, madamın yuva dediği yere tekrar girdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">O anda meçhul şahsa bakan iri gözlerinde o zamana kadar hiç olmamış olan bir ifade toplanmıştı. Zavallı belki şükran hislerini bakışlarıyla sunacaktı. Ama o böyle bir şeyi, bunun nasıl yapılacağını biliyor muydu ki?</span></p>
			<p class="Temel-Paragraf"><span class="Normal char-style-override-1" xml:lang="tr-TR">O andaki durumu, şaşkınlıktan başka bir şey anlatamaz. Bu şaşkınlığa, emniyet ve güven hissi de eklenmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier meçhul şahsa sordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Yemek yiyecek misiniz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs cevap vermedi. Gayet düşünceli görünüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier kendi kendine mırıldanıyordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu adam kim? Miskin bir fakir olmalı. Yemek yiyecek parası yok. Yalnız yatak parası mı verecek? Yerde bulduğu parayı saklayıp çalmadığına da şükretmeli!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sırada bir kapı açılarak Eponine ile Azelma içeri girdiler.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunlar gerçekten iki güzel, küçük kız idiler. Köylüden ziyade şehirli çocuklara benziyorlardı. Güzel ve hoş idiler. Birinin parlak ve kumral, diğerinin beline kadar uzun siyah saçları vardı. İkisi de genç ve dinç oldukları nispette temiz olup görenleri duygulandırmamaları mümkün değildi. Soğuktan etkilenmemeleri için iyice giyinmişlerdi. Bununla beraber elbiselerinde öyle bir dikkat ve ihtimam vardı ki, elbiseleri çok olmakla beraber zarafet ve letafeti de üzerinde toplamışlardı. Genel görünüşleriyle birer kraliçe gibi parlaktılar. Her hareketlerinde bir otoriter tavır görülüyordu. Çocukların içeri girdiğini gören Madam Thénardier, altında bir takdir hissi bulunan şikâyetçi bir eda ile:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Siz de mi geldiniz? Ne var?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dediği sırada ikisini de dizlerine doğru çekerek saçlarını düzeltti. Çözülen kurdelelerini bağladı. Ve analara mahsus bir şefkat ve yumuşaklıkla ikisini de yere bırakarak bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne kadar da fena giyinmişler!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kızlar ateşin karşısına oturdular. Elleri arasında bebeklerini dizleri üzerinde evirip çevirerek ve kuşlar gibi cıvıldaşarak gülüşüp oynuyorlardı. Ara sıra Cosette başını kaldırarak meyus mahzun onlara bakıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Eponine ile Azelma Cosette’e bakmıyorlardı. Bu çocuk onların indinde bir köpek gibiydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu üç kızın yaşları toplamı yirmi dörde varmadığı halde bütün insan topluluklarını temsil ediyorlardı. Bir yönden gıpta, diğer yönden tenezzülsüzlük ve tahkir tavırları gözlemleniyordu. Kızların ellerindeki bebek eski ve kırıktı. Bununla beraber Cosette’in beğenisini çekiyordu. Çünkü ömründe bir bebeğe, çocukların anlayabileceği bir tabirle diyelim ki, hakiki bir bebeğe sahip olamamıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Salonda gezinmekte olan Madam Thénardier birdenbire Cosette’in elinde örgüsüyle kızlara baktığını görünce, bağırmağa başladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Böyle mi çalışıyorsun? Şimdi gelirim ha! Çalışmak için yoksa kamçıyı mı bekliyorsun? </span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs oturduğu sandalyeden kalkmadan Madam Thénardier’e doğru dönerek ve bir tür korku ve titremeyle gülerek dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Madam, onu da bırakınız da biraz oynasın!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yemeğini yemiş, iki şişe de şarap içmiş ve korkunç bir fakir diye nitelenmemiş bir yolcu tarafından böyle bir ricada bulunulsaydı, emir yerine geçebilirdi. Ama bu şapka ve bu ceketle bir fakirin böyle bir istekte bulunması caiz olamazdı. Soğuk bir tavırla konuştu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Olamaz! Mademki yiyor, çalışmalıdır! Onu ben oynaması ve dinlenmesi için beslemiyorum!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yabancı, eski elbiseleri ve bir hamalınkini andıran omuzlarıyla uyum sağlamayan nazikâne bir tavır ve hoş bir seda ile:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şimdi ne yapıyor ki?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Tenezzül ettiğini gösterir bir tavırla:) Çorap örüyor. Kızlarımın ayakları üşümesin diye çorap örüyor!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Cosette’in çıplak ayaklarına bakarak:) Bu bir çift çorabı ne zaman bitirir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Üç dört güne kadar ancak biter. Tembel olmasa!...</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bittiği zaman bu bir çift çorap kaç para eder?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Muhatabına hakaretli bir bakış fırlatarak:) En azından otuz </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Onu beş franga verir misin?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu konuşmayı dinlemekte olan bir arabacı kaba kaba gülerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Beş frank mı? Beş frankla beş çift büyük çorap alınır!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier cevap vermeğe lüzum görerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet Mösyö. Böyle bir arzunuz varsa hatırınızı kırmayız! Yolcularımızı her şekilde memnun etmek âdetimizdir!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Biraz sonra kesin ve kısa bir ifadeyle:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Lakin parasını şimdi vermek lazım!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Cebinden bir beş franklık çıkarıp masanın üzerine bırakarak:) Bu bir çift çorabı ben satın alıyorum ve işte parasını veriyorum. (Sonra Cosette’e dönerek:) Şimdi benim için çalışıyorsun. İşin bana aittir. Haydi, oyna bakayım çocuğum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Arabacı beş frangı görünce o kadar şaşırdı ki, elindeki kupasını masaya bırakmağa mecbur oldu. Beş franklık sikkeyi muayene etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Gerçekmiş be! Bir araba tekerleği kadar var! Kalp da değil!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier hemen masaya yaklaştı. Hiçbir şey demeden beş franklık sikkeyi aldı, cebine indirdi. Madam Thénardier için red cevabı vermek imkânı kalmamıştı. Öfkesinden dudaklarını ısırdı. Suratında kin ve garez eserleri göründü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu esnada Cosette titriyordu. Nihayet şu soruyu sormağa cesaret etti:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Madam doğru mu? Oynayabilir miyim?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Müthiş bir seda ile cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Oyna!!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Teşekkür ederim Madam.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dilinden Madam Thénardier’ye teşekkür ederken, bütün küçük kalbi de yabancıya teşekkür ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier tekrar içmeğe başlamıştı. Karısı onun kulağına eğilerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu sarı adam kim oluyor?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kocası egemen bir tavırla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben bu kıyafette ve böyle sarı ceketler içinde ne milyonerler gördüm!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette örmekte olduğu çorabı elinden bıraktı. Fakat oturduğu yerden henüz çıkmamıştı. Bulunduğu yerden mümkün olduğu mertebe az çıkardı. Arkasında duran bir kutudan birkaç eski paçavra ile kurşundan kılıcını aldı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Eponine ile Azelma, bu esnada olup bitenin farkında değillerdi. Onlar bu sırada önemli bir iş yapıyorlardı: Kediyi yakaladıkları için bebeği yere atmışlardı. Büyüğü olan Eponine kırmızı, mavi bir takım kumaş parçalarıyla miyavlamasına ve elleriyle, ayaklarıyla karşı koymasına rağmen kediyi giyindirip süslemekteydiler. Kedi çabalıyor, kaçıp kurtulmak istiyordu. Eponine bu zor işi yerine getirirken kız kardeşine, sırf çocuklara has olup hoşluğu kelebek kanatlarındaki süsler gibi muayene edilirken mahvolup giden tatlı ve latif bir sesle diyordu ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Görüyor musun abla. Bu bebek ötekinden daha eğlenceli. Bu bağırıyor, oynuyor. Hem de sıcak. Gel abla. Bununla oynayalım. Bu benim küçük kızım olsun. Ben de bir kadın olurum. Seni görmeğe gelirim. Sen de ona bakarsın. Sonra bıyıklarını görünce şaşarsın. Daha sonra kuyruğunu görür ve hayrette kalırsın. O zaman bana: “Aman Yarabbi!” dersin. Ben de sana: “Evet madam, işte benim kızım böyledir. Şimdi küçük kızlar böyle oluyor…” derim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Azelma, kız kardeşi Eponine’i hayretle dinliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu esnada yolcu ve müşteriler içmekte ve tavanı sarsacak kadar gülüp şarkı söylemekteydiler. Thénardier de bunları teşvik ediyor ve aralarına katılıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kuşlar ellerine geçirdikleri dal budak ve çalı çırpı ile nasıl yuva yaparlarsa, çocuklar da ellerine geçen şeylerle bebek yaparlar. Azelma ile Eponine ele geçirdikleri kediyi giydirip kuşatmakla meşgul bulundukları sırada Cosette de küçük kurşun kılıcı giydirmekle uğraşıyordu. Cosette kılıcı kumaş parçalarıyla sarıp sarmaladıktan sonra bir bebek şekline kodu. Kolları üzerine yatırdı. Ve onu uyutmak için yavaşça ninni söylemeğe başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bebek, küçük kız çocuklarının zarurî ihtiyaçlarından olduğu gibi, çocukluk devrelerine ait duyguların da en gönül okşayıcı olanıdır. Dikkat ve özen, giyinmek ve süslenmek, giyindirmek, soymak, tekrar giyindirmek, öğretmek ve eğitmek, biraz tekdir ve azarlamak, nazlı davranmak, beşiğe koyup sallamak, ninni söyleyerek uyutmak, emzirmek, çocuk sahibi olmak… İşte kadının istikbalini hazırlayan ve oluşturan bütün bu şeylerdir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Rüyalar görerek ve havai sohbetler ederek, küçük elbiseler biçip dikerek, küçük ilikler, oyalar, korseler yaparak hep kızlığa ve kadınlığa ait olan bu şeylerle uğraşarak bir küçük kız çocuğu bir genç kız olur. Genç kız biraz büyüyerek büyük kız olur. Büyük kız da kadın olur. Bu suretle ilk çocuğun yerini, böylece son bebek almış olur. Bebeksiz küçük bir kız, çocuksuz bir kadın kadar bedbaht olur.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bundan dolayı Cosette de bir küçük kız olmak itibarıyla kurşun kılıcıyla bir bebek yapmıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sarı ceketli adam hakkında Madam Thénardier şöyle düşünüyordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Kocamın hakkı var. Belki de bu kıyafetteki adam, banker Mösyö Laffitte’dir. Kıyafet değiştirerek gezen ve böyle davranışlarda bulunan birçok zenginler görülmüştür!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Böyle düşünerek meçhul şahsın masasına dirseğini dayadı ve:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö… dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu “Mösyö” kelimesinin telaffuz edilmesi üzerine meçhul şahıs karının tarafına döndü. Hâlbuki o dakikaya gelinceye kadar kendisine bu kadın “Babalık” diye hitap ediyordu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier, hırçınlığından ve suratının abusluğundan daha beter olan bir yumuşaklıkla dedi ki: </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bakınız Mösyö: Ben de isterim ki çocuk oynasın. Oynamasına karşı değilim. Bir defalık için zararı yok. Çünkü cömertliğiniz var ortada. Bu sebeple oynasın. Bir beis yok. Lakin çalışması da lazımdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu çocuk sizin değil midir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Tanrı esirgesin Mösyö! Bizim değildir. Küçük bir fakir kızdır. Merhameten yanımıza aldık. Ahmak bir kızdır. Mutlak başında su toplanmış olmalı. Görüyorsunuz ya, başı da büyüktür. Onun için elimizden geleni esirgemiyoruz. Daha ne yapabiliriz? Çünkü biz de zengin değiliz. Memleketine kendisi için mektup yazdığımız halde cevap alamıyoruz. Altı aydan beri hiçbir cevap gelmedi. Herhalde annesi ölmüş olacak…</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs hayıflanırcasına bir şaşkınlık nidası gösterdikten sonra tekrar düşünmeğe başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier konuşmağa devam ediyordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben böyle ana görmedim. Çocuğunu buraya bırakıp gidiverdi!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu konuşma devam ettiği müddetçe Cosette kendisinden bahsedildiğini anlayarak gözlerini Madam Thénardier’den asla ayırmadı. Dinliyor, fakat konuşulanlardan yalnız bazısını anlayabiliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Salonda bulunanlar aralıksız içmekteydiler ve dörtte üç nisbetinde sarhoş olmuşlardı. Bir taraftan neşe ve coşku ile şarkı söylüyorlar, kahkaha ile gülüyorlar, diğer taraftan muazzam bir gürültü çıkarıyorlardı. Kahkahalara katılmak üzere Madam Thénardier de aralarına girdi. Cosette, masanın altında bulunduğu halde ocakta yanan ateşe bakıyor, ateşin alevi gözlerine vurarak yansıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Küçük kılıçtan ve bez parçalarından yapmış olduğu bebeği kucağına alarak sallıyor ve ninni makamında hafif bir sesle:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Annem ölmüş, annem ölmüş! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Diye söyleniyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hancı kadının yeniden üstelemesi üzerine milyoner sanılan sarı ceketli adam, sonunda yemek yemeğe razı oldu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö ne arzu ederler?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ekmek ve peynir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier kendi kendine:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Şüphesiz bu adam dilenciden başka bir şey değil!</span></p>
			<p class="Temel-Paragraf"><span class="Normal char-style-override-1" xml:lang="tr-TR">İçerdekiler hâlâ şarkı söylemeyi sürdürüyorlar, masanın altında oturan çocuk ise, biraz evvelki mırıltısına devam ediyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir aralık Cosette birdenbire şarkısını kesti. Başını çevirdiğinde Azelma ile Eponine’in kediyi tutmak için, yere bırakmış oldukları bebeği görmüştü. Bebek, mutfaktaki masadan birkaç adım ötede yerde durmaktaydı. Bunun üzerine, zaten kendisine oynamak için yeterli olmayan kılıcı bıraktı, her ihtimale karşı tedbirli davranarak salonun etrafına göz gezdirdi. Madam Thénardier kocasıyla para sayarak yavaşça konuşuyorlardı. Azelma ile Eponine kediyle oynuyorlardı. Yolculardan bazıları içip şarkı çağırmakta, bazıları da yemek yemekteydi; yani kimse kendisine bakmıyordu. Kaybedecek zaman değildi. Dizleri ve elleri üzerinde apalayarak masanın altından çıktı. Kimsenin görüp görmediğini anlamak maksadıyla bir kere daha etrafa bakındı. Birdenbire bebeğin bulunduğu yere kadar gitti, bebeği yakaladı. Bir anda yine yerine gelip oturdu. Kımıldamıyor, yalnız kolları arasında tuttuğu bebeği kimseye göstermemek için üzerine eğiliyordu. Bu bebekle oynamak mutluluğuna erişmek onun için pek nadir bulunur bir zevk ve nimetti. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Önündeki ekmek ve peyniri yemekte olan meçhul şahıstan başka kimse bu durumun farkında olmadı. Bu zevk ve sevinç yaklaşık bir çeyrek kadar devam etti. Üzerine eğilerek ve kimseye göstermeyerek sevip oynamak istediği bebeğin bir ayağı kollarından dışarıda kalmış olduğundan, ateşin ışığıyla parıldamaktaydı. Bu parıldayan ayağı Azelma görerek kardeşine dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ay, abla bak!</span></p>
			<p class="Temel-Paragraf"><span class="Normal char-style-override-1" xml:lang="tr-TR">İki kız şaşırmış bir vaziyet alarak durdular: Cosette bebeklerini almak cüretinde bulunmuştu!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Eponine kediyi bırakmaksızın annesine doğru gitti. Entarisinin eteğinden çekti. Annesi sordu:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne var, ne istiyorsun?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Eponine eliyle Cosette’i göstererek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Anne, bak!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette, bebekle oynamak mutluluğuyla her şeyi unutmuş olup etrafını ne görüyor, ne de duyuyordu. Bütün varlığıyla bebeğe sarılmıştı. Her şeyi hatta o müthiş korkuyu bile unutmuştu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier’nin çehresi gördüğü manzara sebebiyle derhal değişmişti. Son derece titiz ve kötü huylu olan bu kadın o anda ifrit kesildi. Bu defa gururu da incinmiş olduğu için öfkesi iki kat olmuş, topuklarına kadar çıkmıştı. Cosette bu hareketle sınırını, yetkilerini tamamen aşmış, kızlarının bebeğine kasdetmişti! Bir çar, kızının üzerindeki mavi kordonuna bir mujik’in dokunduğunu görünce ne kadar öfkelenirse, Madam Thénardier de Cosette’in kızlarının bebeğine dokunduğunu görerek o kadar öfkelenmişti. Nefret ve öfkesi o dereceye varmıştı ki, âdeta sesi kısılmıştı. Kısık sesle bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Altındaki yer sarsılıyormuş gibi Cosette şiddetle titredi. Başını ses gelen tarafa çevirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier tekrar bağırdı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Cosette!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette, üzüntü ve ümit yokluğuyla karışık bir hürmetle bebeği yere bıraktı. Gözlerini ondan ayırmaksızın ellerini kilitledi. Bu yaşta bir çocuğa göre tarifi insanı çileden çıkarabilecek bir vaziyet aldı. O günkü gördüklerinden ve hissettiklerinden ormandan su getirmesi, kovanın ağırlığı, on beş </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk paranın kaybolması, kamçının görülmesi, Madam Thénardier’nin acı sözleri, kısacası bunlardan hiçbiri bu durum kadar tesirli olamadı. Bu, kendisine pek ağır geldi. Üzüntüsünü zapt edemedi. Ağladı. Hıçkırarak ağladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sırada meçhul şahıs ayağa kalkmıştı. Madam Thénardier’e döndü:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne var, ne oluyor?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier, Cosette’in ayakları önünde duran bebeği parmağıyla göstererek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Görmüyor musunuz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Peki, ne olur ki?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ne olacak, bu pis dilenci çocukların bebeğini almış! Ona dokunmağa cüret etmiş!</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu kadar gürültü onun için mi? Eee, bu bebekle oynarsa ne olur ki?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- O kirli elleriyle bebeğe dokunmuş! O iğrenç ve pis elleriyle!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette, bir kat daha şiddetle hıçkırarak ağlamağa başladı. Madam Thénardier:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Susmayacak mısın?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs kalkıp sokak kapısına doğru gitti. Kapıyı açıp dışarı çıktı. Meçhul şahsın kapıdan çıkmasının ardından Madam Thénardier bu fırsattan faydalanarak masanın altında duran kızcağıza ayağıyla kuvvetli bir tekme indirdi. Çocuk can acısıyla avazı çıktığı kadar bağırdı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu anda kapı açıldı. Meçhul şahıs içeri girdi. Elinde, sabahtan beri bütün kasabalıların hayret ve beğenisini kazanmış olup kimse tarafından satın alınamayan ve Cosette’in ormana giderken hasretini çekerek bir müddet önünde durup seyrine doyamadığı bebek bulunuyordu. Bebeği Cosette’in önünde ayak üzerinde durdurarak:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Al, bu da senin! </span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir saatten beri masanın üzerinde dalgın dalgın düşünen meçhul şahsın vitrinde aydınlatılmış ve süslenmiş olan bebeği pencereden görmüş olması uzak bir ihtimal değildi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette gözlerini kaldırdı. Meçhul şahsın kendisine doğru âdeta güneş gibi geldiğini görmüştü. Ömründe işitmemiş olduğu şu sözü işitmişti: “Al, bu da senin!” Meçhul şahsa baktı. Bebeği gördü. Sonra ağır ağır geri çekilerek duvarın köşesinde masanın altına saklandı. Artık ağlamıyor, hıçkıra hıçkıra ağlamıyordu. Soluk almaya bile cesaret edemeyecek bir haldeydi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier, Eponine, Azelma bir heykel gibi şaşkın ve hayrette kalmışlardı. Handa kafa çekenler bile bu şaşkınlık ve hayrete katılmışlar ve donup kalmışlardı. Bütün handa derin bir sessizlik ve sükûnet hüküm sürüyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier sessiz, suskun durduğu sırada kendi kendisine şöyle diyordu: “Bu ihtiyar kim oluyor? Yoksa bir milyoner mi? Belki de her ikisi, yani bir hırsız!”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier’nin ise, çehresinde garip ve manidar ürperişler görüldü. Bu değişmeler insanlıktan ziyade hayvanlıkta görülebilirdi. Bir meçhul şahsa, bir de bebeğe bakıyordu. Bu adamda bir torba para bulunduğunu hisseder gibi oldu. Bu his yıldırım süratiyle zihninden geçmişti. Karısına yaklaşarak yavaşça dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu bebek en az otuz frank eder. Hayvanlığın lüzumu yok. Herifin yüzüne gül, istifade etmeğe bak!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kaba ve odunumsu yaradılışlarla saf ve sade yaradılışlar arasında bir bağlantı olmasına rağmen, intikal meziyetinden mahrumdurlar. Madam Thénardier yumuşak davranmak istediği halde acı bal kıvamında bir tesirin baskısı altında kalmış bir üslupla Cosette’e dedi ki: </span></p>
			<p class="Temel-Paragraf"><span class="Normal char-style-override-1" xml:lang="tr-TR">- Eee, Cosette, sen bebeği almayacak mısın?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Öte yandan kocası yapmacık bir tatlılıkla:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Küçük Cosette’ciğim, Mösyö size bir bebek veriyor. Gelip alsana. Senin için getirdi. Senindir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette bir tür şaşkınlıkla bebeğe bakıyor ve yüzü henüz gözyaşlarına müstağrak bulunuyordu. Dünyayı aydınlığa boğan güneş doğuşu esnasında gökyüzünün ışıklara gark olduğu gibi, Cosette’in de gözlerinde bu anda sevinç ışıkları belirmeğe başlamıştı. Bu küçük yaratığa faraza o anda “Küçük kız, siz Fransa Kraliçesi oldunuz!” denildiği takdirde ne kadar sevinç duyarsa, bebeği gördüğü zaman da o kadar sevinç duymuştu. O bebeğe dokunacak olsa, ondan şimşek ve yıldırım çıkacak sanıyordu. Bu zan bir dereceye kadar akla yatkındı, zira bebeğe dokunduğu takdirde Madam Thénardier’nin kendisini döğeceğini biliyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Madam alabilir miyim?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dediği anda kalbindeki duyguları nitelemek ve deşelemek mümkün değildi. Halinden üzüntü, ümitsizlik, hayret ve sevincin birbirine karışmış olduğu görülüyordu. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier cevaben dedi ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Hay hay! Alabilirsin. Senindir. Mösyö onu senin için getirdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Gerçekten mi Mösyö? Bu “Madam”ın benim olduğu doğru mu? Benim için mi getirdiniz? Benim midir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahsın bu anda gözleri yaşla dolu gibi görünüyordu. Ağlamamak için insanın söz söylemeğe muktedir olamadığı bir halde bulunuyordu. Üzüntülü zamanda öyle bir an gelir ki söz söylenemez. Ağlamamak için insan kendisini zapt etmeğe mecbur kalır. Zapt etmeyi başaramazsa derhal coşar. O anda gözyaşları ve hıçkırık ortaya çıkar. Bu sebeple başıyla Cosette’e işaret etti. Ve bebeğin elini onun eline verdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette eli yanmış gibi birden bebekten çekip yere bakmağa başladı. Bu anda, dilini dışarı çıkarmış olduğunu da eklemeliyiz. Ansızın yeniden o tarafa dönerek onu yakaladı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ona ben “Catherine” adı vereceğim. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette’in pejmürde elbisesinin, bebeğin kırmızı muslinden elbisesi ve renkli kurdelalarıyla bir araya gelmesi garip bir görüntü yarattı. Cosette ürkerek Madam Thénardier’ye hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bunu bir sandalye üzerine koyabilir miyim?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Evet çocuğum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu sefer Azelma ile Eponine gıbta ve özlemle Cosette’e bakıyorlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR"> Cosette bebeği bir sandalye üzerine koydu. Tam karşısında yere oturdu ve bir şey söylemeksizin hayran hayran bebeğe bakmağa başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Haydi Cosette, oyna.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- İşte oynuyorum.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kaderin Cosette’e gönderdiği bu ziyaretçi, bu meçhul şahıs, o sırada Madam Thénardier’nin en çok nefret ettiği, kendisine kin ve düşmanlık beslediği bir adamdı. Buna rağmen bu sırada sabır ve tahammül göstermek gerekiyordu. Daima kocasının emriyle hareket etmeyi alışkanlık edinmişti. Bununla beraber üzüntü ve öfkesini saklayamayacak bir halde bulunuyordu. Derhal kızlarını yatmağa gönderdi. Sonra Cosette’i de göndermek için sahte bir anne tavrıyla o gün çok yorulduğundan bahsederek meçhul şahıstan izin istedi. Bunun üzerine Cosette Catherine’ini kucağına alarak yatmağa gitti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier, kendi tabiriyle “üzüntü ve ızdırabını dağıtmak için” salonun diğer köşesinde bulunan kocasının yanına gidip geliyordu. Açıkça gösteremediği hiddet ve öfkesiyle kocasına diyordu ki:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bu ihtiyar hayvan da kim oluyor? Ne maksatla buraya gelmiş? Bizi rahatsız etmek için mi? Bu küçük cadının oynamasını istemek, kırk </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">’a vermek istediğim bu köpeğe kırk franklık bebek almak ne demektir? Biraz daha gayret etse Berry Düşesinin mertebesine çıkarıp ona “Hanımefendi Hazretleri” diye hitap edecek! Böyle bir herifte akıl var mıdır? Bu tuhaf ihtiyar çıldırmış mıdır, nedir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kocası cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Niçin yapmasın? Bunda şaşılacak bir şey göremiyorum. Bebekle eğleniyor. Onun çalışması senin nasıl hoşuna gidiyorsa, oynaması da onun hoşuna gidiyor demektir. Bu da onun hakkıdır. Kim ne diyebilir? Bir müşteri parasıyla istediğini yapmakta serbesttir. Eğer bu ihtiyar insan sevgisiyle dolu hayırsever biriyse bundan bize ne? Budala ise o da bizi ilgilendiren bir şey değil. Parası oldukça karışmağa ne hakkın var?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bunlar bir han veya bir otel yöneticisinin fikirleriydi. Her ikisine de itiraz edilemezdi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs dirseklerini masaya dayamış, derin derin düşünüyordu. Diğer arabacılarla yolcular biraz uzaklaşmışlar, şarkı söylemeyi de kesmişler, hepsi bu adama saygıyla ve çekinerek bakıyorlardı. İstediği anda cebinden araba tekerleği gibi gümüş sikkeler çıkaran, fakir kimsesiz kıza kıymetli bebekler satın alan bu adam, şüphesiz sayılmaya ve korkulmağa değerdi. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Böyle epeyce bir zaman geçti. Kilisede gece yarısına mahsus olan dua edilmiş, artık uyku zamanı gelmişti. Bütün yolcular ve arabacılar çekilmiş, hanlar kapanmış, aşağı kattaki salonda kimse kalmamış, ateş söndürülmüş olduğu halde meçhul şahıs vaziyetini muhafaza ederek yerinden bile kımıldanmamıştı. Cosette’in yatmağa gittiğinden beri ağzını açıp bir kelime söylememişti. Karı koca merak saikasıyla salonda kalmışlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Madam Thénardier mırıldandı:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Geceyi burada mı geçireceksiniz?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Saat ikiyi vurunca kocasına hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ben artık duramayacağım. Yatmağa gidiyorum. Sen onunla ne yaparsan yap!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek çekilip gitmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Kocası bir köşeye çekilerek sandalye üzerine oturdu ve bir şamdan yakarak aldığı </span><span class="Normal-i char-style-override-1" xml:lang="tr-TR">Courrier Francais</span><span class="Normal char-style-override-1" xml:lang="tr-TR"> gazetesini okumağa başladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bir saat daha geçti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Hancı gazetenin başından başlayarak sonuna kadar tam üç defa okumuştu, okunmamış bir noktası kalmamıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier kalkıp oturdu. Öksürüp aksırdı. Sandalyesini kımıldattı. Gürültü etti. Meçhul şahısta hiçbir hareket gözlemlenmedi. Thénardier kendi kendine: “Acaba uyuyor mu?” diyerek baktı. Hâlbuki meçhul şahıs uyumuyor ve hiçbir şey kendisini dalgınlığından uyandıramıyordu. Nihayet Thénardier başındaki şapkasını çıkararak yavaşça ona yaklaştı ve:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö rahat etmek istemiyor mu?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Dedi. “Yatmaya gitmeyecen mi?” demek istediği halde, bunu hürmetsiz buldu. “Rahat etmek” tabirinde bir derece daha saygı ve nezaket bularak tercihen bu tabiri kullanmıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu ve buna benzer tabirlerin hanlarda garip bir tesiri vardır ki, bu da ertesi gün masraf pusulasındaki rakamların bir derece daha kabartılmış olmasından ibarettir. İçinde yatılan odanın ücreti yirmi </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR"> olduğu halde istirahat edilen odanın kıymeti yirmi franktır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Doğru, hakkınız var. Ahırınız ne tarafta?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Buyurunuz Mösyö, ben sizi götürürüm.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Diyerek şamdanı eline aldı. Meçhul şahıs da değneğiyle paketini aldı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier kendisini üst katta müzeyyen ve mükellef bir odaya götürdü. Bu odanın perdeleri, yatağı, kısaca her şeyi süslü ve kıymetliydi. Meçhul şahıs ona hitaben:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Bura neredir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">Demesi üzerine, Thénardier cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Burası bizim düğün odasıdır. Karımla ben başka bir odada kalıyoruz. Bu odanın bir hatırası vardır. İçine senede ya üç ya dört kere ancak girilir.</span></p>
			<p class="Temel-Paragraf"><span class="Normal char-style-override-1" xml:lang="tr-TR">- (Hemen cevaplayarak:) Ahır da burası kadar makbulümdür!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier, cevaba pek az değen bu sözü işitmemezlikten geldi. Ocak üzerindeki iki yeni şamdanı yaktı. Bu şamdanların mumları balmumundandı. Odanın şöminesinde güzel bir ateş yanmaktaydı. Şöminenin üzerinde cam bir mahfaza altında gümüş tellerle ve portakal çiçekleriyle süslenmiş bir kadın şapkası duruyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Ya bu nedir?</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Mösyö, bu karımın gelinlik şapkasıdır.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs tuhaf bir bakışla şapkaya baktı. Bu bakışıyla şöyle demek istiyordu: “O cadının bâkire olduğu bir zaman olmuş ha?!”</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier ise yalan söylüyordu. Bu binayı meyhane ve han olarak kullanmak üzere kiraladığı zaman bu odayı da böyle süslü bulmuştu. Karısının muhabbetini çekmek, hana şöhret ve rağbet kazandırmak için, içindeki portakal çiçeklerine varıncaya kadar mevcut eşyayı daha sonraları satın alarak yerleştirmişti.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs başını çevirdiği zaman hancının gitmiş olduğunu gördü. Ertesi gün bir krala layık muamele ile soymayı düşündüğü bu adama “Geceniz hayırlı olsun” demeğe cesaret edememiş ve bundan dolayı yavaşça çekilip gitmişti!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Thénardier odasına çekildi. Karısı yatmış, ama henüz uyumamıştı. Kocasının ayak sesini işitince başını çevirerek:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Biliyor musun, yarın o Cosette’i kapı dışarı edeceğim.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Deyince, Thénardier soğuk bir cevap verdi:</span></p>
			<p class="Temel-Paragraf"><span class="Normal char-style-override-1" xml:lang="tr-TR">- Sonra sen de gidersin!</span></p>
			<p class="Temel-Paragraf"><span class="Normal char-style-override-1" xml:lang="tr-TR">İkisi de başka bir söz söylemeyerek susmayı tercih ettiler. Bir zaman sonra şamdanlarındaki mum tamamen yanıp sönmüştü.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs değneği ile paketini bir kenara bıraktı. Hancı gidince koltuklu sandalyelerden birine oturdu. Tekrar düşünmeğe başladı. Bir aralık kunduralarını çıkardı. Şamdanlardan birini alıp diğerini söndürdü. Odanın kapısını iterek dışarı çıktı. Bir şey araştırıyor gibi etrafına bakındı. Bir koridordan geçerek merdiven başına geldi. Orada hafif ve tatlı bir ses işitti. Bu, bir çocuğun soluk alıp vermesine benziyordu. Bu sesin geldiği tarafa doğru gitti. Merdiven altında binanın yapılışı sırasında meydana gelen üç köşelik bir yer vardı. Burada eski sepetler, kırık şişe ve tabaklar, toz ve örümcek yuvaları arasında bir yatak vardı. Buna yatak da denemezdi. Delik deşik olmuş, samanları dışarı çıkmış bir yatak. Yine böyle parça parça bir yorgan. Çarşaftan eser yoktu. Yatak tuğlaların üzerine serilmişti. Cosette bu yatağın üzerinde uyumaktaydı. Meçhul şahıs çocuğa yaklaşarak ona baktı. Soyunmamış olduğu halde derin bir uyku içindeydi. Kışın az üşümek için üzerindeki palasparelerle yatıyordu. Bebeğe sımsıkı sarılmıştı. Bebeğin açık büyük gözleri karanlıkta parıldıyordu. Ara sıra derin bir nefes alıyor, uyanacak gibi bir harekette bulunuyor ve bazı çırpınışlardan sonra tekrar kucağındaki bebeğe sarılıyordu. Yatağının yanında ayakkabısının bir teki bulunuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette’in yattığı yerin yakınında açık bir kapı vardı. Buradan bakınca içinin karanlık ve büyük bir oda olduğunu anladı. Bu odaya girdi. Sonunda camlı bir kapı daha vardı. Bu kapı diğer bir odaya açılıyordu. O odada yan yana yatmış gayet beyaz görünen iki yatak bulunuyordu. Bunlar Azelma ile Eponine’in yataklarıydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Yatakların sonunda örtüsüz büyük bir saz beşik bulunuyor, içinde Thénardier’lerin küçük erkek çocukları yatıyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs bu son odadan Thénardier’lerin yattıkları odaya geçileceğini anladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Çekilip gitmek üzereyken bakışları şömineye ilişti. Bu şömine hanlarda bulunan büyük şöminelerden olup içinde daima biraz ateş bulunur. Ateş bulunmadığı zamanlarda bunların manzarası insanı üşütür. Bu şöminede ne ateş vardı, ne de kül. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Şöminenin üzerindeki bir şey meçhul şahsın nazar-ı dikkatini çekti. Bu şey gayet zarif ve eşit olmayan iki çocuk kundurasıydı. Derhal aklına çocukların tuhaf bir inancı geldi. Noel gecelerinde Hıristiyan çocukları ayakkabılarından birer tekini şöminenin üzerine bırakarak birer hediye gelmesini umarlar. İşte bu gece de Azelma ile Eponine kunduralarından birer tekini bu inanç sebebiyle şömine üzerine koymuşlardı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs ocağa doğru eğildi. İki kunduranın her birinde birer yeni on </span><span class="Normal-i char-style-override-1" xml:lang="tr-TR">sov</span><span class="Normal char-style-override-1" xml:lang="tr-TR">luk para bulunuyordu. Çocukları aldatan analar, geceleri çocuklar uyurken bunların içine münasip bir şeyler bırakırlar. Bu gece Madam Thénardier bu ziyareti yerine getirmiş ve paraları bırakmıştı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs doğrularak çekilmek üzere iken şöminenin köşesinde diğer bir şey gözüne ilişti. Dikkatle bakınca bunun eski, yırtık, yarısı sökülmüş, kaba bir ayakkabı olduğunu anladı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu ayakkabı Cosette’in idi.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Cosette her zaman aldandığı halde çocuklara mahsus olan cesaret ve güvenini kaybetmeyerek, alışıldığı gibi o da ayakkabısının bir tekini oraya bırakmıştı. O da hediye umuyordu.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Daimî yeis ve ümitsizlikten asla kurtulamayan bu masum çocuk için ümit ne kadar ulvî, ne kadar hazin bir şeydi!</span></p>
			<p class="Temel-Paragraf"><span class="Normal char-style-override-1" xml:lang="tr-TR">Bu ayakkabı içinde hiçbir şey yoktu. Çünkü bir şey bırakılmamıştı. </span></p>
			<p class="Temel-Paragraf"><span class="Normal char-style-override-1" xml:lang="tr-TR">Meçhul şahıs elini yeleğinin cebine sokarak bir sikke çıkarıp eğildi ve bu kunduranın içine bıraktı. Bu sikke bir Fransız altın lirasıydı.</span></p>
			<p class="Temel-Paragraf"><span class="Normal char-style-override-1" xml:lang="tr-TR">Sonra kurt adımı denilen yürümeyle tekrar odasına çıktı.</span></p>
		</div>
	</body>
</html>