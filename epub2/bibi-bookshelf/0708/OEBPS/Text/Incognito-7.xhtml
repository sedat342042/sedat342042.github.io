<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Incognito-7</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="Incognito" xml:lang="en-GB">
  <div class="_idGenObjectStyleOverride-1">
    <p class="BolumBaslik" id="_idParaDest-3" xml:lang="tr-TR"><br />
    <br />
    <br />
    3<br />
    <br />
    Aradaki Boşluk: Zihin</p>

    <p class="yenianayazi ParaOverride-18">“Beni ben yapan bütünü kavrayamıyorum.”</p>

    <p class="yenianayazi ParaOverride-19">–Aziz Augustinus</p>

    <p class="yenianayazi"><br />
    <br /></p>

    <h2 xml:lang="tr-TR">ŞERİT DEĞİŞTİRMEK</h2>

    <p class="yenianayazi ParaOverride-6">Beyninizin bildikleriyle zihninizin erişebilecekleri arasında, yerinde durmakta direnen bir uçurum vardır. Araba sürerken şerit değiştirmek gibi basit bir eylemi düşünün ve şunu bir deneyin: Gözlerinizi kapatın, hayali bir direksiyonu kavrayın ve şerit değiştirdiğinizde devreye giren hareketleri tek tek gözden geçirin. Farz edin ki sol şeritte gidiyor ve sağ şeride geçmek istiyorsunuz. Okumaya devam etmeden önce bu kitabı elinizden bırakın ve deneyin bunu. Eğer doğru yaparsanız, benden size 100 puan.</p>

    <p class="yenianayazi">Epeyce kolay bir iş, değil mi? Tahminlerime göre direksiyonu düz tuttunuz, sonra kısa bir süreliğine sağa çevirdiniz, sonra da yeniden düzelttiniz. Sorun yok.</p>

    <p class="yenianayazi">Ama hemen herkes gibi, siz de yanlış yaptınız bu işi.<span class="CharOverride-18"><a class="_idFootnoteLink" href="#footnote-241-65" id="footnote-241-65-backlink">65</a></span> Direksiyonu birazcık sağa çevirip ardından düzeltmek sizi yoldan çıkarırdı; az önce yaptığınız şey de sol şeritten doğruca kaldırıma çıkmak oldu. Şerit değiştirmek için asıl izlenmesi gereken yol direksiyonu önce sağa çevirmek, sonra yeniden ortalamak ve <span class="Italic _idGenCharOverride-1">ancak gerektiği kadar sola kırıp</span> ardından yine toplamaktır. İnanmadınız mı? Öyleyse bir dahaki sefere arabayı kullanırken dikkat edin ve kendi gözlerinizle görün. Bu öylesine basit bir motor eylemdir ki, gündelik sürüşlerinizde hiçbir zorluk yaşatmaz size. Ama aynı işi bilinç eşliğinde yapmaya kalkıştığınızda afallar kalırsınız.</p>

    <p class="yenianayazi">Şerit değiştirme örneği, verilebilecek yüzlerce örnekten bir tanesidir yalnızca. Beyninizin dalmış olduğu işlerin büyük çoğunluğunun bilincinde değilsinizdir, olmak da istemezsiniz doğrusu; çünkü bunu yapabilseydiniz, beynin tıkır tıkır işleyip giden süreçlerine müdahale etmiş olurdunuz. Çaldığınız piyano parçasını berbat etmek istiyorsanız, parmaklarınıza konsantre olun yeter; soluksuz kalmak istiyorsanız, soluk alıp verme işini düşünün; golf topunu kaçırmak istiyorsanız da vuruşunuzu analiz edin. Çocuklar için bile aşikâr olan bu dersin “Şaşkın Kırkayak” gibi şiirlerde ölümsüzleştiğine tanık oluyoruz:</p>

    <p class="yenianayazi"><br /></p>

    <p class="anaalinti ParaOverride-20" xml:lang="tr-TR">Yaşayıp gidiyordu kırkayak, oldukça mutlu,</p>

    <p class="anaalinti ParaOverride-20" xml:lang="tr-TR">Ta ki bir kurbağa gelip de eğlencesine</p>

    <p class="anaalinti ParaOverride-20" xml:lang="tr-TR">Sorana dek ona şu soruyu:</p>

    <p class="anaalinti ParaOverride-20" xml:lang="tr-TR">“Hangi ayağın, hangisini izliyor, yalvarırım söyle.”</p>

    <p class="anaalinti ParaOverride-20" xml:lang="tr-TR">Aklı öyle karıştı ki kırkayağın</p>

    <p class="anaalinti ParaOverride-20" xml:lang="tr-TR">Kalakaldı hendekte, pek bir dalgın</p>

    <p class="anaalinti ParaOverride-20" xml:lang="tr-TR">Bilemedi nasıl koşacağını, kıpırdayamadı şaşkın.</p>

    <p class="yenianayazi"><br /></p>

    <p class="yenianayazi ParaOverride-6">Şerit değiştirmek gibi motor eylemleri hatırlama becerisi işlemsel belleğe atfedilir ki, bu da <span xml:lang="ar-SA">örtülü belleğin</span> bir tipidir. Örtülü bellek beyninizin, zihninizin açık biçimde erişemediği bir bilgiyi sakladığına işaret eden bir kavramdır.<span class="CharOverride-18"><a class="_idFootnoteLink" href="#footnote-241-66" id="footnote-241-66-backlink">66</a></span> Bisiklete binmek, ayakkabı bağlamak, klavyeyle yazmak ya da bir yandan cep telefonuyla konuşurken bir yandan arabayı park etmek buna verilebilecek örneklerdir. Bu işleri kolaylıkla yapar, ancak nasıl yaptığınızın ayrıntılarını bilmezsiniz. Yemekhanede elinizde tepsiniz, insanların arasından dolanarak yolunuzu bulmaya çalışırken hiç zorlanmazsınız, ama bu arada kaslarınızın, zamanlaması kusursuz biçimde ayarlanmış bir koreografi gereğince kasılıp gevşemesini açıklamanız olanaksızdır. İşte bu, beyninizin yapabildikleriyle sizin bilinçli olarak erişebildikleriniz arasındaki boşluğun ta kendisidir.</p>

    <p class="yenianayazi">Fazla bilinmese de, örtülü bellek kavramı zengin bir geleneğe sahiptir. Daha 1600’lerin ortalarında René Descartes, dünyevi deneyimlerin bellekte depolanmasına karşın, belleğin tümüne ulaşılamadığından kuşkulanmaya başlamıştı bile. Bu kavram, 1800’lerin sonlarına doğru psikolog Hermann Ebbinghaus tarafından yeniden gündeme getirildi. Ebbinghaus şöyle yazıyordu: “Bu tür deneyimlerin çoğu bilinçten gizlenmiş halde kalır, ancak yine de önemli ve önceki varlıklarını doğrulayıcı bir etkide bulunur.”<span class="CharOverride-18"><a class="_idFootnoteLink" href="#footnote-241-67" id="footnote-241-67-backlink">67</a></span></p>

    <p class="yenianayazi">Eğer yarardan söz edeceksek bilinç, ancak küçük ölçülerde ve yine ancak belirli işlerde işe yarar. Kas hareketlerinizin incelikleri hakkında neden bilinçli farkındalık taşımak istemeyeceğinizi anlamak kolaydır; ancak aynı durum, yine milyarlarca sinir hücresinin etkinliğinin ürünü olan algılarınıza, düşünce ve inançlarınıza uygulandığında daha az anlaşılır olur. Öyleyse şimdi de bunları ele alalım.</p>

    <p class="yenianayazi"><br />
    <br /></p>

    <h2 xml:lang="tr-TR">TAVUK SEKSÖRLERİNİN VE UÇAK<br />
    GÖZCÜLERİNİN ESRARI</h2>

    <p class="yenianayazi ParaOverride-6">Dünyanın en iyi tavuk seksörleri<span class="CharOverride-21"><a class="_idFootnoteLink" href="#footnote-241-68" id="footnote-241-68-backlink">68</a></span> Japonlardır. Civcivler yumurtadan çıktığında genellikle büyük ticari kuluçkahanelerde hızla erkek-dişi olarak ayrılır. Cinsler birbirinden farklı beslenme programlarına tabi tutulduklarından, zorunlu bir uygulamadır bu: Sonunda yumurta üretecek olan dişiler bir programa, yumurta üretimi sektöründe değer taşımayan ve etlerinden yararlanmak üzere ayrılıp semirtilen küçük bir bölümü dışında genellikle imha edilen erkekler de başka bir programa göre beslenir. Sonuçta tavuk seksörünün işi her bir civcivi eline alıp, konulacağı bölmeyi belirlemek üzere hızla cinsiyetini saptamaktır. Ancak bu iş, bilindiği üzere olağanüstü zordur, çünkü erkek ve dişi civcivler birbirinden farksız görünürler.</p>

    <p class="yenianayazi">Yani neredeyse. Japonların icadı olan ve civcivin arka kısmındaki açıklığın özelliklerine bakarak cinsiyetini tayin eden uzman tavuk seksörleri, bir günlük civcivlerin cinsiyetini hızla belirleyebiliyorlardı. 1930’lu yıllardan başlayarak dünyanın dört bir yanındaki kümes hayvanı üreticileri, tekniği öğrenmek için Japonya’daki Zen-Nippon Civciv Cinsiyet Tayini Okulu’na seyahat eder olmuştu.</p>

    <p class="yenianayazi">İşin gizemli yanı, kimsenin tekniğin işleyişini tam olarak açıklayamamasıydı.<span class="CharOverride-18"><a class="_idFootnoteLink" href="#footnote-241-69" id="footnote-241-69-backlink">69</a></span> Yöntem nasıl oluyorsa belli belirsiz görsel ipuçlarına dayanıyor, ama profesyoneller bile bu ipuçlarının ne olduğunu söyleyemiyordu. Görünüşe göre, civcivin gerisindeki deliğe bakar bakmaz hayvanı atacakları doğru bölmeyi <span class="Italic _idGenCharOverride-1">biliyorlardı</span>.</p>

    <p class="yenianayazi">Profesyonellerin öğrencileri eğitme yöntemleri de bundan ibaretti. Usta, çırağının yanı başında dikilir ve onu seyrederdi. Öğrenci ise eline bir civciv alır, hayvanın gerisini inceler ve bölmelerden birine atıverirdi. Ustanın tek yaptığı geribildirimde bulunmaktı: <span class="Italic _idGenCharOverride-1">Evet</span> ya da <span class="Italic _idGenCharOverride-1">hayır</span> diyerek. Bu etkinlikle geçen haftalar sonunda öğrencinin beyni de ustasınınkinin düzeyine erişirdi; tabii bilinçsizce.</p>

    <p class="yenianayazi">Bu arada okyanuslar ötesinde benzer bir hikâye daha gelişmekteydi. İkinci Dünya Savaşı sırasında sürekli bombalanma tehdidi altında yaşayan İngilizler için, gelen uçakları hızlı ve doğru biçimde ayırt etme gereksinimi doğmuştu. Hangi uçaklar eve dönen İngiliz uçakları, hangileri bomba atmaya gelen Alman uçaklarıydı? Bu alanda kusursuz birer “gözcü” olduklarını ispatlayan bazı uçak meraklıları ordu tarafından hızla görevlendirildi. Bu kişiler öylesine değerliydi ki, hükümet kısa sürede sayılarını artırabilmek için kolları sıvadı; ancak sayıları çok az, bulunmaları da çok zordu. Hükümet bunun üzerine “gözcüleri” diğerlerini eğitmekle görevlendirdi. Zorlu bir girişimdi bu. Gözcüler izledikleri stratejiyi anlatmaya çalışıyor ancak başarısız oluyorlardı. Kimse bir şey anlamıyordu; gözcülerin kendileri bile. Tıpkı tavuk seksörleri gibi, gözcülerin de ne yaptıkları hakkında pek fikirleri yoktu; doğru yanıtı bir şekilde buluyorlardı, o kadar.</p>

    <p class="yenianayazi">İşe biraz yaratıcılık katan İngilizler, nihayet yeni gözcüleri başarıyla eğitmenin yolunu buldular: deneme-yanılma geribildirimi. Acemi gelişigüzel bir tahminde bulunuyor, uzman da <span class="Italic _idGenCharOverride-1">evet</span> ya da <span class="Italic _idGenCharOverride-1">hayır</span> demekle yetiniyordu. Sonunda acemiler de, tıpkı akıl hocaları gibi bu gizemli ve tarifsiz uzmanlıktan nasibini alıyordu.<span class="CharOverride-18"><a class="_idFootnoteLink" href="#footnote-241-70" id="footnote-241-70-backlink">70</a></span></p>

    <p class="yenianayazi">Bilgiyle farkındalık arasında büyük uçurumlar olabilir. İçgözlem yöntemiyle ele alınmaya uygun olmayan becerileri incelediğimizde karşımıza çıkan ilk sürpriz, örtülü bellekle açık belleğin tümüyle birbirinden ayrılabilir olduğudur: Birine zarar verirken diğerini sağlam bırakmanız mümkündür. İleriye dönük bellek bozukluğu (anterograd amnezi) tanısı konmuş hastaları düşünün. Bu hastalar yaşadıkları yeni deneyimleri bilinçli biçimde hatırlayamazlar. Bütün bir öğleden sonrayı onlara video oyunu Tetris’i öğretmeye çalışarak geçirdiğiniz halde, ertesi gün size bu deneyim hakkında hiçbir şey hatırlamadıklarını, oyunu daha önce hiç görmediklerini ve büyük olasılıkla kim olduğunuzla ilgili en ufak bir fikirleri bile olmadığını söyleyeceklerdir. Ancak ertesi gün oyunda kaydettikleri <span class="Italic _idGenCharOverride-1">performansa</span> baktığınızda, amnezi hastası olmayanlar kadar gelişme göstermiş olduklarını fark edersiniz.<span class="CharOverride-18"><a class="_idFootnoteLink" href="#footnote-241-71" id="footnote-241-71-backlink">71</a></span> Beyinleri oyunu “örtülü” biçimde öğrenmiştir; bilgi, bilinçleri için erişilemez durumdadır yalnızca. (İlginçtir, bir amnezi hastasını Tetris oynadığı günün gecesinde uyandırırsanız, size rüyasında düşmekte olan renkli bloklar gördüğünü ama nedeni hakkında herhangi bir fikri olmadığını söyleyecektir.)</p>

    <p class="yenianayazi">Bilinçdışı öğrenmenin tadını çıkaranlar yalnızca seksörler, gözcüler ve amnezi hastaları değildir elbette; dünyayla kurduğunuz etkileşimin neredeyse her yönü bu sürece dayanır.<span class="CharOverride-18"><a class="_idFootnoteLink" href="#footnote-241-72" id="footnote-241-72-backlink">72</a></span> Babanızın kendine özgü yürüyüşünü, burun şeklini, gülüşünü anlatmakta zorluk çekseniz de onun gibi yürüyen, gülen ya da ona benzeyen birini gördüğünüzde hemen farkına varırsınız.</p>

    <p class="yenianayazi"><br />
    <br /></p>

    <h2 xml:lang="tr-TR">IRKÇI OLUP OLMADIĞINIZI<br />
    NASIL ANLARSINIZ?</h2>

    <p class="yenianayazi ParaOverride-6">Bilinçdışının derin mağaralarında nelerin gömülü kalmış olduğunu çoğunlukla bilmeyiz. Bunun bir örneği en çirkin biçimiyle, ırkçılıkla çıkar karşımıza.</p>

    <p class="yenianayazi">Şu durumu bir düşünün: Beyaz bir şirket sahibi, siyahi bir çalışan adayına iş vermeyi reddediyor ve durum mahkemeye intikal ediyor. İşveren, ırkçı olmadığı konusunda ısrarlı; aday ise tersini savunmakta. Yargıç çıkmazda: Herhangi birinin bilinçdışında ne tür önyargılar yattığını, bilinçli biçimde farkında olmasa da bunların kararlarını nasıl etkilediğini nereden bilebilir? İnsanlar her zaman zihinlerinde dönüp duranları aktarmıyorlarsa, bunun bir nedeni de zihinlerinde ne döndüğünü <span class="Italic _idGenCharOverride-1">bilmemeleridir.</span> E. M. Forster’ın esprili sözlerinde olduğu gibi: “Ne düşündüğümü, konuşmadan nasıl bilebilirim?”</p>

    <p class="yenianayazi">Peki, <span class="Italic _idGenCharOverride-1">konuşmak</span> konusunda isteksiz birinin bilinçdışında neler olup bittiğini kurcalamanın, gizli inançları davranışları inceleyerek araştırmanın yolları var mıdır?</p>

    <p class="yenianayazi">Farz edin ki önünüzde iki düğme var ve ekranda olumlu bir sözcük <span class="Italic _idGenCharOverride-1">(sevinç, aşk, mutluluk, vs.)</span> belirdiğinde sağdaki, olumsuz bir sözcük <span class="Italic _idGenCharOverride-1">(korkunç, sevimsiz, başarısızlık</span> gibi) belirdiğindeyse soldaki düğmeye basmanız istendi. Oldukça dolaysız bir işlem. Şimdi işler biraz değişecek: Kilolu bir insanın resmini her gördüğünüzde sağ düğmeye, ince birinin resmini gördüğünüzde de sol düğmeye basacaksınız. Yine kolay. Ancak bir sonraki aşamada eşleşmeler de yapacak, olumlu bir sözcük <span class="Italic _idGenCharOverride-1">ya da</span> kilolu bir insanın resmini gördüğünüzde sağ, olumsuz bir sözcük <span class="Italic _idGenCharOverride-1">ya da</span> zayıf bir insanı gördüğünüzde sol düğmeye basacaksınız. Aynı şey, bir başka denemede de karşınıza çıkacak, fakat bu sefer eşleşmeler yer değiştirmiş olarak: Sağ düğmeye şimdi de olumsuz bir sözcük ya da zayıf bir insanın resmini gördüğünüzde basacaksınız.</p>

    <p class="yenianayazi">Böyle bir deneyin sonuçları rahatsız edici olabilir. Deneklerin tepki süreleri, çağrışımlar bilinçdışında güçlü olduğunda daha kısadır.<span class="CharOverride-18"><a class="_idFootnoteLink" href="#footnote-241-73" id="footnote-241-73-backlink">73</a></span> Sözgelimi, kilolu insanlar deneğin bilinçdışında olumsuz bir çağrışımla ilişkilendirilmişse, denek kilolu bir insanın fotoğrafına, olumsuz sözcükte kullanılan düğmenin aynı olması durumunda daha hızlı tepki vermektedir. Kavramların tersi biçimde ilişkilendirildiği <span class="Italic _idGenCharOverride-1">(zayıf</span> ile <span class="Italic _idGenCharOverride-1">kötü</span>) deneylerde ise, olasılıkla eşleştirmenin daha zor olması nedeniyle yanıt süresi uzar. Bu deney ırklara, dinlere, eşcinselliğe, deri rengine, yaşa, dahası başkanlık adaylarına karşı geliştirilmiş örtülü tutumu ölçmeye yönelik biçimde çeşitli uyarlamalara tabi tutulmuştur.<span class="CharOverride-18"><a class="_idFootnoteLink" href="#footnote-241-74" id="footnote-241-74-backlink">74</a></span></p>

    <p class="yenianayazi">Örtülü önyargıları ortaya çıkarmak için geliştirilen bir başka yöntem, katılımcının bir bilgisayar imlecini oynatış biçimi üzerinde ölçüm yapmak gibi basit bir ilkeye dayanır.<span class="CharOverride-18"><a class="_idFootnoteLink" href="#footnote-241-75" id="footnote-241-75-backlink">75</a></span> Farz edin ki, imleciniz ekranın alt tarafına konumlanmış olarak başladınız işe. Ekranın üst köşelerinde ise üzerlerinde “seviyorum” ve “sevmiyorum” yazan iki düğme var. Derken ekranın ortasında bir sözcük beliriyor (diyelim ki dinlerden birinin ismi) ve o dinden insanları sevip sevmediğinize ilişkin yanıtınıza ulaşmak üzere, fareyi mümkün olduğunca hızlı biçimde hareket ettirmeniz isteniyor sizden. Bu arada farkında olmadığınız şey, imlecin aldığı konumun anbean kaydediliyor olduğu. Araştırmacılar bu yolu inceleyerek motor sisteminizin önce bir düğmeye doğru yönelirken, daha sonra devreye giren başka bilişsel sistemlerin etkisiyle diğer yanıta doğru yön değiştirdiğini anlayabilirler. Bu nedenle, sözgelimi bir din için “seviyorum” yanıtını vermiş olsanız bile, izlediğiniz yolun önce hafifçe “sevmiyorum” düğmesine doğru kayıp, toplumsal açıdan daha uygun olan yanıta daha sonradan varmış olması mümkündür.</p>

    <p class="yenianayazi">Farklı ırklara, cinslere ve dinlere karşı tavrı konusunda kuşku duymayan kişilerin bile, kendi beyinlerinde dönüp duranlar karşısında şaşkınlığa uğramaları –ve dehşete kapılmaları– mümkündür. Ve tıpkı başka örtülü ilişkilendirme biçimleri gibi bu önyargılar da bilinçli iç gözleme tümüyle kapalıdır.<span class="CharOverride-18"><a class="_idFootnoteLink" href="#footnote-241-76" id="footnote-241-76-backlink">76</a></span></p>

    <p class="yenianayazi"><br />
    <br /></p>

    <h2 xml:lang="tr-TR">NASIL SEVERİM SENİ?<span class="CharOverride-22"><a class="_idFootnoteLink" href="#footnote-241-77" id="footnote-241-77-backlink">77</a></span><br />
    VER İSMİNİN HARFLERİNİ</h2>

    <p class="yenianayazi ParaOverride-6">İki kişi birbirine âşık olduğunda neler olduğunu bir düşünelim. Sağduyumuz, bize bu heyecanın birçok farklı kaynaktan köken aldığını söyler: yaşam koşulları, anlayış, cinsel cazibe ve karşılıklı beğeni. Kendinize eş olarak kimi seçtiğinizde bilinçdışının örtülü düzeneğinin parmağı olduğunu söyleyemeyiz elbette. Yoksa söyleyebilir miyiz?</p>

    <p class="yenianayazi">Varsayalım ki, arkadaşınız Joel’la karşılaştınız ve size hayatının aşkını, Jenny adlı kadını bulduğunu söyledi. Tuhaf, diye düşünüyorsunuz, çünkü arkadaşınız Alex, kısa süre önce Amy ile evlenmiş, Donny de Daisy için deli divane. Yoksa bu harf eşleşmelerinin altında bir şeyler mi yatıyor? Yok canım, diyorsunuz; yaşamınızı kiminle geçireceğiniz gibisinden önemli, yaşamsal kararların, bir ismin baş harfi gibi önemsiz bir ayrıntıdan etkilenmesi olanaksız. Belki de bu harf eşleşmelerinin tümü de aslında birer rastlantı.</p>

    <p class="yenianayazi">Fakat işin aslı hiç de öyle değil. 2004’te psikolog John Jones ve meslektaşları, Georgia’nın Walker, Florida’nın da Liberty bölgelerinden on beş bin evliliğe ilişkin kayıtları incelediler. Bulgularına göre, isimleri, kendi isimlerinin baş harfiyle başlayan kişilerle evlenmeyi yeğleyenlerin sayısı, gerçekten de şansa atfedilebilecek bir oranın üzerindeydi.<span class="CharOverride-18"><a class="_idFootnoteLink" href="#footnote-241-78" id="footnote-241-78-backlink">78</a></span></p>

    <p class="yenianayazi">Peki ama neden? Mesele aslında bütünüyle harflerde yatmaz; işin aslı, bu tür durumlarda seçilen eşin, kişiye kendisini hatırlatmasıdır. İnsanlar kendi yansımalarını başkalarında bulmayı severler. Psikologlar bu durumu bilinçdışı bir özsevgi olarak, bir başka deyişle yakın ve aşina gelen şeyler karşısında duyulan bir rahatlık düzeyi olarak yorumlar ve <span class="Italic _idGenCharOverride-1">örtülü benlikçilik (implicit egotism)</span> olarak tanımlarlar.</p>

    <p class="yenianayazi">Örtülü benlikçilik, yalnızca eş bulmayla ilgili değildir; almayı tercih ettiğiniz ürünleri bile etkiler. İki hayali çay markasının katılımcılarca lezzet testine tabi tutulduğu bir çalışmada, markalardan birinin ilk üç harfi, katılımcının adındaki harflerden oluşmaktaydı; örneğin Tommy adlı katılımcının deneyeceği çaylar Tomeva ve Lauler olacaktı. Katılımcılar çayların tadına bakmış, dudaklarını şapırdatmış, ikisi üzerinde de dikkatle düşünmüş ve neredeyse her seferinde, isimlerinin ilk üç harfiyle başlayan çay markalarını yeğlemişlerdi. Laura adlı katılımcı, bekleneceği üzere Lauler marka çayı seçmişti örneğin. Katılımcılar, bu harf bağlantısının açık biçimde <span class="Italic _idGenCharOverride-1">farkında</span> değillerdi; seçtikleri çayın tadının daha iyi olduğuna inanıyorlardı yalnızca. Bilmedikleri bir şey vardı ki, iki çay fincanı da aynı çaydanlıktan doldurulmuştu.</p>

    <p class="yenianayazi">Örtülü benlikçilik isminizden öteye, sizinle ilgili gelişigüzel birçok özelliğe ulaşır; doğum gününüz gibi. Üniversite öğrencilerinin Rus keşiş Rasputin ile ilgili bir makale okumalarının istendiği bir çalışmada, öğrencilerin yarısına verilen makalelerde Rasputin’in doğum günü belirtilmişti (“tesadüfen” öğrencinin kendi doğum günüyle aynı olacak biçimde). Öğrencilerin diğer yarısı için, kendininkilerden farklı bir doğum günü seçilmişti. Bu ayrıntı dışında bütün öğrencilerin elindeki makale aynıydı. Okuma seansının sonunda öğrencilere, Rasputin’in kişiliği üzerine düşüncelerini ortaya serecek birkaç soru soruldu. Rasputin’le aynı gün doğduğunu sanan öğrenciler, daha cömert bir değerlendirme yapmışlardı.<span class="CharOverride-18"><a class="_idFootnoteLink" href="#footnote-241-79" id="footnote-241-79-backlink">79</a></span> Nedeni hakkında bilinç düzeyinde herhangi bir bilgiye sahip olmasalar da, basitçe, diğer öğrencilere kıyasla onu daha fazla sevmişlerdi.</p>

    <p class="yenianayazi">Bilinçdışı özsevginin manyetik gücü neyi ya da kimi yeğlediğinizin ötesine geçer. Şaşılası olsa da, yaşadığınız yeri ve yaptıklarınızı da gizliden gizliye etkileyebilir. Psikolog Brett Pelham ve meslektaşları çeşitli kamusal kayıtları inceleyerek 2 Şubat (2/2) doğumlu insanların, adında iki sayısına bir biçimde atıfta bulunan kentlere (Wisconsin’deki Twin Lakes/İkiz Göller gibi) taşınma olasılığının görece yüksek olduğunu keşfetmişlerdi. 3/3 doğumlular Montana’nın Three Forks (Üç Çatal) kenti gibi yerlerde, 6/6 doğumlular ise Güney Carolina’daki Six Mile’da (Altı Mil) istatistiksel olarak diğerlerine baskındı. Aynı durum, yazarların bulabildiği bütün doğum günü ve kent eşleşmeleri için geçerliydi. Bunun aslında ne kadar inanılmaz bir şey olduğunu bir düşünün: İnsanların doğdukları günle ilgili olarak yaptıkları sayı ilişkilendirmeleri, ne kadar belli belirsiz olursa olsun, yaşadıkları yeri belirleyebilecek kadar etkili olabilir. Ve bu da yine bilinçdışı bir sürecin ürünüdür.</p>

    <p class="yenianayazi">Örtülü benlikçilik, seçeceğiniz mesleği de etkileyebilir. Çeşitli üyelik kayıtlarını inceleyen Pelham ve çalışma arkadaşları, Denise ya da Dennis gibi isimlere sahip kişilerin diş hekimi [İng. “dentist”], ismi Laura ya da Lawrence olanların avukat [İng. “lawyer”], George ya da Georgina olanlarınsa jeolog [İng. “geologist”] olma olasılığının görece yüksek olduğunu da buldular. Bunun da ötesinde, çatı kaplama [İng. “roofing”] şirketi sahiplerinin isimlerinin H değil de R, hırdavat [İng. “hardware”] dükkânı sahiplerinin isimlerinin de R yerine H ile başlaması daha olasıydı.<span class="CharOverride-18"><a class="_idFootnoteLink" href="#footnote-241-80" id="footnote-241-80-backlink">80</a></span> Bir başka çalışmada ise erişimi serbest çevrimiçi mesleki veritabanları üzerinden gidilmiş ve doktorların soyadlarında yer alan <span class="Italic _idGenCharOverride-1">doc, dok</span> ya da <span class="Italic _idGenCharOverride-1">med</span> harf gruplarının görece yüksek oranda tekrarlandığı ortaya çıkmıştı. Aynı şekilde avukatların [İng. “lawyer” ya da “attorney”] soyadlarında <span class="Italic _idGenCharOverride-1">law, lau</span> ya da <span class="Italic _idGenCharOverride-1">att</span> hecelerinin bulunma olasılığı yüksekti.<span class="CharOverride-18"><a class="_idFootnoteLink" href="#footnote-241-81" id="footnote-241-81-backlink">81</a></span></p>

    <p class="yenianayazi">İnanması güç gelse de, bütün bu bulgular istatistiksel bakımdan anlamlı sayılabilecek eşiği geçmiş durumdadır. Etki büyük olmasa da doğrulanabilir özelliktedir. Çok sınırlı bir erişime sahip olduğumuz ve istatistikler göz önüne sermeseydi varlığına bile inanmayacağımız güdülerin etkisi altında yaşadığımız, bir gerçektir.</p>

    <p class="yenianayazi"><br />
    <br /></p>

    <h2 xml:lang="tr-TR">BEYNİ FARKINDALIK YÜZEYİNİN<br />
    ALTINDA GIDIKLAMAK</h2>

    <p class="yenianayazi ParaOverride-6">Beyniniz küçük hilelerle, gelecekteki davranışlarınızı etkileyecek biçimde manipüle edilebilir. Farz edin ki, elinize birkaç sayfalık bir metin verdim. Daha sonra sizden yarım bırakılmış sözcükleri tamamlamanızı istiyorum; örneğin, <span class="Italic _idGenCharOverride-1">tav</span>__ <span class="Italic _idGenCharOverride-1">se</span>__. Sözcükle yakın geçmişte karşılaştığınızı hatırlayın veya hatırlamayın, yeni gördüğünüz sözcükleri seçmeniz, daha büyük olasılıktır (örneğin; <span class="Italic _idGenCharOverride-1">tavla seti</span> yerine <span class="Italic _idGenCharOverride-1">tavuk seksörü)</span>.<span class="CharOverride-18"><a class="_idFootnoteLink" href="#footnote-241-82" id="footnote-241-82-backlink">82</a></span> Benzer şekilde, belirli bir sözcük içindeki boşlukları doldurmanızı istemem durumunda (örneğin; b_l_nç_ış_), sözcüğü daha önce bir liste kapsamında görmüşseniz, yine gördüğünüzü hatırlayıp hatırlamamanızdan bağımsız olarak bu işi kolayca yaparsınız.<span class="CharOverride-18"><a class="_idFootnoteLink" href="#footnote-241-83" id="footnote-241-83-backlink">83</a></span> Beyninizin bir parçası, o listedeki sözcükler tarafından etkilenmiş ve değişmiştir. Bu etkiye “hazırlama” (“priming”) adı verilir: Beyniniz, tıpkı çalıştırılmadan önce içinden su geçirilen bir pompa gibi “hazır” hale getirilmiştir.<span class="CharOverride-18"><a class="_idFootnoteLink" href="#footnote-241-84" id="footnote-241-84-backlink">84</a></span></p>

    <p class="yenianayazi">Hazırlama süreci, örtülü bellek sistemlerinin açık bellek sistemlerinden temelde farklı olduğu gerçeğini vurgular: İkincisi verilerini kaybetse bile, birincisi bunları kilit altına almıştır. Sistemlerin birbirinden ayrılabilirliği, yine beyin hasarına bağlı olarak ileriye dönük bellek bozukluğu (anterograd amnezi) deneyimleyen hastalarda kendini belli eder. Ağır amnezisi olan hastalar, başlangıçta kendilerine sunulan metni bilinçli olarak hatırlamasalar da, sözcüklerdeki boşlukları tamamlamalarına olanak tanıyacak bir hazırlama sürecine tabi tutulabilirler.<span class="CharOverride-18"><a class="_idFootnoteLink" href="#footnote-241-85" id="footnote-241-85-backlink">85</a></span></p>

    <p class="yenianayazi">Beynin geçici olarak “gıdıklanmasının” ötesinde, bir şeye daha önce maruz kalmış olmanın etkileri uzun süreli olabilir. Bir yüzün resmini daha önce görmüşseniz, resmi daha sonra yeniden gördüğünüzde o kişi size daha çekici gelecektir; o kişiyi daha önce görmüş olduğunuzu hatırlamasanız bile.<span class="CharOverride-18"><a class="_idFootnoteLink" href="#footnote-241-86" id="footnote-241-86-backlink">86</a></span> <span class="Italic _idGenCharOverride-1">Salt maruz kalma etkisi</span> adını alan bu durum, örtülü belleğinizin, dünyayı yorumlama biçiminizi (neleri sevip neleri sevmediğiniz gibi) etkilediğini gösteren kaygı verici bir gerçeği de gözler önüne serer. Bu durumda, salt maruz kalma etkisinin ürün markalama, şöhret yaratma ve siyasi kampanyalardaki sihirde parmağı olduğunu duymak size şaşırtıcı gelmeyecektir: Belirli bir ürüne ya da yüze tekrar tekrar maruz kaldığınızda, onu giderek daha fazla tercih eder hale gelirsiniz. Sürekli göz önündeki şahsiyetlerin, beklenenin tersine olumsuz basından her zaman rahatsız olmamalarının nedeni de bu etkidir. Ünlülerin sıklıkla söylediği gibi “tek kötü reklam, reklam olmamasıdır” ya da “gazetelerin hakkımda ne yazdığı umurumda bile değil, yeter ki adımı doğru yazsınlar.”<span class="CharOverride-18"><a class="_idFootnoteLink" href="#footnote-241-87" id="footnote-241-87-backlink">87</a></span></p>

    <p class="yenianayazi">Örtülü belleğin bir başka dışavurum biçimi de <span class="Italic _idGenCharOverride-1">doğruluk yanılsaması etkisi</span> olarak bilinir: Doğru olsun olmasın, eğer daha önce duyduysanız, bir ifadenin doğru olduğuna inanmanız olasılığı görece yüksektir. Katılımcıların, akla uygun cümlelerin geçerliliğini iki haftada bir değerlendirdikleri bir çalışmada, araştırmacılar deney seansı süresince çaktırmadan daha önceki seanslarda kullanılan cümleleri de (kimi doğru, kimi yanlış) araya sıkıştırdılar. Sonuç açıktı: Katılımcı, daha önceki haftalarda da duyduğu belirli bir cümleyi, daha önce duymadığına yemin bile etse, “doğru” olarak değerlendiriyordu.<span class="CharOverride-18"><a class="_idFootnoteLink" href="#footnote-241-88" id="footnote-241-88-backlink">88</a></span> Araştırmacı, katılımcıya duymak üzere olduğu cümlenin yanlış olduğunu <span class="Italic _idGenCharOverride-1">söylese</span> bile durum değişmiyordu. Sonuçta, belirli bir fikre salt maruz kalmış olmak, onunla yeniden karşılaştığınızda fikrin size daha inanılır gelmesi için yeterlidir.<span class="CharOverride-18"><a class="_idFootnoteLink" href="#footnote-241-89" id="footnote-241-89-backlink">89</a></span> Doğruluk yanılsaması etkisi, aynı dini etkiler ya da siyasi sloganlara yinelemeli biçimde maruz kalan kişiler için söz konusu olan potansiyel tehlikenin altını çizer.</p>

    <p class="yenianayazi">Kavramlar arasında yapılan basit bir eşleştirme, bir bilinçdışı ilişkilendirmeyi tetiklemek için yeterlidir. Bunun sonucu, eşleştirmenin doğru ve tanıdık bir şeyler içerdiği duygusudur. Belirli bir ürünün çekici, güler yüzlü ve cinsel cazibeye sahip insanlarla eşleştirildiği bütün reklamların temelinde yatan ilke budur. Aynı ilke George W. Bush’un reklam ekibinin 2000 yılında Al Gore’a karşı yürüttüğü kampanyanın da temelini oluşturmuştu. Bush’un 2,5 milyon dolarlık televizyon reklamında, ekranda görülen “Gore’un reçete-ilaç programı” yazısı ile birlikte RATS<span class="CharOverride-18"><a class="_idFootnoteLink" href="#footnote-241-90" id="footnote-241-90-backlink">90</a></span> sözcüğü ekranda bir anda parlayıp sönüyor ve hemen ardından bunun aslında BUREAUCRATS [bürokratlar] sözcüğünün devamı olduğu anlaşılıyordu. Reklam yapımcılarının peşinde oldukları –ve hatırlanmasını umdukları– etki ortadaydı.</p>

    <p class="yenianayazi"><br />
    <br /></p>

    <h2 xml:lang="tr-TR">HİSLER VE ÖNSEZİLER</h2>

    <p class="yenianayazi ParaOverride-6">On parmağınızı on ayrı düğme üzerine yerleştirdiğinizi düşünün. Her düğme, belirli renkteki bir ışığa karşılık geliyor. İşiniz basit: Her ışık yandığında, ona karşılık gelen düğmeye mümkün olduğunca hızlı basıyorsunuz. Işıklar gelişigüzel yanıp sönüyorsa tepki süreniz genelde çok kısa olmayacaktır; ancak, araştırmacıların bulgularına göre ışıklar gizli bir örüntü izliyorsa tepki süreniz de giderek kısalacaktır. Bunun anlamı, bu örüntüyü üç aşağı beş yukarı çözdüğünüz ve bir sonra yanacak ışığın hangisi olduğu hakkında tahminde bulunabildiğinizdir. Araya giren beklenmedik bir ışık, tepki sürenizi yine uzatacaktır. İşin şaşırtıcı yanı, yanıp sönme sırasının zerre kadar farkında olmadığınızda bile hızlanma sürecinin işlemesidir: Bu tür bir öğrenmenin gerçekleşmesi için bilincin devreye girmesine hiç mi hiç gerek yoktur.<span class="CharOverride-18"><a class="_idFootnoteLink" href="#footnote-241-91" id="footnote-241-91-backlink">91</a></span> Bir sonraki adımda ne olacağı konusunda pek bir şey söyleyemeseniz, hatta hiçbir şey söyleyemeseniz de, bu konuda bir <span xml:lang="ar-SA">önseziye</span> sahip olabilirsiniz</p>

    <p class="yenianayazi">Bu tür durumlar, her zaman olmasa da bazen, yavaş yavaş olmak kaydıyla bilinçli farkındalık düzeyine ulaşabilir. 1997’de nörobilimci Antoine Bechara ve çalışma arkadaşları, deney katılımcılarının önüne dört deste oyun kâğıdı koyup, onlardan her seferinde tek kart seçmelerini istediler. Her kart, katılımcıya ya para kazandırıyor ya da kaybettiriyordu. Katılımcılar zamanla her destenin bir özelliği olduğunu keşfettiler: Destelerden ikisi “iyi” idi, yani para kazandırıyordu; diğer ikisiyse“kötü” idi, yani kaybetmelerine neden oluyordu.</p>

    <p class="yenianayazi">Denekler hangi desteden çekeceklerini düşünürken, araştırmacılar onları belli aralıklarla durduruyor ve görüşlerini soruyorlardı: Hangi desteler “iyi”, hangileri “kötü”ydü? Araştırmacılar böylelikle deneklerin desteleri iyi ya da kötü olarak değerlendirebilmeleri için yaklaşık yirmi beş kez kart çekmiş olmaları gerektiğini buldular. Öyle pek de ilginç gelmiyor, değil mi? Evet, henüz gelmiyor.</p>

    <p class="yenianayazi">Araştırmacılar, çalışmada katılımcıların deri iletkenliğini de ölçmüşlerdi ki bu ölçüm, “savaş ya da kaç” tepkisiyle tanıdığımız otonom sinir sisteminin etkinliğini yansıtır. İşte bu noktada gerçekten de şaşırtıcı bir durumla karşılaştılar: Destelerle ilgili istatistikler, katılımcının bilincinden epey önce, otonom sinir sistemi tarafından algılanmaktaydı. Yani, katılımcı elini istenmeyen desteye uzattığında, ortaya öngörüsel bir sinirsel etkinlik artışı, bir “uyarı işareti” çıkıyordu.<span class="CharOverride-18"><a class="_idFootnoteLink" href="#footnote-241-92" id="footnote-241-92-backlink">92</a></span> Bu artış, denek ortalama 13. kartı çekerken izlenebilir hale geliyordu. Bu demekti ki beynin bir bölümü, beklenilen sonuca, bilincin bu bilgiye ulaşabilmesinden çok önce ulaşabiliyordu. Bu bilgi, bir “önsezi” biçiminde ortaya çıkmaktaydı: Katılımcılar, nedenini bilinçli biçimde söyleyebilecek hale gelmeden önce bile doğru desteye uzanabiliyorlardı. Sonuçta, doğru kararı vermek için durumla ilgili bilgiye bilinç düzeyinde sahip olmaya gerek yoktu.</p>

    <p class="yenianayazi">Bunun da ötesinde, daha sonraları insanların bu tür bir sezgiye <span class="Italic _idGenCharOverride-1">gereksinim duydukları</span> da anlaşıldı: Önsezinin devreye girmediği kararlar, hiçbir zaman doğru karar olmuyordu. Damasio ve meslektaşları, sözünü ettiğimiz kart seçimi testini, beynin ön kısımlarında yer alan ve karar vermede devreye giren “ventromedial prefrontal korteks”i hasara uğramış hastalar üzerinde uyguladılar. Hastalar, derideki elektriksel tepkiyle ortaya çıkan uyarı sinyalini üretememekteydiler. Beyinleri, istatistiklerden ders çıkarıp onlara gerekli uyarıyı veremiyordu basitçe. Asıl şaşırtıcısı, hastaların, hangi destenin kötü olduğunu bilinçli olarak anladıktan <span class="Italic _idGenCharOverride-1">sonra bile</span> yanlış seçim yapmalarıydı. Bir başka deyişle önsezi, avantajlı olan kararı vermeleri için zorunluydu.</p>

    <p class="yenianayazi">Damasio bu sonuçlar ışığında, vücudun fiziksel durumlarınca üretilen duyguların, davranış ve karar verme süreçlerini bir biçimde yönlendirdiği varsayımında bulundu.<span class="CharOverride-18"><a class="_idFootnoteLink" href="#footnote-241-93" id="footnote-241-93-backlink">93</a></span> Vücudun genel durumu, dış dünyada gerçekleşen olayların sonuçlarıyla ilintilidir. Kötü bir şey olduğunda beyin, bütün vücudu ilgili duyguyu kaydedecek biçimde uyarır (kalp atım hızını, bağırsakların kasılmasını, kasların kasılma gücünü vb. etkileyerek) ve o duygu böylece olayla ilintilendirilmiş olur. Aynı olay üzerinde yeniden düşünüldüğünde, beyin bir simülasyon yürüterek olayla ilgili fiziksel duyum ve duyguların yeniden yaşanmasına neden olur. Bunlar da hemen sonraki karar verme aşamasında izlenecek yolu, en azından tutulacak tarafı belirler; söz konusu olayla ilgili duygular kötüyse caydırıcı, olumluysa yüreklendirici etkide bulunurlar.</p>

    <p class="yenianayazi">Buna göre bedensel durumlar, davranışa yön verebilecek önsezileri sağlar bize. Önseziler ise şansın öngöreceğinden çok daha büyük sıklıkla doğru çıkar; çünkü bilinçdışı, bilinçten önce davranarak durumu kavramıştır; bilinç arkadan gelir.</p>

    <p class="yenianayazi">Bilinç sistemleri tümüyle kırıldığı halde bilinçdışının sonuçtan etkilenmediği durumlar da vardır. Prosopagnozi adı verilen bozuklukla yaşayanlar, tanıdık olan ve olmayan yüzler arasında ayrım yapamazlar. Aslında bildikleri kişileri tanıyabilmeleri için tümüyle alındaki saç çizgisi, yürüyüş ya da ses gibi ipuçlarına bağımlıdırlar. Bu bozukluk üzerinde çalışan Daniel Tranel ve Antonio Damasio adlı araştırmacılar, akıllıca denebilecek bir deneme yapmaya karar verdiler: Prosopagnozili kişiler yüzleri bilinçli olarak tanıyamasalar da, acaba tanıdık yüzler karşısında ölçülebilir bir deri iletim tepkisi veriyor olabilirler miydi? Durum gerçekten de böyleydi. Bu kişiler yüzleri tanımadıkları konusunda ısrar etseler de, beyinlerinin <span class="Italic _idGenCharOverride-1">bir</span> bölümü, tanıdık yüzlerle yabancı yüzleri birbirinden ayırt edebiliyordu.</p>

    <p class="yenianayazi">Bilinçdışından her zaman dolaysız bir yanıt alamıyorsak, içerdiği bilgiye nasıl erişiyoruz peki? Bazen iş, sezgilerinizin size söylediklerini biraz kurcalamakta biter. Öyleyse arkadaşınız size iki seçenek arasında karar veremediğinden bir daha yakındığında, ona sorununu çözecek en kolay yolu gösterin: yazı-tura atmak. Hangi seçeneğin yazı, hangisinin tura olduğunu belirledikten sonra parayı havaya atsın. Burada önemli olan, para düştükten sonraki kapalı hislerini değerlendirebilmektir. Paranın ona yapmasını “söyledikleri” karşısında belli belirsiz de olsa rahatlamış gibiyse, bu onun için doğru seçim demektir. Ama tutar da kararını yazı-turaya bağlamanın saçma sapan bir şey olduğunu söylerse, aslında diğer seçeneği yeğlediğine dair bir ipucudur bu.</p>

    <p class="yenianayazi ParaOverride-1"><br />
    * * *<br /></p>

    <p class="yenianayazi ParaOverride-6">Bu noktaya kadar yaptığımız, farkındalık yüzeyinin altında yaşayan engin ve incelikli bilgi yığınına göz atmak oldu. Gördük ki, beynimizin –harfleri okumaktan şerit değiştirmeye kadar– işleri yürütme biçiminde devreye giren ayrıntılara erişimimiz yok. Öyleyse bilincin bütün bildiklerimiz üzerinde oynadığı rol –eğer böyle bir rolü varsa tabii– nedir? Öyle anlaşılıyor ki, epeyce önemli bir roldür bu; çünkü bilinçdışının derinliklerinde depolanmış bilginin çoğu, bilinçli planlar olarak başlamışlardır yaşama. Şimdi de bu konuyu ele alacağız.</p>

    <p class="yenianayazi"><br />
    <br /></p>

    <h2 xml:lang="tr-TR">WIMBLEDON’I KAZANAN ROBOT</h2>

    <p class="yenianayazi ParaOverride-6">Varsayalım ki, teniste kademe kademe yükselerek dünyanın en büyük tenis turnuvasına katılmaya hak kazandınız. Şimdi gezegenin en ünlü tenisçi robotuyla karşı karşıya, yeşil korttaki yerinizi almış durumdasınız. Robot, inanılmaz derecede küçük ölçekli bileşenler ve kendi kendini onaran parçalara sahip olduğu gibi, öylesine optimize edilmiş bir enerji sistemi temelinde çalışıyor ki, üç yüz gram hidrokarbon tüketimiyle kortun her tarafına bir dağ keçisi gibi zıplayabiliyor. Epeyce dişli bir rakibe benziyor, değil mi? Wimbledon’a hoş geldiniz – bir insana karşı oynuyorsunuz.</p>

    <p class="yenianayazi">Wimbledon’a gelen tenisçiler, tenisi inanılmaz ölçüde iyi oynayan hızlı ve verimli birer makinedir aslında. Saatte 145 kilometre hızla yol alan topları izleyebilir, ona doğru hızla hareket edebilir ve küçük bir yüzeyi, topun çizdiği yolla kesişecek biçimde konumlandırabilirler. Üstelik bu profesyonel tenisçiler, bunların neredeyse hiçbirini bilinçli biçimde gerçekleştirmezler. Siz bir sayfadaki harfleri nasıl okur ya da yolda nasıl şerit değiştirirseniz, onlar da tam tamına aynı şekilde bilinçdışında işleyen düzeneğe güvenirler. Bu insanlar, pratik anlamda birer robottur. Ilie Nastase 1976’da Wimbledon finalini kaybettiğinde bu görüşü doğrularcasına, kazanan rakibi Björn Borg için şöyle demişti: “O, aslında uzaydan gelen bir robot.”</p>

    <p class="yenianayazi">Ama bu robotlar, bilinçli zihinlerce eğitilirler. İddialı bir tenisçinin robot yapımı hakkında bir şey bilmesine gerek yoktur (evrim bu işi halletmiştir zaten). Asıl mesele, programlamada yatar. İşin zor tarafı, bilgisayımsal (kompütasyonel) kaynakları, tüylü, sarı bir topu kısa bir ağdan hızla ve doğru biçimde geçirecek biçimde düzeneği programlamaktır.</p>

    <p class="yenianayazi">Bilincin rol oynadığı nokta da işte burasıdır. Beynin bilinçli bölümleri, nöral mekanizmanın diğer parçalarını eğiterek hedefleri belirler ve gerekli kaynakları ayırır. “Servis vuruşu yapacağın zaman raketi daha alttan tut” der antrenör ve genç oyuncu bu sözleri kendi kendine tekrarlar. Vuruşunu defalarca, binlerce kez yineler; her seferinde belirlediği hedef ise topu karşı çeyrek-sahaya doğrudan ve hızla indirmektir. Servis üstüne servis atarken, robotik sistem de sayısız sinaps bağlantısından oluşan ağlar boyunca küçük ayarlamalar yapar. Antrenörü de bir yandan ona sürekli geribildirimde bulunmaktadır ki tenisçi bu geribildirimi bilinçli biçimde işitmek ve anlamak zorundadır. Talimatlarıyla (“Bileğini düz tut.” “Adımına dikkat et.”) robotu hiç durmaksızın eğitir, ta ki hareketler artık tek tek ayırt edilemeyecek ölçüde sistemin içine işleyene kadar.</p>

    <p class="yenianayazi">Bilinç, tenisçinin uzun dönemli planlamacısı, şirketin başkanıdır; ancak gündelik işlemlerinin çoğunu, bilincin beyninde erişemediği bölümler yürütür. Birinci sınıf dev bir şirketin başına geçmiş bir şirket başkanını düşünün. Şirket üzerinde etkisi olacaktır mutlaka, ama aslında kendisi başa geçmeden çok önceleri evrimleşmeye başlamış ve hâlâ da evrimleşmekte olan bir sistemin içine düşmüştür. Görevi, bir vizyon tanımlayıp şirket teknolojisinin politikalarını destekleyebildiği ölçüde, uzun dönemli planlar yapmaktır. Bilincin yaptığı da budur: Hedefleri belirler; sistemin geri kalanı da bunları gerçekleştirmenin yollarını öğrenir.</p>

    <p class="yenianayazi">Profesyonel tenisçi olmayabilirsiniz, ama bisiklete binmeyi bir kez öğrendiyseniz, aynı süreçten siz de geçtiniz demektir. İlk bindiğinizde sağa sola yalpaladınız, oraya buraya çarpıp düştünüz ve ne yapmanız gerektiğini çaresizce çözmeye çalıştınız. Bu sırada bilinçli zihniniz ağırlıklı biçimde devredeydi. Nihayet, büyüklerinizden biri bisikleti yönlendirmenize yardım ettikten sonra kendi başınıza binebilir hale geldiniz. Bu beceri, zamanla reflekse dönüşüp otomatikleşti. Sizin için okumaktan, anadilinizi konuşmaktan, ayakkabınızı bağlamaktan ya da babanızı yürüyüşünden tanımaktan farkı kalmadı. Ayrıntılar artık bilincinizden uzak, erişiminize de kapalıydı.</p>

    <p class="yenianayazi">Beynin, özellikle de insan beyninin en etkileyici yönlerinden biri, önüne gelen neredeyse bütün işleri öğrenme esnekliğine sahip oluşudur. Tavuk cinsiyeti tayininde ustasını etkileme isteği acemi bir çırağı bir kez sarmışsa, beyni bütün kaynaklarını erkekleri dişilerden ayırma işine adayacaktır. İşsiz bir havacılık meraklısına ulusal kahraman olma fırsatı tanıyın, beyni düşman uçaklarını yerel uçaklardan ayırt etmeyi hızla öğrenecektir. Öğrenmedeki bu esneklik, insan zekâsı olarak tanımladığımız şeyin büyük bölümünden sorumludur. Birçok hayvan haklı biçimde zeki olarak nitelendirilse de insanlar, zekâlarının esnekliği ve nöral devrelerini eldeki işe uyarlayabilme becerileriyle onlardan ayrılırlar. İşte bu nedenledir ki, gezegenin her yerine yerleşebiliyor, doğduğumuz topraklarda konuşulan dili öğrenebiliyor ve keman çalma, yüksek atlama, uzay mekiği kullanma gibi birbirinden bunca farklı işte ustalaşabiliyoruz.</p>

    <p class="arabaslik" xml:lang="tr-TR"><br />
    <br /></p>

    <h2 xml:lang="tr-TR">HIZLI VE VERİMLİ BEYİNLERİN DÜSTURU:<br />
    YAPILAN İŞLERİ DEVRELERE KAZI</h2>

    <p class="yenianayazi ParaOverride-6">Beyin, çözmek zorunda olduğu bir durumla karşılaştığında iç devrelerini, işi azami verimlilikle yerine getirebilecek biçimde yeni bir ayarlamadan geçirir.<span class="CharOverride-18"><a class="_idFootnoteLink" href="#footnote-241-94" id="footnote-241-94-backlink">94</a></span> Söz konusu iş, artık düzeneğe kazınmıştır. Bu akıllıca taktik, hayatta kalmak için temel önem taşıyan iki özellik kazandırır bize.</p>

    <p class="yenianayazi">Birincisi <span class="Italic _idGenCharOverride-1">hız</span>dır. Özdevinim, karar verme sürecinin hızla işlemesini sağlar. Hızlı programların iş görebilmesi, ancak yavaş işleyen bilinç sisteminin sıranın sonuna itilmesiyle olasıdır. Üzerime gelmekte olan tenis topuna el önü (forehand) vuruşla mı, yoksa el arkası (backhand) vuruşla mı karşılık vermeliyim? Saatte 145 kilometre hızla gelen bir topsa söz konusu olan, bütün olasılıklar üzerinden bilincinizle tek tek gitmek istemezsiniz haliyle. Genelde düşülen bir yanılgı, verdikleri hızlı ve isabetli kararlara bakarak, profesyonel sporcuların kortu “ağır çekim”de görebildiklerini düşünmektir. Ancak özdevinimin onlara sağladığı şey, ilgili olay ve durumları önceden tahmin edip bunlara verilecek karşılığa ustalıkla karar vermektir. Yeni bir sporu ilk denediğiniz zamanları düşünün. Daha deneyimli oyuncular, sizi en basit hareketlerle bile yenebilmişti, çünkü siz o sırada yepyeni bir bilgi seliyle baş etmeye çalışmaktaydınız: kollar, bacaklar, zıplayan bedenler... Ancak deneyim kazandıkça hangi hareket ve çalımların önemli olduğunu ayırt etmeye başladınız. Zamanla ve özdevinim geliştikçe hem karar verme hem de harekete geçmede hız kazandınız.</p>

    <p class="yenianayazi">Belirli işlerin nöral devrelere kazınmasıyla elde edilen ikinci avantaj, <span class="Italic _idGenCharOverride-1">enerji verimliliği</span>dir. Beyin, düzeneklerini optimize ederek problem çözmek için gerekli enerjiyi asgariye indirir. Bizler gerçekte pille çalışan hareketli yaratıklar olduğumuzdan enerji tasarrufu bizim için yaşamsal önem taşır.<span class="CharOverride-18"><a class="_idFootnoteLink" href="#footnote-241-95" id="footnote-241-95-backlink">95</a></span> Nörobilimci Read Montague <span class="Italic _idGenCharOverride-1">Your Brain Is (Almost) Perfect [Beyniniz (Neredeyse) Kusursuzdur]</span> adlı kitabında beynin enerji verimliliği konusundaki etkileyici başarısını vurgularken, satranç şampiyonu Gary Kasparov’un yaklaşık 20 watt’lık enerji kullanımını, bilgisayardaki rakibi Deep Blue’nun tükettiği binlerce watt’la karşılaştırmıştır. Montague, oyun sırasında Kasparov’un vücut sıcaklığının normal olmasına karşılık, Deep Blue’nun neredeyse dokunulamayacak kadar sıcak olduğunu ve ısıyı dağıtmak için önemli sayıda fanın çalıştırılmasını gerektirdiğini söyler kitabında. Sonuçta insan beyni verimlilik bakımından eşsizdir.</p>

    <p class="yenianayazi">Kasparov’un beyninin bu kadar az güçle çalışmasının nedeni, aslında ömrünü satranç stratejilerini ekonomik ezber algoritmalarına kazımakla geçirmiş olmasıdır. Henüz çocukken satranç oynamaya başladığında, bir sonraki aşamada ne yapacağını belirleyen bilişsel stratejileri adım adım izlemek zorunda kalmıştı Kasparov. Ancak bu yol, tıpkı aşırı düşünen ve sonuçları sorgulayan bir tenis oyuncusunun izlediği yol gibi son derece verimsizdi. Ama ustalaştıkça, oyunun adımlarını tek tek bilinci eşliğinde atmak zorunda kalmıyordu artık; satranç tahtasını bir bütün olarak verimli biçimde ve hızla algılayabiliyor, bu arada da bilincin müdahalesine giderek daha az gereksinim duyuyordu.</p>

    <p class="yenianayazi">Verimlilikle ilgili bir çalışmada, katılımcılar video oyunu Tetris’i öğrenirken, araştırmacılar da beyin görüntüleme teknikleriyle onları izlediler. Görüntüler, katılımcılarının beyinlerinin ileri derecede etkin olduğunu ve nöral ağların, oyunun altyapısını ve izlenecek stratejiyi belirlemeye çalıştığı sırada çok büyük miktarda enerji tükettiğini ortaya koymuştu. Yaklaşık bir hafta kadar sonra katılımcılar ustalaştıklarında, beyinleri de oyun sırasında çok az enerji tüketir hale gelmişti. Oyuncu, beynin dinginleşmesine <span class="Italic _idGenCharOverride-1">karşın</span> ustalaşmış değildi; beyin dinginleştiği <span class="Italic _idGenCharOverride-1">için</span> ustalaşmıştı. Tetris oynarken devreye giren beceriler, katılımcılarda sistemin devrelerine kazınmıştı; bunlar artık oyunla baş etmeyi sağlayan özelleşmiş ve verimli birer programdı.</p>

    <p class="yenianayazi">Bir benzetme yapalım ve birdenbire kendini barış ortamı içinde bulan savaşçı bir toplum hayal edelim. Askerler bu yeni durum karşısında tarıma yönelmeyi seçiyorlar. Tohum ekebilecekleri küçük çukurlar açmak için, önce kılıçlarından yararlanıyorlar. Geçerli, ancak son derece verimsiz bir yaklaşım. Bir süre sonra kılıçlarını döverek saban demirine dönüştürüyor ve böylece ellerindeki düzeneği, işin gereklerini karşılayacak biçimde optimize etmiş oluyorlar. Tıpkı beyin gibi onlar da ellerindeki aracı, yapılacak işe uygun hale getirmek için bir uyarlamadan geçirmiş durumdalar.</p>

    <p class="yenianayazi">Çeşitli işlerin beyin devrelerine kazınması, beynin çalışma biçimine temel oluşturur: Beyin, düzeneğini işler hale getiren devre kartında değişiklikler yaparak kendine yeni göreve uygun yeni bir biçim verir. Bu durum, normal koşullarda ancak beceriksizce yerine getirilebilecek bir görevin hızla ve verimli biçimde gerçekleştirilmesini sağlar. Beynin yürüttüğü mantığa göre, eğer elinizdeki işe uygun araca sahip değilseniz, onu <span class="Italic _idGenCharOverride-1">yaratmanız</span> gerekir.</p>

    <p class="yenianayazi"><br /></p>

    <p class="yenianayazi ParaOverride-1">* * *</p>

    <p class="yenianayazi"><br /></p>

    <p class="yenianayazi ParaOverride-6">Buraya kadar, bilincin birçok işi olumsuz yönde etkileyebildiğini öğrendik (hendekte kalakalan mutsuz kırkayağı hatırlayın); ama bilinç, hedef belirlemede ve robotun eğitiminde gerçekten de işe yarayabilir. Evrimsel seçilim süreci, bilinçli zihnin tam olarak ne kadar erişime sahip olduğunu ayarlamış görünüyor: Erişim gereğinden azsa, sistem kendisine yol bulamıyor; fazlaysa da problem çözmede kullandığı ağır, hantal ve enerji bakımından verimsiz yöntemlerle batağa saplanıp kalıyor.</p>

    <p class="yenianayazi">Sporcular hata yaptıklarında antrenörleri genelde <span class="Italic _idGenCharOverride-1">“Biraz kafanı kullan!”</span> diye bağırır. Buradaki ironi, profesyonel sporcuların hedefinin aslında <span class="Italic _idGenCharOverride-1">düşünmemek</span> olmasıdır. Binlerce saatlik çalışma ve eğitim yatırımının amacı, mücadele alevlendiği sırada doğru manevraların otomatik biçimde, bilincin katkısı olmaksızın yapılabilmesidir. İlgili becerilerin, oyuncunun devrelerine kazınmak üzere zorlanması gerekmektedir. Sporcular “sahaya çıktığında” ipleri ele alan, oyunu hız ve verimle sürükleyen, sahip oldukları iyi eğitimli bilinçdışı düzenektir. Kalabalık, dikkat dağıtmak için bağırır, ayaklarını gümbürtüyle yere vurur. Sporcuyu bu arada yönlendiren şey bilinçli düzenekse, hamlesini mutlaka yanlış yapacaktır. Eğer topu potadan geçirmeyi umuyorsa tek dayanağı ve tek güvencesi, aşırı eğitimli robotik düzenektir.<span class="CharOverride-18"><a class="_idFootnoteLink" href="#footnote-241-96" id="footnote-241-96-backlink">96</a></span></p>

    <p class="yenianayazi">Artık bu bölümde edindiğiniz bilgileri, teniste her zaman kazanacak biçimde kendi yararınıza kullanabilirsiniz. Baktınız ki kaybediyorsunuz, rakibinize bu kadar başarılı bir servis atmak için ne yaptığını sorun, yeter. Servisinin mekaniklerine dalıp size anlatmaya çalıştığı an, batmış demektir.</p>

    <p class="yenianayazi">Böylece anlıyoruz ki, işler otomatikleştikçe, eylemlerimizin özüne bilinç düzeyinde erişme olanağımız da o ölçüde azalıyor. Ama daha yeni başlıyoruz. Bir sonraki bölümde, bilginin daha da derinlere nasıl gömülebildiğini göreceğiz.</p>

    <p class="yenianayazi"><br />
    <br />
    <br />
    <br />
    <br />
    <br />
    <br />
    <br />
    <br />
    <br /></p>

    <div class="_idFootnotes">
      <div class="_idFootnote" id="footnote-241-65">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-65-backlink">65</a> <span xml:lang="en-GB">Macuga ve ark., “Changing lanes.”</span></p>
      </div>

      <div class="_idFootnote" id="footnote-241-66">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-66-backlink">66</a> <span xml:lang="en-GB">Schacter, “Implicit memory.”</span></p>
      </div>

      <div class="_idFootnote" id="footnote-241-67">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-67-backlink">67</a> Ebbinghaus, <span class="Italic _idGenCharOverride-1">Memory: A Contribution to Experimental Psychology</span>.</p>
      </div>

      <div class="_idFootnote" id="footnote-241-68">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-68-backlink">68</a> Seksör: Hayvanlarda cinsiyet tayini yapan kişi, Ç.N.</p>
      </div>

      <div class="_idFootnote" id="footnote-241-69">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-69-backlink">69</a> <span xml:lang="en-GB">Horsey,</span> <span class="Italic CharOverride-19" xml:lang="en-GB">The Art of Chicken Sexing</span><span xml:lang="en-GB">; Biederman ve Shiffrar, “Sexing day-old chicks”; Brandom, “Insights and blindspots of reliabilism” ve Harnad, “Experimental analysis.”</span></p>
      </div>

      <div class="_idFootnote" id="footnote-241-70">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-70-backlink">70</a> <span xml:lang="en-GB">Allan, “Learning perceptual skills.”</span></p>
      </div>

      <div class="_idFootnote" id="footnote-241-71">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-71-backlink">71</a> <span class="CharOverride-14" xml:lang="en-GB">Cohen, Eichenbaum, Deacedo ve Corkin, “Different memory systems” ve Brooks ve Baddeley, “What can amnesic patients learn?”</span></p>
      </div>

      <div class="_idFootnote" id="footnote-241-72">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-72-backlink">72</a> <span xml:lang="en-GB">Bilinçdışı düzeyde gerçekleşen ilişkilendirmelere bir başka örnek verecek olursak; bir deneyde katılımcılara önce karbonatlı içecek verilmiş, ardından sandalyeleri ileri geri sallanarak midelerinin bulanması sağlanmıştı. Katılımcılar, içeceğin mide bulandırıcı hareketle hiçbir ilişkisi olmadığını (bilinçli olarak) bildikleri halde, bu içeceğe karşı tiksinti hissi geliştirmişlerdi. Bkz. Arwas, Rolnick ve Lubow, “Conditioned taste aversion.”</span></p>
      </div>

      <div class="_idFootnote" id="footnote-241-73">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-73-backlink">73</a> <span class="CharOverride-23" xml:lang="en-GB">Greenwald, McGhee ve Schwartz, “Measuring individual differences.”</span></p>
      </div>

      <div class="_idFootnote" id="footnote-241-74">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-74-backlink">74</a> Örtülü ilişkilendirme testine https://implicit.harvard.edu/implicit/demo/selectatest.html adresinden erişilebilir.</p>
      </div>

      <div class="_idFootnote" id="footnote-241-75">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-75-backlink">75</a> <span xml:lang="en-GB">Wojnowicz, Ferguson, Dale ve Spivey, “The self-organization of explicit attitudes.” Ayrıca bkz. Freeman, Ambady, Rule ve Johnson, “Will a category cue attract you?”</span></p>
      </div>

      <div class="_idFootnote" id="footnote-241-76">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-76-backlink">76</a> Mahkemelerin, sözgelimi, bir işveren, saldırgan ya da katilin ırkçılık belirtileri gösterip göstermediğini inceleyen bu tür testleri kanıt olarak kabul edip etmeyeceği, henüz ucu açık bir konudur. Şu anda bu testlerin mahkeme salonu dışında tutulması olasılıkla daha iyi olacaktır, çünkü karmaşık insan kararları, erişilemez ilişkilendirmeler sonucu önyargıya açık olsa da bu önyargıların nihai davranışları ne ölçüde etkilediğini bilmek güçtür. Örnek verecek olursak, ırkçılığa yatkın birinin, bu yatkınlığını toplumsal bakımdan daha uygun karar verme mekanizmalarıyla bastırması ya da azılı bir ırkçının, bambaşka bir nedenle cinayet işlemiş olması da mümkündür.</p>
      </div>

      <div class="_idFootnote" id="footnote-241-77">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-77-backlink">77</a> Elizabeth Barrett Browning’in “How Do I Love Thee?” şiirine atıf, Ç. N.</p>
      </div>

      <div class="_idFootnote" id="footnote-241-78">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-78-backlink">78</a> <span xml:lang="en-GB">Jones, Pelham, Carvallo ve Mirenberg, “How do I love thee?”</span></p>
      </div>

      <div class="_idFootnote" id="footnote-241-79">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-79-backlink">79</a> <span xml:lang="en-GB">a.g.e.</span></p>
      </div>

      <div class="_idFootnote" id="footnote-241-80">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-80-backlink">80</a> <span xml:lang="en-GB">Pelham, Mirenberg ve Jones, “Why Susie sells” ve Pelham, Carvallo ve Jones, “Implicit egotism.”</span></p>
      </div>

      <div class="_idFootnote" id="footnote-241-81">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-81-backlink">81</a> <span xml:lang="en-GB">Abel, “Influence of names.”</span></p>
      </div>

      <div class="_idFootnote" id="footnote-241-82">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-82-backlink">82</a> <span xml:lang="en-GB">Jacoby ve Witherspoon, “Remembering without awareness.”</span></p>
      </div>

      <div class="_idFootnote" id="footnote-241-83">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-83-backlink">83</a> <span xml:lang="en-GB">Tulving, Schacter ve Stark, “Priming effects.” Sözcükleri “açık” biçimde hatırlayamayacağınızdan emin olana kadar dikkatinizi dağıtsam bile, etki kendini gösterir ve sözcük tamamlamada aynı ölçüde başarılı olursunuz. Bkz. Graf ve Schacter, “Selective effects.”</span></p>
      </div>

      <div class="_idFootnote" id="footnote-241-84">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-84-backlink">84</a> <span xml:lang="en-GB">“Hazırlama” fikri edebiyat ve gösteri dünyasında zengin bir tarihe sahiptir. J. G. Ballard’ın</span> <span class="Italic CharOverride-19" xml:lang="en-GB">Subliminal Adam</span> <span class="Italic CharOverride-19" xml:lang="en-GB">(The Subliminal Man)</span> <span xml:lang="en-GB">(1963) öyküsündeki Hathaway karakteri, yolların kenarında yükselen, devasa boyutlardaki düzinelerce boş panonun, aslında insanları daha fazla işte çalışmaya ve daha fazla tüketim yapmaya teşvik eden subliminal reklam makineleri olduğundan kuşkulanan tek kişidir. Subliminal Adam’ın daha eğlenceli bir versiyonuna ise komedyen Kevin Nealon’un</span> <span class="Italic CharOverride-19" xml:lang="en-GB">Saturday Night Live</span> <span xml:lang="en-GB">programında</span> <span xml:lang="en-GB">canlandırdığı karakterde rastlayabiliriz: “Bu programı her zaman sevmişimdir (mide bulandırıcı). Programda konuk olmak da oldukça eğlenceli (işkence). Burası benim için ikinci bir ev gibi (Titanik).</span></p>
      </div>

      <div class="_idFootnote" id="footnote-241-85">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-85-backlink">85</a> <span xml:lang="en-GB">Graf ve Schacter, “Implicit and explicit memory.”</span></p>
      </div>

      <div class="_idFootnote" id="footnote-241-86">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-86-backlink">86</a> <span xml:lang="en-GB">Bkz. Tom, Nelson, Srzentic ve King, “Mere exposure.” Beynin, dikkatini vermediği durumlarda bile gördüğü şeyleri soğurabilme becerisiyle ilgili daha temel bir yaklaşım için, bkz. Gutnisky, Hansen, Iliescu ve Dragoi, “Attention alters visual plasticity.”</span></p>
      </div>

      <div class="_idFootnote" id="footnote-241-87">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-87-backlink">87</a> <span xml:lang="en-GB">Bu sözleri ilk söyleyenin kim olduğu konusunda kimsenin emin olmaması, ironik bir durumdur. Mae West, P. T. Barnum, George M. Cohan, Will Rogers ve W. C. Fields, olası adaylar arasındadır.</span></p>
      </div>

      <div class="_idFootnote" id="footnote-241-88">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-88-backlink">88</a> <span xml:lang="en-GB">Hasher, Goldstein ve Toppino, “Frequency and the conference of referential validity.”</span></p>
      </div>

      <div class="_idFootnote" id="footnote-241-89">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-89-backlink">89</a> <span xml:lang="en-GB">Begg, Anas ve Farinacci, “Dissociation of processes in belief.”</span></p>
      </div>

      <div class="_idFootnote" id="footnote-241-90">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-90-backlink">90</a> “Rats” sözcüğü Amerikan argosunda “kahretsin” anlamına gelir, Ç.N.</p>
      </div>

      <div class="_idFootnote" id="footnote-241-91">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-91-backlink">91</a> <span xml:lang="en-GB">Cleeremans,</span> <span class="Italic CharOverride-19" xml:lang="en-GB">Mechanisms of Implicit Learning</span><span xml:lang="en-GB">.</span></p>
      </div>

      <div class="_idFootnote" id="footnote-241-92">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-92-backlink">92</a> Bechara, Damasio, Tranel ve Damasio, “Deciding advantageously.”</p>
      </div>

      <div class="_idFootnote" id="footnote-241-93">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-93-backlink">93</a> <span xml:lang="en-GB">Damasio, “The somatic marker hypothesis”; Damasio,</span> <span class="Italic CharOverride-19" xml:lang="en-GB">Descartes’ Error</span> <span xml:lang="en-GB">ve Damasio,</span> <span class="Italic CharOverride-19" xml:lang="en-GB">The Feeling of What Happens.</span></p>
      </div>

      <div class="_idFootnote" id="footnote-241-94">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-94-backlink">94</a> <span xml:lang="en-GB">Eagleman,</span> <span class="Italic CharOverride-19" xml:lang="en-GB">Live-Wired</span><span xml:lang="en-GB">.</span></p>
      </div>

      <div class="_idFootnote" id="footnote-241-95">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-95-backlink">95</a> <span xml:lang="en-GB">Montague,</span> <span class="Italic CharOverride-19" xml:lang="en-GB">Your Brain Is (Almost) Perfect</span><span xml:lang="en-GB">.</span></p>
      </div>

      <div class="_idFootnote" id="footnote-241-96">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-96-backlink">96</a> <span xml:lang="en-GB">Sporculara yakından baktığınızda, kendilerini havaya sokmak için bazı fiziksel rutinlerden yararlandıklarını görürsünüz. Sözgelimi, basketbolcular, genellikle topu potaya atmadan önce üç kez zıplatır ve boyunlarını sola kıvırırlar. Bu ritüeller bir anlamda öngörülebilirlik sağlayarak kişiyi daha az bilinçli bir duruma getirmek yoluyla rahatlatıcı etkide bulunur. Tekrarlamalı ve öngörülebilir nitelikteki ritüeller, bazı dinsel uygulamalarda da aynı amaca hizmet eder. Sözgelimi ezbere dua okumak, tespih çekmek ya da ilahi söylemek, bilinçli zihnin gürültüsünü azaltmada yardımcıdır.</span></p>
      </div>
    </div>
  </div>
</body>
</html>
