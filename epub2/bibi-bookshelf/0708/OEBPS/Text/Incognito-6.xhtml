<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Incognito-6</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="Incognito" xml:lang="en-GB">
  <div class="_idGenObjectStyleOverride-1">
    <p class="BolumBaslik" id="_idParaDest-2" xml:lang="tr-TR"><br />
    <br />
    <br />
    2<br />
    <br />
    Duyuların Tanıklığı:<br />
    Deneyim <span class="Italic _idGenCharOverride-1">Gerçekte</span> Nasıl Bir Şeydir?</p>

    <h2 style="text-align: center;" xml:lang="tr-TR">DENEYİMİ BİLEŞENLERİNE AYIRMAK</h2>

    <p class="yenianayazi ParaOverride-6">1800’lerin sonlarında bir öğle sonrası fizikçi ve düşünür Ernst Mach, yan yana dizili ve homojen biçimde renklendirilmiş birkaç kâğıt şeridine dikkatlice baktı. Algılama konusuna ilgi duyan biri olarak, dikkatini çeken bir durum vardı ortalıkta: Şeritlerde göze ters görünen bir şeyler vardı sanki; bir şeyler eksikti. Şeritleri birbirinden ayırdı, her birine tek tek baktı ve sonra tekrar bir araya getirdi. Sonunda olup biteni anlayabildi. Şeritler tek tek ele alındığında homojen bir renk dağılımı sergilemekle birlikte, yan yana geldiklerinde dereceli bir gölgeleme var gibiydi: solda biraz daha açık, sağda biraz daha koyu. (Şekildeki her bir şeridin aslında homojen dağılımlı bir parlaklık içerdiğini görmek için şeritleri, yalnızca bir tanesini açıkta bırakacak şekilde kapatın.)<span class="CharOverride-18"><a class="_idFootnoteLink" href="#footnote-241-13" id="footnote-241-13-backlink">13</a></span></p>

    <p class="resim_ortali_alt" xml:lang="en-US"><img alt="" class="_idGenPageitem-4" src="../Images/s20.jpg" /><br />
    Mach bantları</p>

    <p class="yenianayazi">“Mach bantları” yanılsamasının artık farkında olduğunuza göre, bu yanılsama başka yerlerde de dikkatinizi çekecek. Sözgelimi, iki duvarın birleştiği köşede, aradaki ışıklanma farkı, köşeye hemen bitişik bölümlerdeki boyanın daha açık ya da daha koyu olduğu izlenimini verecektir. Olasılıkla da bu algısal gerçekle sürekli yüzyüze gelmiş olduğunuz halde onu şimdiye kadar gözden kaçırmışsınızdır. Aynı şekilde Rönesans ressamları da, uzaktaki dağların hafifçe maviye çaldığını fark ettikleri andan itibaren, dağları o şekilde boyar oldular. Oysa sanatın o noktaya kadar uzanan tarihinde, tümüyle atlanmış bir gerçekti bu; üstelik veriler göz önünde olduğu halde. Öyleyse bu denli bariz ayrıntıları algılamayı neden beceremiyoruz? Kendi deneyimlerimizi gözlemede gerçekten bu kadar başarısız mıyız?</p>

    <p class="yenianayazi">Evet. Şaşılası ölçüde kötü birer gözlemciyiz. Ve bu konularda iç gözlem becerilerimiz de tümüyle yararsız kalır: Aksi duruma dikkatimizi çekecek bir şey olmadığı sürece, dünyayı olması gerektiği gibi gördüğümüzden gayet eminizdir. Sonra da kendi deneyimimizi gözleyebilmemizi sağlayacak bir öğrenme sürecinden geçeriz; Mach’ın, şeritlerdeki gölgelenmeyi gözlemesi örneğinde olduğu gibi: Bilinçli deneyimimiz <span class="Italic _idGenCharOverride-1">gerçekte</span> nasıldır ve nasıl değildir?</p>

    <p class="resim_ortali_alt" xml:lang="en-US"><br />
    * * *<br /></p>

    <p class="yenianayazi ParaOverride-6">Sezgiler der ki, gözünüzü açtınız ve işte! Dünya karşınızda. Bütün muhteşem kızıl ve altın renkleriyle, köpekleri ve taksileriyle, vızır vızır işleyen kentleri ve bol çiçekli manzaralarıyla. Görüş çaba gerektirmez, önemsiz birkaç ayrıntı dışında da keskin ve tamdır. Gözlerinizle yüksek çözünürlüklü bir dijital video kamera arasında önemli fark yok gibidir. Benzer şekilde kulaklarınız dünyadaki sesleri doğru biçimde kaydeden kompakt birer mikrofon, parmak uçlarınız da dış dünyadaki nesnelerin üç boyutlu biçimlerini keşfeden birer algılayıcıdır sanki. Ama sezgilerin bu söyledikleri tümüyle yanlıştır. Öyleyse gerçekte neler olduğuna bir göz atalım.</p>

    <p class="yenianayazi">Kolunuzu oynattığınızda olup bitenleri bir düşünün. Beyniniz kasılma ve gerilme durumlarını kaydeden binlerce sinir lifine bağımlıdır, ama siz sinirsel etkinliklerin oluşturduğu bu şimşek fırtınasının varlığına ilişkin en ufak bir duyum bile almazsınız. Tek farkında olduğunuz şey, kolunuzun hareket ettiği ve şu anda farklı bir yerde olduğudur. Nörobilimin erken dönem öncülerinden Sir Charles Sherrington, geçen yüzyılın ortalarında bu konu hakkında kafa yoranlardan biriydi. Yüzeyin altında işleyen böylesine geniş çaplı bir düzeneğin farkında bile olmayışımız onu hayrete düşürüyordu. Sinirler, kaslar ve kirişler (tendonlar) konusunda hatırı sayılır bir bilgi ve uzmanlığa sahip olduğu halde, eline bir kâğıt parçası almaya kalkıştığında “devreye giren kasların hiçbir şekilde farkında olmadığı”nı, ama “hareketi yine de kolaylıkla ve doğru biçimde gerçekleştirebildiği”ni belirtmişti.<span class="CharOverride-18"><a class="_idFootnoteLink" href="#footnote-241-14" id="footnote-241-14-backlink">14</a></span> Hatta kendisi bir nörobilimci olmasa, sinir, kas ve kirişlerin var olduğunu düşünmek için bir nedeni de olmayacaktı. Bu durumu son derece ilgi çekici bulan Sherrington, sonunda kolunu oynatma deneyiminin “zihinsel olarak deneyimlenmeyen çeşitli öğelerden türeyen ... zihinsel bir ürün” olduğu ve zihnin “bu öğeleri algı duyusunun üretiminde kullandığı” sonucuna vardı. Bir başka deyişle sinir ve kas etkinliği fırtınası beyin tarafından kaydediliyordu kaydedilmesine, ama farkındalık düzeyine ulaşan, bundan çok farklı bir şeydi.</p>

    <p class="yenianayazi">Bunu anlayabilmek için, bilinci bir ulusal gazete olarak ele aldığımız çerçeveye dönelim. Gazete manşetinin görevi, sıkı biçimde paketlenmiş bir özet vermektir. Aynı şekilde bilinç de sinir sisteminiz içinde gerçekleşen onca etkinliği daha basit bir biçime kavuşturmanın bir yoludur. Milyarlarca özelleşmiş mekanizma, radara yakalanmadan işlemektedir; kimi duyusal verileri toplar, kimi motor programlar gönderir, çoğu da sinirsel işgücü toplamınca belirlenen ana görevleri (toplanan bilgileri bir araya getirmek, bir sonraki aşamada olacaklar hakkında tahminde bulunmak ve o an yapılacaklar hakkında karar vermek) yerine getirir. Bilinç ise, böylesi bir karmaşa karşısında size büyük resim için yararlı olacak özet bilgiyi sunar; elmalar, nehirler ve eşleşebileceğiniz insanlar ölçeğinde bir yarar sağlar.</p>

    <h2 xml:lang="tr-TR"><br />
    <br />
    GÖZLERİ AÇMAK</h2>

    <div class="_idGenClearFloat"></div>

    <div class="_idGenPageitem-6 _idGenObjectLayout-1"><img alt="" class="_idGenPageitem-5" src="../Images/s23.jpg" /></div>

    <p class="yenianayazi ParaOverride-6">“Görme” eylemi bize öylesine doğal gelir ki, sürecin altında yatan muazzam karmaşıklıktaki düzeneği takdir etmek güçtür. Beynin yaklaşık üçte birinin görmeye adanmış olması bu nedenle şaşırtıcı gelecektir size. Gözlere akın eden milyarlarca fotona berrak bir yorum getirebilmek için beynin akıl almayacak düzeyde büyük bir işin altından kalkması gerekir. İşin doğrusu, bütün görsel sahneler belirsiz ve bulanıktır. Sözgelimi, sağdaki şekil, beş yüz metre ötedeki Pisa Kulesi’ni de, kulenin bir kol boyu uzaklıktaki oyuncak modelini de temsil ediyor olabilir; her ikisi de gözünüze aynı görüntüyü düşürür çünkü. Ama beyniniz, gözünüze çarpan bu görüntüleri belirsizlikten arındırmak için koşullar ve bağlamı hesaba katarak, varsayımlarda bulunarak ve birazdan göreceğimiz hilelere başvurarak epeyce bir sıkıntıya girer. Ancak tüm bunlar, yıllar sürmüş körlüğün ardından ameliyatla görme yetisini yeniden kazanmış hastalarda izleneceği üzere, öyle pek de zahmetsiz gerçekleşen şeyler değildir. Bu hastalar dünyayı birdenbire görmek yerine, görmeyi yeniden <span class="Italic CharOverride-19" xml:lang="ar-SA">öğrenmek</span> zorundadır.<span class="CharOverride-18"><a class="_idFootnoteLink" href="#footnote-241-15" id="footnote-241-15-backlink">15</a></span> Dünya, onlar için başlangıçta çevrelerinde uğuldayıp duran bir şekil ve renk bombardımanından ibarettir; gözleri, görüntüleri son derece berrak biçimde algılama yetisine sahip olduğu halde, beyinlerinin gelen verileri yorumlamayı öğrenmesi zaman alacaktır.</p>

    <p class="yenianayazi">Ömrü boyunca görebilmiş olanlarımız için, görme olgusunun aslında bir inşa işi olduğu gerçeğini anlamanın en iyi yolu, görme sistemlerimizin sıklıkla hataya düştüğünü hatırlamak olacaktır. Görsel yanılsamalar (illüzyonlar), bu sistemin evriminin, ulaştığı noktada yapmamıza izin verdiği işlerin tam sınırında gerçekleşir ve bu özellikleriyle de beyin içine bakmaya olanak sağlayan sağlam birer pencere görevi görürler.<span class="CharOverride-18"><a class="_idFootnoteLink" href="#footnote-241-16" id="footnote-241-16-backlink">16</a></span></p>

    <p class="yenianayazi">“Yanılsama” sözcüğüne keskin ve tam bir tanım getirmek kolay değildir; zira bir başka açıdan bakıldığında, görme olgusu da aslında başlı başına bir yanılsama sayılabilir. Görüş alanının çevresel bölgelerindeki çözünürlük, yarı-saydam, buzlu bir duş kabininden içeri baktığınız zamanki görüntüyle kabaca eşdeğer sonucu verir; ama siz yine çevre bölgeleri de net gördüğünüz yanılsamasına kapılmışsınızdır. Bunun nedeni, merkezi görme düzeneğini yönlendirdiğiniz her bölgeye birdenbire odaklanmanızdır. Bu gerçeği evde, küçük bir oyunla gözlemeniz mümkün. Bir arkadaşınız, bir avuç dolusu renkli gazlıkalemi kolunu hafifçe yana doğru açarak tutsun, siz de bakışlarınızı onun burnuna kilitleyerek elindeki kalemlerin renklerini sırasıyla söylemeye çalışın. Sonuç sizi şaşırtacaktır: Görüş alanının dış bölgelerinde birtakım renklerin varlığını saptasanız da, renk sıralamasını doğru biçimde kestiremediğinizi göreceksiniz. Çevresel görüşünüz, tahmin edebileceğinizden çok daha kötüdür aslında, çünkü normal koşullarda beyniniz göz kaslarınıza, yüksek çözünürlüklü merkezi görüşünüzü doğrudan ilgilendiğiniz nesnelere yöneltmenizi sağlayacak komutları vermektedir. Gözünüzü çevirdiğiniz her yere keskin biçimde odaklanmış gibisinizdir; dolayısıyla görme alanınızın tümüne odaklandığınızı varsayarsınız.<span class="CharOverride-18"><a class="_idFootnoteLink" href="#footnote-241-17" id="footnote-241-17-backlink">17</a></span></p>

    <p class="yenianayazi">Ve bu yalnızca bir başlangıç. Görme alanımızın <span class="Italic _idGenCharOverride-1">sınırları</span> olduğunun farkında olmadığımızı düşünün. Tam karşınızdaki duvarın üzerindeki bir noktaya gözünüzü dikip bakın, kolunuzu öne uzatın ve parmaklarınızı oynatın. Şimdi de elinizi yavaşça arkaya, kulaklarınıza doğru hareket ettirin. Belirli bir noktada parmaklarınızı göremez olacaksınız. Elinizi tekrar öne getirdiğinizde ise parmaklarınız yeniden görünür olacaktır. Yaptığınız, aslında görme alanının sınırlarını aşmaktır. Yine aynı noktaya dönersek, gözlerinizi her zaman ilgili olduğunuz noktaya yönlendirebildiğiniz için, normalde görüş alanının sınırlara sahip olduğunun zerre kadar farkında değilsinizdir. İnsanların çoğunluğunun, yaşamlarını sınırlı bir görüş alanıyla geçirdiklerinden habersiz olmaları ise gerçekten ilginç bir durumdur.</p>

    <p class="yenianayazi">Görme olgusunun biraz daha derinlerine indikçe, doğru anahtarları doğru kilitlere yerleştirmeniz koşuluyla beyninizin size son derece ikna edici algılamalar sunduğu bariz hale gelir. Derinlik algısını ele alalım. İki göz, birbirine birkaç santimetre arayla konumlanmış olduğu için, çevreden aldıkları görüntüler de az da olsa farklıdır. Bunu görmek için birbirinden yine birkaç santimetre arayla ayrılmış iki fotoğrafı alıp yan yana koyun. Gözlerinizi şaşılaştırarak bakın; iki fotoğraf birleşerek üçüncü bir fotoğraf olarak görünmeye başlayacak. <span class="Italic _idGenCharOverride-1">Derinliği de olan</span> bir resim belirecek karşınızda. Bu derinliği tam anlamıyla deneyimleyecek ve algıyı silemeyeceksiniz. Derinliğin, düz bir görüntüden türemesi gibi olanaksız görünen böylesi bir olgu, görsel sistem kapsamında gerçekleşen hesaplamaların mekanik ve otomatik doğasını ortaya serer: Sisteme doğru girdileri sağlarsanız, o da size zengin bir dünya inşa edecektir.</p>

    <p class="yenianayazi">Belki de düşülen en yaygın yanılgı, görme sisteminin karşınızdaki dünyayı, bir sinema kamerasının sadakatiyle temsil ettiğine inanmaktır.</p>

    <p class="resim_ortali_alt" xml:lang="en-US"><img alt="" class="_idGenPageitem-7" src="../Images/s25.jpg" /><br />
    Gözlerinizi şaşılaştırın: Bu iki görüntü, beyninize<br />
    yanıltıcı bir derinlik sinyali gönderecektir.</p>

    <p class="yenianayazi"><br /></p>

    <p class="yenianayazi">Birkaç basit örnek sizi bu yanılgıdan hızla kurtaracaktır. Aşağıdaki şekilde iki resim gösteriliyor.</p>

    <p class="yenianayazi">Nedir aradaki fark? Söylemesi zor, değil mi? Testin dinamik versiyonunda bu iki görüntü sıra ile gösterilir (diyelim ki, her <span class="CharOverride-20" xml:lang="tr-TR">görüntü yarım saniye duracak ve arada saniyenin onda biri kadar bir süre kalacak biçimde).</span></p>

    <p class="resim_ortali_alt" xml:lang="en-US"><img alt="" class="_idGenPageitem-8" src="../Images/s251.jpg" /><br />
    Değişim körlüğü</p>

    <p class="resim_ortali_alt" xml:lang="en-US"><span class="CharOverride-20" xml:lang="tr-TR"><br /></span></p>

    <p class="yenianayazi ParaOverride-6">Sonuçta anlarız ki, karşımızdaki sahnede insanı hayrete düşürecek kadar büyük olan değişimlere karşı bile körüzdür. Fotoğraflardan birinde koca bir kutu varken, diğerinde yoktur; ya da bir cip veya bir uçak motoru. Ve bu fark gözden rahatlıkla kaçabilir. Sonra yavaş yavaş devreye dikkat girer, değişen şeyin ne olduğunu anlayana kadar ilginç işaretleri analiz etmeye başlarsınız.<span class="CharOverride-21"><a class="_idFootnoteLink" href="#footnote-241-18" id="footnote-241-18-backlink">18</a></span> Beyin doğru nesneye bir kez kilitlendiği zaman, farkı görmek artık kolaydır; ama bu, ancak yorucu bir incelemeyle ulaşılabilen bir sonuçtur. “Değişim körlüğü” adını alan bu olgu, dikkatin önemini vurgular: Bir nesnedeki değişimi görmek için, ona dikkat etmeniz gerekir.<span class="CharOverride-18"><a class="_idFootnoteLink" href="#footnote-241-19" id="footnote-241-19-backlink">19</a></span></p>

    <p class="yenianayazi">Dünyayı, gördüğünüzü sandığınız zengin ayrıntılarla görmediğiniz ortada; bunun da ötesinde gözünüze çarpan çoğu şeyin de farkında değilsiniz. İçinde tek bir oyuncunun yer aldığı bir kısa film izlediğinizi düşünün. Adam omlet pişiriyor. O pişirmeyi sürdürürken kamera aniden başka bir açıdan çekmeye başlıyor. Yeni sahnede oyuncu farklı biri olsaydı, bunu elbette ki fark ederdiniz, değil mi? Ama gözlemcilerin üçte iki kadarı fark etmiyor işte.<span class="CharOverride-18"><a class="_idFootnoteLink" href="#footnote-241-20" id="footnote-241-20-backlink">20</a></span></p>

    <p class="yenianayazi">Değişim körlüğüyle ilgili şaşırtıcı bir başka denemede, bir avludan geçmekte olan yayalar deneyci tarafından gelişigüzel biçimde durdurulmuş ve yol tarif etmeleri istenmiştir. Her şeyden habersiz olan denek yolu tarif etmeye çalışırken lafının orta yerinde, bir kapı taşımakta olan işçiler kendisiyle deneyci arasından kaba biçimde yürüyüp gidiyor ve bu arada da, kapının ardına gizlenmiş yardımcısı, deneycinin yerine geçmiş oluyordu. Kapı geçtikten sonra deneğin karşısında duran kişi, artık başka biriydi sonuçta. Deneklerin çoğu, konuşmakta oldukları kişinin başlangıçtaki kişi olmadığını fark etmeksizin yol tarifine devam etmişti.<span class="CharOverride-18"><a class="_idFootnoteLink" href="#footnote-241-21" id="footnote-241-21-backlink">21</a></span> Bir başka ifadeyle, gözlerine çarpan bilginin ancak küçük bir bölümünü kodlamışlardı. Gerisi varsayımdı.</p>

    <div class="_idGenClearFloat"></div>

    <div class="_idGenPageitem-9 _idGenObjectLayout-2"><img alt="" class="_idGenPageitem-5" src="../Images/19571.jpg" /></div>

    <p class="yenianayazi">Gözleri belirli bir şeye dikmenin onu görmek anlamına gelmediğini ilk keşfedenler nörobilimciler değildi. Sihirbazlar durumun farkına çok önceleri varmış ve bu bilgiyi kullanıp geliştirmenin yollarını bulmuşlardı.<span class="CharOverride-18"><a class="_idFootnoteLink" href="#footnote-241-22" id="footnote-241-22-backlink">22</a></span> Sihirbazlar, dikkatinize yön vererek becerilerini aslında görüşe tümüyle açık olarak sergilerler. Hareketlerinin yaptıkları numarayı ele vermesi <span class="Italic _idGenCharOverride-1">gerekirken</span>, beyninizin retinaya çarpan her şeyi değil, gördüklerinizin ancak küçük parçalarını işlediğini bildiklerinden içleri rahattır.</p>

    <p class="yenianayazi">Bu durum, sürücülerin nasıl olup da gözleri önündeki yayalara ya da hemen önlerindeki arabalara çarpabildiklerini, hatta talihsiz biçimde trenlerin önüne çıkabildiklerini açıklamaya yardımcı olacaktır. Bu tür olayların önemli bir bölümünde gözler doğru yere yönlendirilmiş olsa da beyin uyarıları görmemektedir. Görmek, bakmaktan fazlasını gerektirir. Yukarıda yer alan üçgenin içinde “ile” sözcüğünün iki kez geçmiş olduğunu bir ihtimal gözden kaçırmış olmanızın açıklaması da burada yatmaktadır.</p>

    <p class="yenianayazi">Bu örneklerden alınacak dersler basit olsa da, beyin bilimcileri için bile açık değildir. Görme araştırmacıları, beynin görmeyle ilgili bölgelerinin dış dünyanın üç boyutlu temsilini nasıl oluşturduğunu uzun yıllardan beri anlamaya çalışırken aslında yanlış ata oynamaktaydılar. Beynin aslında bir üç boyutlu model kullanmak yerine, en iyi ihtimalle “iki buçuk boyutlu” bir <span class="Italic _idGenCharOverride-1">eskize</span> benzetilebilecek bir yapı kurduğu ancak yavaş yavaş açıklık kazanabildi.<span class="CharOverride-18"><a class="_idFootnoteLink" href="#footnote-241-23" id="footnote-241-23-backlink">23</a></span> Beynin dünyanın tam modeline de ihtiyacı yoktur zaten; çünkü yapması gereken, uçuş sırasında nereye, ne zaman bakması gerektiğini kestirmektir.<span class="CharOverride-18"><a class="_idFootnoteLink" href="#footnote-241-24" id="footnote-241-24-backlink">24</a></span> Sözgelimi, beyninizin bulunduğunuz kafedeki bütün ayrıntıları kodlamasına gerek yoktur; bilmesi gereken şey, belirli bir şeyi bulması gerektiğinde neyi nasıl arayacağıdır. Kurmuş olduğunuz iç model sizin bir kafede olduğunuz, solunuzda insanlar, sağınızda bir duvar, masanın üzerinde de birtakım nesneler olduğu hakkında genel bir fikre sahiptir. Eşiniz size kaç tane kesmeşeker kaldığını sorduğunda, dikkatle ilgili sistemleriniz şeker kâsesinin ayrıntılarını sorgulayarak iç modelinize yeni veriler kazandırır. Şeker kâsesi, aslında orada bulunduğunuz süre boyunca görüş alanınız kapsamında olsa da, beyninizin ilgisini çekecek herhangi bir ayrıntı barındırmıyordu. Resmin daha incelikli noktalarını doldurmak için fazladan iş yapması gerekiyordu.</p>

    <p class="yenianayazi">Benzer biçimde, herhangi bir uyaranın belirli bir özelliğini bilirken diğerleriyle ilgili soruları yanıtlayamadığımız çok olur. Diyelim ki sizden şöyle bir şekle bakmanızı ve içeriğini söylemenizi istedim: ||||||||||||. Bana doğru bir yanıt vererek şeklin dikey çizgilerden oluştuğunu söylersiniz. Ancak size çizgilerin <span class="Italic _idGenCharOverride-1">sayısını</span> sorduğumda kısa bir süre kalakalırsınız. Orada çizgiler olduğunu görseniz de, sayılarını söylemeniz için epeyce bir çaba harcamanız gerekir. Sonuçta, belirli bir sahnenin bazı yönlerini bilseniz de diğerlerini bilmeyebilirsiniz; neleri gözden kaçırmış olduğunuzu ise, ancak uygun soru sorulduğunda fark edersiniz.</p>

    <p class="yenianayazi">Diliniz, ağzınızın içinde nasıl konumlanmıştır? Bu soru size bir kez sorulduğunda cevabını verebilirsiniz; ama tahminen, soru sorulmadan önce cevabın farkında bile değildiniz. Genel olarak beynin çoğu şeyi bilmesine gerek yoktur; asıl bildiği şey, verileri toplayıp getirmektir. Hesaplamalarını <span class="Italic _idGenCharOverride-1">bilme gerekliliği</span> temelinde yapar. Dilinizin aldığı konumu her an bilinçli şekilde izlemiyor olmanız şaşırtıcı değildir; çünkü bu bilgi ancak nadiren işinize yarar.</p>

    <p class="yenianayazi">Aslına bakarsanız, üzerinde kendimize soru sormaksızın bilincinde olduğumuz pek az şey vardır. Sol ayağınızdaki ayakkabı size şu anda nasıl bir his veriyor? Arkada çalışan klimanın vızıltısı hangi tonda? Tıpkı değişim körlüğünde gördüğümüz gibi, duyularımız için bariz olması gereken şeylerin çoğunun farkında değilizdir aslında; ancak dikkatle ilgili bütün kaynaklarımızı sahnenin küçük parçalarına akıttıktan sonradır ki, ne kaçırdığımızın ayırdına varabiliriz. Konsantrasyon gücümüzü devreye sokmadan önce, bu ayrıntıların farkında olmadığımızın bile farkında değilizdir. Öyleyse dünyayı algılama biçimimiz, dışarıyı doğru biçimde temsil etmeyen bir inşa işleminin sonucudur. Bunun da ötesinde, aslında yalnızca ve yalnızca bilmeye gereksinim duyduğumuz şeyleri gördüğümüz halde, tam ve zengin bir resimle karşı karşıya olduğumuz yanılgısına da kapılmışızdır.</p>

    <p class="yenianayazi">Beynin daha fazla ayrıntı toplamak için dünyayı sorgulama biçimi, 1967’de Rus psikolog Alfred Yarbus tarafından incelenmişti. Bir göz izleme cihazı kullanarak insanların baktıkları noktaları kesin biçimde belirleyebilen Yarbus, deney katılımcılarından Repin’in <span class="Italic _idGenCharOverride-1">Beklenmedik Ziyaretçi</span> tablosuna <span class="Italic _idGenCharOverride-1">(bkz. izleyen sayfa)</span> bakmalarını istemişti.<span class="CharOverride-18"><a class="_idFootnoteLink" href="#footnote-241-25" id="footnote-241-25-backlink">25</a></span> Katılımcıların yapacağı iş oldukça basitti: Tablodaki insanların “beklenmedik ziyaretçi” gelmeden hemen önce ne yapmakta olduklarını; kimi koşullarda da, bu insanların maddi durumlarını, yaşlarını ya da beklenmedik ziyaretçinin ne kadar süredir uzakta olduğunu tahmine çalışmak.</p>

    <p class="resim_ortali_alt ParaOverride-8" xml:lang="en-US"><img alt="" class="_idGenPageitem-10" src="../Images/s29.jpg" /></p>

    <p class="resim_ortali_alt ParaOverride-9" xml:lang="en-US">Göz hareketleriyle ilgili olarak aynı kişiden alınan altı kayıt. Kayıtlar üçer dakika sürmüştür. 1) Serbest inceleme. Her bir kayıt başlamadan önce katılımcıya sırasıyla şu talimatlar verilmiştir: 2) Ailenin maddi durumunu tahmin etmek; 3) Kişilerin yaşlarını tahmin etmek; 4) “Beklenmeyen ziyaretçi”nin gelmesinden hemen önce ailenin ne yapmakta olduğunu tahmin etmek; 5) Kişilerin üzerindeki giysileri hatırlamak; 6) “Beklenmeyen ziyaretçi”nin aileden ne kadar süreyle uzak kalmış olduğunu tahmin etmek. Yarbus’tan, 1967.</p>

    <p class="resim_ortali_alt" xml:lang="en-US"><br /></p>

    <p class="yenianayazi">Sonuçlar son derece ilginçti. Sorulan soruya bağlı olarak, gözler bütünüyle farklı örüntülerle hareket etmiş, sorunun yanıtıyla ilgili en çok bilgiyi alabilecekleri şekilde taramışlardı resmi. Tablodakilerin yaşları sorulduğunda gözler yüzlere yöneliyor, varlık durumları sorulduğunda ise odak noktası giysilerle eşyalar arasında dans ediyordu.</p>

    <p class="yenianayazi">Bunun ne anlama geldiğini bir düşünelim: Beyin, dış dünyaya uzanır ve ihtiyacı olan bilgiyi etkin biçimde çekip çıkarır. <span class="Italic _idGenCharOverride-1">Beklenmedik Ziyaretçi</span> ile ilgili her şeyi aynı anda görmek zorunda olmadığı gibi, her şeyi depolamak zorunda da değildir; bilmek zorunda olduğu tek şey, aradığı bilgiyi bulmak için nereye yönlenmesi gerektiğidir. Gözleriniz dünyayı araştırıp sorgularken, aradığı verilere ulaşmak için stratejilerini optimize etmeye çalışan birer ajan gibidir. Bunlar “sizin” gözleriniz olduğu halde, misyonları hakkında pek az bilgiye sahipsinizdir. Gözler, tıpkı bir gizli operasyon görevinde olduğu gibi kendilerini ele vermeden, hantal bilincinizin yakalayamayacağı bir hızla çalışır.</p>

    <p class="yenianayazi">İç gözlem becerilerinin sınırlarını kanıtlayacak güçlü bir örnek olarak, bu kitabı okumakta olduğunuz şu anda gerçekleştirdiğiniz göz hareketlerine dikkat edin. Gözleriniz şu anda bir noktadan diğerine atlayıp durmakta. Bu hareketlerin ne kadar hızlı, kasıtlı ve kesin olduğunu anlayabilmek için yapacağınız tek şey, okumakta olan bir başkasını gözlemektir. Ancak bütün bunlara rağmen, sayfa üzerinde yaptığımız etkin incelemenin farkında bile olmayız. Onun yerine, düşünceler adeta sabit ve dengeli bir dünyadan kafamızın içine akar.</p>

    <p class="resim_ortali_alt" xml:lang="en-US"><br />
    * * *<br /></p>

    <p class="yenianayazi ParaOverride-6">Görme öylesine zahmetsiz bir iş gibidir ki, suyu anlamaya zorlanan balıklardan farkımız yoktur bizim de: Balıklar başka hiçbir şey deneyimlemedikleri için suyu görüp kavramaları neredeyse olanaksızdır. Ama sorgulayıcı bir balığın önünde yükselmekte olan bir kabarcık önemli bir ipucu sunabilir ona. Baloncuklar gibi görsel yanılsamalar da normalde gözümüze çarpmayan, kanıksamış olduğumuz şeylere dikkatimizi çekebilir; bu yönleriyle, beyinde sahne arkasında işleyen mekanizmaları anlamamıza yardımcı olan kritik birer araçtırlar.</p>

    <div class="_idGenClearFloat"></div>

    <div class="_idGenPageitem-11 _idGenObjectLayout-1"><img alt="" class="_idGenPageitem-5" src="../Images/s30.jpg" /></div>

    <p class="yenianayazi">Sağdaki gibi bir küp çizimini kuşkusuz daha önce görmüşsünüzdür. Bu küp “çoklu kararlılık” durumundaki, yani farklı algılamalar arasında ileri geri gidip gelen uyaranlara bir örnektir. Kübün “ön” olarak algıladığınız yüzünü ele alın. Resme bir süre baktıktan sonra ön yüzün ara sıra arka yüze dönüştüğünü ve kübün yöneliminin değiştiğini fark edeceksiniz. Bakmaya devam ederseniz, eski durumuna yeniden dönecek ve kübün yönelimine ilişkin bu iki algılama biçimi arasında gidip gelecektir. Burada çarpıcı bir noktayla karşı karşıya buluruz kendimizi: <span class="Italic _idGenCharOverride-1">Sayfada herhangi bir değişim olmadığına göre, değişimin beyninizde gerçekleşiyor olması gerekir.</span> Görme edilgen değil, etkin bir olgudur. Görme sistemi, uyaranı birden fazla biçimde yorumlayabildiği için olasılıklar arasında gidip gelir. Benzer tersinmeler yüz-vazo yanılsamasında da kendini gösterir: Sayfada herhangi bir değişiklik gerçekleşmediği halde bazen yüzleri, bazen vazoyu algılarsınız. İkisini aynı anda göremezsiniz.</p>

    <p class="resim_ortali_alt" xml:lang="en-US"><img alt="" class="_idGenPageitem-12" src="../Images/s31.jpg" /></p>

    <p class="yenianayazi">Etkin görüşün ilkeleri hakkında daha da çarpıcı örnekler bulmak mümkün. Algısal “değiştokuş”, sol gözünüze bir görüntü (ör. bir inek), sağ gözünüze başka bir görüntü (ör. bir uçak) sunulduğunda da gerçekleşir. İkisini aynı anda görmediğiniz gibi, ikisinin birleşimini de görmezsiniz; önce birini, sonra diğerini, sonra yine bir öncekini görürsünüz.<span class="CharOverride-18"><a class="_idFootnoteLink" href="#footnote-241-26" id="footnote-241-26-backlink">26</a></span> Görme sisteminiz bu arada birbiriyle çelişen iki bilgi arasında savaş vermektedir; siz ise gerçekte olanları değil, yalnızca hangi algının diğerini yendiğine bağlı olarak anbean değişen bir görüntüyle karşı karşıyasınızdır. Dış dünya sabit kaldığı halde beyniniz size dinamik biçimde farklı yorumlar sunmaktadır.</p>

    <p class="yenianayazi">Dış dünyada olup bitenleri etkin biçimde yorumlamanın da ötesinde, beyin bazen görev sınırlarını aşarak kendisi de uydurmaktan geri kalmaz. Retina örneğini ele alalım. Retina, gözün arkasında bulunan ve “fotoreseptör” adı verilen hücrelerden oluşan özelleşmiş hücre tabakasıdır. 1668’de Fransız düşünür ve matematikçi Edme Mariotte göz üzerinde çalışmalar yaparken oldukça beklenmedik bir durumla karşılaştı: Retinada fotoreseptörlerden yoksun ve hatırı sayılır büyüklükte bir yama vardı.<span class="CharOverride-18"><a class="_idFootnoteLink" href="#footnote-241-27" id="footnote-241-27-backlink">27</a></span> Bu yamanın Mariotte’u şaşırtmasının nedeni, görme alanının, sürekli ve kesintisiz olduğu izlenimini vermesidir; görüşte, fotoreseptörlerin bulunmadığı bu bölgeye karşılık gelen bir boşluk ortaya çıkmaz.</p>

    <p class="yenianayazi">Yoksa çıkar mı? Mariotte konunun derinlerine indikçe, görüşümüzde aslında gerçekten de bir “delik” olduğunu fark etti: Her bir göz için artık “kör nokta” olarak bilinen küçük bir bölge. Bunu görebilmek için sol gözünüzü kapatın ve sağ gözünüzü aşağıdaki artı işaretine sabitleyin.</p>

    <p class="resim_ortali_alt" xml:lang="en-US"><img alt="" class="_idGenPageitem-13" src="../Images/s32.jpg" /></p>

    <p class="yenianayazi">Şimdi sayfayı, siyah nokta yok olana kadar (tahminen 30 cm kadar uzaklıkta) yavaşça yüzünüze yaklaştırıp uzaklaştırın. Noktayı artık göremiyor oluşunuzun nedeni, kör noktaya denk gelmesidir.</p>

    <p class="yenianayazi">Kör noktanın küçük olduğu yanılgısına düşmeyin sakın; çünkü aslında devasa sayılabilecek boyutlardadır. Gece gökyüzündeki Ay’ın çapını düşünün. İşte bu Ay’lardan on yedi tanesini sığdırabilirsiniz kör noktanıza.</p>

    <p class="yenianayazi">İyi ama nasıl oldu da kimse görüşteki bu deliği daha önce fark etmedi? Nasıl oldu da Michelangelo, Shakespeare ve Galileo gibi büyük dehalar, görüşle ilgili bu temel gerçeği hiç fark etmeden yaşayıp öldüler? Bunun nedenlerinden biri, iki gözümüz olması ve her ikisindeki kör nokta konumlarının birbiriyle çakışmamasıdır. Yani iki göz açıkken sahne kesintisizdir. Ancak daha da önemlisi, beyin aslında kör noktadaki eksik bilgiyi kendisi “tamamlar”. Sayfadaki siyah nokta kör nokta üzerine düştüğünde, onun olması gerektiği yerde gördüklerinize dikkat edin. Siyah nokta gözden kaybolduğunda, onun yerinde beyaz ya da siyah bir delik yoktur, çünkü beyniniz fondaki desenden örülü bir yama <span class="Italic _idGenCharOverride-1">icat etmiş</span>; görsel uzamda o noktayla ilgili herhangi bir bilgiye sahip olmadığından, çevredeki fonu alıp boşluğu onunla doldurmuştur.</p>

    <p class="yenianayazi">“Orada” var olanları algılamazsınız sonuçta. Beyniniz ne isterse onu algılarsınız.</p>

    <p class="yenianayazi ParaOverride-1"><br />
    * * *<br /></p>

    <p class="yenianayazi ParaOverride-6">1800’lerin ortalarında Alman fizikçi ve hekim Hermann Hemholtz (1821-1894), gözlerden beyne damla damla akmakta olan verilerin, yaşadığımız zengin görme deneyimini açıklayamayacak kadar zayıf olduğu yönünde bir kuşkuya kapılmıştı. Vardığı sonuç ise beynin, gelen verilerle ilgili <span class="Italic _idGenCharOverride-1">varsayımlarda</span> bulunuyor olması gerektiği ve bu varsayımların daha önceki deneyimlere dayalı olduğu yolundaydı.<span class="CharOverride-18"><a class="_idFootnoteLink" href="#footnote-241-28" id="footnote-241-28-backlink">28</a></span> Bir başka deyişle beyin, kendisine gelen az miktardaki bilgiyi, en iyi tahminleri bir araya getirerek daha büyük bir <span xml:lang="ar-SA">şeye dönüştürmekteydi.</span></p>

    <div class="_idGenClearFloat"></div>

    <div class="_idGenPageitem-14 _idGenObjectLayout-1"><img alt="" class="_idGenPageitem-5" src="../Images/s33.jpg" /></div>

    <p class="yenianayazi">Şöyle düşünün: Daha önceki deneyimlere dayanarak, beyniniz görsel sahnelerin yukarıdaki bir ışık kaynağınca aydınlatıldığını varsayar.<span class="CharOverride-18"><a class="_idFootnoteLink" href="#footnote-241-29" id="footnote-241-29-backlink">29</a></span> Böylece, üst kısmı açık, alt kısmı koyu olacak biçimde gölgelendirilmiş yassı bir daire şişkin, tersi durumda da çukurlaşmış algılanacaktır. Ancak şekli doksan derece döndürmek yanılsamayı yok edecek ve dairelerin yassı olduğu açıkça ortaya çıkacaktır. Şekil, tekrar eski konumuna döndüğünde ise aldatıcı bir derinlik duygusu ister istemez yeniden belirecektir.</p>

    <p class="yenianayazi">Beyin ışık kaynaklarıyla ilgili mevcut fikirlerinden yola çıkarak, gölgelerle ilgili bilinçsiz varsayımlarda da bulunur. Herhangi bir karenin gölgesi birden yer değiştirirse, o karenin bulunduğu derinliğin de değiştiğine inanırsınız.<span class="CharOverride-18"><a class="_idFootnoteLink" href="#footnote-241-30" id="footnote-241-30-backlink">30</a></span></p>

    <p class="yenianayazi">Aşağıdaki şekle şöyle bir bakın: Kare, aslında hiç yer değiştirmemiştir; tek yapılan, gölgeyi temsil eden koyu renkli karenin yerinden hafifçe oynatılmasıdır. Böyle bir şey, yukarıdaki aydınlatma kaynağının birden yer değiştirmesiyle <span class="Italic _idGenCharOverride-1">gerçekten de</span> olabilirdi elbet; ama güneşin yavaş hareketi ve sabit elektrik aydınlatmasıyla ilgili önceki deneyimleriniz, algılarınızın ister istemez daha olası açıklamaya yönelmesini ve nesnenin size doğru hareket ettiğini düşünmenize yol açmıştır.</p>

    <p class="resim_ortali_alt" xml:lang="en-US"><img alt="" class="_idGenPageitem-15" src="../Images/s34.jpg" /></p>

    <p class="yenianayazi">Helmholtz, görmeyle ilgili bu kavrama “bilinçsiz çıkarsama” (unconscious inference) adını verdi. Çıkarsama sözcüğü, burada beynin olup bitenler hakkında kestirimlerde bulunduğu fikrine gönderme yapmakta, <span class="Italic _idGenCharOverride-1">bilinçsiz</span> sözcüğü ise süreçle ilgili hiçbir farkındalık taşımadığımızı bize hatırlatmaktadır. Dünyaya ilişkin istatistikleri toplayıp kestirimlerde bulunan hızlı ve otomatik düzeneğe hiçbir erişimimiz yoktur. Biz, bu düzeneğin üzerine kurulmuş oturan, oturduğumuz yerden de ışık ve gölge oyunlarının keyfini süren birer hak sahibiyizdir yalnızca.</p>

    <p class="arabaslik" xml:lang="tr-TR"><br />
    <br /></p>

    <h2 xml:lang="tr-TR">KAYALAR YER DEĞİŞTİRMEDEN NASIL<br />
    YUKARI TIRMANIR?</h2>

    <p class="yenianayazi ParaOverride-6">Bu düzeneğe yakından bakmaya başladığımızda, beynin görsel korteks adı verilen kısmında özelleşmiş hücreler ve devrelerden oluşan karmaşık bir sistemle karşılaşırız. Bu devreler arasında işbölümü vardır: Kimi renkler, kimi hareket, kimi kenar ve sınırlar ve yığınla başka devre de <span xml:lang="ar-SA">çeşitli farklı işlev</span>ler <span xml:lang="ar-SA">için özelleşmiştir. Birbirine yoğun bir ağla bağlı olan bu devreler, kararlarını grupça</span> verir ve gerektiğinde <span class="Italic _idGenCharOverride-1">Bilinç Gazetesi</span> <span xml:lang="ar-SA">için manşetler de hazırlarlar. Manşetin</span> size tek söylediği, bir otobüsün gelmekte olduğu ya da birinin size cilveli bir gülücük gönderdiğidir; size bilginin kaynaklarını tek tek sunmaz. Kimi zaman <span xml:lang="ar-SA">görmenin</span>, altta yatan karmaşık sinirsel mekanizmaya <span class="Italic _idGenCharOverride-1">karşın</span> kolay olduğunu düşünme <span xml:lang="ar-SA">eğilimine kapılırsınız; ama aksine görmek, tam da bu karmaşık mekanizma</span> <span class="Italic _idGenCharOverride-1">nedeniyle</span> kolaydır.</p>

    <p class="yenianayazi">Düzeneğe yakından baktığımızda, görmenin parçalara ayrılabileceği ortaya çıkar. Birkaç dakika boyunca bir şelaleye bakın. Bakışlarınızın yönünü değiştirdiğinizde, yakınınızdaki kayalar gibi aslında hareketsiz duran nesneler, size yukarı tırmanıyormuş gibi gelir.<span class="CharOverride-18"><a class="_idFootnoteLink" href="#footnote-241-31" id="footnote-241-31-backlink">31</a></span> Tuhaftır ki hareketleri bariz olsa da, konumlarında zaman içinde herhangi bir değişiklik gerçekleşmemiştir. Bu örnekte hareket algılayıcılarının dengesiz etkinlikleri (normalde yukarıyı işaret eden nöronlar, aşağıyı işaret eden nöronlarla bir it-çek dengesi içindedir) dış dünyada tanık olunması imkânsız bir durumu görmenize olanak tanır: yer değişimi olmaksızın hareket. “Hareket artetkisi” ya da “şelale yanılsaması” olarak bilinen bu aldanma, Aristo zamanından beri epeyce çalışmaya konu olmuştur. Bu yanılsama, görmenin farklı modüllerin bir ürünü olduğunu gösterir. Örneğimizde ise görsel sistemin bazı bileşenleri –yanlış da olsa– kayaların hareket ettiği, diğer bileşenler ise kayaların konum değiştirmediği konusunda ısrar etmektedir. Düşünür Daniel Dennett’in savunduğu üzere deneyimsiz gözlemci, aynı anda hem hareketlilik hem hareketsizliğin mümkün olmadığı televizyon ekranı benzetmesine sığınır genellikle<span class="CharOverride-18"><a class="_idFootnoteLink" href="#footnote-241-32" id="footnote-241-32-backlink">32</a></span> ki, kötü bir benzetmedir bu. Ama beyindeki görsel dünyanın televizyon ekranıyla uzaktan yakından ilgisi yoktur; konumda bir değişiklik olmaksızın yapılan hareket de beynin kimi zaman vardığı sonuçlardan biri olabilir pekâlâ.</p>

    <p class="resim_ortali_alt ParaOverride-10" xml:lang="en-US"><img alt="" class="_idGenPageitem-16" src="../Images/s36.jpg" /></p>

    <p class="resim_ortali_alt ParaOverride-11" xml:lang="en-US">Göz hareketleriyle ilgili olarak aynı kişiden alınan altı kayıt. Kayıtlar üçer dakika sürmüştür. 1) Serbest inceleme. Her bir kayıt başlamadan önce katılımcıya sırasıyla şu talimatlar verilmiştir: 2) Ailenin maddi durumunu tahmin etmek; 3) Kişilerin yaşlarını tahmin etmek; 4) “Beklenmeyen ziyaretçi”nin gelmesinden hemen önce ailenin ne yapmakta olduğunu tahmin etmek; 5) Kişilerin üzerindeki giysileri hatırlamak; 6) “Beklenmeyen ziyaretçi”nin aileden ne kadar süreyle uzak kalmış olduğunu tahmin etmek. Yarbus’tan, 1967.</p>

    <p class="yenianayazi"><br /></p>

    <p class="yenianayazi">Sabit konumda hareketin söz konusu olduğu birçok yanılsama örneği vardır. Yukarıdaki şekiller, hareket algılayıcılarının doğru biçimde uyarılmasıyla durağan görüntülerin hareket ettiği izlenimini verebildiklerini gösterir. Buradaki yanılsamaların ortaya çıkış nedeni, şekillerdeki keskin gölgelemenin görsel sistemdeki hareket algılayıcılarını uyarmasıdır. Bu reseptörlerdeki etkinlik, hareket algısına başlı başına <span class="Italic _idGenCharOverride-1">eşdeğerdir</span>. Eğer hareket algılayıcılarınız oralarda bir şeylerin kıpırdamakta olduğunu beyan ederse, bilinçli durumdaki siz, buna sorgusuz sualsiz inanır, hatta inanmakla da kalmaz, bu deneyimi <span class="Italic _idGenCharOverride-1">yaşarsınız.</span></p>

    <p class="yenianayazi">Bu ilkeyle ilgili çarpıcı bir örnek, 1978’de karbon monoksit zehirlenmesi geçiren bir kadını konu alır.<span class="CharOverride-18"><a class="_idFootnoteLink" href="#footnote-241-33" id="footnote-241-33-backlink">33</a></span> Kadının yaşaması bir şans, görme sistemiyle ilgili bazı beyin bölgelerinde (özellikle de hareketin temsilinde devreye giren alanlarda) ortaya çıkan kalıcı hasar ise tümüyle şanssızlıktı. Sistemin geri kalanı sağlam olduğu için durağan nesneleri sorunsuzca görebiliyor, orada bir top, burada bir telefon olduğunu söyleyebiliyordu. Karşıdan karşıya geçmek üzere kaldırımda beklerken ise “orada”, derken bir an sonra “burada”, daha da sonra önünden geçmiş olarak yine “orada” bir kırmızı kamyon görebiliyor, ancak kamyonda herhangi bir <span class="Italic _idGenCharOverride-1">hareket</span> saptayamıyordu. Bir sürahiden su boşaltmaya kalktığında gördükleri sırasıyla eğim verilmiş bir sürahi, sürahiden aşağı sarkan pırıl pırıl bir su sütunu ve nihayet bardaktan taşan suyun oluşturduğu su birikintisiydi. Suyu hareket eder halde göremiyordu. Yaşamı bir dizi fotoğraf karesinden ibaretti. Tıpkı şelale etkisi gibi bu kadının hareket körlüğü de, bize konum ve hareketin beyinde birbirinden ayrılabildiğini gösterir. Hareket, yukarıdaki çizimlerde nasıl hatalı biçimde resmedildiyse, bizim dünyayla ilgili görüşümüze de o şekilde “resmedilmiştir.”</p>

    <p class="yenianayazi">Fizikçiler hareketi, konumun zaman içindeki değişimi olarak ele alırlar. Ama beynin kendine özgü bir mantığı vardır; bu nedenle hareketi bir nörobilimci olarak değil de fizikçi olarak irdelemek, insanlardaki zihinsel işleyiş ile ilgili yanlış izlenimlere neden olacaktır. Beyzbolda yükseğe atılan topları (“popfly”) yakalamaya çalışan dış saha oyuncularını düşünün. Topu yakalamak için hangi noktaya koşacaklarına nasıl karar verirler? Olasılıkla beyinleri topun yerini anbean temsil etmektedir: İşte şimdi orada, şimdi yaklaştı, şimdi daha da yakında. Doğru mu? Yanlış.</p>

    <p class="yenianayazi">Öyleyse oyuncunun beyni topun hızını hesaplıyor olabilir mi? Hayır.</p>

    <p class="yenianayazi">Belki de ivmesini? Yine hayır.</p>

    <p class="yenianayazi">Bilimci olduğu kadar beyzbol meraklısı da olan Mike McBeath işte bu “popfly” toplarını yakalamada devreye giren gizli sinirsel hesaplamaları anlamak için kolları sıvamış<span class="CharOverride-18"><a class="_idFootnoteLink" href="#footnote-241-34" id="footnote-241-34-backlink">34</a></span> ve dış saha oyuncularının, hangi noktaya değil, yalnızca nasıl koşacaklarını onlara söyleyen bilinçdışı bir programdan yararlandıklarını keşfetmişti. Oyuncular öyle yer değiştiriyordu ki, aslında parabolik bir yol izleyen top, oyuncunun bakış açısından hep düz bir çizgi üzerinde ilerliyormuş gibi görünüyordu. Yol düz bir çizgiden sapar görünmeye başladığı anda, oyuncular da koştukları yönü değiştiriyordu.</p>

    <p class="yenianayazi">Bu basit program, dış saha oyuncularının doğrudan topun iniş noktasına fırlamak yerine, oraya ulaşmak için farklı türden bir eğim izledikleri gibi tuhaf bir öngörüde bulunmaktadır. McBeath ve meslektaşlarının havadan çekilmiş video filmleriyle de doğruladıkları üzere, oyuncuların yaptığı tam olarak budur.<span class="CharOverride-18"><a class="_idFootnoteLink" href="#footnote-241-35" id="footnote-241-35-backlink">35</a></span> Bu koşma stratejisi topla kesişme noktasının yeri hakkında herhangi bir bilgi vermeyip yalnızca oraya ulaşmak için nasıl bir hareket çizgisi izlemek gerektiğine temellenmiştir. Bundan hareketle, söz konusu program da oyuncuların yakalanamaz topları yakalayayım derken neden sıklıkla duvara tosladıklarını açıklamaktadır.</p>

    <p class="yenianayazi">Böylece görüyoruz ki sistemin yakalamak ya da hedefle kesişmek için konum, hız ya da ivmeyi ille de açık biçimde temsil etmesi gerekmiyor. Bu, bir fizikçinin öngöreceği bir durum değildir olasılıkla; bunun da ötesinde, iç gözlem yoluyla sahne gerisinde olup bitenler hakkında anlamlı denebilecek pek az kestirimde bulunulabileceğinin altını çizer. Ryan Braun ve Matt Kemp gibi büyük dış saha oyuncularının, zihinlerinde böyle bir programın işlemekte olduğundan haberleri bile yoktur elbette; onlar yalnızca programın ve sayesinde kazandıkları paranın tadını çıkarmaya bakarlar.</p>

    <p class="yenianayazi"><br />
    <br /></p>

    <h2 xml:lang="tr-TR">GÖRMEYİ ÖĞRENMEK</h2>

    <p class="yenianayazi ParaOverride-6">Mike May üç yaşındayken bir kimyasal patlama tümüyle kör kalmasına neden olmuş, ama bu durum onu dünyanın en iyi Alp disiplini iniş kayakçısı, yanı sıra iyi bir işadamı ve aile babası olmaktan alıkoyamamıştı. Patlamanın görme yetisini elinden almasının üzerinden geçen kırk üç yılın sonunda, bu yetiyi ona yeniden kazandırabilecek yeni bir cerrahi yönteminin geliştirildiğini duydu. Yaşamında kör bir insan olarak az buz başarı elde etmemişti belki, ama yine de ameliyatı deneyecekti.</p>

    <p class="yenianayazi">Ameliyattan sonra gözündeki bandajlar çıkarıldı ve Mike, bir fotoğrafçının da eşliğinde oturup beklerken iki çocuğu içeri alındı. Büyük an gelmişti. Yenilenmiş gözleriyle onların yüzüne baktığı ilk an olacaktı bu. O sırada çekilen fotoğrafta çocukları ona heyecanla bakarken Mike yüzünde biraz mutlu, biraz şaşkın bir gülümsemeyle oturur halde görülmektedir.</p>

    <p class="yenianayazi">Sahnenin dokunaklı olması beklenirdi elbet, ama hiç de öyle olmadı. Ortada bir sorun vardı. Gözleri artık kusursuz biçimde çalışıyor olsa da Mike önündeki nesnelere tam bir şaşkınlıkla bakmaktaydı. Beyni böylesi bir girdi bombardımanı karşısında ne yapacağını bilmiyordu. Gözleriyle deneyimlediği şey oğullarının yüzlerinin görüntüsü değil, yorumlanamaz bir kenarlar, renkler ve ışıklar karmaşasıydı. Gözleri işlev görüyor, ama <span class="Italic _idGenCharOverride-1">görmeyi</span> başaramıyordu.<span class="CharOverride-18"><a class="_idFootnoteLink" href="#footnote-241-36" id="footnote-241-36-backlink">36</a></span></p>

    <p class="yenianayazi">Bütün bunların nedeni, beynin görmeyi öğrenmek zorunda olmasıdır. Kafatasının zifiri karanlığı içinde kendini gösteren tuhaf elektrik fırtınaları, dünyadaki nesneleri duyularla eşleştirmeye çalıştığımız uzun çabalardan sonra bilinç düzeyinde algılanabilen birer özete dönüşür. Koridorda yürüme deneyimini ele alalım. Ömrü boyunca koridorlardan geçmiş biri olarak Mike, koridor boyunca duvarların bir kol boyu mesafede birbirine paralel uzandığını biliyordu. Bu nedenle görme yetisini yeniden kazandığında perspektif ilkelerince birbirine yakınsayan koridor çizgileri, onun anlayışının çok üzerinde kalan bir kavram olarak çıkmıştı karşısına. Bu durum, beyni için hiçbir şey ifade etmemekteydi.</p>

    <p class="yenianayazi">Benzer biçimde, çocukluğumda tanıştığım görme engelli bir kadının, odalarının yerleşimi ve eşyalarının konumunu ne kadar derinlemesine bildiğini gördüğümde şaşırmıştım. Odaların tasarımını, görebilen kişilerden daha büyük kesinlikle çizip çizemeyeceğini sorduğumda aldığım yanıt ise daha da şaşırtmıştı beni: Tasarımları, bırakın ayrıntıyı, <span class="Italic _idGenCharOverride-1">hiçbir biçimde</span> çizemezdi, çünkü gören kişilerin üç boyutu (oda) iki boyuta (bir kâğıt parçası) nasıl dönüştürdüğünü başta anlamıyordu zaten. Bu düşünce, basitçe anlam veremediği bir şeydi.<span class="CharOverride-18"><a class="_idFootnoteLink" href="#footnote-241-37" id="footnote-241-37-backlink">37</a></span></p>

    <p class="yenianayazi">Görmek, dünyayı berrak bakışlarla karşınıza almaktan ibaret değildir; sistemin, görme sinirleri boyunca ilerleyen elektrokimyasal sinyalleri yorumlamayı da öğrenmesi gerekir. Mike’ın beyni, onun kendi hareketlerinin duyusal sonuçları nasıl değiştirdiğini anlayamamıştı. Örnek vermek gerekirse, başını sola oynattığında sahne sağa kayıyordu. Görme yetisine sahip kişilerin beyinleri bu tür şeylere artık alışmış ve bunları görmezden gelmeyi öğrenmiştir. Ama Mike’ın beyni bu tür tuhaf ilintiler karşısında afallamıştı. Bu örneğin aydınlattığı önemli bir nokta var: Görmeyle ilgili bilinçli deneyim, birazdan göreceğimiz üzere ancak duyusal sonuçlarla ilgili doğru ve kesin öngörülerin varlığında gerçekleşebilir.<span class="CharOverride-18"><a class="_idFootnoteLink" href="#footnote-241-38" id="footnote-241-38-backlink">38</a></span> Sonuçta görüş, nesnel anlamda karşınızda duran bir şeyin basit bir temsili ya da yorumu gibi <span class="Italic _idGenCharOverride-1">görünse</span> de, aslında ciddi bir bedeli vardır. Görmek, öğrenmek zorunda olduğumuz bir şeydir.</p>

    <p class="yenianayazi">Birkaç hafta boyunca ortalıkta dolaşıp nesnelere gözünü dikerek, sandalyelere tekme atarak, gümüşleri inceleyerek, karısının yüzünü ovalayarak, Mike sonunda bizimki gibi bir görme deneyimini kazanmayı başardı. Aramızdaki tek fark, bu deneyimi bizden daha fazla takdir etmesi.</p>

    <p class="resim_ortali_alt" xml:lang="en-US"><br />
    * * *<br /></p>

    <p class="yenianayazi ParaOverride-6">Mike’ın öyküsü, beynin bir girdi çağlayanını alıp ona anlam vermeyi öğrenebildiğini gösterir. Peki ama bu durum, bir duyuyu bir diğerinin <span class="Italic _idGenCharOverride-1">yerine koyabileceğiniz</span> yolundaki tuhaf öngörüye de işaret eder mi? Bir başka ifadeyle, bir video kameradan veri akışını alıp bunu farklı bir duyuya girdi olacak biçimde dönüştürürseniz, dünyayı da bu şekilde mi görürsünüz? İnanması güç olsa da yanıt “evet”tir ve bunun sonuçları da birazdan göreceğimiz üzere epeyce derinlere ulaşır.</p>

    <h2 xml:lang="tr-TR"><br />
    <br />
    BEYİNLE GÖRMEK</h2>

    <p class="yenianayazi ParaOverride-6">1960’lı yıllarda Wisconsin Üniversitesi’nde bir nörobilimci olan Paul Bach-y-Rita, görme engellileri yeniden görüşe kavuşturmanın yolları üzerinde kafa yormaya başlad<span xml:lang="ar-SA">ı</span>.<span class="CharOverride-18"><a class="_idFootnoteLink" href="#footnote-241-39" id="footnote-241-39-backlink">39</a></span> Babası geçirdiği inmeden sonra yakın geçmişte mucizevi bir iyileşme göstermiş, Paul ise beynin dinamik biçimde yeniden düzenlenme potansiyeli karşısında büyülenmişti.</p>

    <p class="yenianayazi">Kafasında giderek büyüyen bir soru vardı: Beyin, bir duyunun yerine yenisini koyabilir miydi? Bach-y-Rita sonunda görme engellilere dokunsal bir “gösterim” sunmaya karar verdi.<span class="CharOverride-18"><a class="_idFootnoteLink" href="#footnote-241-40" id="footnote-241-40-backlink">40</a></span> Düzeneğin işleyiş ilkesi şöyle açıklanabilir: Kişinin alın bölgesine yerleştirilmiş bir video kameraya gelen video bilgisi, sırtta yer alan ve ufacık titreştiricilerden oluşan bir dizgeye girdi olacak şekilde dönüştürülür. Böyle bir aygıtı takıp gözleriniz bağlı halde odada yürüdüğünüzü düşünün. Önce sırtınızın bir bölümünde tuhaf bir örüntüyle kendini gösteren titreşimler hissedeceksiniz. Titreşimler sizin kendi hareketinize doğrudan bağlı olarak değişim gösterdiği halde neler olup bittiğini anlamak size oldukça zor gelecek. Bacağınızı sehpaya vurduktan sonra ise “bunun görmeyle uzaktan yakından ilgisi yok” diye düşüneceksiniz.</p>

    <p class="yenianayazi">Ama acaba öyle midir gerçekten? Gözleri görmeyen deney katılımcıları bu görsel-dokunsal değişim gözlüklerini takıp bir hafta kadar ortalıkta dolaştıktan sonra, yeni bir ortamda yönlerini bulmada oldukça başarılı hale gelirler. Sırtlarında hissettiklerini, yönelecekleri doğrultunun bilgisine çevirebiliyorlardır artık. Ama işin asıl şaşırtıcı yönü bu değildir. Asıl şaşırtıcı olan, dokunsal girdileri algılamaya; onlar aracılığıyla <span class="Italic _idGenCharOverride-1">görmeye</span> başlamalarıdır. Yeterince uygulama yaptıktan sonra bu dokunsal girdiler, çevrilmeye ihtiyaç duyan bilişsel bir bilmece olmanın ötesine geçerek, dolaysız bir duyum haline gelir.<span class="CharOverride-18"><a class="_idFootnoteLink" href="#footnote-241-41" id="footnote-241-41-backlink">41</a></span></p>

    <p class="yenianayazi">Sırttan gelen sinirsel uyarıların görmeyi temsil edebildiğine inanmak size güç geliyorsa, kendi görme duyunuzun da aslında tıpkı bunlar gibi, yalnızca farklı kablolardan geçmeyi seçmiş bulunan milyonlarca sinirsel uyarıyla taşındığını hatırlayın, yeter. Beyniniz, kafatasının içindeki sığınağında mutlak bir karanlıkla çevrelenmiştir. Hiçbir şey <span class="Italic _idGenCharOverride-1">görmez</span>. Tek bildiği, bu küçücük sinyallerden ibarettir. Ama siz buna rağmen dünyayı ışık ve rengin bütün farklı dereceleri ve tonlarıyla algılarsınız. Beyniniz karanlıktadır, ama zihniniz ışığı kurgulayabilir.</p>

    <p class="yenianayazi">İster gözlerden, ister kulaklardan, ister bambaşka yerlerden olsun, uyarıların nereden geldiği, beyni hiç mi hiç ilgilendirmez. Uyarılar, siz nesneleri itip, yerden yere vurup, onlara tekmeler atarken yaptığınız hareketlerle tutarlı biçimde ilişkilendirilebilir olduğu sürece beyniniz de görme adını verdiğimiz dolaysız algıyı inşa edebilir. <span class="CharOverride-18"><a class="_idFootnoteLink" href="#footnote-241-42" id="footnote-241-42-backlink">42</a></span></p>

    <p class="yenianayazi">Bu türden başka duyusal değiştokuşlar da etkin biçimde incelenmektedir.<span class="CharOverride-18"><a class="_idFootnoteLink" href="#footnote-241-43" id="footnote-241-43-backlink">43</a></span> Kaya tırmanıcısı Eric Weihenmayer’i düşünün: Vücudunu hamlelerle ileri itip, son derece tehlikeli ve küçük kaya basamaklarına tutunmasını sağlayan konumlar alarak dimdik kayalıklarda kademe kademe ilerliyor. Kör olması ise başarısını katlayan bir etken. Weihenmayer, kendisini 13 yaşında kör bırakan ve retinoşizis adı verilen ender bir göz hastalığıyla dünyaya gelmişti. Bu durumun dağcı olma düşünü yıkmasına izin vermeyerek 2001 yılında Everest Dağı’na tırmanan ilk (ve kitabın yayımlandığı tarih itibariyle de tek) görme engelli dağcı oldu. Artık tırmanışlarını 600 ufacık elektrot içeren ve BrainPort olarak bilinen küçük bir levha parçasını ağzında taşıyarak gerçekleştiriyor.<span class="CharOverride-18"><a class="_idFootnoteLink" href="#footnote-241-44" id="footnote-241-44-backlink">44</a></span> Bu, onun tırmanırken <span class="Italic _idGenCharOverride-1">dili aracılığıyla görmesini</span> sağlıyor. Dil, normalde bir tat alma organı olduğu halde, taşıdığı nem ve yarattığı kimyasal ortam, yüzeyine karıncalanma duygusu veren bir elektrot levhası yerleştirildiğinde onu kusursuz bir beyin-makine arayüzü haline getirir.<span class="CharOverride-18"><a class="_idFootnoteLink" href="#footnote-241-45" id="footnote-241-45-backlink">45</a></span> Levha, video girdisini bir elektriksel uyarı örüntüsüne çevirerek dilin normalde görme duyusuna atfedilen özellikleri (uzaklık, biçim, hareket doğrultusu ve boyut gibi) algılamasını sağlar. Bu düzenek, bize gözümüzden çok beynimizle gördüğümüzü hatırlatır niteliktedir. Başlangıçta Eric gibi görme engellilere yardımcı olmak üzere geliştirilen tekniğin yeni uygulamalarında dil levhasına kızılötesi ve sonar girdileri de verilmekte ve böylece dalgıçların bulanık sularda görmesi, askerlerin de karanlıkta 360 derecelik görüşe sahip olması sağlanmaktadır.<span class="CharOverride-18"><a class="_idFootnoteLink" href="#footnote-241-46" id="footnote-241-46-backlink">46</a></span></p>

    <p class="yenianayazi">Eric, dilin bu şekildeki uyarımını başlangıçta tanımlanamaz kenarlar ve şekiller olarak algıladığını, ancak uyarımı daha derin bir düzeyde tanımayı hızla öğrendiğini ifade etmişti. Kendisi artık kahve fincanını rahatlıkla eline alabiliyor, bir futbol topuna vurup kızıyla karşılıklı paslaşabiliyor.<span class="CharOverride-18"><a class="_idFootnoteLink" href="#footnote-241-47" id="footnote-241-47-backlink">47</a></span></p>

    <p class="yenianayazi">Dilinizle görmek düşüncesi size hâlâ tuhaf geliyorsa, Braille alfabesiyle okumayı öğrenmeye çalışan kör bir insanın deneyimini düşleyin. Başlangıçta her şey küçük tümseklerden ibarettir, bir süre sonra tümsekler anlam kazanmaya başlar. Bilişsel bir bulmacadan dolaysız algıya geçiş sürecini anlamada zorlanıyorsanız da, bu sayfadaki harfleri nasıl okuduğunuza daha yakından bakın, yeter. Gözleriniz şu anda süslü püslü şekillerin üzerinden hızla ve kolaylıkla geçip gitmekte, siz ise onları aslında başka bir dile çevirmekte olduğunuzun farkında bile değilsiniz: Sözcüklerin anlamı öylesine ulaşıyor size. Yazı birimlerinin alt düzeydeki ayrıntılarını değil, dili algılıyorsunuz. Durumu iyice kavramak için aşağıdakini okumaya çalışın:</p>

    <p class="resim_ortali_alt" xml:lang="en-US"><img alt="" class="_idGenPageitem-17" src="../Images/s42.jpg" /></p>

    <p class="yenianayazi">Çok eskilerde yaşayan bir Sümerli olsaydınız, anlamı sizin için son derece açık olur, tabletten dolaysızca önünüze dökülürdü; üstelik de siz, arabulucu rolündeki şekillerin farkında bile olmadan. Ve eğer Çin’in Jinghong bölgesindenseniz, (ama yalnızca bu bölgeden), aşağıdaki cümlenin anlamı da ortadadır sizin için:</p>

    <p class="resim_ortali_alt ParaOverride-12" xml:lang="en-US"><img alt="" class="_idGenPageitem-18" src="../Images/s421.jpg" /></p>

    <p class="yenianayazi">Bir sonraki cümle ise, kuzeybatı İran’da konuşulan Beluci dilini biliyor olmanız koşuluyla size son derece komik gelecektir:</p>

    <p class="yenianayazi ParaOverride-13"><img alt="" class="_idGenPageitem-19" src="../Images/s422.jpg" /></p>

    <p class="yenianayazi">Çivi yazısı, Yeni Tai Lue ya da Beluci dilini bilenler için bu sayfadaki cümlelerin geri kalanı, size onların dillerinin geldiği kadar yabancı ve yorumlanamaz görünür. Ama siz, buradaki harflerin anlamını hiç çaba göstermeden sökersiniz; çünkü bilişsel çeviriyi dolaysız algıya dönüştürme işini zaten önceden yapmışsınızdır.</p>

    <p class="yenianayazi">Aynı şey, beyne gelen elektrik sinyalleri için de geçerlidir: Bunlar önceden yoksun oldukları anlamı sonradan kazanır. Siz bu sözcüklerin anlamını anında nasıl “görüyorsanız”, beyniniz de kendisini hedef alan elektriksel ve kimyasal sinyaller bombardımanını tıpkı öyle, karla kaplı çam ağaçları arasından koşarak giden bir atı gördüğü gibi “görür”. Mike May’in beynine ulaşan nöral harfler ise hâlâ çeviriye ihtiyaç duymakta. Attan kaynaklanan görsel sinyaller, olan biten hakkında olsa olsa çok az fikir veren, yorumlanamaz etkinlik patlamaları durumunda; retinaya düşen sinyaller, her biri tek tek çevrilmek için çırpınıp duran Beluci harfleri gibi. Eric Weihenmayer’in beynini ele alırsak da, dili, ona Yeni Tai Lue dilinde sinyaller göndermekte; ama kendisi pratik yaptıkça beyni de bu dili çözmeyi öğreniyor. Geldiği bu noktada ise görsel dünyaya ilişkin anlayışı, onun için anadilinin sözcükleri kadar açık ve berrak.</p>

    <p class="yenianayazi">Beynin “plastisite” adı verilen bu esnekliğinin inanılmaz sonuçlarından biri de, gelecekte beyni doğrudan yeni veri akışlarıyla (kızılötesi ya da morötesi görüş, hatta iklim ve borsa verileri bile) yükleyebilecek olmamız.<span class="CharOverride-18"><a class="_idFootnoteLink" href="#footnote-241-48" id="footnote-241-48-backlink">48</a></span> Böyle bir durumda beyin verileri sindirmek için epeyce uğraşacak ama er veya geç dili konuşmayı öğrenecek. Bizlerse programa kattığımız bu yeni işlevlerle nihayet Beyin 2.0 sürümünü piyasaya sürebileceğiz.</p>

    <p class="yenianayazi">Bu konudaki çalışmaların zaten başlamış olduğunu düşünürsek, bu düşü bilimkurgu olarak nitelendirmek yanlış olur. Yakın geçmişte Gerald Jacobs ve Jeremy Nathans adlı araştırmacılar bir insan fotopigmentini (belirli dalga boylarındaki ışığı soğurabilen bir retina proteini) kodlayan geni alarak renkkörü farelerin genlerine eklediler.<span class="CharOverride-18"><a class="_idFootnoteLink" href="#footnote-241-49" id="footnote-241-49-backlink">49</a></span> Ortaya ne çıktı dersiniz? Renkli görüş. Bu fareler şimdi renkleri birbirinden ayırabiliyor. Onlara, mavi düğmeye bastıklarında ödül kazandıkları, kırmızı düğmeye bastıklarındaysa bir şey kazanmadıkları bir görev veriyorsunuz. Her denemede düğmelerin konumunu gelişigüzel değiştiriyorsunuz. Genetik olarak değiştirilmiş fareler mavi düğmeyi seçmeyi öğrenecekler, renkkörü olarak kalmış fareler için düğmeler birbirinden ayırt edilemez olduğundan, onlar da seçimlerini gelişigüzel biçimde yapacaklardır. Yeni farelerin beyinleri, gözlerinin konuştuğu bu yeni lehçeyi dinlemeyi öğrenmiştir artık.</p>

    <p class="yenianayazi">İnsanlar için geçerli olan benzeri bir durum da, karşımıza evrimin doğal laboratuvarından çıkar. İnsan dişilerinin en az yüzde 15’i, onlara fazladan (dördüncü) bir renk fotoreseptörü kazandıran bir genetik mutasyon taşır ve bu sayede yalnızca üç tip renk fotoreseptörüne sahip olan çoğumuz için aynı görünen renkleri birbirinden ayırt edebilir.<span class="CharOverride-18"><a class="_idFootnoteLink" href="#footnote-241-50" id="footnote-241-50-backlink">50</a></span> Renk kartelası içinde bize aynı görünen iki renk, onlar için alenen farklı olabilir. (Moda tartışmalarının yüzde kaçının bu mutasyondan kaynaklandığıysa bilinmemektedir)</p>

    <p class="yenianayazi">O halde beyne yeni veri akışları yükleme stratejisi sadece kuramsal bir görüş değil, karşımıza zaten çeşitli kılıklarda çıkıyor. Girdilerin ne kadar kolayca işlenebilir hale geldiğini görmek şaşırtıcı olsa da, Paul Bach-y-Rita’nın yıllarca süren araştırmasını özetlediği ifadeyle “siz beyne bir kez bilgiyi verin, o üstesinden gelmeyi başaracaktır.”</p>

    <p class="yenianayazi">Eğer bu anlatılanlardan herhangi biri, gerçekliği nasıl algıladığınız konusundaki görüşlerinizde bir fark yarattıysa hazır olun. Çünkü işler daha da tuhaflaşıyor. Bir sonraki adımda, görmenin gözlerle neden bu kadar az ilişkisi olduğunu keşfedeceğiz.</p>

    <h2 xml:lang="tr-TR"><br />
    <br />
    İÇ KAYNAKLI ETKİNLİKLER</h2>

    <p class="yenianayazi ParaOverride-6">Algılarla ilgili geleneksel <span xml:lang="ar-SA">öğreti</span>, duyular aracılığıyla gelen verilerin beyne aktığını ve burada duyusal hiyerarşi katmanlarından yukarı tırmanarak sonunda kendilerini görünür, işitilir, koklanır, tadılır ya da dokunsal olarak hissedilir k<span xml:lang="ar-SA">ıldıkları, yani “algılandıklarını” söyler</span>. Ama veriler daha dikkatli incelendiğinde bunun pek de doğru olmadığı anlaşılır. Beyin, kendi iç yapısından türeyen etkinlikler temelinde işleyen kapalı bir sistemdir.<span class="CharOverride-18"><a class="_idFootnoteLink" href="#footnote-241-51" id="footnote-241-51-backlink">51</a></span> Bu tür etkinliklere verilebilecek çeşitli örnekler zaten hazırda vardır: Sözgelimi solunum, sindirim ve yürüme, beyin sapı ve omurilikte yer alan otonom özellikli etkinlik üreteçlerince denetlenir. <span xml:lang="ar-SA">Rüya uykusu sırasında ise beyin</span> normal girdilerden yalıtıldığı için, içeride gerçekleşen etkinleşmeler, korteksin uyarımında devreye giren tek kaynaktır. Bu içsel etkinlik, uyanıkken de hayal gücünün ve sanrıların (halüsinasyon) temelini oluşturur.</p>

    <p class="yenianayazi">Çizilen bu çerçevenin asıl şaşırtıcı yönü, içsel verilerin duyusal dış verilerce <span class="Italic _idGenCharOverride-1">üretilmediği</span>, onlar tarafından yalnızca <span class="Italic _idGenCharOverride-1">ayarlamaya (modülasyona) tabi tutulduğu</span> gerçeğidir. 1911’de İskoç dağcı ve nörofizyolog Thomas Graham Brown, yürümede devreye giren kasların hareketini denetleyen programın, omuriliğin çarkları arasında kurulu olduğunu gösterdi.<span class="CharOverride-18"><a class="_idFootnoteLink" href="#footnote-241-52" id="footnote-241-52-backlink">52</a></span> Bacaklarındaki duyu sinirlerini kestiği bir kedi, koşu bandı üzerinde yine de rahatlıkla yürüyebiliyordu. Bu sonuç, yürümede yararlanılan programın omurilik kaynaklı olduğunu ve bacaklardan gelen duyusal geribildirimin yalnızca, gerektiğinde (sözgelimi kaygan bir yüzeye basan kedinin ayakta kalabilmesi için) programda <span class="Italic _idGenCharOverride-1">ayarlama yapmak</span> üzere kullanıldığına işaret etmekteydi.</p>

    <p class="yenianayazi">Beynin büyük sırrı, yalnızca omuriliğin değil, bütün merkezi sinir sisteminin bu şekilde çalışıyor olmasıdır: İç kaynaklı etkinlikler duyusal girdilerle ayarlamaya tabi tutulur. Bu açıdan bakıldığında uyanıklıkla uyku arasındaki fark, gözlerden gelen verilerin, algıyı <span class="Italic _idGenCharOverride-1">sabitlemesidir</span>. Uykuda görüş (rüya) gerçek dünyada herhangi bir şeye sabitlenemeyen ya da bağlanamayan bir algıya işaret ederken, uyanma algısı da önünüzdekilere biraz daha fazla adanmış olduğunuz bir rüya görme deneyimini andırır. Zifiri karanlıkta yalıtılmış mahkûmlar ya da duyusal yoksunluk tanklarında kalmış kişiler de sabitlenmemiş algıya ilişkin başka örnekler sunarlar. Her iki durum da hızla sanrılara yol açmaktadır.</p>

    <p class="yenianayazi">Göz hastalıklarına yakalanan ya da görme kaybı yaşayan insanların yüzde 10 kadarı görsel sanrılar deneyimler. Charles Bonnet Sendromu olarak bilinen tuhaf rahatsızlıkta, görme yetilerini kaybeden kişiler, gerçek olmadığını bildikleri çiçekler, kuşlar, insanlar, binalar gibi nesneler görmeye başlarlar. 1700’lü yıllarda yaşamış İsviçreli düşünür Charles Bonnet, katarakttan dolayı görüşünü kaybetmekte olan büyükbabasının aslında orada bulunmayan nesneler ve hayvanlarla etkileşim kurmaya çalıştığını fark ettikten sonra tanımlamıştır bu bozukluğu.</p>

    <p class="yenianayazi">Bu sendrom tıp literatüründe yüzyıllardır yer almakla birlikte tanıda sıklıkla gözden kaçar. İki nedenle: Birincisi, çoğu hekimin sendromdan haberdar olmayıp belirtileri bunama olarak yorumlaması; ikincisi, halüsinasyonları görenlerin, gördükleri şeylerin en azından kısmen beynin bir oyunu olduğu bilgisine yenik düşmesi. Bazı araştırmalara göre bu kişilerin çoğu, zihinsel hastalık tanısından korktukları için doktora gördükleri sanrılardan bahsetmemektedir bile.</p>

    <p class="yenianayazi">Klinisyenlere göre ise bu noktada en önemli şey, hastanın kendisine bir tür gerçeklik testi uygulayarak, gördüğü şeyin sanrı olup olmadığını anlayabilmesidir. Böyle durumlarda rahatsızlık <span class="Italic _idGenCharOverride-1">yalancı sanrı</span> olarak adlandırılır. Sanrı görüp görmediğinizi bilmek bazen çok zor olabilir elbette. Şu anda bile masanızın üzerinde bir gümüş kalem sanrısı görüyor ve gerçekliğinden kuşkulanmıyor olabilirsiniz; varlığı, ne de olsa akla aykırı değil. Saptanması görece kolay olan sanrılar, gerçekten de tuhaf olanlarıdır. Çünkü bildiğimiz kadarıyla sanrı, hepimizin sürekli gördüğü bir şeydir.</p>

    <p class="yenianayazi">Gördüğümüz üzere, normal algı dediğimiz şey aslında sanrılardan pek de farklı değildir; ikincisinin dış kaynaklı girdilerle sabitlenmiyor olması dışında. Aslında sanrı dediğimiz şeyi basitçe, sabitlenmemiş görüş olarak tanımlamak da mümkündür.</p>

    <p class="yenianayazi">Bütün bu tuhaf gerçekler bir araya geldiğinde, birazdan göreceğimiz gibi, bize beyne bakmanın ilginç ve şaşırtıcı bir yolunu sunar.</p>

    <p class="yenianayazi ParaOverride-1"><br />
    * * *<br /></p>

    <p class="yenianayazi ParaOverride-6">Beyin işlevleriyle ilgili ilk görüşler, bilgisayarla kurulan benzeşime dayandırılmaktaydı: Beyin, duyusal bilginin farklı işlemleme <span xml:lang="ar-SA">aşamaları boyunca ilerleyip sonunda da bir sonuç no</span>ktasına ulaşmasını sağlayan bir girdi-çıktı aygıtıydı.</p>

    <p class="yenianayazi">Ancak beyindeki hatların basitçe A’dan B’ye, B’den C’ye yol almadığı keşfedildikten sonra bu “montaj hattı” modeli de kuşku çekmeye başladı. Çünkü C’den B’ye, C’den A’ya ya da B’den A’ya ilerleyen geribildirim döngülerinin varlığı da söz konusuydu. Şimdi biliyoruz ki, beynin bütünü boyunca ne kadar ileribildirim yolu varsa bir o kadar da geribildirim yolu var. Bu durum, teknik bakımdan yinelenme (recurrence), daha genel olarak da döngüsellik (loopiness) olarak ifade edilen bir beyinsel devre özelliğidir.<span class="CharOverride-18"><a class="_idFootnoteLink" href="#footnote-241-53" id="footnote-241-53-backlink">53</a></span> Beyin, bu bakımdan bir montaj hattından çok, bir pazar yerine benzer. Beyinsel devrelerin bu özelliği, dikkatli gözlemcinin kuşkularını derhal uyandıracak ve onu, görsel algının gözlerde başlayıp beynin arkasında bir yerlerdeki gizemli bir noktada son bulan bir veri işlemleme süreci olmadığı yönünde düşünmeye itecektir.</p>

    <p class="yenianayazi">Bunun da ötesinde, yerleşik geribildirim bağlantıları öylesine yaygındır ki, sistem geriye doğru bile çalışabilir. Buna göre beyindeki birincil duyu bölgelerinin tek yaptığının, aldıkları girdileri, giderek karmaşıklaşan bir yorumla işlemleyip hiyerarşide bir üst basamaktaki bölgeye göndermek olduğunu savunan görüşün tersine, yüksek beyin bölgeleri de bir yandan daha aşağı bölgelerle doğrudan konuşup onlara karşılık vermektedir. Diyelim ki, sizden gözlerinizi kapamanızı, sonra da kırmızı-beyaz bir masa örtüsünün üzerinde mor reçelle dolu bir kavanoza doğru ilerleyen bir karınca hayal etmenizi istedim. Görsel sisteminizin daha alt kademelerdeki bileşenleri birden etkinlikle parlayıverdi. Karıncayı gerçekte görmediğiniz halde, onu zihninizin gözüyle bir anlamda yine de görebildiniz. Daha üst düzeydeki alanlar, aşağıdakileri yönetmekteydi o sırada. Sonuçta, gözler daha alt düzeydeki alanları beslediği halde, sistem bileşenleri arasındaki sayısız ara bağlantı, bu alanların karanlıkta da tek başlarına pekâlâ iş görebilmesini sağlar.</p>

    <p class="yenianayazi">İşler daha da tuhaflaşmaya başlıyor. Bu zengin pazar yeri dinamiğine bağlı olarak farklı duyular birbirini de etkileyerek, olan bitenle ilgili hikâyeyi değiştirebilirler. Gözlerden gelen bilgiler yalnızca görme sistemini değil, beynin diğer bölgelerini de ilgilendirir. Vantrilogların yararlandığı yanılsama yönteminde ses bir noktadan gelir (vantriloğun ağzı) ama gördüğünüz kıpırdayan ağzın yeri başkadır (vantriloğun kuklası). Beyniniz ise, sesin doğrudan kuklanın ağzından geldiği sonucuna varır. Vantriloglar seslerini bir yere “atmazlar”; beyniniz onların bütün işini üstlenir.</p>

    <p class="yenianayazi">Bir başka örnek olarak McGurk etkisini ele alalım. Bir hecenin (“ba”) telaffuzuyla çıkan ses, farklı bir heceyi (“ga”) seslendiren bir ağzın dudak hareketlerinin video görüntüsüyle senkronize edildiğinde, üçüncü bir heceyi (“da”) işittiğinize dair güçlü bir yanılsama yaşatır size. Bu durum, beynin “döngüselliği” ve içindeki bağlantı yoğunluğunun bir sonucu olarak ses ve dudak hareketine ilişkin ipuçlarının, işlemleme sürecinin erken bir aşamasında bir araya gelmesiyle gerçekleşir.<span class="CharOverride-18"><a class="_idFootnoteLink" href="#footnote-241-54" id="footnote-241-54-backlink">54</a></span></p>

    <p class="yenianayazi">Görme, genelde işitmeye baskın gelen bir duyudur; ama flaş etkisi adı verilen durumda olduğu gibi, bunun tersi de söz konusu olabilir: Herhangi bir noktanın iki “bip” sesi eşliğinde flaş ya da benzeri bir ışıkla aydınlatılması, ışığın iki kez çaktığı gibi bir izlenim yaratır.<span class="CharOverride-18"><a class="_idFootnoteLink" href="#footnote-241-55" id="footnote-241-55-backlink">55</a></span> “İşitsel yönlendirme” (auditory driving) adı verilen bu olguda ışığın yanıp sönme hızı, farklı hızdaki ardışık “bip” seslerinin eşliğinde artırılabilir ya da düşürülebilir.<span class="CharOverride-18"><a class="_idFootnoteLink" href="#footnote-241-56" id="footnote-241-56-backlink">56</a></span> Bu tür basit yanılsamalar, bize nöral devrelerle ilgili güçlü ipuçları sunarak görme ve işitme sistemlerinin, dünyada gerçekleşen olaylarla ilgili tutarlı bir hikâye anlatabilmek için birbiriyle sıkı ilişki içinde olduklarını gösterir. Ve böylece anlarız ki, giriş niteliğindeki ders kitaplarında görmeyle ilgili olarak geçen montaj hattı modeli yalnızca yanıltıcı değil, düpedüz yanlıştır da.</p>

    <p class="yenianayazi ParaOverride-1"><br />
    * * *<br /></p>

    <p class="yenianayazi ParaOverride-6"><span xml:lang="ar-SA">Öyleyse döngüsel olarak işleyen bir beynin avantajı</span> nedir? Birincisi, canlının uyarı-cevap davranışının ötesine geçerek, gerçek duyusal uyarı gelmeden önce öngörülerde bulunmasını sağlar. Beyzbol topu örneğini yeniden ele alalım. Eğer yalnızca bir montaj hattı aygıtı olsaydınız, o topu yakalayamazdınız: Siz herhangi bir motor komutu yerine getirene kadar, retinanıza çarpan ışıktan kaynaklanan <span xml:lang="ar-SA">yüzlerce milisaniyeli</span>k bir gecikme söz konusu olur, eliniz sürekli olarak topun daha öncesinde bulunduğu yere doğru uzanmış olarak kalırdı. Topları yakalayabilmemizin nedeni, yalnızca ve yalnızca sistemin derinlerine gömülü, <span xml:lang="ar-SA">çeşitli</span> yerleşik fizik modellerine sahip olmamızdır.<span class="CharOverride-18"><a class="_idFootnoteLink" href="#footnote-241-57" id="footnote-241-57-backlink">57</a></span> Bu içsel modeller, kütleçekimsel ivmenin etkileri doğrultusunda topun ne zaman ve nereye ineceğiyle ilgili beklentiler <span xml:lang="ar-SA">üretir</span>.<span class="CharOverride-18"><a class="_idFootnoteLink" href="#footnote-241-58" id="footnote-241-58-backlink">58</a></span> <span xml:lang="ar-SA">İşleyişlerini belirleyen ölçütler ise</span> yaşam süresince maruz kaldıkları normal, dünyevi deneyimlerce ayarlanır. Sonuçta beyinlerimiz, böylece yalnızca en son maruz kaldıkları duyusal verilerle çalışmanın ötesine geçerek, topun varmak üzere olduğu noktalarla ilgili öngörüler de oluşturabilir.</p>

    <p class="yenianayazi">Bu, “dış dünyanın içsel modelleri” olarak özetlenebilecek daha geniş bir kavram için iyi bir örnektir. Beyin, belirli koşullarda belirli bir iş yapmaya niyetlenmeniz durumunda neler olacağının içsel simülasyonunu gerçekleştirir. Bu içsel modeller motor eylemlerde (yakalamak ya da kaçmak gibi) rol oynamanın ötesinde bilinçli <span class="Italic _idGenCharOverride-1">algıların</span> da temelinde yatar. Algının, yalnızca verileri hiyerarşik bir düzene göre bir araya getirmek değil, <span class="Italic _idGenCharOverride-1">beklentiler</span>i gelen duyusal verilerle eşleştirmek temelinde işlediği düşüncesinin izlerini 1940’lı yıllara kadar sürmek mümkündür.<span class="CharOverride-18"><a class="_idFootnoteLink" href="#footnote-241-59" id="footnote-241-59-backlink">59</a></span></p>

    <p class="yenianayazi">Bu çerçeve, beklentilerimizin gördüklerimizi etkileyebildiği gözleminden esinlenilerek çizilmişti. Yoksa inanmıyor musunuz? Bir sonraki sayfadaki şeklin içeriğini belirlemeye çalışın. Beyniniz, bu lekelerin anlamı hakkında daha önce bir beklenti oluşturmadıysa gördükleriniz de lekelerden ibaret olacaktır. Herhangi bir şeyi “görebilmeniz” için beklentilerinizle gelen verilerin eşleşmesi zorunludur.</p>

    <p class="yenianayazi">Bu düşünceye ilişkin ilk örneklerden biri, 1956’da görme korteksinin temelde dünyanın modelini oluşturmakla görevli bir makine olduğu varsayımını ileri süren nörobilimci Donald MacKay’den gelmişti.<span class="CharOverride-18"><a class="_idFootnoteLink" href="#footnote-241-60" id="footnote-241-60-backlink">60</a></span> MacKay’e göre birincil görme korteksi, retinadan akan verilerle ilgili beklenti oluşturmasını sağlayan bir iç model kuruyordu (bkz. Ek). Buna göre korteks, öngörülerini talamusa gönderir, talamus da gözden gelen bilgiyle önceki beklentiler arasındaki <span class="Italic _idGenCharOverride-1">farkı</span> rapor eder. Kortekse geri gönderdiği bilgi, yalnızca bu farkla ilgili olan, yani daha önce beklentisi kurulmamış bilgidir. Bu beklenmedik bilginin iç model üzerinde yaptığı ayarlama sayesinde gelecekteki olası uyumsuzluk azaltılmış olur; çünkü beyin bu şekilde hatalara dikkat ederek içsel modeli geliştirme şansı bulur.</p>

    <p class="resim_ortali_alt ParaOverride-14" xml:lang="en-US"><img alt="" class="_idGenPageitem-20" src="../Images/s49.jpg" /></p>

    <p class="resim_ortali_alt ParaOverride-15" xml:lang="en-US">Algılamada beklentinin rolüne bir örnek. Bu tür lekelere ilk bakışta genellikle herhangi bir anlam atfedilemez; içeriğin anlaşılması, ancak bir ipucunun algılanmasından sonra mümkün olur. (Eğer lekeler sizin için hâlâ bir şey ifade etmiyorsa meraklanmayın; biraz ileride ipucunu göreceksiniz.) Ahissar ve Hochstein’dan, 2004.</p>

    <p class="yenianayazi ParaOverride-6">MacKay bu modelin anatomik bir gerçekle de tutarlı olduğuna işaret etmişti: Birincil görme korteksinden talamusun görmeyle ilgili bölgesine geri dönen sinir lifleri, diğer yöne giden liflerin on katı kadardı. Ayrıntılı beklentilerin korteksten talamusa gönderilmesi, daha ileriye yönlenen bilgilerin ise yalnızca farkı taşıyan küçük bir sinyalce temsil edilmesi durumunda beklenecek bir durumdu bu.</p>

    <p class="yenianayazi">Bütün bunlar bize, algının, duyusal girdilerle içsel öngörüler arasında yapılan etkin kıyaslamayı yansıttığını söyler ve bu, bize daha da büyük bir kavramı anlama olanağı sunar: Çevrenizin farkına, ancak duyusal girdilerin beklentilerle çeliştiği zamanlarda varırsınız. Dünya beklentilerinizle uyuştuğunda farkındalığa gereksinim yoktur, çünkü beyin işini gayet iyi biçimde görmektedir. Örnek verecek olursak; bisiklete binmeyi ilk öğrendiğinizde epeyce bir bilinçli konsantrasyona gereksinim duyarsınız ama bir süre sonra, duyusal beklentilerle motor eylemler kusursuz biçimde uzlaşınca bisiklete binmek de bilinç gerektirmeyen bir eylem haline gelir. Bununla kastettiğim, bisiklete bindiğinizin farkında olmadığınız değil, gidonu nasıl tuttuğunuzun, pedallara uyguladığınız basıncın ve gövdenizi nasıl dengelediğinizin farkında olmadığınız. Beyniniz engin deneyimlerine dayanarak, siz hareket ettikçe ne beklemesi gerektiğini tam olarak bilir. Bu nedenle bir şeyler değişmedikçe (kuvvetli bir rüzgârın esmesi ya da lastiğin patlaması gibi) ne hareketlerinizin ne de aldığınız duyuların farkındasınızdır. Yeni durumlar normal beklentilerinizi sarstığında bilinciniz devreye girer ve içsel model üzerinde ayarlamalar yapılabilir.</p>

    <p class="yenianayazi">Kendi eylemlerinizle sonuç duyumlar arasında geliştirdiğiniz bu öngörülebilirlik durumu, kendinizi gıdıklayamamanızın da nedenidir aynı zamanda. Başka insanlar sizi gıdıklayabilir çünkü yararlanacakları manevralar sizin için öngörülebilir değildir. Ama eğer gerçekten isterseniz, kendi eylemlerinizdeki öngörülebilirliği de ortadan kaldırıp kendinizi gıdıklayabilirsiniz. Bir kuş tüyünün konumunu zaman-gecikmeli bir kumanda koluyla denetleyebildiğinizi düşünün: Kolu oynatmanızla tüyün ona uygun biçimde hareket etmesi arasında en az bir saniye geçecektir. Bu durum öngörülebilirliği ortadan kaldıracak ve size kendinizi gıdıklama becerisini kazandıracaktır. İlginçtir ki şizofreni hastaları kendilerini gıdıklayabilirler. Bunun nedeni, motor hareketlerle sonuç duyumların doğru biçimde sıralanmasını engelleyen bir zamanlama sorunu yaşamalarıdır.<span class="CharOverride-18"><a class="_idFootnoteLink" href="#footnote-241-61" id="footnote-241-61-backlink">61</a></span></p>

    <p class="yenianayazi">Beyni kendi iç dinamiğine sahip döngüsel bir sistem olarak kabul etmek, bize normalde tuhaf gelecek bazı bozuklukları anlamanın kapılarını da açacaktır. Sözgelimi, beynin kanlanmasındaki bir soruna bağlı olarak körlüğün geliştiği Anton sendromunda, hasta göremediğini <span class="Italic _idGenCharOverride-1">inkâr eder</span>.<span class="CharOverride-18"><a class="_idFootnoteLink" href="#footnote-241-62" id="footnote-241-62-backlink">62</a></span> Hastane yatağının çevresinde toplaşmış doktorlar hastaya “söyleyin Bayan Green, şu anda yatağınızın çevresinde kaç kişi var?” diye sorduğunda, aslında yedi kişi olduğu halde hasta, büyük bir güvenle “dört” yanıtını verecektir. Doktorlardan biri “kaç parmağımı kaldırdığımı söyleyebilir misiniz?” diye sorduğunda ise “üç” diyecek, oysa doktor o sırada hiç parmak kaldırmamış olacaktır. Rengi mavi olan gömleğinin rengini sorduğunda da, “beyaz” yanıtını alacaktır. Bu insanların yaptıkları, kör <span class="Italic _idGenCharOverride-1">değilmiş gibi davranmak</span> değildir; kör olmadıklarına yürekten inanmakta, durumlarını yürekten inkâr etmektedirler. Sözel ifadeleri kusurlu olmakla birlikte, yalan değildir. Görme olduğunu sandıkları bir deneyim yaşamaktadırlar gerçekten de; ancak görüntü tümüyle içeride üretilmektedir. Anton sendromlu hastalarda sık görülen bir durum, hastalığa neden olan beyin kanaması ya da damar tıkanıklığı gerçekleştikten bir süre sonrasına kadar tıbbi yardıma başvurmamalarıdır, çünkü kör olduklarının farkında bile değildirler. Bir şeylerin ters gittiğini anlayana kadar genelde epeyce eşyaya çarpmaları gerekir. Hastanın verdiği yanıtlar tuhaf gelse de, bunlara kurmuş olduğu içsel model çerçevesinde bakmak gerekir: Beyin kanlanmasında yaşanan sorundan dolayı dış veriler doğru yerlere ulaşamamakta, hastanın yaşadığı gerçeklik duyusu da, büyük ölçüde beyninin ürettiğiyle sınırlı kalmaktadır. Bu gerçekliğin, gerçek dünyayla pek az bağlantısı kalmıştır artık. Hastanın deneyimlerinin, bu anlamda rüya görmekten, uyuşturucuya bağlı “uçuşlardan” ya da sanrılardan farkı kalmamıştır.</p>

    <p class="yenianayazi"><br />
    <br /></p>

    <h2 xml:lang="tr-TR">GEÇMİŞİN NE KADAR GERİSİNDE<br />
    YAŞIYORSUNUZ?</h2>

    <p class="anayazigiris ParaOverride-6" xml:lang="tr-TR">Beynin kurguları görme ve işitmeyle sınırlı değildir; zaman algısı da bu tür bir kurgudur.</p>

    <p class="yenianayazi">Parmaklarınızı şıklattığınızda gözleriniz ve kulaklarınızın bu hareketle ilgili olarak kaydettiği bilgi daha sonra beyin tarafından işlenir. Ancak sinyallerin beyinde ilerleme hızı oldukça yavaştır; bakır bir tel boyunca sinyal taşıyan elektronların hızından milyonlarca kez daha yavaş. Bu nedenle bu şıklatma hareketinin sinirsel olarak işlenmesi biraz zaman alır. Siz algıladığınız anda eylem çoktan olup bitmiştir bile. Algı dünyanız her zaman gerçek dünyanın gerisinde kalır. Bir başka deyişle dünyaya ilişkin algınız, <span class="Italic _idGenCharOverride-1">gerçek anlamda</span> canlı olmayan bir canlı yayın gibidir (<span class="Italic _idGenCharOverride-1">Saturday Night Live</span> programını düşünün). Bu tür programlar, birinin uygunsuz sözcükler kullanması, yaralanması ya da kazara giysisinin açılması gibi durumlara karşı önlem olarak birkaç saniyelik gecikmeyle yayınlanır. Aynı şey, canlı yayına geçmeden önce epeyce bir bilgi toplayan bilinçli yaşamınız için de geçerlidir.<span class="CharOverride-18"><a class="_idFootnoteLink" href="#footnote-241-63" id="footnote-241-63-backlink">63</a></span></p>

    <p class="yenianayazi">Daha da tuhafı, görsel ve işitsel bilgi beyinde farklı hızla işlendikleri halde, parmaklarınızın görüntüsüyle şıklatmanın sesi, size göre eşzamanlı gerçekleşmiştir. Dahası, parmaklarınızı şıklatmaya karar verdiğiniz <span class="Italic _idGenCharOverride-1">an</span> ile eylemin kendisi de eşzamanlı gelir size. Hayvanların doğru zamanlama yapabilmeleri önem taşıdığından, beyniniz de sinyalleri yararlı biçimde bir araya getirebilmek için epeyce bir düzenleme-düzeltme işi gerçekleştirir.</p>

    <p class="yenianayazi">İşin özü şu ki zaman, “oralarda olup bitenler” hakkında şaşmaz bir barometre değil, bir zihinsel inşa ürünüdür. Zamanla ilgili tuhaf bir şeyler döndüğünden emin olabilmeniz için, işte size küçük bir deneme: Gözlerinize aynada bakın ve sonra da bir sağ gözünüz, bir sol gözünüze bakacak şekilde odak noktanızı sağa sola kaydırın. Gözünüzün bir konumdan diğerine yer değiştirmesi onlarca milisaniye alacaktır; ama asıl mesele, kendi gözlerinizi hareket ederken asla göremeyecek olmanızdır. Gözleriniz hareket ederken, zamandaki boşluklara ne olur? Beyniniz, görsel girdilerdeki küçük yokluk anları konusunda neden umursamaz davranmaktadır?</p>

    <p class="yenianayazi">Tıpkı bu örnekte olduğu gibi, bir olayın gerçekleşme süresi de kolaylıkla çarpıtılabilir. Duvardaki saate baktığınızda bunu fark etmiş olabilirsiniz: Yelkovan, yeniden normal hızla ilerlemeye başlayana kadar, bulunduğu yerde olması gerektiğinden biraz fazla donup kalmış gibidir. “Süre” algısının esnekliği, laboratuvarda gerçekleştirilebilecek küçük oyunlarla da açıkça görülebilir. Farz edin ki bilgisayar ekranınıza yarım saniye süreyle bir kare görüntüsü gönderdim. Hemen ardından, birincisinden daha büyük ikinci bir kare gönderirsem, bu ikincisinin ekranda daha uzun süre kaldığını düşüneceksiniz. Aynı şey daha parlak, ya da hareketli bir kare gönderdiğimde de olacaktır. Bunların hepsi, ilk kareden daha uzun süreli olarak algılanacaktır.<span class="CharOverride-18"><a class="_idFootnoteLink" href="#footnote-241-64" id="footnote-241-64-backlink">64</a></span></p>

    <p class="yenianayazi">Zamanın tuhaflığıyla ilgili bir başka örnek olarak, belirli bir eylemde ne zaman bulunduğunuzu ve onun sonuçlarını ne zaman hissettiğinizi nasıl bilebildiğinizi düşünün. Eğer bir mühendis olsaydınız, akla uygun bir çıkarımda bulunup zamanın “1” noktasında yaptığınız şeyin, zamanın “2” noktasında gerçekleşecek bir duyusal geribildirimle sonuçlanacağını varsayabilirdiniz. Bu nedenle de, laboratuvarda size 2’nin 1’den önce gerçekleştiği izlenimini verebileceğimizi düşünmek sizi şaşırtırdı. Farz edin ki bir düğmeye basarak bir ışığın çakmasını sağlayabiliyorsunuz. Şimdi de düğmeye basmanız ile ışığın çakması arasında, diyelim saniyenin onda biri kadar bir gecikme olacak şekilde bir ayarlama yaptığımızı düşünün. Düğmeye birkaç kez bastıktan sonra beyniniz bu gecikmeye uyum sağlayacaktır; öyle ki, bu iki olay zaman çizgisi üzerinde birbirine biraz daha yaklaşmış gibi gelecektir size. Artık gecikmeye uyum sağladığınıza göre, şimdi de sizi bir kez daha şaşırtıyor ve ışığın, siz düğmeye bastıktan hemen sonra çakmasını sağlıyoruz: Bu sefer de ışığın düğmeye basma eyleminizden önce çaktığına inanacak, eylem ve duyumun tersindiği bir yanılsama yaşayacaksınız. Bu yanılsama, olasılıkla motor etki-duyusal tepki zamanlamasında yapılan ve duyusal sonuçların motor eylemlerin hemen ardından gelmesi gerektiği yolundaki geçmiş beklentilerden kaynaklanan bir ayarlamayı yansıtmaktadır. Gelen sinyallerin zamanlamasıyla ilgili beklentileri ayarlamanın en iyi yolu, dünyayla etkileşime girmektir: Kişi ne zaman bir şeye tekme atsa ya da çarpsa, beyin ses, görüntü ve dokunuşun eşzamanlı olduğu varsayımında bulunabilir. Sinyallerden birinin gecikmeli gelmesi durumunda, beyin, iki olayın birbirine daha yakın zamanda gerçekleştiği izlenimini verecek şekilde, beklentilerinde ayarlama yapar.</p>

    <p class="yenianayazi">Motor sinyaller ve duyu sinyallerinin zamanlamasını yorumlama işi, beynin ortaya sürdüğü bir parti oyunu değildir elbet; nedensellik sorununun çözülmesinde de çok önemli bir rol oynar. Nedensellik, aslında ta temelinde zamansal sıralama değerlendirmesine gereksinim duyar: Yaptığım motor hareket, duyusal uyarıdan önce mi, sonra mı geldi? Çoklu duyulara açık bir beyinde bu sorunun doğru biçimde yanıtlanmasının tek yolu, sinyallerle ilgili zamanlama beklentilerini iyi ayarlanmış biçimde tutmaktır; böylelikle, farklı hızlarla işleyen farklı duyusal yolların varlığında bile “öncelik” ve “sonralık” kesin biçimde belirlenebilir.</p>

    <p class="yenianayazi">Zaman algılaması, gerek benim laboratuvarımda gerekse başkalarında, üzerinde etkin biçimde çalışılan bir alandır; ama burada vurgulamak istediğim kapsayıcı husus, zaman duygusunun (neyin ne zaman gerçekleştiği ve ne kadar sürdüğü) beynimiz tarafından oluşturulduğu ve üzerinde kolaylıkla oynanabildiğidir; tıpkı görmede olduğu gibi.</p>

    <p class="yenianayazi">Öyleyse duyularınıza güvenmek konusunda alacağınız ilk ders şudur: Siz siz olun, güvenmeyin. Bir şeyin doğru olduğuna <span class="Italic _idGenCharOverride-1">inanmanız</span> ya da doğru olduğunu <span class="Italic _idGenCharOverride-1">bilmeniz</span>, onun gerçekten doğru olduğu anlamına gelmez. Savaş pilotlarının akıldan çıkarmamaya çalıştığı en önemli ders “cihazlarınıza güvenin”dir. Çünkü duyularınız size en alçakça yalanları söyleyebilir ve siz kokpit kadranları yerine bunlara güvenmeyi yeğlerseniz, yere çakılırsınız. Sonuç olarak, biri size bir daha “Kime inanıyorsun, bana mı, yoksa gözünün gördüğüne mi?”sorusunu sorduğu zaman, yanıt vermeden önce iyice düşünün.</p>

    <p class="yenianayazi">Ne de olsa “oralarda” olan bitenin çok azının farkındayız. Beyin, zaman ve kaynaktan tasarruf sağlayan varsayımlarda bulunarak, dünyayı yalnızca ihtiyacı olduğu kadarıyla görmeye çalışır. Kendimize onlarla ilgili sorular sormaya başlayana kadar çoğu şeyin bilincine varmadığımızı anlamaya başladığımız anda, kendi derinlerimize inme yolunda yaptığımız yolculuğun ilk adımını da atmış sayılırız. Bu noktada, dış dünyada algıladığımız şeylerin, beynin erişme olanağı bulamadığımız bölgelerince üretildiğini anlarız.</p>

    <p class="yenianayazi">Bu erişilmez düzenek ve yaşadığımız zengin yanılsama çeşitliliğiyle ilgili ilkeler, yalnızca görme ve zamana ilişkin temel algılara değil, birazdan göreceğimiz üzere daha üst düzeydeki işleyişlere de (düşüncelerimiz, duygularımız ve inançlarımız) uygulanabilir.</p>

    <p class="resim_ortali_alt ParaOverride-16" xml:lang="en-US"><img alt="" class="_idGenPageitem-21" src="../Images/s54.jpg" /></p>

    <p class="resim_ortali_alt ParaOverride-17" xml:lang="en-US">Küçük bir ipucu, şeklin sakallı bir yüz anlamını kazanmasına olanak tanır. Gözünüze çarpan ışık örüntüleri, beklentilerin yokluğunda genellikle görme için yeterli değildir.</p>

    <p class="yenianayazi"><br />
    <br />
    <br />
    <br />
    <br />
    <br />
    <br />
    <br />
    <br />
    <br /></p>

    <div class="_idFootnotes">
      <div class="_idFootnote" id="footnote-241-13">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-13-backlink">13</a> <span xml:lang="en-GB">Eagleman, “Visual illusions.”</span></p>
      </div>

      <div class="_idFootnote" id="footnote-241-14">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-14-backlink">14</a> <span xml:lang="en-GB">Sherrington,</span> <span class="Italic CharOverride-19" xml:lang="en-GB">Man on His Nature</span><span xml:lang="en-GB">. Ayrıca bkz. Sheets-Johnstone, “Consciousness: a natural history.”</span></p>
      </div>

      <div class="_idFootnote" id="footnote-241-15">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-15-backlink">15</a> <span xml:lang="en-GB">MacLeod ve Fine, “Vision after early blindness.”</span></p>
      </div>

      <div class="_idFootnote" id="footnote-241-16">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-16-backlink">16</a> Eagleman, “Visual illusions.”</p>
      </div>

      <div class="_idFootnote" id="footnote-241-17">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-17-backlink">17</a> Buna benzer bir durum olarak, buzdolabı ışığının sürekli açık olduğundan asla emin olamamayı gösterebiliriz. Işığın hep açık olduğu yanılgısına kolaylıkla kapılabilirsiniz; çünkü buzdolabına gizlice yanaşıp kapısını her açtığınızda ışığı yanıyor bulursunuz.</p>
      </div>

      <div class="_idFootnote" id="footnote-241-18">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-18-backlink">18</a> Eğer henüz anlamadıysanız, iki resim arasındaki fark, heykelin arkasındaki duvarın yüksekliğindedir.</p>
      </div>

      <div class="_idFootnote" id="footnote-241-19">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-19-backlink">19</a> <span xml:lang="en-GB">Dünyanın ne kadar küçük bir bölümünü algıladığımızla ilgili interaktif gösterimler için bkz. eagleman.com/incognito. Değişim körlüğüyle ilgili kusursuz değerlendirmeler için bkz. Rensink, O’Regan ve Clark, “To see or not to see”; Simons, “Current approaches to change blindness” ve Blackmore, Brelstaff, Nelson ve Troscianko, “Is the richness of our visual world an illusion?”</span></p>
      </div>

      <div class="_idFootnote" id="footnote-241-20">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-20-backlink">20</a> <span xml:lang="en-GB">Levin ve Simons, “Failure to detect changes to attended objects.”</span></p>
      </div>

      <div class="_idFootnote" id="footnote-241-21">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-21-backlink">21</a> <span xml:lang="en-GB">Simons ve Levin, “Failure to detect changes to people.”</span></p>
      </div>

      <div class="_idFootnote" id="footnote-241-22">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-22-backlink">22</a> <span xml:lang="en-GB">Macknik, King, Randi ve ark., “Attention and awareness in stage magic.”</span></p>
      </div>

      <div class="_idFootnote" id="footnote-241-23">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-23-backlink">23</a> <span xml:lang="en-GB">“İki buçuk boyutlu eskiz” kavramı, nörobilimci merhum David Marr tarafından ortaya atılmıştı. Marr bu kavramı, başlangıçta görsel sistemin üç boyutlu bir model geliştirme yolunda attığı bir ara adım olarak önermiş olsa da, üç boyutlu modelin gerçek beyinlerde aslında hiçbir zaman tam olarak gelişmediği ve buna gerek de olmadığı, sonradan açıklık kazanmıştır. Bkz. Marr,</span> <span class="Italic CharOverride-19" xml:lang="en-GB">Vision.</span></p>
      </div>

      <div class="_idFootnote" id="footnote-241-24">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-24-backlink">24</a> <span xml:lang="en-GB">O’Regan, “Solving the real mysteries of visual perception” ve Edelman,</span> <span class="Italic CharOverride-19" xml:lang="en-GB">Representation and Recognition in Vision.</span> <span xml:lang="en-GB">Sorunun niteliği, 1978 gibi erken bir tarihte bir araştırma grubu tarafından belirlenmiş, ancak genel kabul görmesi için uzun zaman geçmesi gerekmişti. Reitman, Nado ve Wilcox, “Machine perception” s. 72’de şöyle yazmışlardı: “Algının temel işlevi, içsel çerçeveyi geniş dışsal bellekle ve</span> <span class="Italic CharOverride-19" xml:lang="en-GB">dış ortamın kendisiyle uyumlu halde tutmaktır</span><span xml:lang="en-GB">.”</span></p>
      </div>

      <div class="_idFootnote" id="footnote-241-25">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-25-backlink">25</a> <span xml:lang="en-GB">Yarbus, “Eye movements.”</span></p>
      </div>

      <div class="_idFootnote" id="footnote-241-26">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-26-backlink">26</a> <span xml:lang="en-GB">Bu olgu “binoküler rekabet” adını alır. Değerlendirmeler için bkz. Blake ve Logothetis, “Visual competition” ve Tong, Meng ve Blake, “Neural bases.”</span></p>
      </div>

      <div class="_idFootnote" id="footnote-241-27">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-27-backlink">27</a> <span xml:lang="en-GB">Fotoreseptörlerin olmadığı bölgedeki “yama”nın nedeni görme sinirinin, retinanın bu bölgesinden geçmesi ve ışık algılayıcı hücrelere yer bırakmamasıdır. Chance, “Ophthalmology” ve Eagleman, “Visual illusions.”</span></p>
      </div>

      <div class="_idFootnote" id="footnote-241-28">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-28-backlink">28</a> <span xml:lang="en-GB">Helmholtz,</span> <span class="Italic CharOverride-19" xml:lang="en-GB">Handbuch.</span></p>
      </div>

      <div class="_idFootnote" id="footnote-241-29">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-29-backlink">29</a> <span xml:lang="en-GB">Ramachandran, “Perception of shape.”</span></p>
      </div>

      <div class="_idFootnote" id="footnote-241-30">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-30-backlink">30</a> <span xml:lang="en-GB">Kersten, Knill, Mamassian ve Bülthoff, “Illusory motion.”</span></p>
      </div>

      <div class="_idFootnote" id="footnote-241-31">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-31-backlink">31</a> <span xml:lang="en-GB">Mather, Verstraten ve Anstis,</span> <span class="Italic CharOverride-19" xml:lang="en-GB">The Motion Aftereffect</span> <span xml:lang="en-GB">ve Eagleman, “Visual illusions.”</span></p>
      </div>

      <div class="_idFootnote" id="footnote-241-32">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-32-backlink">32</a> <span xml:lang="en-GB">Dennett,</span> <span class="Italic CharOverride-19" xml:lang="en-GB">Consciousness Explained</span><span xml:lang="en-GB">.</span></p>
      </div>

      <div class="_idFootnote" id="footnote-241-33">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-33-backlink">33</a> <span xml:lang="en-GB">Baker, Hess ve Zihl, “Residual motion”; Zihl, von Cramon ve Mai, “Selective disturbance” ve Zihl, von Cramon, Mai ve Schmid, “Disturbance of movement vision.”</span></p>
      </div>

      <div class="_idFootnote" id="footnote-241-34">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-34-backlink">34</a> <span xml:lang="en-GB">McBeath, Shaffer ve Kaiser, “How baseball outfielders.”</span></p>
      </div>

      <div class="_idFootnote" id="footnote-241-35">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-35-backlink">35</a> <span xml:lang="en-GB">Balıklar ve süprüntü sinekleri gibi, avcı pilotların da takip görevleri sırasında aynı algoritmadan yararlandıkları ortaya çıkmıştır. Pilotlar: O’Hare, “Introduction”; balıklar: Lanchester ve Mark, “Pursuit and prediction” ve süprüntü sinekleri: Collett ve Land, “Visual control.”</span></p>
      </div>

      <div class="_idFootnote" id="footnote-241-36">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-36-backlink">36</a> <span xml:lang="en-GB">Kurson,</span> <span class="Italic CharOverride-19" xml:lang="en-GB">Crashing Through</span><span xml:lang="en-GB">.</span></p>
      </div>

      <div class="_idFootnote" id="footnote-241-37">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-37-backlink">37</a> <span xml:lang="en-GB">Bazı körler, algıladıkları dünyayı iki ya da üç boyutlu çizimlere dönüştürebilirler. Ancak bir koridorun yakınsayan çizgilerini çizmek, onlar için, olasılıkla görebilen kişilerin anlık duyumsal deneyimlerinden farklı bir şey yansıtan, bilişsel bir egzersiz konumundadır.</span></p>
      </div>

      <div class="_idFootnote" id="footnote-241-38">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-38-backlink">38</a> <span xml:lang="en-GB">Noë,</span> <span class="Italic CharOverride-19" xml:lang="en-GB">Action in Perception</span><span xml:lang="en-GB">.</span></p>
      </div>

      <div class="_idFootnote" id="footnote-241-39">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-39-backlink">39</a> <span xml:lang="en-GB">P. Bach-y-Rita, “Tactile sensory substitution studies.”</span></p>
      </div>

      <div class="_idFootnote" id="footnote-241-40">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-40-backlink">40</a> <span xml:lang="en-GB">Bach-y-Rita, Collins, Saunders, White ve Scadden, “Vision substitution.”</span></p>
      </div>

      <div class="_idFootnote" id="footnote-241-41">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-41-backlink">41</a> <span xml:lang="en-GB">Bu çalışmalarla ilgili genel bilgi için bkz. Eagleman,</span> <span class="Italic CharOverride-19" xml:lang="en-GB">Live-Wired</span><span xml:lang="en-GB">. Dokunsal verilerin doğrudan dile yerleştirilen bir elektrot levha aracılığıyla alınması, bugünlerde yaygın olan bir uygulamadır. Bkz. Bach-y-Rita, Kaczmarek, Tyler ve Garcia-Lara, “Form perception.”</span></p>
      </div>

      <div class="_idFootnote" id="footnote-241-42">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-42-backlink">42</a> <span xml:lang="en-GB">Eagleman,</span> <span class="Italic CharOverride-19" xml:lang="en-GB">Live-Wired</span><span xml:lang="en-GB">.</span></p>
      </div>

      <div class="_idFootnote" id="footnote-241-43">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-43-backlink">43</a> <span xml:lang="en-GB">C. Lenay, O. Gapenne, S. Hanneton, C. Marque ve C. Genouel, “Sensory substitution: Limits and perspectives”,</span><span class="Italic CharOverride-19" xml:lang="en-GB">Touching for Knowing, Cognitive Psychology of Haptic Manual Perception</span> <span xml:lang="en-GB">(Amsterdam: John Benjamins, 2003), 275–92 ve Eagleman,</span> <span class="Italic CharOverride-19" xml:lang="en-GB">Live-Wired</span><span xml:lang="en-GB">.</span></p>
      </div>

      <div class="_idFootnote" id="footnote-241-44">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-44-backlink">44</a> <span xml:lang="en-GB">BrainPort adı verilen levha, beyin esnekliği konusunda öncü çalışmalar yapan Paul Bach-y-Rita’nın kurmuş olduğu Wicab şirketince üretilmiştir.</span></p>
      </div>

      <div class="_idFootnote" id="footnote-241-45">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-45-backlink">45</a> <span xml:lang="en-GB">Bach-y-Rita, Collins, Saunders, White ve Scadden, “Vision substitution”; Bach-y-Rita, “Tactile sensory substitution studies”; Bach-y-Rita, Kaczmarek, Tyler ve Garcia-Lara, “Form perception”; M. Ptito, S. Moesgaard, A. Gjedde ve R. Kupers, “Cross-modal plasticity revealed by electrotactile stimulation of the tongue in the congenitally blind,”</span> <span class="Italic CharOverride-19" xml:lang="en-GB">Brain</span> <span xml:lang="en-GB">128 (2005), 606–14 ve Bach-y-Rita, “Emerging concepts of brain function,”</span> <span class="Italic CharOverride-19" xml:lang="en-GB">Journal of Integrative Neuroscience</span> <span xml:lang="en-GB">4 (2005), 183–205.</span></p>
      </div>

      <div class="_idFootnote" id="footnote-241-46">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-46-backlink">46</a> Yancey Hall. “Soldiers may get ‘sight’ on tips of their tongues,” <span class="Italic _idGenCharOverride-1">National Geographic News</span>, 1 Mayıs 2006.</p>
      </div>

      <div class="_idFootnote" id="footnote-241-47">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-47-backlink">47</a> <span xml:lang="en-GB">B. Levy, “The blind climber who ‘sees’ with his tongue,”</span> <span class="Italic CharOverride-19" xml:lang="en-GB">Discover</span><span xml:lang="en-GB">, 23 Haziran 2008.</span></p>
      </div>

      <div class="_idFootnote" id="footnote-241-48">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-48-backlink">48</a> <span xml:lang="en-GB">Hawkins,</span> <span class="Italic CharOverride-19" xml:lang="en-GB">On Intelligence</span> <span xml:lang="en-GB">ve Eagleman,</span> <span class="Italic CharOverride-19" xml:lang="en-GB">Live-Wired</span><span xml:lang="en-GB">.</span></p>
      </div>

      <div class="_idFootnote" id="footnote-241-49">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-49-backlink">49</a> <span xml:lang="en-GB">Gerald H. Jacobs, Gary A. Williams, Hugh Cahill ve Jeremy Nathans, “Emergence of novel color vision in mice engineered to express a human cone photopigment,”</span> <span class="Italic CharOverride-19" xml:lang="en-GB">Science</span> <span xml:lang="en-GB">23 (2007): cilt 315. no. 5819, 1723–25. Sonuçların yorumuyla ilgili olumsuz bir eleştiri için bkz. Walter Makous, “Comment on ‘Emergence of novel color vision in mice engineered to express a human cone photopigment,”</span> <span class="Italic CharOverride-19" xml:lang="en-GB">Science</span> <span xml:lang="en-GB">(2007): cilt 318. no. 5848, 196. Yazar burada farelerin içsel deneyimleriyle ilgili herhangi bir sonuçta bulunmanın olanaksız olduğunu ve yaşadıkları deneyimin farklı ışık düzeyleri değil de renkli görüş olduğunu iddia etmek için, içsel deneyimlerini de mutlaka bilmek gerektiğini savunmaktadır. Ancak iç deneyimleri ne olursa olsun, fare beyninin yeni fotopigmentlerden gelen bilgiyi entegre ettiği ve böylece hayvanların daha önce ayırdına varamadıkları özelliklerin varlığını algıladıkları açıktır. Bu tekniğin şimdi makaklara da uygulanabiliyor olması, önemli bir sonuçtur çünkü yöntemin algıyla ilgili doğru ve ayrıntılı sorular sormaya olanak tanıyacağı düşünülmektedir.</span></p>
      </div>

      <div class="_idFootnote" id="footnote-241-50">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-50-backlink">50</a> <span xml:lang="en-GB">Jameson, “Tetrachromatic color vision.”</span></p>
      </div>

      <div class="_idFootnote" id="footnote-241-51">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-51-backlink">51</a> <span xml:lang="en-GB">Llinas,</span> <span class="Italic CharOverride-19" xml:lang="en-GB">I of the Vortex</span><span xml:lang="en-GB">.</span></p>
      </div>

      <div class="_idFootnote" id="footnote-241-52">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-52-backlink">52</a> <span xml:lang="en-GB">Brown, “The intrinsic factors.” Brown 1920’lerde öncü niteliğindeki nörofizyoloji deneyleriyle tanınsa da, 1930’lu yıllarda dağcılığıyla ve Mont Blanc’ın zirvesine bulduğu yeni yollarla daha da büyük ün kazanmıştı.</span></p>
      </div>

      <div class="_idFootnote" id="footnote-241-53">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-53-backlink">53</a> <span xml:lang="en-GB">Bell, “Levels and loops.”</span></p>
      </div>

      <div class="_idFootnote" id="footnote-241-54">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-54-backlink">54</a> <span xml:lang="en-GB">McGurk ve MacDonald, “Hearing lips” ve Schwartz, Robert-Ribes ve Escudier, “Ten years after Summerfield.”</span></p>
      </div>

      <div class="_idFootnote" id="footnote-241-55">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-55-backlink">55</a> <span xml:lang="en-GB">Shams, Kamitani ve Shimojo, “Illusions.”</span></p>
      </div>

      <div class="_idFootnote" id="footnote-241-56">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-56-backlink">56</a> <span xml:lang="en-GB">Gebhard ve Mowbray, “On discriminating”; Shipley, “Auditory flutterdriving” ve Welch, Duttonhurt ve Warren, “Contributions.”</span></p>
      </div>

      <div class="_idFootnote" id="footnote-241-57">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-57-backlink">57</a> <span xml:lang="en-GB">Tresilian, “Visually timed action”; Lacquaniti, Carrozzo ve Borghese, “Planning and control of limb impedance”; Zago ve ark., “Internal models”; McIntyre, Zago, Berthoz ve Lacquaniti, “Does the brain model Newton’s laws?”; Mehta ve Schaal, “Forward models”; Kawato, “Internal models”; Wolpert, Ghahramani ve Jordan, “An internal model” ve Eagleman, “Time perception is distorted during visual slow motion,” Society for Neuroscience, özet, 2004.</span></p>
      </div>

      <div class="_idFootnote" id="footnote-241-58">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-58-backlink">58</a> <span xml:lang="en-GB">MacKay, “Towards an information-flow model”; Kenneth Craik,</span> <span class="Italic CharOverride-19" xml:lang="en-GB">The Nature of Explanation</span> <span xml:lang="en-GB">(Cambridge, UK: Cambridge University Press, 1943); Grush, “The emulation theory”. Ayrıca bkz. Kawato, Furukawa ve Suzuki, “A hierarchical neural-network model”; Jordan ve Jacobs, “Hierarchical mixtures of experts”; Miall ve Wolpert, “Forward models” ve Wolpert ve Flanagan, “Motor prediction.”</span></p>
      </div>

      <div class="_idFootnote" id="footnote-241-59">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-59-backlink">59</a> <span xml:lang="en-GB">Grossberg, “How does a brain . . . ?”; Mumford, “On the computational architecture”; Ullman, “Sequence seeking” ve Rao, “An optimal estimation approach.”</span></p>
      </div>

      <div class="_idFootnote" id="footnote-241-60">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-60-backlink">60</a> <span xml:lang="en-GB">MacKay, “The epistemological problem.”</span></p>
      </div>

      <div class="_idFootnote" id="footnote-241-61">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-61-backlink">61</a> <span xml:lang="en-GB">Gıdıklanmayla ilgili daha fazla bilgi için bkz. Blakemore, Wolpert ve Frith, “Why can’t you tickle yourself?” Genellemek gerekirse, duysal beklentilere ters düşen durumlar, beyni sorumluluk konusunda uyarır (eylemi ben mi gerçekleştirdim, başkası mı?). Şizofrenide görülen sanrılar da kişinin kendi motor eylemleriyle ilgili beklentilerinin, eylemle birlikte ortaya çıkan duyusal sinyallerle uyuşmaması sonucunda gerçekleşiyor olabilir. Kişinin kendi eylemlerini bağımsız unsurlardan ayıramaması, iç sesleri başkasına atfetmesinin de nedenidir. Bununla ilgili daha fazla bilgi için bkz. Frith ve Dolan, “Brain mechanisms.”</span></p>
      </div>

      <div class="_idFootnote" id="footnote-241-62">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-62-backlink">62</a> <span xml:lang="en-GB">Symonds ve MacKenzie, “Bilateral loss of vision.”</span></p>
      </div>

      <div class="_idFootnote" id="footnote-241-63">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-63-backlink">63</a> <span xml:lang="en-GB">Eagleman ve Sejnowski, “Motion integration” ve Eagleman, “Human time perception.”</span></p>
      </div>

      <div class="_idFootnote" id="footnote-241-64">
        <p class="dipnot_9pt" xml:lang="en-US"><a class="_idFootnoteAnchor" href="#footnote-241-64-backlink">64</a> <span xml:lang="en-GB">Eagleman ve Pariyadath, “Is subjective duration . . . ?”</span></p>
      </div>
    </div>
  </div>
</body>
</html>
