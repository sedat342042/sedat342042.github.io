<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - Karanlık Kraliçenin Gölgesi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_6">-21-</p>
	<p class="block_6">YIPRANMA</p>
	<p class="block_3"> </p>
	<p class="block_2">Erik eğildi.</p>
	<p class="block_3"> </p>
	<p class="block_2">Yere yakın durmaya çalışırken, havada bir dart yağmuru uçuştu ve kalkanından sekti. Mağaradan ayrıldıklarından ve tepelerden otlaklara doğru hareket ettiklerinden beridir, Nakor ve Sho Pi gözetlendiklerini iddia ediyordu.</p>
	<p class="block_3"> </p>
	<p class="block_2">Sonunda kırılmış kayalar, kireçtaşı adaları, killi şist ve uzun ot havuzlarını ayıran granitten oluşmuş bir bölgeye geldiklerinde, Gilanilerin ani saldırısıyla karşılaştılar. Ön tarafta yer alanların kahramanca çabalarıyla zar zor geri püskürtülen ilk saldırıda altı adam ölmüştü.</p>
	<p class="block_3"> </p>
	<p class="block_2">Greylock savunmayı çabucak organize etmiş ve mücadele neredeyse yarım gün sürmüştü. Bu savunma konumunu bulmak için tepelere geri çekilirlerken iki adam daha ölmüştü. Praji ve Vaja ön tarafa ilerlemişti ve Erik yaklaşırken Greylock ile konuşuyorlardı.</p>
	<p class="block_3"> </p>
	<p class="block_2">"Herkesi elimden geldiği kadar yerleştirdim Owen. Yeniliyoruz."</p>
	<p class="block_3"> </p>
	<p class="block_2">"Biliyorum," diye geldi sakin yanıt. Praji'ye bakıp, "Bize neden saldırdıklarına dair herhangi bir fikrin var mı?" diye sordu.</p>
	<p class="block_3"> </p>
	<p class="block_2">Praji omuzlarını silkti. "Buradayız ve onlar da Gilani. Gilani olmayan hiç kimseden hoşlanmazlar ve otlağa girmek üzereyiz. Burası onların bölgesi ve uzak durmamız gerektiğini anlatmaya çalışıyorlar."</p>
	<p class="block_3"> </p>
	<p class="block_2">"Yılın bu zamanında bu lanet olası otlar nasıl bu kadar uzun olabiliyor?" diye sordu Greylock. Vaja, "Bazıları kışın, bazıları da yazın büyüyor ve tahminime göre aşağıda hepsi karışmış bir halde," dedi. Greylock kızgınlığını bir kenara bırakarak, "Bu dağlardan başka bir çıkış yolu var mı?" diye sordu. Praji omuzlarını silkti. "Tahmin gücün benimki kadar iyi. Tam olarak nerede olduğumuzu bilseydim bile, bu tarafta hiç yolculuk yapmadım. Doğuillerinden çok az insan bunu yaptı." Etrafına baktı. "Şu dağ sırtını aşabilirsek," dağların doruklarını gösterdi, "Satpura Nehri'ne doğru inebiliriz diye tahmin ediyorum. Belki birkaç sal yapıp Chatisthan yakınındaki sahile varabiliriz. Ya da Gilanilerin peşimizden gelemeyeceği kadar yüksekte kalarak, dağ eteklerine geri dönüp güneye yönelebilir ve Dee Nehri'ne ve onu takip ederek Ispar'a bir yol bulup bulamayacağımıza bakabiliriz, ama o yolu tavsiye etmem." "Neden?"</p>
	<p class="block_3"> </p>
	<p class="block_2">"Bu bizi Büyük Güney Ormanı'na götürür. Oradan sağ çıkan pek fazla insan yoktur. Söylentiye göre, sizin Pantathialıların saklandığı ve insan gibi konuşan kaplanların yaşadığı yer orası... " Greylock ona inanamayarak baktığında çabucak, "Ama bu sadece bir söylenti," diye ekledi.</p>
	<p class="block_3"> </p>
	<p class="block_2">Üstlerine bir dart yağmuru daha yağmadan önce havadaki vızıltı bir saniyeliğine de olsa onları uyardı. Erik iriyarı vücudunu kalkanının arkasına saklamaya çalıştı. Dartlar kalkanlardan ve çevredeki kayalardan sekerken bir bağırış ve küfür, birisinin yeteri kadar çabuk saklanamadığını gösteriyordu.</p>
	<p class="block_3"> </p>
	<p class="block_2">"Yaralılar ne durumda?" diye sordu Greylock.</p>
	<p class="block_3"> </p>
	<p class="block_2">"Çok kötü değil," diye yanıtladı Erik. "Adamlardan birinin bacağında bir dart var, ama baldırın etli kısmından aşağıda. Yardımla yürüyebilir. İki kişinin kolu kırıldı ve Tiburnlu Gregory'nin omzu çıktı."</p>
	<p class="block_3"> </p>
	<p class="block_2">Greylock, "Onları burada bekleyerek yenemeyeceğimiz gibi, bu lanet olası dartlardan ne kadar taşıdıklarını da öğrenemeyiz," dedi. Hayal kırıklığı içerisinde ekledi, "Kahretsin, orada kaç Gilani olduğunu bile bilmiyoruz." Küçük adamlar sıranın ön tarafına üşüşmüşlerdi, ardından, Calis'in birliği direnip mücadele etmeye karar verince otların arasında kaybolmuşlardı. O zamandan beri gelişigüzel dart fırlatıyorlardı.</p>
	<p class="block_3"> </p>
	<p class="block_2">Greylock etrafa göz atarak, "Erik, arkaya gitmeye çalış ve adamları mağaraya doğru geri çekmeye başla," dedi. "Bizi tekrar bu eşekarısı kovanına sokmayacak başka bir yol bulup bulamayacağımıza bakalım."</p>
	<p class="block_3"> </p>
	<p class="block_2">Erik ilerlerken eğildi ve dartlardan kaçmak için iki kere kayalara yaslanmak zorunda kaldı. Dartlar kabaydı, ama zekice yapılmışlardı. Ağır bitki saplarından yapılan uzun kamışlar, ok kadar sert olana kadar sıkı demetler halinde birbirine bağlanmış ve uçlarına keskinleştirilmiş cam ya da taş yerleştirilmişti. Bağlı kamışlar şaşırtıcı derecede güçlüydü ve vücudun herhangi bir zırhsız kısmını delebilecek yeterli etkiyle yağıyorlardı. Praji Gilanilerin, atlatma denilen, dartları kurbanlarının başlarının üstünden yüksek bir yay çizerek atıp büyük bir güçle düşmesini sağlayan bir fırlatma sopası kullandıklarını söylemişti. Erik ne kadar etkili olduklarına şahit olmuştu.</p>
	<p class="block_3"> </p>
	<p class="block_2">Sıranın sonuna ulaştı ve adamları bir kez daha geriye çekmeye başladı. On dakika geçmeden, Greylock, Praji ve Vaja görüş alanına girdi.</p>
	<p class="block_3"> </p>
	<p class="block_2">Erik arkalarına baktı ve takip edildiklerine dair hiçbir işaret göremedi. "Peşimizden gelmeye pek hevesli görünmüyorlar," dedi.</p>
	<p class="block_3"> </p>
	<p class="block_2">Vaja, "Aptal değiller," dedi. "Sadece kısalar. Açık bir dövüşte, daha ben bu cümleyi kurmadan onları ezer geçeriz, ama uzun otların içinde Gilanilerden daha iyi dövüşecek hiç kimse yoktur."</p>
	<p class="block_3"> </p>
	<p class="block_2">Erik'in buna diyecek lafı yoktu. "Onları bu kadar saldırgan yapan nedir?"</p>
	<p class="block_3"> </p>
	<p class="block_2">Praji arkasına baktı. "Genellikle yabancılardan hoşlanmıyorlar ve sadece bunun için bile peşimizden gelebilirler. Ya da, belki de Saaurlar onları güneye sürmüştür ve bu da onları deliye çevirmiştir."</p>
	<p class="block_3"> </p>
	<p class="block_2">Erik, "Ama bizim peşimizden gelen Saaurların, bu ot halkını temizleyecek kadar gücü yoktu," dedi.</p>
	<p class="block_3"> </p>
	<p class="block_2">"Bunu yapmak için Vedra'da topladıkları kadar büyük bir orduya ihtiyaçları var."</p>
	<p class="block_3"> </p>
	<p class="block_2">Vaja Erik'in omzuna vurup tepeyi gösterdi. Calis ve de Loungville onlara doğru seğirtiyordu. Yüzbaşı yanlarına geldiği zaman Erik, Krondor Kartalı'nın aralarına döndüğünü gören birlikteki birçok adamın yüzünde bir rahatlama gördü. Calis tutması için verdiği adamdan büyük yayını alıp, "Neden geri tırmanıyorsunuz?" diye sordu.</p>
	<p class="block_3"> </p>
	<p class="block_2">Greylock çabucak durumu açıklayınca Calis, "Dağları aşamayız," dedi. "Aşağı gelirken görebildiğim kadarıyla yukarılarda geçide benzer hiçbir şey yok ve bir yol olup olmadığına bakmak için mağaraya geri dönme riskini de göze alamayız." Nakor ile konuşana kadar, gördüklerini hiç kimseye söylememenin en iyisi olacağını düşündü.</p>
	<p class="block_3"> </p>
	<p class="block_2">De Loungville'e dönüp, "Sho Pi ile Jadow'u ileri gönder. Güneye giden bir yol bulmalarını söyle. Eğer bu dağlarda ilerleyip, ardından Maharta'ya kestirmeden gidebilmek için şu Gilanilerin arkasına geçebilirsek, bu durumdan çok fazla zarar görmeden çıkabiliriz."</p>
	<p class="block_3"> </p>
	<p class="block_2">De Loungville başını salladı ve keşfe gidecek adamlara emirleri iletmek için gitti. "Suyumuz ne durumda?" diye sordu Calis.</p>
	<p class="block_3"> </p>
	<p class="block_2">"Eğer iki gün içinde bir kaynak bulabilirsek iyiyiz demektir," diye yanıtladı Greylock. "İki saattir, su içme ihtiyacı duyacak sekiz adam daha azız." Calis başını salladı. "Praji, buralarda su durumu nedir?"</p>
	<p class="block_3"> </p>
	<p class="block_2">"Çöldeki gibi olabilir," diye geldi yanıt. "Djams Ovası'nda bazı akarsular ve gölcükler var, ama nerede olduklarını bilmiyorsan, otların arasında göremezsin ve susuzluktan ölürsün." "Takip edilecek hiç kuş yok mu?"</p>
	<p class="block_3"> </p>
	<p class="block_2">"Birkaç tane, ama neye benzediklerini biliyorsam kahrolayım," diye itiraf etti yaşlı paralı asker.</p>
	<p class="block_3"> </p>
	<p class="block_2">"Eğer yeterince güneye gidersek, kıyı boyunca dağ eteklerinde yolculuk yapmak daha rahattır. Duyduğuma göre oralarda birçok kaynak, göl ve dere varmış." "Güneye o zaman," dedi Calis.</p>
	<p class="block_3"> </p>
	<p class="block_2">Yorgunluğuna aldırış etmeden, sıranın başına geçerek yerini aldı.</p>
	<p class="block_1"> </p>
	<p class="block_2">Erik, bacakları yorgunluktan yanarken acıya dayanmaya çalışarak ağır adımlarla ilerlemeye başladı.</p>
	<p class="block_3"> </p>
	<p class="block_2">Yokuş yukarı attığı her adımda, bir öncekinden daha da zorlanıyordu ve sonunda Calis dinlenmelerini emredince minnettar oldu.</p>
	<p class="block_3"> </p>
	<p class="block_2">Matara onun tarafına geçerken dört gözle bekledi ve kana kana içti. Aşağı inerlerken bir göletin yanından geçmişlerdi, bu yüzden de şu anda idareli olmak için bir sebep yoktu.</p>
	<p class="block_3"> </p>
	<p class="block_2">Matarayı geri verirken uzaktaki ovaya baktı ve gözüne bir şey takıldı. "İlerideki şu dalgalanma ne?" diye sordu ortaya.</p>
	<p class="block_3"> </p>
	<p class="block_2">Onu Praji duydu ve yanına geldi. Gözlerini kısarak baktıktan sonra, "Gözlerim eskisi gibi değil," dedi. Tepeye dönerek, "Yüzbaşı!" diye bağırdı. "Şuraya baksana!" Ufku gösterdi. Calis uzun süre baktıktan sonra, "Tanrılar!" dedi. "Saaurlar."</p>
	<p class="block_3"> </p>
	<p class="block_2">"Ama bu imkânsız," dedi de Loungville. "Bu kadar güneye gelmek için sayıları çok fazlaydı..." "İkinci bir ordu olması lazım," diye tamamladı Praji.</p>
	<p class="block_3"> </p>
	<p class="block_2">"Bu piçlerin bizi dağların girişinden uzak tutmaya kararlı olduklarına şüphe yok," dedi Vaja. Calis, "Mağaranın alt kısımlarını, harekât öncesi son toplanma yeri olarak kullanıyor olmalılar," dedi. "Demek otlardaki kısa boylu arkadaşlarımızın bu kadar kızgın olmasının sebebi bu. Az önce evlerinden bir ordu geçmiş." De Loungville, "Lanada'ya arkadan saldırmayı düşünüyorlar!" dedi. Bir dakika sonra, adamların çoğu yorum yapıp küfür ederken Calis, "Hayır, güneybatıya gidiyorlar," dedi. "Maharta'ya gidiyorlar."</p>
	<p class="block_3"> </p>
	<p class="block_2">Praji, "Eğer Raj savaş fillerini Lanada'daki Rahip-Kral'ın ordusuyla savaşmaya göndermişse, Maharta, saray muhafızları ve paralı askerler tarafından savunuluyor olacak," dedi.</p>
	<p class="block_3"> </p>
	<p class="block_2">De Loungville küfür etti. "Piçler onlara hizmet etmemizle pek ilgilenmiyorlar! Sadece diğer tarafa katılmamızı istemiyorlar." Tükürür gibi konuşmuştu.</p>
	<p class="block_3"> </p>
	<p class="block_2">Calis, "Şehre ulaşmaları ne kadar sürer?" diye sordu.</p>
	<p class="block_3"> </p>
	<p class="block_2">Praji, "Nerede olduğumuza dair sadece kaba bir fikrim var," dedi. Düşündükten sonra, "Belki bir hafta, en çok on gün," dedi. "Eğer atlarını fazla zorlamazlarsa, iki hafta." "Oraya onlardan önce varabilir miyiz?"</p>
	<p class="block_3"> </p>
	<p class="block_2">"Hayır," diye geldi yanıt doğruca. "Kanatlarımız olsaydı kesindi, ya da şu Gilanileri geçebilseydik ve diğer tarafta bizi bekleyen dinç atlar olsaydı belki, ama güneye gitmeye devam edersek, o kertenkele adamlardan önce şehre varmamız imkânsız."</p>
	<p class="block_3"> </p>
	<p class="block_2">"Şehir bir hafta dayanır mı?"</p>
	<p class="block_3"> </p>
	<p class="block_2">"Belki," diye yanıtladı Praji. "Güneye doğru kaçan ordu yüzünden ne kadar kaos çıkacağına bağlı. Çok fazla insan içeri girmeye çalışacağı için, çoktan kuşatma altında olabilirler." Erik, "Etraflarından dolaşabilir miyiz?" diye sordu.</p>
	<p class="block_3"> </p>
	<p class="block_2">Vaja, "Eğer Chatisthan'a gidebilirsek, bizi Yılan Nehri Şehri'nin yukarısına götürebilecek bir gemi bulabilirdik," dedi.</p>
	<p class="block_3"> </p>
	<p class="block_2">Calis, "Çok fazla belki var," dedi. "Doğruca sahile gideceğiz, ardından da Yılan Nehri Şehri'ne gitmeye çalışacağız."</p>
	<p class="block_3"> </p>
	<p class="block_2">Hatonis'e seslendi, "Chatisthan'a gelmek istiyor musun, yoksa yurduna mı döneceksin?" Hatonis omuzlarını silkip sırıttı. Gri saçlarına rağmen genç gözüküyordu. "Bütün savaşlar neredeyse aynıdır ve eğer yılanlarla Maharta'da savaşmazsak, kesinlikle kapımızda savaşmak zorunda kalacağız." Calis başını salladı. "Gidelim."</p>
	<p class="block_3"> </p>
	<p class="block_2">Erik diğerlerinin sıraya geçtiğini gördü ve çocukluk arkadaşı yanından geçerken hafifçe Roo'nun omzuna vurdu. Roo, gülünecek bir şey olmadığını gösteren çarpık bir tarzda gülümsedi ve Erik de ona katılarak başını salladı. Erik, son adam geçene kadar bekledikten sonra gerideki yerini aldı. Aniden, söylenmeden sırada Foster'ın yerini aldığını fark etti. De Loungville'in işaret edip etmediğini ya da başka birisinin yerini almaya gelip gelmediğini görmek için ileriye baktı, ama onbaşının yerini başkasına bırakması için hiçbir şey söylenmeyince yürümeye devam etti ve dikkatini önündeki işe verdi: sağ kalmak.</p>
	<p class="block_3"> </p>
	<p class="block_2">Şans yüzlerine gülmüştü. Güneye giden bir yol bulmuşlardı. Herhangi bir keçi çobanının ihtiyaç duyduğundan daha geniş olduğu için bir madenci yolu olduğuna karar vermişlerdi. Yol üstünde birkaç yerde bulunan çıplak kayalık alanlar, el arabalarının yolda yukarı aşağı kolayca taşınmasını sağlamak için toprağı ve taşı delen işçilerin çabalarını gösteriyordu.</p>
	<p class="block_3"> </p>
	<p class="block_2">Onlar için bu, sonunda şanslarının biraz da olsa yaver gittiği anlamına geliyordu. Hızlı bir şekilde yol aldılar. Günün sonunda maksimum uzaklığa erişmeleri tasarlandığı için, önce kısa bir süre hızlı yürüdüler, sonra normal yürüyüşe geçtiler.</p>
	<p class="block_3"> </p>
	<p class="block_2">Bacağı yaralı olan adamın acıdan neredeyse bayılacak ve günün sonunda çok kan kaybetmiş olmasına rağmen, yaralılar yürüyüşe ayak uydurmayı başarmıştı. Nakor adamın yarasıyla ilgilendi ve Calis'e, Sho Pi ile birlikte yaranın üstünde bütün gece çalışırlarsa, adamın her geçen gün biraz daha iyi olacağını söyledi.</p>
	<p class="block_3"> </p>
	<p class="block_2">Su buldular ve bir tepeyi tırmanırlarken hızları açık bir şekilde arttı. Bayırı çıkarlarken bir gürleme sesi duydular ve zirveye ulaştıklarında, ilerideki çağlayanı gördüler.</p>
	<p class="block_3"> </p>
	<p class="block_2">De Loungville küfür etti. Dağları kesen bir koyakla karşı karşıyaydılar; otuz metre aşağıdaki büyük bir çağlayan, altmış metre aşağıdaki küçük bir göle dökülüyordu. Nehir oradan okyanusa doğru kıvrıla kıvrıla güneydoğuya gidiyordu.</p>
	<p class="block_3"> </p>
	<p class="block_2">Kadim kayalar, üstlerinde bir zamanlar açıklığı geçen bir asma köprü olduğunu gösteriyordu.</p>
	<p class="block_3"> </p>
	<p class="block_2">Köprünün karşı ayağını oluşturan bir diğer kaya çifti koyağın karşı tarafında yükseliyordu. "Satpura Nehri," dedi Praji. "Artık nerede olduğumuzu tam olarak biliyorum." "Neredeyiz?" diye sordu Calis. "Maharta'ya uzanan Djams Ovası'nı geçen ıssız doğudayız," dedi Praji. Calis'e dönerek, "O tünelde ne çeşit bir büyü olduğunu bilmiyorum, ama otluk bölgede girdiğimiz yerin çok ötesindeyiz," dedi.</p>
	<p class="block_3"> </p>
	<p class="block_2">"Ne demek istiyorsun?" diye sordu de Loungville. "Büyük mağaraya girdiğimiz yerden seksen doksan kilometre ilerideyiz."</p>
	<p class="block_3"> </p>
	<p class="block_2">"Daha çok iki yüz kilometre kadar," diye karşılık verdi Vaja. "O mağaraya geri dönmek için at sırtında bir ay gitmen gerekirdi," dedi, "tabii Gilanileri geçebilseydin."</p>
	<p class="block_3"> </p>
	<p class="block_2">Nakor, "Çok iyi bir numara olmalı öyleyse," dedi. "Hiçbir şey hissetmedim." Sanki bu büyük bir maharetmiş gibi gülümsedi. Ardından sırıttı. "O tepecikte mahsur kaldığımız zaman başlamış olmalı. Orada tünel olmadığına bahse girerim. Bir illüzyon olmalı." Kafasını iki yana salladı.</p>
	<p class="block_3"> </p>
	<p class="block_2">"Şimdi gerçekten geri dönüp bakmak istedim."</p>
	<p class="block_3"> </p>
	<p class="block_2">Calis, "Başka bir zaman," dedi. "Maharta'ya ne kadar uzaktayız?"</p>
	<p class="block_3"> </p>
	<p class="block_2">Praji omuzlarını silkti. "Palamds'tan Keder Limanı'na giden bir kervanla bir ay. Oradan Maharta'ya hiç kimse karayoluyla gitmez. Ama, orada dolaşan haydutlara ve diğer pisliklere aldırış etmezsen, şu eski sahil yolu var." "Ne taraftan gideceğiz?" diye sordu Calis.</p>
	<p class="block_3"> </p>
	<p class="block_2">Praji bir süre çenesini ovuşturdu. "Sanırım oralarda bir yol olup olmadığına bakmaları için Sho Pi ile Jadow'u şu tarafa göndermeliyiz," dedi, koyağın yanındaki bayırın aşağısını göstererek. "Eğer varsa, o yoldan gideriz. Eğer nehri takip edersek, bir haftadan daha az bir sürede Palamds'ta olabiliriz. Bir kervan bulabiliriz, ya da at satın alabiliriz ve sonra Keder Limanı'na gideriz. Oradan bir gemiyle nereye gitmemiz gerekiyorsa oraya gideriz."</p>
	<p class="block_3"> </p>
	<p class="block_2">"Krondor'a geri dönmem gerekiyor," dedi Calis ve bunu duydukları zaman yakındaki birkaç adam sevinç gösterisi yaptı.</p>
	<p class="block_3"> </p>
	<p class="block_2">Nakor, "Hayır, önce Maharta'ya, sonra Krondor'a gitmeliyiz," dedi. "Neden?" diye sordu Calis.</p>
	<p class="block_3"> </p>
	<p class="block_2">"Zümrüt Kraliçenin neden nehir şehirlerini aldığını sormak için durmadık." Vaja, "İyi bir soru," dedi. "Hatonis, Praji, herhangi bir fikriniz var mı?" diye sordu Calis.</p>
	<p class="block_3"> </p>
	<p class="block_2">Hatonis, "Fethin amacı," dedi, "bu topraklarda bilinmiyor değil -yağma için, birisinin hâkimiyetini genişletmek için, onur için-ama her şeyi bu kadar basite indirgemek..." Omuzlarını silkti.</p>
	<p class="block_3"> </p>
	<p class="block_2">Praji, "Eğer Maharta'da," dedi, "istediğim bir şey olsaydı ve arkamda diğer şehirlerin olmasını istemeseydim..." Erik, "Belki de her kılıcı bir sancak altında toplamak istiyordur?" dedi. Calis uzun bir süre ona baktıktan sonra başını salladı. "Krallık'ın karşısına tarihteki en büyük orduyu çıkartmayı planlıyor."</p>
	<p class="block_3"> </p>
	<p class="block_2">Roo, "Oraya nasıl varmayı düşünüyorlar?" diye sordu. Calis, "Ne?" derken, Nakor yavaşça sırıttı. Roo, "Oraya nasıl varmayı düşünüyorlar?" diye tekrar ederken sıkıntılı görünüyordu. "Erzaklar ve diğer şeylerle birlikte bizi buraya getirmek için iki gemiye ihtiyacınız oldu. Onların elinde ne var? Yüz bin ya da iki yüz bin asker mi? Ve bir sürü at ve teçhizat. Gemiyi nereden bulacaklar?"</p>
	<p class="block_3"> </p>
	<p class="block_2">Hatonis, "Maharta'daki gemi yapımcıları Novindus'un en iyileridir," dedi. "Sadece Pa'jkamaka Adaları'ndaki tersane işçileri onlara denktir. Klanımız uzun zamandır gemilerini Maharta'dan alıyordu. Orası kısa zamanda, belki aşağı yukarı iki yıl içinde, yeterince taşıma aracı üretebilecek tek tersane."</p>
	<p class="block_3"> </p>
	<p class="block_2">Calis, "Öyleyse oraya uğramalıyız," dedi.</p>
	<p class="block_3"> </p>
	<p class="block_2">Nakor, "Evet," dedi. "Tersaneleri yakmalıyız."</p>
	<p class="block_3"> </p>
	<p class="block_2">Hatonis'in gözleri büyüdü. "Yakmak mı... Ama şehir kuşatma altında olacak. Zümrüt Kraliçe'nin gemilerinin girmesini engellemek için limanın ağzına hurda gemileri koyacaklardır ve her iki taraftaki devriyeler yüzünden şehrin otuz kilometre içine girmek imkânsız olacaktır."</p>
	<p class="block_3"> </p>
	<p class="block_2">"Eğer yok edilirlerse, o tersaneleri tekrar inşa etmeleri ne kadar zaman alır?" diye sordu Calis. Hatonis omuzlarını silkti. "Tersaneler tek parçadır ve son birkaç yüzyılda yavaş yavaş inşa edilmişlerdir. Tekrar inşa etmek yıllar sürer. Kerestenin buradan, Sothu ve Sumanu dağlarından elde edilmesi ve gemilerle ya da arabalarla taşınması gerekiyor. Büyük gemi omurgalarının kesilip aşağıya getirilmesi bir yıldan fazla sürer ve çok pahalıdır."</p>
	<p class="block_3"> </p>
	<p class="block_2">Nakor neredeyse dans ediyordu, çok heyecanlanmıştı. "Tersaneleri yakarsak, gemilerin yapılabilmesi beş, altı, belki de on yıl sürer. O süre içerisinde pek çok şey olabilir. Şu Zümrüt Kraliçe ordusunu o kadar uzun bir süre bir arada artabilir mi? Bence bu olasılıkdışı." Olasılık karşısında Calis'in gözleri parladı. Ardından heyecanını bastırıp, "Onu hafife alma Nakor," dedi.</p>
	<p class="block_3"> </p>
	<p class="block_2">Nakor başını salladı. İkisi gördükleri şey hakkında ayrıntılarıyla konuşmuşlardı ve Gedik Savaşları sırasındaki Tsurani istilasından beri en tehlikeli düşmanla karşı karşıya olduklarını biliyorlardı. "Biliyorum, ama insan insandır ve kalplerini değiştirmek için Pantathia büyüsü çok güçlü olmasaydı, o askerlerin birçoğu ödeme yapılmaksızın Kraliçe'nin sancağını terk ederdi." "Yine de," dedi Hatonis, "onu tersanelerden yoksun bırakmak büyük bir zafer olacaktır.</p>
	<p class="block_3"> </p>
	<p class="block_2">Babam Yılan Nehri Şehri'ndeki en başarılı ticari birliği işletiyor. Pa'jkamaka Adaları'na adamlar gönderip, Kraliçe'ye gemi satmamalarını sağlayabiliriz. Yılan Nehri Şehri'ndeki hiçbir tersane işçisinin onunla iş yapmayacağını kişisel olarak garanti ederim."</p>
	<p class="block_3"> </p>
	<p class="block_2">Calis, "Maharta'dan sonra sizin üstünüze yürüyeceğini biliyorsun," dedi. "Mantıklı."</p>
	<p class="block_3"> </p>
	<p class="block_2">"Onunla savaşmak zorunda kalacağımızı biliyorum. Eğer gerekirse, şehri terk edip tekrar yabanda yaşarız. Biz klan insanları her zaman şehir insanları değildik." Hatonis uğursuz bir biçimde gülümsedi. "Ama o gün gelmeden Kraliçe'nin pek çok yeşil derilisi ölecek."</p>
	<p class="block_3"> </p>
	<p class="block_2">Calis, "Pekâlâ, her şey sırayla," dedi. "Jadow, Sho Pi, buradan aşağı giden bir yol bulup bulamayacağınıza bakın."</p>
	<p class="block_3"> </p>
	<p class="block_2">İki adam başını salladı ve aşağı inen bir yol bulmak üzere uzaklaştı.</p>
	<p class="block_3"> </p>
	<p class="block_2">"Beklerken," dedi Nakor, çantasını açarak, "portakal yemek isteyen var mı?" Büyük bir portakal çıkarttı ve başparmağını meyveye saplayarak suyunu Praji ile de Loungville'e sıkarak sırıttı.</p>
	<p class="block_3"> </p>
	<p class="block_2">Aşağı giden tehlikeli dar kayalık bir patika buldular. Sağlam gözüken bir taş çıkıntısına bastıklarında, ayaklarının altındaki çıkıntı çökmüş ve üç adam düşerek ölmüştü. Şimdi kalan altmış adam, sıcaklık aniden donma noktasının altına düştüğü için, boş yere soğuğa dayanmaya çalışarak dar bir geçitte iki kamp ateşi etrafında birbirlerine sokulmuştu.</p>
	<p class="block_3"> </p>
	<p class="block_2">Kalan azıklar gittiği için Calis ile beraber üç kişi avlanmaya gitmiş, ama yakınlarda hiç av olmadığı haberiyle geri gelmişlerdi. "Birlik çok büyük ve avlayacak hayvan yok," dedi Calis. Gün doğmadan patikadan olabildiğince aşağıya gitmeye çalışacağını ve bir geyik ya da diğer büyük bir av bulup bulamayacağına bakacağını söyledi.</p>
	<p class="block_3"> </p>
	<p class="block_2">Praji, ovalarda gezinen bizonlar olduğunu ve çoğunun dağ eteklerindeki ormanlarda yaşadığını söyledi. Calis bunu aklında tutacağını söyledi.</p>
	<p class="block_3"> </p>
	<p class="block_2">Erik ve Roo ellerini ateşe uzatmış yan yana otururken, diğerleri ısınmak için ellerinden geldiği kadar birbirlerine sokulmuştu.</p>
	<p class="block_3"> </p>
	<p class="block_2">Tek istisna, soğuğa aldırış etmeden biraz ileride duran Calis'ti. Roo, "Yüzbaşı?" dedi. Calis, "Evet?" dedi.</p>
	<p class="block_3"> </p>
	<p class="block_2">"Neden bize neler olduğunu anlatmıyorsun?" Yandaki ateşin yakınında oturan de Loungville, "Çeneni kapalı tut Avery!" dedi.</p>
	<p class="block_3"> </p>
	<p class="block_2">Roo takırdayan dişlerinin arasından konuştu. "Beni şimdi as da şu işi bitirelim. Umursamak için çok üşüyorum." Yüzbaşı'ya dönerek, "Geri geldiğinden beri, Nakor ile bir dilencinin üstündeki pireler kadar samimisiniz ve öldürüleceksek, gözlerimi kapamadan önce ne için öldüğümü bilmek isterim," dedi.</p>
	<p class="block_3"> </p>
	<p class="block_2">De Loungville sessiz olmalarını böğürmeden önce birkaç adam, "Evet," ve "Doğru," dedi.</p>
	<p class="block_3"> </p>
	<p class="block_2">"Ağzını açan bir sonraki adam, içinde çizmelerimi bulur! Anlaşıldı mı?"</p>
	<p class="block_3"> </p>
	<p class="block_2">Calis, "Hayır, dediklerinde doğruluk payı var," dedi. Yakınında oturan adamlara baktı ve "Birçoğunuz evine dönemeyecek," dedi. "Cezanız ertelendiği zaman bunu biliyordunuz. Diğerleriniz burada, çünkü Aslan Klanı'na sadıksınız ya da Praji'nin eski arkadaşlarısınız. Ve bazılarınız da sadece yanlış yerdesiniz." Hafifçe gülümseyen Greylock'a göz attı.</p>
	<p class="block_3"> </p>
	<p class="block_2">Calis diz çöküp devam etti. "Size neyle karşı karşıya olduğumuza dair bazı şeyler anlattım ve Zümrüt Kraliçe'nin başarıya ulaşması halinde, bildiğimiz dünyanın sonunun geleceğine dair sizi uyardım."</p>
	<p class="block_3"> </p>
	<p class="block_2">Klan üyeleri ve Praji'nin paralı askerleri bunu duymamıştı ve bazıları inanamayarak mırıldanmaya başladı. Hatonis adamlarını susturdu ve Praji, "Doğru söylüyor," diye bağırdı. "Çenenizi kapayıp dinleyin."</p>
	<p class="block_3"> </p>
	<p class="block_2">Calis, "Uzun zaman önce bu dünyaya Ejderha Lordları hükmediyordu," dedi. "Onları efsanelerde duymuş olabilirsiniz, ama efsane değiller. Gerçekler.</p>
	<p class="block_3"> </p>
	<p class="block_2">"Krallığın insanları yarım yüzyıl önce Tsuranilerle savaştığı zaman, bir kapı açıldı, dünyalar arasında bir kapı. Bu dünyayı çağlar önce terk etmiş olan Ejderha Lordları, geri dönmek için o kapıyı kullanmaya çalıştı. Bazı çok cesur ve becerikli adamlar onları durdurdu.</p>
	<p class="block_3"> </p>
	<p class="block_2">"Ama hâlâ oralarda bir yerlerdeler." Gökyüzünü gösterdi ve birkaç adam yukarı, uzaktaki yıldızlara baktı. "Ve hâlâ geri dönmeye çalışıyorlar."</p>
	<p class="block_3"> </p>
	<p class="block_2">Söze aniden Nakor girdi. "Bu kadın, Zümrüt Kraliçe, bir zamanlar tanıdığım biriydi. Uzun zaman önce. Sizin efsuncu diye adlandıracağınız bir büyücüdür. Yılan adamlarla bir anlaşma yaptı ve onlar da ona sonsuz gençliği vaat ettiler. Bilmediği şey, ruhunu kaybedip başka bir şey olacağıydı." Nakor devam etti. "O dağın altında çok kötü büyüler var." Calis, "Sen büyüye inanmazsın," dedi. Nakor soğuk bir şekilde gülümsedi. "Numaralar de o halde, ya da istediğin herhangi bir şeyin ruh gücü, ama o yılan adamlar, güçlerini çok sapkın bir amaç için kullanıyorlar. Aklı başında bir insanın aklına gelmeyecek kadar kötücül şeyler yapıyorlar, çünkü akılları başlarında değil.</p>
	<p class="block_3"> </p>
	<p class="block_2">"Bunlar annelerin çocuklarını korkutmak için uydurduğu yaratıklar değil. Ejderha Lordlarından Alma-Lodaka adındaki birini tanrıçaları olarak düşünen çok kötü yaratıklar bunlar. Dahası, onun bütün yaratılışın annesi, Yeşil Anne, Yılanların Zümrüt Hanımı olduğunu düşünüyorlar. Onları hizmetkârları olarak yarattı, ama onlar onun 'gözdeleri' olduklarına ve onun geri dönmesi için bir kapı açtıkları takdirde, onları yarı tanrı konumuna yükselteceğine inanıyorlar. Eğer bu korkunç şeyi yaparlarsa, bu Alma-Lodaka'nın, geri kalan her şeyle birlikte onları da yok edeceğine asla inanmıyorlar."</p>
	<p class="block_3"> </p>
	<p class="block_2">Nakor bir süre sessiz kaldıktan sonra, "Calis hikâyeler uydurmaz," dedi. "Eğer bu kadın, bu Zümrüt Kraliçe, olduğunu düşündüğüm gibi davranıyorsa, o zaman işler çok kötü demektir. Calis, onlara babandan bahset."</p>
	<p class="block_3"> </p>
	<p class="block_2">Calis başını salladı. "Babamın adı Tomas. Bir zamanlar, buradaki herkesin olduğu gibi bir insan çocuğuydu. Bazı güç eşyalarına, bir zamanlar Ashen-Shugar adında bir Valheru'nun olan kadim bir zırh ve altın kılıca sahip oldu. Babam Gedik Savaşları sırasında Tsuranilere karşı bu zırhı giyip o kılıcı taşımış ve yıllar geçtikçe değişmiş.</p>
	<p class="block_3"> </p>
	<p class="block_2">"Babam artık insan değil. Bu dünyada yaşayan eşsiz biri, uzun süre önce ölmüş olan o zırhın ve kılıcın sahibi Ejderha Lordu'nun ruhu tarafından değiştirilmiş bir insan bedenine sahip."</p>
	<p class="block_3"> </p>
	<p class="block_2">"Şimdiye kadar eşsizdi," dedi Nakor. "Bu Zümrüt Kraliçe onun gibi birisi olabilir."</p>
	<p class="block_3"> </p>
	<p class="block_2">Adamlar mırıldanmaya başlayınca Calis, "Sadece yarısını anlayabildiğim sebeplerden dolayı, babamın doğası-" Nakor tekrar araya girdi. "Başka bir zaman. Ben sebebini biliyorum, ama bu adamların bilmesine gerek yok."</p>
	<p class="block_3"> </p>
	<p class="block_2">Adamlara dönerek, "Bu anlatılanlar doğru. Tomas gücüne rağmen, insan kalbi taşıyan bir adamdır.</p>
	<p class="block_3"> </p>
	<p class="block_2">Ama bu kadın, uzun bir zaman önce kendine Leydi Clovis diyen bu kadın-" Hatonis, "Leydi Clovis Zümrüt Kraliçe ha!" dedi. "Valgasha ve Dahakon ile birlikte şehirden kaçtığından beri neredeyse yirmi beş yıl geçti." Nakor omuzlarını silkti. "Sadece onun bedeni."</p>
	<p class="block_3"> </p>
	<p class="block_2">"Pantathialılar," diye devam etti Calis, "babama yapılan şeyi bu kadına büyülerini kullanarak yaparlarsa..."</p>
	<p class="block_3"> </p>
	<p class="block_2">Calis kısaca babasının, Uzak Sahil'den gelen bir çocuğun, ona büyülü olarak kadim Ejderha Lordları'ndan birinin anılarını ve gücünü veren kadim bir zırhı nasıl giydiğini anlattı. "Nakor, bu Zümrüt Kraliçe'nin bir zamanlar tanıdığı, büyü yeteneği olan, ama elli yıl önce babamın geçirdiğine benzer bir dönüşüm geçiren ölümlü bir kadın olduğuna emin," diye bitirdi.</p>
	<p class="block_3"> </p>
	<p class="block_2">"Çok yakında aramızda başka bir Ejderha Lordu olabilir," dedi Nakor.</p>
	<p class="block_3"> </p>
	<p class="block_2">Biggo, "Neden baban onun işini bitirmiyor?" diye sordu. "Böylece hepimiz evimize gidebiliriz." Calis, "İki Ejderha Lordu'nun karşı karşıya gelmesinden daha fazlası var," dedi. "Anlatmak isteyeceğimden daha fazlası." Nakor'a göz atınca, küçük adamın başını salladığını gördü. Nakor, "Bu kadın henüz Valheru değil," dedi, kendinden emin bir şekilde başını sallayarak. "Eğer öyle olsaydı, okyanusu bir ejderhanın üstünde uçarak geçerdi. Bir orduya ihtiyacı olmazdı." Calis, "Ya tamamen yanılıyorsan?" diye sordu.</p>
	<p class="block_3"> </p>
	<p class="block_2">Nakor sırıttı. "Zannetmiyorum."</p>
	<p class="block_3"> </p>
	<p class="block_2">"Ne olursa olsun, birisi Krondor'a dönmeli ve Prens Nicholas'a burada olanları anlatmalı." "Ya sadece birimiz dönerse?" diye sordu Luis. "Ne söyleyeceğiz?"</p>
	<p class="block_3"> </p>
	<p class="block_2">Calis bir süre sessiz kaldıktan sonra, "Şunu söyleyeceksiniz," dedi. "Pantathialılar daha önce kurnazlıkla alamadıkları şeyi güç kullanarak almak için ordu getiriyor. Başlarında da, bunu alabilecek, Ejderha Lordu kılığında birisi var. Tomas ile Pug'ın uyarılması gerekiyor."</p>
	<p class="block_3"> </p>
	<p class="block_2">Adamların kamp ateşlerinin titrek ışığıyla aydınlanan yüzlerine baktı. "Bu üçü yeterli olacaktır. "Şimdi tekrarlayın: Pantathialılar daha önce kurnazlıkla alamadıkları şeyi güç kullanarak almak için bir ordu getiriyor..." Adamlar, sanki okulda ders görüyorlarmış gibi cümleyi tekrarladı. "Başlarında da, bunu alabilecek, Ejderha Lordu kılığında birisi var." Adamlar bunu da tekrarladı. "Tomas ile Pug'ın uyarılması gerekiyor." Bunu da tekrarladılar. "Size pek çok başka soru sorulabilir; doğru yanıt verin ve yanıtınızı süsleyip renklendirmeye çalışmayın. Bu işteki tek müttefikimiz gerçektir. Ama her ne olursa olsun, bu üç şeyi hatırlamalısınız."</p>
	<p class="block_3"> </p>
	<p class="block_2">Nakor, "Şimdi, bu üç şeyin ne anlama geldiğini anlamanıza yardım edeceğim," dedi. "Bu yüzden bu üç cümleden daha fazlasını hatırlayamayacak kadar aptal olsanız bile, en azından bir soruya doğru olarak yanıt verebilirsiniz." Birkaç kişi güldü, ama çoğu sessiz kaldı.</p>
	<p class="block_3"> </p>
	<p class="block_2">Calis dönüp avlanmak için tepeden aşağı inmeye başladı ve Nakor'un içlerinden herhangi birinin gerçekten anlamasını sağlayıp sağlayamayacağını düşündü.</p>
	<p class="block_3"> </p>
	<p class="block_2">Sabah güneşi, çizmelerinin topukları altında çatırdayan kırağı kaplı patikadan aşağı ilerleyen titreyen adamların üzerine doğdu. Adamların bir kısmının ateşi çıkmıştı ve hepsi de açlıktan zayıf düşmüştü. Calis iki gündür önlerinde gidiyordu ve görünürde hiç av yoktu.</p>
	<p class="block_3"> </p>
	<p class="block_2">Neyse ki su bir sorun oluşturmuyordu, ama yakında yiyecek bulamazlarsa, adamlar ölmeye başlayacaktı. Nakor'un görünüşe göre, tükenmez olan portakal stoku yardımcı oluyordu, ama adamları bu iklimde sağ tutmaya yeterli olmayacaktı. Hava gün boyu soğuktu ve gece, donma noktasının altına düşerek daha da soğuk oluyordu. Yolculuğun insafsızlığı ve eğitim yüzünden vücut yağları olmadığı için, adamların daha sağlam yemeğe ihtiyacı vardı. Portakal dışında başka bir şey yemedikleri için bazıları şimdiden ishal olmuştu.</p>
	<p class="block_3"> </p>
	<p class="block_2">Erik Roo'yu hiç bu kadar solgun görmemişti, ama kendisinin de farksız görünmediğini biliyordu. Yeri sonbahar yaprakları kapladığı için renkten yoksun olan oldukça sık, ağaçlık bir bölgeden geçiyorlardı.</p>
	<p class="block_3"> </p>
	<p class="block_2">Aniden bir çığlık duydular ve havada oklar uçuşmaya başlayınca, de Loungville dönüp durmalarını işaret etti. "Savunma dördülü!" diye bağırdı de Loungville.</p>
	<p class="block_3"> </p>
	<p class="block_2">Erik grubundaki diğer adamlar gibi, vücudunu mümkün olduğunca korumak için diz çökerek kalkanını birdenbire öne koydu. Saldırıyı karşılamaya hazır olmak için, bir tarafta kabaca on beş adamın olduğu geniş bir kare oluşturuyorlardı.</p>
	<p class="block_3"> </p>
	<p class="block_2">Yakınlardaki yaprak yığınlarının içinden adamlar fırladı ve diğerleri de yakınlarda saklandıkları yerlerden çıkıp üstlerine koşmaya başladı. Erik yeşil kollukları gördü ve "Yılanların adamları!" diye bağırdı.</p>
	<p class="block_3"> </p>
	<p class="block_2">Bir anda bir çatışma patlak verdi ve Erik kendini aniden tam bir miğfer takan bir adama bütün gücüyle kılıç savururken buldu. Kılıcı adamın kalkanını yarıp sol kolunu derinlemesine kesti ve yana çekilerek, ileri doğru düşen adamın süngüleme hareketini savuşturdu. Roo saldırganın arkasına geçti ve kılıcını böğrüne sokarak adamı yere çarpmadan önce öldürdü. Erik hızla soluna dönüp bir başkasına vururken, Roo son sürat kendisine koşan birisini karşılamak için döndü. Adam ileri sıçradı ve Roo'yu geriye doğru devirmek için kalkanını Roo'nun kalkanına vurdu.</p>
	<p class="block_3"> </p>
	<p class="block_2">Karenin ortasında duran de Loungville, Greylock ve üç adam, herhangi bir delinmeyi tıkamaya hazır bir destek grubu oluşturmuştu. De Loungville ileri çıkıp Roo'nun üstündeki adamı çabucak öldürdü, adamı kenara itti ve "Yerine dön Avery!" diye bağırdı. "İşten kaytarmaya mı çalışıyorsun?"</p>
	<p class="block_3"> </p>
	<p class="block_2">Roo ayağa kalktı ve sersemliğini atmak için kafasını iki yana salladıktan sonra yarı koşarak, yarı zıplayarak Erik'in yanına döndü. Her iki taraf da birbirine üstünlük sağlayamadığı için dövüş ortada geçiyordu ve açlıktan zayıf düşmüş olan Erik buna ne kadar dayanabileceğini merak etti.</p>
	<p class="block_3"> </p>
	<p class="block_2">Ansızın duydukları bir çığlığı çabucak bir diğeri takip etti ve karenin önündeki adamlar, saldırganların arkadan yedikleri oklarla düştüğünü gördü. Calis patikanın aşağısında durmuş, çabucak nişan alıp adamları okluyordu ve arkalarında birisinin olduğunu fark edemeden, dört saldırgan ölmüştü.</p>
	<p class="block_3"> </p>
	<p class="block_2">Bir cephe bu yüzden bir ara duraklayınca, de Loungville, "Saldırın!" diye bağırdı ve beş adamı saldırının en güçlü bölümüne yönlendirdi.</p>
	<p class="block_3"> </p>
	<p class="block_2">Saldırganlar dengeleri bozan karşı saldırıdan başka her şeyi bekliyordu. Saniyeler sonra, canlarını kurtarmak için kaçmaya başlamışlardı.</p>
	<p class="block_3"> </p>
	<p class="block_2">Erik dar patikadan aşağı iki adamın peşinden gitti ve birisine yetişip arkasından vurarak yere yıktı.</p>
	<p class="block_3"> </p>
	<p class="block_2">Diğeri kılıcını kaldırarak ona yüzünü döndü ve Erik hızlı bir süngüleme hareketiyle adama saldırdı.</p>
	<p class="block_3"> </p>
	<p class="block_2">Adam bunu bekliyordu ve Erik'in kafası, hızla yüzüne çarpan şiddetli darbenin şokuyla çınladı. Gözlerinin önünde kırmızı ışıklar patladı ve refleks olarak kalkanını kaldırarak geriye doğru sendeledi.</p>
	<p class="block_3"> </p>
	<p class="block_2">Bir an sonra bir kılıç darbesi kalkanın üstünde patladı ve saatlerce yaptıkları eğitim hayatını kurtardı. Erik kılıcını körlemesine savurdu ve kılıcının rakibinin kalkanına çarptığını hissetti. Görme gücü, başka bir darbeden kaçınmak için tam zamanında düzeldi ve birbirlerinin tehlikeli düşmanlar olduklarını anlayan iki adam da birer adım geri çekildi.</p>
	<p class="block_3"> </p>
	<p class="block_2">Arkalardan bir yerden Erik de Loungville'in sesinin ormanda çınladığını duydu: "Bir tane tutsak istiyorum!" Erik bağırmaya çalıştı, ama sesinin çıkmadığını fark etti. Tükürdü ve bir dişinin sallandığını hissetti. Kan tadı aldı ve kan yürümeye başladığı için bulanıklaşmaya başlayan sağ gözünün yandığını hissetti. Kendini toplayarak, "Buraya!" diye bağırdı.</p>
	<p class="block_3"> </p>
	<p class="block_2">Karşısında duran orta yaşlardaki iriyarı adam bir an duraksadıktan sonra bir adım daha geriye gitti.</p>
	<p class="block_3"> </p>
	<p class="block_2">Erik adama saldırırken, "Buraya!" diye tekrar bağırdı. Adam saldırıyı karşılamak için durdu, ama Erik yukarıdan aşağı bir darbe indirmek yerine eğildi, omzuyla kalkanını destekledi ve darbenin onu yere devirmesini umarak adama vurdu.</p>
	<p class="block_3"> </p>
	<p class="block_2">Adam geriye doğru sendeleyince Erik kılıcını geri çekti ve birliğindeki adamlar yardıma gelirken geriye doğru sıçradı. Erik tekrar, "Buraya," diye bağırdı ve kaçmasını engellemeye çalışarak adamın sağına doğru daire çizdi.</p>
	<p class="block_3"> </p>
	<p class="block_2">Adam gerilince, Erik darbeye karşılık vermeye hazırlandı, ama adam birden kılıcını elinden bıraktı.</p>
	<p class="block_3"> </p>
	<p class="block_2">Çabucak miğferini çıkardı ve kalkanıyla beraber yere attı.</p>
	<p class="block_3"> </p>
	<p class="block_2">Erik arkasına göz atınca, Calis'in adamın üstüne bir ok doğrultmuş olduğunu gördü. Erik güçlükle nefes alıyordu. "Gelmeniz uzun sürdü."</p>
	<p class="block_3"> </p>
	<p class="block_2">Calis Erik'e bakıp hafifçe gülümsedi. "Sadece sana öyle geldi."</p>
	<p class="block_3"> </p>
	<p class="block_2">Adam teslim olduğu zaman oldukça samimi davranmıştı. Adı Dawar'dı ve Hamsa şehrindendi, ama son yedi yıldır Nahoot'un Büyük Birliği adındaki bir birliğin üyesiydi.</p>
	<p class="block_3"> </p>
	<p class="block_2">Nakor ve Sho Pi yaralıları tedavi ederken, Calis, de Loungville ve Greylock adamı sorguluyordu. Erik'in yaraları yüzeyseldi: Alnında küçük bir kesik, yarık bir dudak, birkaç sallanan diş ve bir sürü çürük. Sho Pi yutması için ona birtakım bitkiler vermiş ve dişlerini kaybetmemesi için en azından yarım saat süreyle elleri yüzünde reiki yaparak oturmasını söylemişti.</p>
	<p class="block_3"> </p>
	<p class="block_2">Dirseklerini dizlerinin üstüne koyup, elleri yüzünde bir kayanın üstüne oturdu. Kendi yaralarına reiki yapabilen ya da başkaları tarafından ilgilenilen etrafındaki adamlar acıyla inliyordu. Çatışmada onlardan on yedi, düşmandan yirmi dört kişi ölmüştü. Calis arkalarından saldırdığı zaman, başka bir birliğin geldiğini zannetmişler ve dağılmışlardı, yoksa sonuçlar daha kötü olurdu. Dawar pusuda yüz adam olduğunu söylemişti. Önceki gün Calis'in geçtiğini gören Nahoot'un keşifçilerinden biri, yukarıdaki patikadan gelen birliği görmüş, geri dönüp yüzbaşılarına haber vermişti.</p>
	<p class="block_3"> </p>
	<p class="block_2">"Kişisel bir şey değildi," dedi Dawar. "Emirler böyleydi. Bize bu patikayı verdiler ve bu yoldan gelen herkesi öldürmemizi söylediler. Bu kadar basit."</p>
	<p class="block_3"> </p>
	<p class="block_2">Erik Calis'in, "Size emirleri kim verdi?" diye sorduğunu duydu. "Kraliçe'nin emrindeki yüksek rütbeli birisi. Belki de Fadawah'tır. Bilmiyorum. Nahoot etrafta dolaşıp her şeyi anlatan biri değildir, anlarsınız ya. Sadece bize yapacağımız şeyi söyler, biz de yaparız."</p>
	<p class="block_3"> </p>
	<p class="block_2">Calis, "Demek ki kanatlarını koruyorlar," dedi.</p>
	<p class="block_3"> </p>
	<p class="block_2">"Sanırım. İşler oldukça çığırından çıktı ve herkes fırtınadaki tavuklar gibi etrafta dolaşıyor. Yerimizi kimin almaya geleceğini bile bilmiyoruz."</p>
	<p class="block_3"> </p>
	<p class="block_2">"Değişimi ne zaman yapacaklar?" diye sordu de Loungville.</p>
	<p class="block_3"> </p>
	<p class="block_2">Erik ellerinden gelen ısının kendisini iyileştirmeye başladığını hissetmeseydi, olanları görmek için ellerini çekmek çok hoşuna gidecekti.</p>
	<p class="block_3"> </p>
	<p class="block_2">"Gerçekten bilmiyorum," dedi Dawar. "İki gün, belki de bir hafta sonra. Yaklaşık bir aydır buradayız ve yüzbaşı sinirden neredeyse eyerini yemek üzere." Calis, "Götürün onu," dedi.</p>
	<p class="block_3"> </p>
	<p class="block_2">Erik Dawar'ın, "Yüzbaşı, bir şeyi merak ediyorum," dediğini duydu. "Bana gitmem için bir günlük süre mi vereceksiniz, yoksa bana iş mi teklif edeceksiniz?" "Nedenmiş o?" diye sordu Calis.</p>
	<p class="block_3"> </p>
	<p class="block_2">"Şey, herhangi bir yerden çok uzağız, hepsi bu. Atım, bütün kişisel eşyalarımla birlikte bu patikanın sonunda düştü ve dikkat ettiyseniz hava çok soğuk. Yarın güneş battıktan sonra adamlarından kaçıyor olacağım." Calis, "Buna güvenebilir miyiz?" diye sordu.</p>
	<p class="block_3"> </p>
	<p class="block_2">Erik'in duyduğu bir sonraki ses Praji'ye aitti. "O ana kuzularına güvenebileceğimiz kadar. Nahoot'u ismen tanıyorum. En kötülerinden biri değil, ama en iyilerinden biri olmadığı da kesin." "Kendi arkadaşlarına karşı dövüşebilir misin?"</p>
	<p class="block_3"> </p>
	<p class="block_2">"Sizin yapabildiğiniz kadar. Savaş kuralları. Olmayacak işlerde ölmek için ikramiye almıyorum." Sesi neredeyse mırıltıya dönüştü. "Yüzbaşı, hiçbirimize bir aydan fazladır ödeme yapılmıyor ve sincaplardan fındık fıstık yağmalamak dışında, herhangi bir şeyi yağmalamaktan çok uzağız."</p>
	<p class="block_3"> </p>
	<p class="block_2">Calis konuşmadan önce kısa bir sessizlik oldu. "Bizi eski birliğinin olduğu yere götür, biz de atını verip seni serbest bırakalım. Palamds'a doğru yol aldığın sürece kimse senin peşinden gelmeyecek." "Oldukça iyi bir teklif Yüzbaşı."</p>
	<p class="block_3"> </p>
	<p class="block_2">Erik adamın götürüldüğünü duydu, ardından de Loungville'in alçak ama ateşli sesini duydu. "Çıldırdın mı? Aşağıda hâlâ aşağı yukarı yetmiş silahlı adam var." "Ama saldıracağımızdan haberleri yok," dedi Calis.</p>
	<p class="block_3"> </p>
	<p class="block_2">"Şaşırtma avantajı mı?" diye sordu de Loungville, sesinde bir inanmama havasıyla.</p>
	<p class="block_3"> </p>
	<p class="block_2">"Sahip olduğumuz tek avantaj bu Bobby," diye karşılık verdi Calis. "Bitkin durumdayız. Dinlenmeye ve yiyeceğe ihtiyacımız var. Aşağıda yiyecek ve at var. Eğer o birliği ele geçirebilirsek, çatışmaya girmeden Maharta'ya geri bile dönebiliriz." "Ne düşünüyorsun?" diye sordu Greylock.</p>
	<p class="block_3"> </p>
	<p class="block_2">Calis, "Eğer bu tarafta işler bu adamın söylediği kadar karışıksa, neye benzediği hakkında en ufak bir fikre sahip olmadıkları Nahoot'un yerine herhangi biri geçebilir," dedi. "Eğer şu yeşil kollukları takıp, önceden kararlaştırılan yerde onları beklersek... "</p>
	<p class="block_3"> </p>
	<p class="block_2">De Loungville inledi ve Erik, yüzünü buruşturduğunu sakladığı için ellerinin yüzünü kapıyor olmasından memnundu.</p>
	<p class="block_3"> </p>
	<p class="block_2">Erik bekliyordu. Önünde Calis, Sho Pi, Luis ve Jadow sürünüyordu. Orada olmaları gereken nöbetçileri arıyorlardı. Calis elini kaldırdı, sağ tarafını işaret etti ve yayını Jadow'a verdi. Hafifçe Sho Pi'nin omzuna vurdu ve kemerinden hançerini çıkardı. Sho Pi kılıcını ve kalkanını yere bırakıp bıçağını çekti. Luis'in de bıçağı elindeydi ve Calis ona sola doğru daire çizmesini, Jadow'a da beklemesini işaret etti. Üç adam, Calis ve Sho Pi sağa, Luis sola, akşam karanlığında görüş alanının dışına çıktı.</p>
	<p class="block_3"> </p>
	<p class="block_2">Üç ay da gökyüzündeydi. Ortanca ay tepelerindeydi ve büyük ve küçük aylar da yükseliyordu. Erik gece ilerledikçe ortalığın daha aydınlık olacağını biliyordu, bu yüzden harekete geçilecek en iyi zaman şu andı.</p>
	<p class="block_3"> </p>
	<p class="block_2">Ani bir hareket sesinin ardından karanlıktan boğuk bir hırıltı geldi ve ortalık tekrar sessizleşti. Erik herhangi bir alarm sesi bekledi, ama ses çıkmadı.</p>
	<p class="block_3"> </p>
	<p class="block_2">Derken Calis geri geldi, yayını aldı ve diğerlerine onu takip etmelerini işaret etti. Erik arkasında sıra olmuş adamlara işaret verdi ve mümkün olduğunca sessiz bir biçimde patikadan aşağı ilerlediler.</p>
	<p class="block_3"> </p>
	<p class="block_2">Calis ve diğerlerinin birkaç metre ötesinde boş boş gökyüzüne bakan ölü bir nöbetçi buldu. Adama şöyle bir baktıktan sonra dikkatini işine çevirdi.</p>
	<p class="block_1"> </p>
	<p class="block_2">Burnu hâlâ acıyordu, ama sadece hafif bir zonklamaydı ve dudakları şişmişti. Diliyle dokunduğu zaman dişleri sallanıyordu, bu yüzden dokunmamaya çalışıyordu, ama kendini sürekli sallanan dişleriyle oynarken buluyordu. Bir saatten az bir süre dinlendikten sonra Calis yaralıları arkada bırakıp, Dawar'a eski birliğinin kamp kurduğu yeri göstermesini emretmişti. Yaraları hafif olan adamlardan ikisi patikanın üstünde ona gözcülük ediyordu.</p>
	<p class="block_3"> </p>
	<p class="block_2">İleride ışıklar gördüler ve Erik bir savaştan kaçtıktan sadece saatler sonra kaç tane adamın kendine bu kadar güveneceğini merak etti. Ardından bir hareket gördü ve aşağıdaki adamların tedirgin olduklarını fark etti.</p>
	<p class="block_3"> </p>
	<p class="block_2">Kampın çevresini en azından on adam gözetliyordu.</p>
	<p class="block_3"> </p>
	<p class="block_2">Ama Erik'i en çok şaşırtan şey savunma kurmamış olmalarıydı. Yirmi dört kişilik çadır kampın etrafına gelişigüzel dağılmıştı ve ortada büyük bir ateş yanıyordu. Karanlıktan at sesleri geldi ve Erik kampın diğer tarafında bir yerlerde büyük bir kazık sırasının dikilmiş olduğuna karar verdi. Erik, Calis'in ona yaklaşmasını işaret ettiğini gördü. Calis'in yanına gitti ve Yüzbaşı, "Arkandaki ilk on adamı şu ağaçların arasından götürmeni istiyorum," diye fısıldadı. Sağ tarafını gösterdi. "Daire çizin ve yandan saldırmaya hazır olun.</p>
	<p class="block_3"> </p>
	<p class="block_2">"Şu an tetikteler, ama birkaç saat hiçbir şey olmayınca', rahatlayacaklardır. Diğer yolu kullandığımızı ya da sabaha kadar aşağıya inmeyeceğimizi düşüneceklerdir." Gökyüzüne baktı. "Geceyarısına yaklaşık dört saat var. Yerinizi aldığınızda tetikte olun. Çoğu uyuyana kadar saldırmayacağız."</p>
	<p class="block_3"> </p>
	<p class="block_2">De Loungville, "Herhangi bir şey duyduğunuz zaman, harekete geçin," dedi. "Elinizden geldiği kadar hızlı saldırın. Karanlıkta ne olduğunu bilemeyecek kadar kafaları karışmış olacak, ama sadece hemen harekete geçersek."</p>
	<p class="block_3"> </p>
	<p class="block_2">Erik başını sallayıp yerine döndü. İlk on adamın omuzlarına hafifçe vurdu -bu Roo'nun sıçramasına sebep olmuştu- ve onu takip etmelerini işaret etti. Ağaçların arasına ilerlerlerken, eski Kesh Lejyoneri Natombi sırıtıyordu.</p>
	<p class="block_3"> </p>
	<p class="block_2">Erik olabildiği kadar sessiz hareket ediyordu, ama her an alarm verilebileceğinden emindi. Kampın çevresindeki yolun yaklaşık üçte birini katettikleri zaman adamları durdurdu. Karşılarında, ağaçların arasından zar zor görülebilen iki tane nöbetçi duruyordu, ama etrafı kolaçan etmek yerine birbirleriyle konuşmakla daha çok ilgilendikleri belliydi. Erik Calis'in haklı olduğunu umdu.</p>
	<p class="block_3"> </p>
	<p class="block_2">Dinlenmeleri gerektiğini göstermek için adamlara oturmalarını işaret etti. Roo'ya ilk nöbeti almasını işaret etti. Oturdu ve ellerini yüzüne koydu. Sıcaklığın ellerine geri geldiğini hissetti ve bu iyileştirmeyi öğrendiğine memnun oldu. Dişlerini kaybetmekten nefret edeceğine karar verdi. Calis kararlaştırılan zamanda işaret verdi ve saldırı başladı. Adamların çoğu uyuduğu için kamptakiler zamanında toparlanamadılar.</p>
	<p class="block_3"> </p>
	<p class="block_2">Önden gelen saldırıyı geri püskürtmek için harekete geçtiklerinde, Erik ve adamları yan taraftan saldırdı.</p>
	<p class="block_3"> </p>
	<p class="block_2">Erik pantolonunu giymeden çadırından çıkmış bir adamın üstüne çullandı. Adam kılıcını çekemeden öldü. Bir diğeri arkasını dönemeden öldü. Ansızın yüzünde şaşkınlık ifadesiyle karşısına birisi çıktı. Adam, "Arkamızdalar!" diye bağırdı.</p>
	<p class="block_3"> </p>
	<p class="block_2">Erik kılıcıyla yapabildiği kadar sert bir darbe indirdi ve adam bağırarak yere yığıldı. Natombi, Kesh savaş çığlığı attı ve Biggo insanın kanını donduran bir gürleme koyverdi.</p>
	<p class="block_3"> </p>
	<p class="block_2">Adamlar aceleyle çadırlarından çıkıyordu ve Erik kendilerini toparlayamadan kılıcının ayasıyla birkaç tanesini bayıltarak yere serdi.</p>
	<p class="block_3"> </p>
	<p class="block_2">Derken adamlar miğferlerini, kalkanlarını ve kılıçlarını yere atmaya başladı. De Loungville aceleyle yanlarına gelip, tutsakların ateşin yanına götürülmesini emretti.</p>
	<p class="block_3"> </p>
	<p class="block_2">Yarı çıplak, şaşkın ve moralleri bozulmuş adamlardan birkaçı, onları ne kadar az sayıda adamın bozguna uğrattığını gördükleri zaman küfür ettiler.</p>
	<p class="block_3"> </p>
	<p class="block_2">Erik bunun bir oyun olabileceğini düşünerek etrafına göz gezdirdi, ama sadece şaşkın görünen yenilmiş adamlar gördü. Calis'in kırk üç adamından sadece otuz yedisi bu iş için uygundu ve neredeyse kendilerinin iki katı olan adamı oldukça kansız bir şekilde ele geçirmişlerdi.</p>
	<p class="block_3"> </p>
	<p class="block_2">Aniden Erik'in içinden gülmek geldi. Bastırmaya çalıştı, ama beceremedi. İlk önce kıkırdamaya, ardından da kahkahalarla gülmeye başladı. Ardından birliğindeki diğer adamlar da ona katıldı ve çok geçmeden Calis'in Kızıl Kartalları'nın uzun zamandır kazandığı ilk zaferi coşkulu bağırışlarla kutladılar.</p>
	<p class="block_3"> </p>
	<p class="block_2">Calis yanlarına gelip, "Nahoot'u buraya getirin," dedi.</p>
	<p class="block_3"> </p>
	<p class="block_2">Tutsaklardan biri, "O öldü," dedi. "Dün patikanın yukarısında öldürdünüz." "Dawar bunu bize neden söylemedi?" diye sordu de Loungville.</p>
	<p class="block_3"> </p>
	<p class="block_2">"Hemofili olduğunu bilmiyordu. Nahoot'u buraya taşıdık ve akşam yemeğinde öldü. Bağırsağından yaralanmıştı. İğrençti." "Komuta kimde?"</p>
	<p class="block_3"> </p>
	<p class="block_2">"Sanırım bende," dedi bir adam, bir adım öne çıkarak. "Adım Kelka." "Çavuş musun?" diye sordu de Loungville. "Hayır, onbaşıyım. Çavuşumuz da öldü."</p>
	<p class="block_3"> </p>
	<p class="block_2">De Loungville, "Bu neden savunmaya benzer hiçbir şey olmadığını kısmen açıklıyor," dedi. "Affedersin Yüzbaşı," dedi Kelka. "Bize iş teklif edecek misiniz?" "Neden sordun?" diye sordu Calis.</p>
	<p class="block_3"> </p>
	<p class="block_2">"Şey, bize bir süredir ödeme yapılmıyor ve yüzbaşımız ya da çavuşumuz olmadığı için... Kahretsin.</p>
	<p class="block_3"> </p>
	<p class="block_2">Yüzbaşı, sadece yarımız kadar adamla kıçımıza tekmeyi bastınız. Bize bir gün süre verseniz bile, büyük olasılıkla sizden daha iyi birileriyle karşılaşacağız gibi geliyor bana."</p>
	<p class="block_3"> </p>
	<p class="block_2">"Bunu düşüneceğim."</p>
	<p class="block_3"> </p>
	<p class="block_2">"Çadırlarımızı alacak mısınız Yüzbaşı?"</p>
	<p class="block_3"> </p>
	<p class="block_2">Calis kafasını iki yana salladı. "Karar verdiğim zaman, ne yapacağımı size söyleyeceğim." Calis de Loungville'e dönüp, "Adamlara yiyecek ver ve yaralıları ve Dawar'ı buraya getirmesi için yukarı birilerini yolla. Yarın öğlene kadar herkesin burada olmasını istiyorum," Başıyla tutsakları gösterdi. "Sabah bunlarla ne yapacağımıza karar veririz."</p>
	<p class="block_3"> </p>
	<p class="block_2">Erik bacaklarının titrediğini hissederek oturdu. Çok uzun bir gün olmuştu ve birlikteki herkesin kendi gibi tükenmiş olduğunu biliyordu.</p>
	<p class="block_3"> </p>
	<p class="block_2">Ansızın havada çınlayan de Loungville'in sesini duydu. "Ne! Kim dinlenebileceğinizi söyledi?</p>
	<p class="block_3"> </p>
	<p class="block_2">Kurmamız gereken bir kamp var!"</p>
	<p class="block_3"> </p>
	<p class="block_2">De Loungville emirler yağdırırken adamlar inledi. "Hendek ve göğüs siperi kazılmasını ve kazıkların sivriltilmesini istiyorum. Atları getirip yakında bir yere bağlayın. Tam bir erzak listesi ve kimlerin yaralı olduğunu bilmek istiyorum. Bu kampı bir şekle soktuktan sonra, biraz uyumanıza izin vermeyi düşünebilirim."</p>
	<p class="block_3"> </p>
	<p class="block_2">Erik kendini ayağa kalkmaya zorladı ve yürümeye başlarken yüksek sesle, "Kürek nereden bulacağız?" diye düşündü.</p>
	<p class="block_3"> </p>
	<p class="block_2">De Loungville arkasından, "Gerekiyorsa ellerini kullan von Darkmoor!" diye bağırdı.</p>
	<p class="block_3"> </p>
	<p class="block_4"><img alt="Line" src="images/image.png" class="calibre4"/></p>
	<p class="block_3"> </p>
	<p class="block_9" id="calibre_pb_21"> </p>
</body></html>
