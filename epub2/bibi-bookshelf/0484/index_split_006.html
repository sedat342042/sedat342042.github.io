<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - Karanlık Kraliçenin Gölgesi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_6">-06-</p>
	<p class="block_6">KEŞİF</p>
	<p class="block_3"> </p>
	<p class="block_2">Yaratık kımıldadı.</p>
	<p class="block_3"> </p>
	<p class="block_2">Yaratığın hizmetkârları bir tarafa geçerken kadın sabırla bekledi. Diğerlerinden birkaç tanesi, uyuyan devasa yaratığa bakmaya gitmiş olanlar yanlarına gelirken, birbirleriyle sessizce konuşmak için uçsuz bucaksız salonun uzak bir köşesinde toplanmıştı. Kadın onları görmezden gelip uyanan yaratığı inceledi. Ölümlü gözler için bu hayvan, bütün ejderha soyunun büyükannesi gibi görünüyordu. Hantal gövdesi hizmetkârlarının başından çok yukarılarda olan devasa bir varlıktı. Yaratık, ona ev olarak hizmet eden bu uçsuz bucaksız salonda bile muazzam gözüküyordu. Uzak duvardaki yağ kandilleri titreşerek yanıyordu, ama hem ejderhanın, hem de kadının karanlıkta görmek için çok az ışığa ihtiyacı vardı. Havada, belki yağın yapımında kullanılan, belki de salonun güzel kokmasını sağlamak için kullanılan hafif bir baharat kokusu vardı; kadın bilmiyordu.</p>
	<p class="block_3"> </p>
	<p class="block_2">Ejderha sonunda saray pencereleri büyüklüğündeki gözlerin açıp kırpıştırdı. Gerindi ve Büyük Kesh'te iki elle kullanılan devasa palalar büyüklüğündeki fildişi rengi dişlerini göstererek esnerken kafasını eğdi. Salondaki aydınlatmanın bu kadar az olmasının sebebi, derisinin mücevherlerden oluşmasıydı. Daha parlak aydınlatma salonun her yerinde bir gökkuşağı ışığı karmaşası yapıyordu ve çoğu insanın kavrayışının ötesindeki sanatları yapabiliyor olmasına karşın, sürekli dans eden yansımalardan dolayı ejderhanın başı ağrıyordu.</p>
	<p class="block_3"> </p>
	<p class="block_2">Hiçbirisi bunun gibi olmasa da, kadın ejderhalarla daha önce çok karşılaşmıştı ve çok azı onu etkileyebilmişti, ama bu ejderha... gerçekten etkileyici görünüşü olan bir varlık olduğunu kabul ediyordu. Büyü sanatlarını kullanarak birbirleriyle konuşmuşlardı, ama birbirlerini ilk defa görüyorlardı. Bu yaratığın kimliğini son yarım yüzyıldır gizli tutma çabalarına rağmen, 'büyük mücevherli ejderha'nın hikâyeleri krallığın çeşitli kesimlerinde çok fazla su yüzüne çıkmıştı. Ama kadın, bir ejderha olarak doğmuş olmasına rağmen, bu yaratığın gerçek bir ejderha olmadığını biliyordu. Asıl ejderhanın ruhu, neredeyse elli yıl önce, tam bu salonda doruk noktasına ulaşan büyük savaşta yok olmuştu. Bir zamanlar, Rhuagh'ın -büyük olasılıkla altın ejderhaların en büyüğü- kızı Ryath'ın zihnini alarak bilinen araca yerleşen, yabancı ve kadim bir bilinçti: Aal Kâhini.</p>
	<p class="block_3"> </p>
	<p class="block_2">Yaratığın gırtlağından büyük bir gürleme çıktı. "Merhaba Miranda. Nasılsın?"</p>
	<p class="block_3"> </p>
	<p class="block_2">Kadın, "İyiyim," derken başıyla selam verdi. "Malac Geçidindeki heykelden yapılan yolculuk kafa karıştırıcıydı."</p>
	<p class="block_3"> </p>
	<p class="block_2">"Öyle olması için tasarlandı. Onu yalnızca belirli bir yeteneğe sahip olanlar tetikleyebilir ve sahip oldukları yetenekler ne olursa olsun, bu salonun gerçek yerini öğrenmemelerini garanti altına almak istiyorum."</p>
	<p class="block_3"> </p>
	<p class="block_2">Miranda başını salladı. "Anlıyorum. Nasılsın?"</p>
	<p class="block_3"> </p>
	<p class="block_2">Zaman daralıyor. Kızışma beni yoruyor ve her gün daha fazla uyuyorum. Yakında doğum uykusuna gireceğim ve ondan sonra bu varoluş evresini tamamlayacağım." "Zaman gerçekten daralıyor. Ne zamana kadar rehberliğine sahip olacağız?"</p>
	<p class="block_3"> </p>
	<p class="block_2">"Gelecek şimdiden gittikçe bulanıklaşıp belirsizleşiyor. Kızım hayatının ilk yirmi yılında bu yeteneğe sahip olmayacak, doğum uykum için beş yıl, kızımın ergenliğe erişmesi için de yirmi yıl gerektiği için, çok yakında ben dünyanıza gelmeden önce olduğunuz gibi olacaksınız. Dahası var."</p>
	<p class="block_3"> </p>
	<p class="block_2">"Nedir?"</p>
	<p class="block_3"> </p>
	<p class="block_2">"Görmem gereken şeylerin çoğunu göremiyorum ki, bunu kendi geleceğim de dahil; bütün yaratıklar için, benim için bile, gelecek bilgisi reddedildi."</p>
	<p class="block_3"> </p>
	<p class="block_2">Aal Kâhini, evrendeki en eski varlık olarak düşünülüyordu. Valheruların Kaos Savaşları sırasında tanrılara meydan okumak için ayaklandığı zaman kadar kadimdi. Bunu düşünen Miranda dönüp kâhinin arkasındaki platforma baktı. İradesini kullanarak algısını değiştiren kadın, taşın hafifçe attığını gördü. İçinden geçen hafif yeşil bir ışıkla atıyordu. Kısa bir süre taşın hipnotik ritmine baktıktan sonra, "Tekrar mı harekete geçtiler?" diye sordu. "Sürekli hareket ediyorlar," dedi kâhin. "Artık daha enerji' hareket ediyorlar. Her nasılsa, çağrılarına kulak verenlere karşı hâlâ etkililer." 'Onlar' Valheru'ydu, dünyadaki pek çok kişinin Ejderha Lordları olarak bildiği kadim varlıklardı. Kendi anlama becerilerinin bile ötesinde olan güçlerle tuzağa düşürülmüş ve gizemli bir büyüyle taşın içine hapsedilmişlerdi. Taşın üstünde, kabzasını ucunda fildişi topuz olan altın bir kılıç yükseliyordu. Miranda adındaki kadın yarım yüzyıl önce, yukarıdaki Sethanon denilen yerde büyük bir savaşın patlak verdiğini ve bu salonda yukarıdakine eş bir savaş olduğunu biliyordu. Kartal Erimi'nin Hakimi Ashen-Shugar'ın zırhının ve gücünün vârisi, garip yarı-insan, yarı-Valheru Tomas, kadim akrabası Kaplanların Lordu Draken-Korin'in şekline girmiş bir yaratıkla savaşmıştı. Onlar savaşırken, iki Dünyanın büyücüsü Yıldızlimanlı Pug ve eşsiz büyücü Kara Macros, Kelewanlı iki Tsurani Yücesi'nin de yardımıyla iki evren arasındaki gediği kapalı tutmak için savaşıyordu. Ve ejderha Ryath, yabancı bir uzay-zamandan gelen ve dokunuşuyla yaşam gücünü emen, Dehşet Lordu denilen bir yaratıkla savaşıyordu.</p>
	<p class="block_3"> </p>
	<p class="block_2">Sonunda Valheru taşın içine hapsedilmiş, Ryath'ın hayatına malolsa da Dehşet Lordu yok edilmiş ve sahte peygamber Murmandamus'u destekleyen bütün kuvvetler yenilmişti. Her iki tarafa -krallığa ya da moredhellere hizmet eden- bir asker bile savaşın ne için olduğunu bilmiyordu. Kuzey uluslarının en üst rütbeli şefleri arasından bir kişi bile, Murmandamus'un, efsanevi liderlerine benzemek için bir Pantathia yılan büyücüsünün büyüyle görünüşünü değiştirmiş hali olduğunu bilmiyordu. Yaşamtaşı'nı ve var olma sebebini, yalnızca Kral’ın ailesi ve birkaç tane güvenilir arkadaşları biliyordu.</p>
	<p class="block_3"> </p>
	<p class="block_2">Ve şimdi, Yaşamtaşı’nın baş koruyucusu, kâhin ejderhanın büyülü ve fiziksel varlığı ölüyordu.</p>
	<p class="block_3"> </p>
	<p class="block_2">"Bu değişim nasıl olacak?" diye sordu Miranda.</p>
	<p class="block_3"> </p>
	<p class="block_2">Ejderha kafasını kaldırıp hafifçe, birbirleriyle sessizce konuşan altı cüppeli şeklin olduğu sağ tarafını işaret etti. "Bunlar, benim hizmetkâr-kocalarım, dönüşümlerini yapmaya başladılar bile. Adamlar başlıklarını çıkarınca Miranda çocuktan biraz daha büyük olan yüzlerini görebildi. "Ateş yükselmeye başlayınca," diye devam etti ejderha, "çağrı yaptım ve belirli bir yeteneği ola civardaki gençler çağrıma yanıt verdi. Evlerinden ayrılıp Mala Geçidi'ne, heykelin olduğu yere geldiler. Ben de onları buraya getirdim. Gerçek yetenekten yoksun olanlar gönderildi ve yalnızca rüya gördüklerini düşündüler. Kalmayı seçenler teste tabi tutuldular ve başarısız olanlar, burada geçirdikleri zamana dair çok az anıyla geri gönderildi. Ama kızımın yanında yer almaya layık olduklarını kanıtlayan ilk gençler bu altısı oldu."</p>
	<p class="block_13"> </p>
	<p class="block_2">Oldukça yaşlı altı adam gelip, altı gencin yanına geçti. "Bunlar gençlerin öğretmenleri, kızım olacak kişiyi yaratmamda bana yardım edecekler ve işleri bittiği zaman, bedenleri ölecek. Geriye kalan ruh ve bilgi, bu altı genç adama geçecek."</p>
	<p class="block_3"> </p>
	<p class="block_2">Ejderha, salonun diğer tarafındaki başka bir grubu işaret etti ve daha da yaşlı altı adam öne çıktı.</p>
	<p class="block_3"> </p>
	<p class="block_2">"Vârisleri olmadığı için, öldüklerinde... bilgileri sonsuza kadar yok olacağından, umarım bize gelen gençlerden daha fazlası değerliliğini kanıtlar."</p>
	<p class="block_3"> </p>
	<p class="block_2">Miranda, "Sizden sadece on iki kişi mi var?" diye sordu. "Pug bizi ölmekte olan dünyamızdan getirmeseydi, hiçbirimiz olmayacaktık. Ve doğumdan önce on üçüncü uygun çocuk bize gelirse, o da bizden biri olabilir. Eğer bir kız çocuğu gelirse, ilk kıza hizmet edecek başka bir kız olur. Biz Aal'ların sayısı yine artabilir." Miranda sabırsızlığını gizledi. Şu anda başka endişeleri vardı. "Kızını o zaman mı doğuracaksın?" "Sonra ruhum hizmetkâr-kocalarımın ruhlarına katılacak bütün anılar ve duygular, bütün acılar ve sevinçler, bir bilinç toplanacak ve bir kez daha bölünecek ve bu çocuklar oğullarımız olacak ve kızım şekillendirilecek." Yeni kâhin mi?" "Yeni kâhin kızım olacak." "Peki, hangi bedene bürünecek? Burada genç kız göremiyorum." "Ejderha vücudu büyüden ibarettir; en eski anılarımızdan beri kâhinin kullanmış olduğu herhangi bir beden tekrar kullanılacak." "Bu yüzden yirmi beş yıl bizimle olamayacaksın, öyle mi?" "Evet. Sonunda benim güçlerime sahip olacak olsa da, bir çocuk olacak." Miranda yüksek sesle iç geçirdi. "En azından davetsiz misafirleri yıldırmaya yetecek kadar büyük bir çocuk olacak." Kısa bir süre düşündü. "Pug'ın nerede olduğunu biliyor musun?"</p>
	<p class="block_3"> </p>
	<p class="block_2">Kâhin gözlerini kapatıp düşündü. "Adasında yok. Dışarıda olduğunu hissediyorum," başıyla belli belirsiz bir hareket yaptı, dünyalar arasında."</p>
	<p class="block_3"> </p>
	<p class="block_2">Kahretsin," dedi Miranda. "Kızın bu salonu korumaya yetecek kadar güçlenmeden önce, sanırım ona burada ihtiyacımız var." Bir süre sessizce bir şeyler düşündü. "Son evreye girmene kadar var?"</p>
	<p class="block_3"> </p>
	<p class="block_8">Bir yıldan daha az Miranda. Ondan sonra tekrar şekillenmek için öleceğim. Bir şeyler her zaman yitip gider. Yenilenen yaşlı olan bizlerin kendi kökenimiz hakkında çok az şey hatırlamasının sebebi bu. Ama bu yeniden doğuşla, daha çok güç, daha çok bilgi gelecek ve benden sonra gelecek olan o kız gelişinde bana denk, sonunda da benden daha iyi olacak." Miranda, "Eğer o kadar yaşarsak," diye mırıldandı. Karanlık dalgalar şekilleniyor. Uzak kıyılara doğru yükseliyorlar, ama sonunda buraya da ulaşacaklar."</p>
	<p class="block_3"> </p>
	<p class="block_2">"Gitmeliyim. Zaman az ve yapılacak çok iş var. Korkarım pek çok aptalca seçim çoktan yapılmış ve kehanetlere ve işaretlere çok fazla bel bağlıyoruz."</p>
	<p class="block_3"> </p>
	<p class="block_2">"Böyle konuşmak için garip bir dinleyici topluluğu seçtin," dedi kâhin.</p>
	<p class="block_3"> </p>
	<p class="block_2">"Faydalı olduğun tartışmasız bir gerçek," dedi genç kadın, "Ama ben kaderin sabit olmadığına inanırım. Bence denemeye istekli olduğu takdirde birisi kaderi elinde tutabilir."</p>
	<p class="block_3"> </p>
	<p class="block_2">"Karşındakiler de böyle olduğuna inanıyor," dedi kâhin. "Sorunun kaynağı bu…"</p>
	<p class="block_3"> </p>
	<p class="block_2">"Onlar, gerçekle hiçbir ilgisi olmayan çılgınca bir düşün içinde yaşayan kandırılmış bağnazlar. Sebepsiz yere ölüme ve acıya neden oluyorlar."</p>
	<p class="block_3"> </p>
	<p class="block_2">"Doğru, ama onlar da senin hür irade düşünceni paylaşıyor."</p>
	<p class="block_3"> </p>
	<p class="block_2">"Bu söz üzerine," dedi Miranda soğuk bir şekilde, "sana veda ediyorum. Burada yeterince güvende misin?"</p>
	<p class="block_3"> </p>
	<p class="block_2">"Bizim sanatlarımız, en güçlü olan dışında her şey için yeterlidir." "Öyleyse gidiyorum. Tekrar görüşecek miyiz?"</p>
	<p class="block_3"> </p>
	<p class="block_2">"Bilmiyorum," dedi kâhin. "Zihnimde birçok olası sonuç beliriyor, ama hiçbirisi kesin olarak belirgin değil." "O halde ölümsüzlüğe giden yolculuğunda sana başarılar. Layık olduğu yere geldiği zaman kızını selamlamamıza yetecek kadar uzun yaşamamız için dua et." "Başarı dileklerim sizinle," dedi ejderha.</p>
	<p class="block_3"> </p>
	<p class="block_2">Genç kadın gitti. Az önce durduğu yeri dolduran ani bir rüzgârla gözlerinin önünde ortadan kaybolmuştu. Ejderha kıkırdayarak, hizmetkârlarının arasındaki en kıdemli olanına, "Babasına benziyor, sence de öyle değil mi?" dedi. "Kişiliğindeki o bir parça alaycılık, onu felakete götüren zayıf nokta olabilir. Umarım kader ona nazik davranır." En kıdemli hizmetkâr, "Babasına çok benziyor," dedi.</p>
	<p class="block_3"> </p>
	<p class="block_14"><img src="images/image2.png" alt="Line" class="calibre8"/></p>
	<p class="block_2">Rüzgâr, tepenin üstündeki şeklin pelerinini ve cüppesini kanatları varmış gibi arkasında dalgalandırarak hızla esiyordu. Aşağıdaki kıyımı izlerken, uzaktaki ateşlerden gelen duman gözlerini yakıyordu. Atlılar geride kalanları takip ediyor ve eğlence olsun diye tecavüz ediyor ve öldürüyordu. Sanatlarını kullanarak önündeki kıyımın ayrıntılarını inceliyor, ardından başka bir sahneye bakıyordu. Savaşın hiddeti içinde hayvanlar gibi davranan adamların öfkelerini çaresiz adamlara, kadınlara ve çocuklara yönelttiğini gördükçe öfkeyle yumruklarını sıktı, ama kendini tuttu. Eğer varlığını büyülü yoldan belli ederse, atlılara hükmedenler anında başına üşüşürdü. Korku değildi, ama tedbirlilik yoldaşıydı ve şu an gerçek savaş zamanı arasında pek çok şeyin üstesinden gelebileceğinin değerini biliyordu. Bu konu kararlaştırıldığı zaman, buradaki garibanların hayatları değil, bir dünyanın kaderi ve daha fazla tehlikede olacaktı.</p>
	<p class="block_3"> </p>
	<p class="block_2">Acı dolu çığlıklar bu mesafeden bile rüzgârla ona kadar geliyordu.<span class="calibre5">  Miranda yamaçtan a</span>şağı inerek uzaklaştı. Hayatta kalan bir kaç kişiye yardım etmek için yanıp tutuşmasına rağmen, şimdilik kalbinin taşlaşmasına izin veriyordu. Dikkatini çok çok daha önemli işlere vermesi gerektiğini biliyordu.</p>
	<p class="block_3"> </p>
	<p class="block_2">Savaş alanına yaklaşırken çömeldi. Alçak kayaların arkasına çömelerek, zümrüt kolluklar takan bir bölük sarhoş atlı savaşçının gelişini bekledi. Adamlardan birisinin atının boynunda çığlık atan bir kadın vardı. Miranda öfkeden suratının kıpkırmızı kesildiğini hissetti. Kendini sakinleştirdi; kafasını kaybetmesinin hiç kimseye faydası olmazdı.</p>
	<p class="block_3"> </p>
	<p class="block_2">Çarpışmaların olduğu bölgenin kenarından geçip giderek, harabeye dönmüş bir köye vardı. Sağlam kalan hiçbir bina yoktu; bir tarafta tek bir duvar, öteki tarafta kömürleşmiş bir kapı kasası, ama uzaktan yakından bir sığınak denilebilecek hiçbir şey yoktu. Keskin duman, herhangi bir yaşam belirtisi arayan Miranda'nın gözlerini yakıyordu.</p>
	<p class="block_3"> </p>
	<p class="block_2">Hiçbir şey göremeyen genç kadın, yararlı olabilecek bir bilgi aramak için köyün daha da içlerine girmeyi göze aldı. Uzakta bir hareket fark etti ve bir duvar parçasının arkasına gizlenip beklemeye başladı. Bir bölük atlı daha geçti. Olmaları gerektiğinden çok daha az dikkatliydiler, ama biraz önce gördüğü sarhoş gürültücüler gibi de değildiler. Bunlar deneyimli askerler, diye düşündü Miranda. Bunlar sadece paralı asker değil, istilacı güçlerin merkezi bölüklerine yerleştirilen adamlardı. Bu noktaya gelmekle, istilacıların ilerleme hızı hakkında oldukça iyi bir fikir edinmişti. Beklediğinden daha hızlı ilerledikleri için sessizce küfür ederek köyün merkezinden uzaklaştı. İstediği zaman kendini başka bir yere götürebilirdi, ama yorgundu ve varlığını düşmanlarından gizlemek için harcadığı çabanın bedelini ödüyordu. Bu bölgeyi terk etmek ve düşmanına gözlendiğini haber vermemek için sakin bir yerde birazcık dinlenmesi gerekecekti.</p>
	<p class="block_3"> </p>
	<p class="block_2">Miranda eğilerek, hâlâ ayakta duran iki duvar parçasının arasındaki yanmış bir kapı eşiğinden geçti ve demir iradeli soğukkanlılığı bile gördüğü manzara karşısında çatladı. Nefesi kesilen kadın, karşısındaki ölü çocukları görünce dizlerinin bağı çözüldüğü için elini kapının pervazına koymak zorunda kaldı. Kömürleşmiş küçük bedenler, yanıp kül olmuş binanın ortasına yığılmıştı. Miranda boğazından hafif bir acı ve öfke hırıltısı yükseldiğini hissetti ve öfke, soğukkanlılığını bastırma tehdidinde bulunduğunda kendini kontrol etti.</p>
	<p class="block_3"> </p>
	<p class="block_2">Eğer çocuklara bunu yapan canavarların herhangi birisi yanlışlıkla görüş alanına girerse, kendisine ve görevine yapacağı etkiyi umursamaksızın onu düşünmeden yok edeceğini iyi biliyordu. Kendini sakinleştirmek için iki kere derin derin nefes aldı ve gözyaşlarına direndi. Kafaları ezilmiş bebekler, bir ucu vücutlarından dışarı çıkmış kömürleşmiş oklar olan daha büyük çocuklar gördü. En azından, diye düşündü "Çocuklar bina ateşe verilmeden önce öldürülmüş."</p>
	<p class="block_3"> </p>
	<p class="block_2">Sonra acı bir kılıçla ya da okla ölmenin, alevler içinde kalıp ölmekten daha iyi olup olmadığını düşündü. Bu işkence görmüş minnacık ölenlerin ruhlarına huzur dileyerek binayı terk etti. Molozların arasında dikkatli adımlarla ilerleyerek köyün dışına, istilacıları en son gördüğü yerin tersine doğru yürüdü. Eskiden bir han olan binanın köşesinden çevreye göz attı ve hiçbir şey görmedi. Köyden fırlayarak, tepelerden gelen bir dereyi geçerek koruya daldı. Orada neredeyse ölüyordu. Kadın çok korkmuş olduğu için bıçağını geniş bir açıyla salladı ve Miranda'nın sol önkolu boydan boya kesildi. Acıdan ulumamak için kendini zor tutan Miranda, sağ eliyle kadının bileğine yapıştı, hızla büktü ve kadını bıçağı bırakmaya zorladı. Miranda acıdan ve öfkeden tıslayarak yavaşça, "Sessiz ol aptal!" dedi. "Sana zarar vermeyeceğim." Ardından kadının arkasına saklanmış iki çocuğu gördü. "Ya da çocuklarına..." Ses tonu birazcık yumuşamıştı.</p>
	<p class="block_3"> </p>
	<p class="block_2">Kadının bileğini bırakıp, kolundaki yarayı inceledi. Derin olmadığını gördü ve sağ elini üzerine kapattı. Sen de kimsin?" diye sordu kadın. "Adım Miranda."</p>
	<p class="block_3"> </p>
	<p class="block_2">Kadının gözleri yaşla doluydu. "Çocuklar... çocukları öldürüyorlardı." Miranda gözlerini kapayıp başını salladı. İstilacılar, sonunda onları öldürmeden önce yürüyüş hattında bir süre kadınları kullanabilirdi, ama çocuklar bir işe yaramazdı. Çocukları, ana orduyu takip eden köle tüccarları alabilirdi, ama savaşın en ön cephesinde, ufaklıkların tek yaptığı düşmanı bilgilendirmek olurdu. Gözyaşları arasında kadının nefesi kesiliyordu. "Bebekleri toplayıp topuklarıyla ezerek-"</p>
	<p class="block_3"> </p>
	<p class="block_2">Miranda, "Yeter," dedi. Ses tonu sert olmasına rağmen acı doluydu. "Yeter," diye tekrarladı alçak sesle, gözlerine dolan yaşlara aldırış etmeden. Küçücük, ezilmiş kafataslarını görmüştü. "Biliyorum."</p>
	<p class="block_3"> </p>
	<p class="block_8">Dikkatini önünde duranlara verdi. Kadının gözleri korkudan ardına kadar açılmıştı, ama normal şartlar altında da büyük olduğu söylenebilirdi. Sarı buklelerin altındaki kulak uçları sivriydi ve memeleri yoktu.</p>
	<p class="block_7"> </p>
	<p class="block_2">Miranda çocuklara göz attı: ikizdiler. İnanamayarak, "Siz 'uzun yaşayan' dediklerinden misiniz?" diye sorarken gözleri büyüdü.</p>
	<p class="block_3"> </p>
	<p class="block_2">Kadın başını salladı. "Evet."</p>
	<p class="block_3"> </p>
	<p class="block_2">Miranda gözlerini kapayıp kafasını iki yana salladı. Kadının çılgına dönmesi şaşılacak bir şey değildi. Bu varlıklar insanların dünyasının büyük bir kısmında, nadiren doğum yapan elfler olarak bilinirdi ve çocukların ergenliğe geçmesi genellikle onlarca yıl sürerdi. Bazı elfler yüzyıllarca yaşardı ve onlar için bir çocuğun ölümü insanların hayal edebileceğinden çok daha korkunçtu, ama ikizler, kendilerini adlandırdıkları şekliyle, eledheller arasında neredeyse duyulmamış bir şeydi. Bir elf için bu iki küçük elfin kaybı, insan aklının alamayacağı bir facia olurdu. Miranda, "Korkunu anlayabiliyorum," dedi. "Bütün köy katledildi," dedi kadın. "Yiyecek aramak için çocukları koruya getirdim; bu gece buradan gidecektik. Jeshandi'yi bulup onlara sığınacaktık." Miranda başını salladı.</p>
	<p class="block_3"> </p>
	<p class="block_8">Jeshandi'nin içinde yüksek oranda uzun yaşayan vardı ve büyük olasılıkla bu kadınla çocuklarını aralarına alırlardı. "İstilacıların burada birkaç hafta daha kalacağı aklıma gelmemişti." Yine gözleri doldu. "Kocam..."</p>
	<p class="block_7"> </p>
	<p class="block_2">Miranda elini kolundaki kesikten çekip yarayı inceledi. Kanama durmuştu ve yaradan geriye kalan tek şey pembe bir izdi. Köyde idiyse ölmüştür," dedi. "Üzgünüm." Bunun kulağa ne kadar anlamsız geldiğini biliyordu. Kadın birdenbire soğukkanlılığını tekrar kazandı ve "O halde çocukları tek başıma korumalıyım," dedi. "Kahretsin," dedi Miranda. "Eğer bu kana susamış serserilerin gözünden kurtulabilirsek, size yardım edebilirim." Çocuklara göz atınca küçücük yüzlerden ona bakan kocaman gözleri gördü. Dört ya da beş yaşından daha büyük olmayan çocuklar, yaklaşık otuz yıl daha çocuk sayılacak ve bir yüzyıl boyunca da ergen sayılmayacak. Ama insan ya da elf standartlarına göre güzel çocuklar… Pes ederek iç geçiren Miranda, "Çocuklarını kurtaracağım,"</p>
	<p class="block_3"> </p>
	<p class="block_2">"Nasıl?" "Benimle gelin ve sessiz olun."</p>
	<p class="block_3"> </p>
	<p class="block_2">Miranda ilerlemeye başladı. Kadın ve çocuklar onu takip etti. Miranda elf ırklarına bahşedilen efsanevi orman becerilerini biliyordu ama bu üçü köylüydü ve sık bitki örtüsüyle kaplı bir ormanda sessizce ilerleme konusunda becerikli değillerdi. Sahip olmalarını dilemesine rağmen, en azından bu üçü, üç insanın olabileceğinden çok çok daha sessiz ilerliyordu. Köyden ormana çıkan patikada ilerlerlerken Miranda onlara yol gösteriyordu. Yaklaşık bir saat sonra Miranda, "Bu yakınlarda dinlenebileceğimiz bir yer var mı?" diye sordu. Kadın, "İleride küçük bir açıklık ve diğer tarafta da bir mağara ağzı var," dedi.</p>
	<p class="block_3"> </p>
	<p class="block_2">Miranda başını sallayıp dikkatini önüne verdi. İstilacılar kurtulan olup olmadığına bakmak için bölgeyi tarıyor, ya da yağmalarının meyvelerinin tadını çıkartıyor olabilirdi. Bunun gibi küçük köyler, değerli şeyler bakımından az kazanç sağlardı ve adamların eğlenebileceği, uygun yaşta birkaç kadın varsa, yüzbaşıları, sırf kadınlara ilk tecavüzü kimlerin edeceği konusunda kavga çıkmasını önlemek için adamları devriyeye yollardı.</p>
	<p class="block_3"> </p>
	<p class="block_2">Elf kadın iki sessiz çocuğu ileriye doğru yönlendirmeye çalışıyordu ve bir süre sonra Miranda çocuklardan birini kucağına aldı. Kadın başını sallayıp diğer çocuğu kucağına aldı. Miranda, yeterince korkmuş her çocuğun ağlamak yerine sessizleşeceğini biliyordu ve bu çocuklar cidden korkmuştu. Bilinçsizce çocuğu şakağından öptü ve yürümeye başlamadan önce çocuğun başın okşadı.</p>
	<p class="block_3"> </p>
	<p class="block_2">Ağaçların arasında ilerlerlerken, uzaktan gelen at sesleri duydular ve durup beklediler. Sesler iyice uzaklaşınca devam ettiler. Sık bir bitki örtüsüne ulaştıklarında, çalılığın içinden geçerek diğer tarafında bir mağara olan bir açıklığa çıktılar. "Burası güvenlidir," dedi kadın.</p>
	<p class="block_3"> </p>
	<p class="block_2">Miranda çocuğu yere indirip, "Bekle," dedi. Karanlıkta görebilmek için büyü sanatlarını kullanarak mağaraya doğru ilerledi. Mağara gerçekten boştu ve insanlar kullandığı için herhangi bir hayvanın in olarak kullanmaya çalışmayacağını gösteren yeterince belirti vardı. Dışarı çıktı. "İçeri-" lafını tamamlayamadan çalıların arasından, "Size birtakım izler gördüğümü söylemiştim!" diye bağıran bir adam fırladı. Kemerinden uzun bir bıçak çeken adam, "İ<span class="calibre5">ki tane velet var!"  "Ama kadınlar genç!"</span></p>
	<p class="block_7"> </p>
	<p class="block_2">Arkadan başka bir adam bir şeyler söyledi, ama her ne dediyse Miranda, "İçeri girin!" diye bağırınca anlaşılmadı. Kadın çocukların koluna yapışıp koşar adımlarla mağaraya girdi Miranda kemerinden uzun bir hançer çekip bekledi. Açıklığa bir adam daha geldi. Her ikisi de sıradan paralı askere benziyordu. İlki, paslı bir örgü zırhın üstüne deseni solmuş ve lime lime olmuş kolsuz bir cüppe giyiyordu. Uzun boylu olan ikinci adam, bedenine küçük geldiği için dövüş becerilerini kısıtlamasın diye kolları omuzlarından kesilmiş, kalın bir örme zırh giyiyordu. İkili yaklaşırken Miranda bekledi. "O elindekiyle ne yapacak?" diye hırladı ikinci adam, hançeri göstererek. Diğer adam arkadaşına göz atarak "hançeri yerine koy kızım," dedi, gergin bir gülümsemeyle. "Sorun çıkartmazsanız, size iyi davranırız. Bizi uğraştırırsanız, bunu sizin için zor bir hale sokarız."</p>
	<p class="block_3"> </p>
	<p class="block_2">Miranda bekledi ve ilk adam ona uzanmak için yeterince yakına geldiğinde, iki adamın da beklediğinden daha hızlı bir şekilde ileri doğru hamle yapıp hançeri adamın gırtlağına soktu.</p>
	<p class="block_3"> </p>
	<p class="block_2">İkinci adam şoka uğramış bir şekilde geriye sıçrarken, Miranda hançeri çevirerek çıkardı ve ilk adam, yarık gırtlağından kanlar çıkartarak öldü. "Hey!" diye bağırdı ikinci adam, seri hareketleri yırtık pırtık giysilerine rağmen onun tehlikeli bir düşman olduğunu gösteriyordu. Adam kılıcını çekti ve o yaklaşamadan herhangi bir saldırıya hazır olduğu için Miranda geriledi.</p>
	<p class="block_3"> </p>
	<p class="block_2">Uzaktan nal sesleri geldi ve adam, "Hey!" diye bağırdı. "Bu tarafa!"</p>
	<p class="block_3"> </p>
	<p class="block_2">Yanıt bağırtıları havada çınlayınca Miranda küfür etti. Adam dikkatle onu izlerken, Miranda saldırıyormuş gibi yaptı. Adam kılıcını savununca kolu bir an açıkta kaldı. Miranda hamle yaptı, ama hançeri halka zırhın koruduğu omzuna çarptı.</p>
	<p class="block_3"> </p>
	<p class="block_2">Adam Miranda’nın kafasını bedeninden ayırmak için planladığı güçlü bir ters darbe sallarken güldü, ama kadın son anda çömeldi. Kılıç havayı yararken, kadın hançeriyle yukarı doğru hamle yaptı ve hançer adamın korumasız kasıklarına saplandı.</p>
	<p class="block_3"> </p>
	<p class="block_2">Adam bir acı çığlığı koyverdi ve Miranda hançeri hızla çekip çıkartınca adam iki büklüm oldu. Kıpkırmızı bir çağlayan kadına kasığın derinindeki atardamara ulaştığını ve paralı askerin birkaç dakika içinde ölmüş olacağını söylüyordu.</p>
	<p class="block_3"> </p>
	<p class="block_2">Yaklaşan atlıların sesi, eğer çabuk hareket etmezse kendisinin de yaşamak için birkaç dakikadan fazla zamanı kalmadığı uyarısında bulunuyordu. Koşar adımlarla mağaraya girerek, elf kadının önünde diz çöktü. "Adın ne?"</p>
	<p class="block_3"> </p>
	<p class="block_2">Çocuklarının önüne çömelmiş duran kadın, "Ellia," diye yanıtladı.</p>
	<p class="block_3"> </p>
	<p class="block_2">"Seni ve çocuklarını kurtarabilirim, ama Jeshandi'ye götüremem. Benimle gelecek misiniz?" Atlıların açıklığa girdiğini duyan kadın, "Başka çarem var mı?" diye sordu.</p>
	<p class="block_3"> </p>
	<p class="block_2">"Yok," dedi Miranda. Sanki ona sarılacakmış gibi Ellia'nın üzerine eğildi ve ellerini çocukların kafalarına koydu. Aniden etraflarındaki her şey karanlığa boğuldu.</p>
	<p class="block_3"> </p>
	<p class="block_2">Bir an sonra hava değişti. Sıcak bir geceydi. Kadın nefesi kesilerek, "Ne...?" dedi.</p>
	<p class="block_3"> </p>
	<p class="block_2">Miranda geriye doğru sendeleyip sert bir şekilde nemli toprağa olurdu. "Biz..." diye başladı, ama kafasının karışmış olduğu belliydi.</p>
	<p class="block_3"> </p>
	<p class="block_2">Miranda geçişin şaşkınlığını üzerinden atmaya çalışırken, Ellia çevreye göz attı. Sık ağaçlarla çevrili ve ortasından geniş bir dairenin ya da hızla akan küçük bir nehrin geçtiği büyük bir açıklıktaydılar. Kayalara çarpan neşeli su sesleri, ölen insan sesleri kadar ürkütücü geliyordu.</p>
	<p class="block_3"> </p>
	<p class="block_2">Ellia ayağa kalkıp Miranda’nın yanına gitti ve kalkmasına yardım etmek için eğildi. Siyah saçlı kadın kendine gelmek için kafatasını iki yana salladı uzaktan gelen bir cızırtı dikkatlerini çekti ve her ikisi de selin kaynağına baktı. Gece göğünde zayıf, yeşil bir parıltı belirdi; ardından bir ışık noktasına dönüştü.</p>
	<p class="block_3"> </p>
	<p class="block_2">"Çabuk suya girin!" dedi Miranda. Ellia duraksamadan döndü "çocuklarını kapıp her birini bir kolunun altında taşıyarak suya koştu. Nehir sığdı, ama hızlı akıyordu ve elf kadın kaygan kayaların üstünde durmak için mücadele etmek zorunda kaldı. "Sakın arkanıza bakmayın!" diye bağırdı Miranda ve Ellia kalçasına gelen suya girerken sessizce kadına itaat etti. Aniden karanlığa, havaya ve nehrin soğukluğuna rağmen sessiz kalan çocuklar sıkıca annelerine tutunuyordu. Kulak tırmalayıcı ses gittikçe arttı ve çocuklar, sanki sesten kurtulabilirlermiş gibi yüzlerini annelerinin göğsüne gömdü. Ellia kulaklarının kanamaya başlayacağını sandı. Çocuklar sonunda daha fazla dayanamayıp ağlamaya başladılar.</p>
	<p class="block_3"> </p>
	<p class="block_2">Müthiş bir patlama Ellia'yı öne doğru savurdu ve bir an paniğe kapılarak çocuklarını kaybedeceğini zannetti. Suya gömülmüşlerdi, ama kadın, çocuklarını sıkı sıkı tutarak kendini arkaya doğru atıp dizlerinin üstüne kalkmaya zorladı. Başları buz gibi suyun üstüne çıkan çocuklar öksürüp tükürdüler, ama ikisi de annelerinin kollarındaydı.</p>
	<p class="block_3"> </p>
	<p class="block_2">Ellia sendeleyip düşerek döndü ve Miranda'nın nerede olduğuna bakmadan edemedi. Uzun bir enerji çizgisi şeklinde gökyüzünden inen parlak turuncu bir ışık genç kadının her tarafını sarmıştı.</p>
	<p class="block_3"> </p>
	<p class="block_2">Miranda, sanki bu göz kamaştırıcı enerjileri savuşturabilirmiş gibi kollarını havaya kaldırdı. Ellia'ya, suyun üstünde kalan başını ve omuzlarını büyük ölçüde kurutacak kadar sıcak ani bir hava dalgası çarptı. Miranda aniden ellerini hareket ettirdi. Mora çalan beyaz bir enerji kafesi belirdi ve hızla ışığın kaynağına doğru ilerleyerek, bütün turuncu ışık sütununa yayılmaya başladı. Kafes, turuncu ışık sütununda ilerlerken parlak beyaza dönüştü.</p>
	<p class="block_3"> </p>
	<p class="block_2">Bakılmayacak kadar parlaktı. Ellia çocukları ısıdan olabildiğince korumak için elinden geldiği kadar çabuk bir şekilde suya daldı.</p>
	<p class="block_3"> </p>
	<p class="block_2">Suda zar zor ilerleyerek karşı kıyıya geçti ve çocukları yarı kaldırıp, yarı iterek çimenlere çıkarttı. Ardından beline gelen sudan çıkmaya uğraştı. Aniden güçlü eller onu tutup kolayca nehirden çıkartı. Yeşil deriler giymiş üç adam, suyun karşısındaki vahşi gösteriyi izliyordu. Bir tanesi büyük bir yaya yaslanmıştı ve yabancı gelen bir dilde Ellia'ya bir şeyler söyledi Ellia ellerini, onları güven altına almak istercesine çocuklarının omuzlarına koyup, "Anlamıyorum," dedi.</p>
	<p class="block_3"> </p>
	<p class="block_2">Adam yanındakilere bakıp şaşkınlıkla bir kaşını kaldırdı, ardından tekrar Ellia'ya baktı. "Keshçe konuşuyorsun da, kendi dilini konuşamıyor musun?"</p>
	<p class="block_3"> </p>
	<p class="block_2">Aksanı Ellia'ya garip gelmişti, ama onu anlayabiliyordu. "Ebeveynlerimin bana öğrettiği dili konuşuyorum."</p>
	<p class="block_3"> </p>
	<p class="block_2">Göz kamaştırıcı ışık, açıklığı kapkara bir kontrast içinde bırakarak aniden yok oldu. Miranda sanki sarhoşmuş gibi karanlıkta sağa sola sallandı, ardından kendini toparlayıp döndü. Nehrin karşısında üç elf savaşçıyla duran Ellia ile çocukları gördü. "Girebilir miyim?" diye seslendi bitkin bir şekilde, Kral'ın dilinde.</p>
	<p class="block_3"> </p>
	<p class="block_2">"Elvandar'ı arayan kim?" diye karşılık verdi savaşçılardan biri.</p>
	<p class="block_3"> </p>
	<p class="block_2">"Lord Tomas'a akıl danışmaya ihtiyacı olan biri."</p>
	<p class="block_3"> </p>
	<p class="block_2">"Yapabilirsen geç."</p>
	<p class="block_3"> </p>
	<p class="block_2">Miranda kuru bir sesle, "Sanırım başarabilirim," dedi.</p>
	<p class="block_3"> </p>
	<p class="block_2">Zar zor yürüyerek karşı kıyıya geçtiğinde elf kadın, "Bu ne büyüsü?" diye sordu. "Onlar sizin halkınız Ellia. Onlar eledhel ve burası da Elvandar sınırı."</p>
	<p class="block_3"> </p>
	<p class="block_2">"Elvandar mı?' Kafası karışmış görünüyordu. "Elvandar bir efsane, yaşlıların çocuklara anlattığı bir masaldır." Savaşçıların lideri, "Sanıyorum yanıtlanacak birçok soru var, ama burası ne yeri, ne de zamanı," dedi. "Gelin, Kraliçe'nin sarayına ulaşmak için iki günlük yolumuz var." "Küçükler yorgun," dedi Miranda "ve çok korktular."</p>
	<p class="block_3"> </p>
	<p class="block_2">Elf aşağıya bakınca çocukları gördü. Gözleri hafifçe büyüdü. Çoğu insanın fark etmeyeceği bir hareketti bu, ama Miranda adamın şaşırdığını anlamıştı. "İkiz mi?" Ellia, "Evet," diye yanıt veren Miranda'ya baktı.</p>
	<p class="block_3"> </p>
	<p class="block_2">Elf savaşçılarından biri, "Ben gidip saraya haber vereyim," dedi. Döndü ve ağaçların arasında gözden kayboldu.</p>
	<p class="block_2"> </p>
	<p class="block_2">Elf lideri işaret verdi ve diğer elf başıyla onaylayıp arkadaşının peşinden gitti. Lider Miranda'ya, "Adım Galain," dedi. "Size yiyecek bir şeyler hazırlamak için kamp yerimize giden Althal, Kraliçe ile eşine haber vermeye giden de Lalial."</p>
	<p class="block_3"> </p>
	<p class="block_2">Yayını omzuna attı ve diz çöküp çocukları, iki yavru kediyi alıyormuş gibi kolaylıkla kucağına aldı. Çocuklar annelerine baktı, ama ikisi de itiraz etmedi. Miranda Ellia'nın omzuna dokunup, rehberlerini takip etmeleri gerektiğini işaret elli.</p>
	<p class="block_3"> </p>
	<p class="block_2">Miranda diğerlerini gözden kaybetmemek için doğal görüşünü kullanmak zorunda kaldı. Sanatları, nehir kıyısındaki savaş yüzünden tükenmişti. Kısa bir mücadele olmuştu, ama kısa olması şiddetli olmadığı anlamına gelmiyordu. Yorgunluğuna rağmen, peşinden takip enerjisini atan dünyanın öbür tarafındaki Pantathialı büyücünün, büyüsüne karşılık beklemediğini bilmenin tatminini yaşıyordu. Acımasız bir zevkle, adamın şu anda üzerinden dumanlar çıkan bir ceset olduğunu biliyordu.</p>
	<p class="block_3"> </p>
	<p class="block_2">Tek kelime etmeden kampa vardılar. Althal'ın odun attığı ateş parlak bir şekilde yanıyordu ve Miranda'nın burnuna, dumanın ve pişen av etinin hoş kokusu geldi.</p>
	<p class="block_3"> </p>
	<p class="block_2">Çocuklar artık uyuklamaya başlamıştı. Galain onları nazikçe yere indirdi. Sessizce, "Birkaç saat içerisinde hava aydınlanacak," dedi. "Uyandıkları zaman yiyebilirler."</p>
	<p class="block_3"> </p>
	<p class="block_2">Elf kadın beceriksizce yere oturdu. Miranda onun da -fiziksel olduğu kadar duygusal olarak da- tükenmiş olduğunu biliyordu. Yuvası yok edilmişti ve kocası ölmüştü ve bir anda, benim diyebileceği en temel kişisel eşyaları bile olmadan yabancı bir yerde, hiç tanımadığı insanlarla beraberdi. Anayurdunun dilinde, "Kimsiniz?" diye sordu. Galain, Ellia'nın konuştuğu dilin atası, kadim Keshçeyle bağlantılı ve Elvandar'a komşu olan krallık eyaletinin dili Yaboncada yanıt verdi. "Adım Galain," dedi. "Eledhel'iz. Tıpkı senin gibi…"</p>
	<p class="block_3"> </p>
	<p class="block_2">"Bu eledhel sözcüğünü bilmiyorum," dedi Ellia. Sakin gözüküyordu, ama Miranda çok korkuyor olması gerektiğini biliyordu.</p>
	<p class="block_3"> </p>
	<p class="block_2">"Dilimizde 'ışık halkı' anlamına gelir. Bilmen gereken çok şey var. Ama başlangıç olarak şunları bilmen yeterli sayılır. Çağlar önce ırkımız dört kabileye -daha iyi bir terim olmadığı için bunu kullanıyoruz- bölündü. Aramızdaki en yaşlılar, Eldar irfanın koruyucularıdır. Elvandar'da, yani burada yaşayıp Kraliçe Aglaranna'ya hizmet edenlere eledhel denir. Bir de vahşi olan Glamredhel ve kara olan Moredhel vardır. Birkaç yıl önce, Ocedhel dediğimiz, 'denizin ötesindeki halk'ı, yani sizin halkınızı öğrendik. Irklarının bilgisini kaybetmiş Glamredhel ya da Eledhel olup olmadığınızdan emin değiliz. Ama her iki şekilde de, Elvandar'a hoş geldiniz. Biz burada yaşıyoruz." Gülümsedi. "Sizin gibiyiz. Burada güvende olacaksınız."</p>
	<p class="block_3"> </p>
	<p class="block_2">Ellia anlamlı bir şekilde elf savaşçının yüzüne baktı, gözlerini inceliyordu. Galain sanki kadının düşüncelerini okumuş gibi, elf türünün göstergesi olan sivri, memesiz kulaklarını göstermek için saçlarını geriye attı. Kadın rahatlayarak iç geçirdi. "Güven..." diye tekrarladı. Ses tonu güçlükle inandığını gösteriyordu.</p>
	<p class="block_3"> </p>
	<p class="block_2">Miranda, "Burada, bu dünya üstünde hiçbir yerde olmadığın kadar güvende olduğunu öğreneceksin," dedi.</p>
	<p class="block_3"> </p>
	<p class="block_2">Ellia gözlerini kapatırken, kollarını çenesini koyduğu dizlerine dolayarak başını salladı. Bir süre sonra yanağından bir damla yaş süzüldü ve iç geçirdi.</p>
	<p class="block_3"> </p>
	<p class="block_2">Galain onu anılarıyla baş başa bırakıp Miranda'ya döndü. "Etkileyici bir giriş yaptın." Miranda tükürür gibi, "Yılanlar," dedi. i</p>
	<p class="block_3"> </p>
	<p class="block_2">Galain'in gözleri kısıldı. "Yılan adamlar mı?" Miranda başını salladı.</p>
	<p class="block_3"> </p>
	<p class="block_2">Galain, "Çocuklar uyanıp yemek yer yemez yola koyulacağız," dedi. "Yapabilirsen artık uyu."</p>
	<p class="block_3"> </p>
	<p class="block_2">Miranda'nın ikna edilmeye ihtiyacı yoktu. Oturduğu nemli yere uzandı ve saniyeler içinde uykuya daldı.</p>
	<p class="block_3"> </p>
	<p class="block_2">Ellia ve Miranda koşar adımlarla yürürken, çocuklar Galain ile Althal'ın omuzlarında gidiyordu. Miranda çok hızlı yürümediklerini biliyordu, ama ayak uydurmak için çabalamak zorunda kalıyordu. Elflerin ormanda bu kadar rahat yolculuk yapmasının sebebi ırksal özellikleri değil, ömür boyu ormanda yaşadıkları içindi. Yalnızca Ellia'nın acemiliği onu biraz avutuyordu.</p>
	<p class="block_3"> </p>
	<p class="block_2">Çocuklar uyanıp yemek yemiş ve grup konuşmadan nehrin yakınındaki kamp alanından ayrılmıştı. Günün büyük bir kısmında ilerlemiş ve gün ortasında, yalnızca biraz kurutulmuş et ve meyve yemeye yetecek kadar duraklamışlardı. Ondan sonra da akşam karanlığından bir saat öncesine kadar durmadan ağaçların arasında yol almışlardı.</p>
	<p class="block_3"> </p>
	<p class="block_2">Althal ateş yakarken, Galain avlanmaya gitmiş ve bir saat içinde iki tavşanla dönmüştü. Dört yetişkin ve iki çocuk için mükellef bir yemek olmasa da, kimsenin açlık çekmeden uyuyabilmesi için yeterliydi.</p>
	<p class="block_3"> </p>
	<p class="block_2">Sabah, tükenmiş çocuklar ve iki yorgun kadın için çok çabuk oldu. Güneş doğduğunda bir kez daha yoldaydılar. Öğle vakti, Galain ve Althal ile çabucak bilgi alışverişi yapan bir avcı devriyesiyle karşılaştılar. Konuşma, elf İletişiminin ayrıntılarını bilmeyen Ellia'yı hiç etkilememiş ve Miranda da birçok şeyi kaçırmıştı.</p>
	<p class="block_3"> </p>
	<p class="block_2">İkindiye doğru, devasa bir açıklığa geldiler. Ellia ağzı hayranlıkla açık bir şekilde tökezledi.</p>
	<p class="block_3"> </p>
	<p class="block_2">Miranda da etkilenmişti.</p>
	<p class="block_3"> </p>
	<p class="block_2">Açıklığın karşı tarafında, ağaçlardan oluşan muazzam bir şehir yükseliyordu. Ağaç gövdeleri en kudretli meşeyi bile gölgede bırakıp gökyüzünü örterek üstlerinde yükseliyordu. Yaprakların oluşturduğu örtü, görüş alanının ötesine uzanan ağaç gövdelerinin üstünde masif bir çatı oluşturuyordu. Ağaç tepelerinin koyu yeşil örtüsü, bazısı altın sarısı, bazısı beyaz, birkaç tanesi de zümrüt yeşili ya da gök mavisiyle parlayan farklı renklerdeki tek tük ağaçlarla kesiliyordu. Yumuşak bir parıltı, sanki bütün alanı bir büyü pusu sarmış gibi, görüş sınırlarını rahatsız ediyor gibiydi.</p>
	<p class="block_3"> </p>
	<p class="block_2">Galain, "Elvandar," dedi.</p>
	<p class="block_3"> </p>
	<p class="block_2">Açıklığı geçtiler. Ağaçlara yaklaşırlarken, Miranda hareket eden şekilleri görebiliyordu. İşçiler hayvan derilerini işliyor, demirhanelerde silah yapıyor ve ahşap aletler oyuyordu. Diğerleri oklara tüy takıyor, taşları işliyor ya da yiyecek hazırlıyordu. Ama bu işlerin ortak doğası, şehrin yarattığı etkiden hiçbir şey götürmemeliydi; Elvandar büyük olasılıkla dünyadaki en büyülü yerdi. Havayı işçilerin gürültüsünden çok yatıştırıcı sesler dolduruyordu ve sesler sert olmaktan çok müzikaldi. Dev bir ağaca ulaşan Miranda, merdivenlerin muazzam büyüklükteki gövdenin içine oyulmuş olduğunu gördü.</p>
	<p class="block_3"> </p>
	<p class="block_2">"Eğer yükseklik korkun varsa, bunu şimdi söyle Miranda."</p>
	<p class="block_3"> </p>
	<p class="block_2">Miranda düşüncelerinden sıyrıldı ve Galain'in, onunla Ellia'yı incelediğini gördü. Hiçbir şey söylemeyip kafasını iki yana salladı ve Galain önde, onlar arkada yukarı çıkmaya başladılar. Yukarı çıkarlarken Miranda büyük dallardan bazılarının üst kısımlarının, elflerin ağaçtan ağaca geçmek için kullandığı dar yollar oluşturan düzlükler olduğunu fark etti. Ağaçların birçoğunun içi oyuktu ve içlerinde elflerin yaşadığı küçük yerler vardı. Hayatları bu evlerde geçen geçen elfler oldukça memnundu. Çoğu, kahverengi ya da gri, bazıları da mücevherler ya da boncuklarla süslenmiş hoş cüppeler giyiyordu. Hepsi de uzun boyluydu; bazıları sarışındı, ama geri kalanlar Miranda kadar koyu saçlıydı.</p>
	<p class="block_3"> </p>
	<p class="block_2">Melal kakmalı kol bantları ve değerli taşlarla süslenmiş altın kolyeler takan birkaç kişi kürk giyiyor ve silah taşıyordu. Bunlar merak içinde açıkça kadınlara bakıyordu ve yüz ifadeleri daha az arkadaşçaydı.</p>
	<p class="block_3"> </p>
	<p class="block_2">Geçip gittiklerinde Althal konuştu. "Glamredhel burada hâlâ tam olarak rahat değil. Ama aramıza katılalı çok uzun zaman olmadı." "Ne kadar oldu?" diye sordu Miranda.</p>
	<p class="block_3"> </p>
	<p class="block_2">"Şu geçen ikisi, henüz otuz yılını doldurmadı."</p>
	<p class="block_3"> </p>
	<p class="block_2">Miranda gülmemek için kendini zor tuttu. "Uzun bir süre sayılmaz."</p>
	<p class="block_3"> </p>
	<p class="block_2">Galain espriyi anladığını gösteren bir ifadeyle dönüp gülümsedi. Miranda, Althal'ın anlayıp anlamadığından emin değildi.</p>
	<p class="block_3"> </p>
	<p class="block_2">Geniş bir dalın arkasına sıkıca bir platform bağlanmıştı ve platformdan, ahşaptan ve ipten yapılmış bir merdiven yükseliyordu. Merdivene tırmanan iki elf, Miranda ile Ellia'yı daha geniş, başka bir platforma kadar götürdüler ve geniş bir yolda onlara eşlik ettiler. Bu yol platformlardan, küçük pazarlardan ve toplantı alanlarından oluşan bir labirente çıkıyordu ve sonunda Elvandar'ın tam ortasını işgal eden devasa bir platforma vardılar.</p>
	<p class="block_3"> </p>
	<p class="block_2">Galain onları, bir kürsünün üstünde oturan iki kişinin olduğu platformun ortasına götürdü. O ve Althal çocukları yavaşça yere indirip başlarıyla selam verdiler. "Kraliçem," dedi Galain "ve Tomas."</p>
	<p class="block_3"> </p>
	<p class="block_2">Kadın, altın-kızıl saçları ve buz mavisi gözleriyle hayranlık uyandırıyordu. Yüzlerce yıldır yaşıyor olmasına rağmen, hayatının baharında olan bir insan gibi gözüküyordu, cildi pürüzsüz ve vücudu hâlâ düzgün ve kıvraktı. Hatları keskin ve zarifti, ama duruşunda kudret vardı.</p>
	<p class="block_3"> </p>
	<p class="block_2">Yanındaki adam, dış görünüş olarak tamamen insan ya da elf olmadığı için daha da çarpıcıydı. İki metre boyundaydı ve geniş omuzları vardı. Gözleri kadının gözlerinden bile daha açık maviydi ve saçları sarıydı. Yüz hatları insandı: düz alınlı ve düzgün burunluydu, dolgun ama yumuşak olmayan dudakları vardı. Yine de, her nasılsa bir etki, bu yüz hatlarını biçimlendirmişti. Yakışıklı olmak için çok muhteşemdi, ama yine de gülümsediği zaman bir çocuğun cazibesine bürünüyordu. Kadın ayağa kalktı ve Miranda başını eğerek selam verdi. Ellia'nın kafası karışmıştı. Sonunda, çocuklarının sıkı sıkı ona yapışmasına rağmen beceriksizce reverans yaptı.</p>
	<p class="block_3"> </p>
	<p class="block_2">Elf Kraliçe formaliteleri bir kenara bırakarak Ellia'nın yanına geldi ve onu nazikçe kollarının arasına alarak kucakladı. Ardından çocukların önünde diz çöktü ve her ikisinin de yanağına dokundu. Yumuşak bir ses tonuyla bir şeyler söyledi ve Ellia, "Anlamıyorum," dedi.</p>
	<p class="block_3"> </p>
	<p class="block_2">Galain, "Kraliçemiz çocuklarınla konuşuyor," dedi.</p>
	<p class="block_3"> </p>
	<p class="block_2">Aglaranna, Ellia'nınkine çok benzeyen Kesh lehçesiyle, "'Bize hazine getirdin' dedim," dedi. "Oğulların çok güzel. Aramıza katılmanız bizi daha da zenginleştirdi." "Babalarına benziyorlar," derken Ellia'nın gözleri doldu.</p>
	<p class="block_3"> </p>
	<p class="block_2">Tomas ayağa kalktı ve Ellia'nın yanına gelirken, "Kutlu Adalar'a yolculuk etmiş olanların adını anmak, karımın halkının tarzı değildir," dedi. "O, oğullarının içinde yaşamaya devam ediyor. Aramıza hoş geldiniz."</p>
	<p class="block_3"> </p>
	<p class="block_2">Althal'a dönüp, "Aramıza yeni katılanları götür ve onlara bir yuva bul," dedi. "İhtiyaçlarıyla ilgilen." Ardından Ellia'ya döndü. "Burada güvendesin ve benim korumam altındasın. Elvandar'da sana ya da oğullarına zarar gelmez. Âdetlerimiz ilk başta sana garip gelecektir, ama onların gerçekten senin ve bizden uzun zaman önce ayrılmış olan babalarının babalarının âdetleri olduğunu anlayacaksın. Gerçek yuvana hoş geldin."</p>
	<p class="block_3"> </p>
	<p class="block_2">İyice rahatlayan Ellia, sıkı sıkıya sarıldığı çocuklarıyla birlikte götürüldü. Onlar gidince Tomas, "Peki sen kimsin?" diye sordu.</p>
	<p class="block_3"> </p>
	<p class="block_2">"Oğlunuzun bir arkadaşıyım," diye yanıtladı Miranda.</p>
	<p class="block_3"> </p>
	<p class="block_2">Galain yayına yaslanıp, "Adının yabancı gelmediğini düşünmüştüm," dedi.</p>
	<p class="block_3"> </p>
	<p class="block_2">Tomas'ın yüz ifadesi değişmedi. Miranda'ya gelmesini işaret etti ve onu, birkaç elfin yiyecek içecek koymuş olduğu bir masaya götürdü. Kraliçe'nin saray meclisinin birkaç üyesine onlara katılmalarını işaret edip, "Calis nasıl?" diye sordu.</p>
	<p class="block_3"> </p>
	<p class="block_2">"Huzursuz," diye yanıtladı Miranda. "Çılgınca planından size bahsetmiş miydi?"</p>
	<p class="block_3"> </p>
	<p class="block_2">Aglaranna'nın korku dolu yüz ifadesinden, bahsetmiş olduğu anlaşılıyordu. Tomas başını salladı. "İyi ya da kötü, ona yardım ediyorum." Ardından kafasını iki yana salladı. "Gerçi ne kadar iyi yapıyorum... " Bir armut alıp ısırdı, çiğnedi ve yuttu. "Bakın, yılanlar, birtakım yetenekleri olan birisinin ordularını kolaçan etmekte olduğunu biliyor." Olanları anlattı: Denizin ötesinde ilerleyen orduyu gözetleyişini, Ellia ve çocuklarıyla karşılaşmasını, kaçışını ve nehir kıyısındaki son saldırıyı.</p>
	<p class="block_3"> </p>
	<p class="block_2">Bitirdikten sonra Aglaranna, "Çılgınca seferlerinin uzun süre, güçlü olanların dikkatinden kaçacağını düşünmeleri pek mümkün değildi," dedi. "Belki de senin birçok büyücü ya da rahipten biri olduğunu düşünmüşlerdir."</p>
	<p class="block_3"> </p>
	<p class="block_2">Miranda başıyla onayladı. "Ve nerede olduğumu bilmelerine imkân yok. Beni bulan bunu kimseye anlatacak durumda değil. Diğerleri burada olduğumdan şüphelenebilir, ama savunmanızı delmeye çalışmazlar... henüz..."</p>
	<p class="block_3"> </p>
	<p class="block_2">Tomas, "Bunları ve daha fazlasını sabah konuşabiliriz," dedi. "Dinlenmelisin. Neredeyse karanlık basmak üzere ve çok yorgun gözüküyorsun."</p>
	<p class="block_3"> </p>
	<p class="block_2">"Ah, yorgunum," dedi Miranda, "ama sabah buradan çok uzaklarda olmayı planlıyorum. Yapılacak çok iş, ama çok az zaman var. Oğlunuzu arayıp bulmalı ve onunla görüşmeli, sonra da, başka konularda mantıklı olan birtakım adamları en aptalca ve en tehlikeli girişimi kabul etmeye ikna etmeliyim. Ondan sonra diğer işle ilgilenebilirim. Doğruca buraya gelmeyi planlamamıştım, ama madem buradayım, bana bir şey söyleyebilir misiniz?" "Neyi?" "Pug'ı nerede bulabileceğimi?"</p>
	<p class="block_3"> </p>
	<p class="block_2">Tomas karısına göz atıp, "Onu yıllardır görmüyoruz," dedi. "Ondan aldığım son mesaj yedi yıl önceydi. Oğlumun Novindus'a yaptığı son yolculuktan sonra verdiği raporlar hakkında endişeli olduğunu söyledi. Aal Kâhini ile fikir alışverişinde bulunmuş ve... " "Ve ne?" diye sordu Miranda.</p>
	<p class="block_3"> </p>
	<p class="block_2">Tomas'ın mavi gözleri, sanki tartıyormuş gibi bir süre Miranda'nın üstünde kaldı. Sonunda, "Güçlerinin önümüzdeki savaşta yetersiz kalacağından korktuğunu ve müttefikler aramaya ihtiyacı olduğunu söyledi," dedi. Miranda soğuk bir biçimde gülümsedi. "Güçleri yetersiz kalacakmış." Kafasını iki yana salladı. "Bu dünyada, sen hariç, kim onun gücüne denk ki?" "Gerektiğinde Pug'ın yapabileceklerinin yanında benim güçlerim bile sönük kalır," diye karşılık verdi Tomas. "Güçlerim bana miras yoluyla geldi ve elli yıl önceki Gedik Savaşı'nın sonundaki gibi. Ama Pug her yıl yeni şeyler üstünde çalıştı, yeni şeyler öğrendi ve yeni şeylerde ustalaştı, bu yüzden de Kara Macros'tan beri hiç kimse onun gücüne yaklaşamaz."</p>
	<p class="block_3"> </p>
	<p class="block_2">Macros'tan bahsedilince Miranda yüzünü buruşturdu. "Cesareti hakkında iddia edilen şeylerin çoğu saf dinleyicilerin anlattıklarına dayanıyor."</p>
	<p class="block_3"> </p>
	<p class="block_2">Tomas kafasını iki yana salladı. "Senin sadece hayal edebileceğin yerlerde bulundum ben kadın. Ve Ebedi Şehir'in Bahçesi'nde Macros'un yanındaydım ve bu evrenin yaratılışını gördüm. Belki zaman zaman çok fazla övülen bir insan olmuş olabilir, ama belirtmeliyim ki, haddini çok fazla aşmamıştır. Onun güçleri tanrılarınkine yaklaşıyordu ve becerileri önümüzdeki savaşta çok makbule geçerdi."</p>
	<p class="block_3"> </p>
	<p class="block_2">Miranda, "Yine de, anlatılanlara bakılırsa Kara Büyücü elli yıldır ortalarda yokmuş," dedi.</p>
	<p class="block_3"> </p>
	<p class="block_2">"Öyleyse Pug kimi arıyor olabilir?"</p>
	<p class="block_3"> </p>
	<p class="block_2">Aglaranna, "Neresi olduğunu bul, belki bu sana kim olduğunu söyler," dedi.</p>
	<p class="block_3"> </p>
	<p class="block_2">Tomas, "Bu dünyada değilse, sanırım diğer dünyalara gitmen gerekecek," dedi. "Sanatların var mı?"</p>
	<p class="block_3"> </p>
	<p class="block_2">Miranda, "Eğer yoksa, bana yardım edecek birilerini bulabilirim," dedi. "Ama aramaya nereden başlayacağım?" Tomas'a baktı. "Dediklerine göre, sen ve Pug kardeş gibiymişsiniz. Aramaya nereden başlayacağımı sen bilebilirsin."</p>
	<p class="block_3"> </p>
	<p class="block_2">Tomas, "Aklıma yalnızca bir tek yer geliyor, ama bu daha çok sanki denizdeki belli bir balığı aramanı söylemişim gibi olacak," dedi. "Aramaya başlayacağın yer, bütün sayısız olası evrenler içindeki herhangi bir yer kadar geniştir."</p>
	<p class="block_3"> </p>
	<p class="block_2">Miranda, "Dünyalar Koridoru," derken başını salladı.</p>
	<p class="block_3"> </p>
	<p class="block_2">Tomas da başını salladı. "Dünyalar Koridoru."</p>
	<p class="block_3"> </p>
	<p class="block_4"><img alt="Line" src="images/image.png" class="calibre4"/></p>
	<p class="block_3"> </p>
	<p class="block_9" id="calibre_pb_6"> </p>
</body></html>
