<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>yolcu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h1baslik1" id="calibre_toc_56"><br class="chapter" />
  <span class="ideitalik">46<br class="chapter" />
  <br class="chapter" />
  Bir Yunusla Karşılaşıyoruz</span></h2>

  <p class="normal"> </p>

  <p class="normal">Günün birinde Marsali'nin benimle konuşmak için sinirlerine hâkim olmaya çalışacağından emindim. Er ya da geç benimle konuşacağını düşünüyordum; bana karşı olan duyguları her ne olursa olsun onun haricinde gemideki tek kadın bendim. Ona yardımcı olmak için, kibarca gülümseyip "Günaydın" diyebilirdim ama ilk adım ondan gelmeliydi.</p>

  <p class="normal">Sonunda, İskoçya'dan ayrıldıktan bir ay sonra Atlantik Okyanusu'nun ortasında bu konuşmayı yaptı.</p>

  <p class="normal">Paylaştığımız kamarada yazı yazıyordum, organ kesme – ön güvertede çalışan işçilerden birinin iki ezilmiş parmağıydı – üzerine cerrahi notlar tutuyordum. Cerrahi kısmını bitirdiğim zaman kapıda bir gölge belirdi ve başımı yukarıya kaldırdığım zaman Marsali'nin orada durduğunu gördüm, çenesini hırçın bir şekilde yukarıya kaldırmıştı.</p>

  <p class="normal">"Bir şeyi öğrenmeye ihtiyacım var," dedi açıkça. "Seni sevmiyorum ve senin de bunu bildiğini düşünüyorum ama babam senin bilge bir kadın olduğunu söylüyor. Her ne kadar fahişe olsan da dürüst olacağını ve bu yüzden istediğimi bana anlatacağını düşünüyorum."</p>

  <p class="normal">Bu garip duruma uygun bir sürü cevap vardı ama bunları dile getirmekten kaçındım.</p>

  <p class="normal">"Belki yardımcı olabilirim," dedim kalemimi bırakarak. "Öğrenmek istediğin nedir?"</p>

  <p class="normal">Benim kızgın olmadığımı görünce kamaraya girdi ve sandalyeye oturdu, tek uygun yerde orasıydı.</p>

  <p class="normal">"Şey, çocuk yapmakla ilgili," diye açıklama yaptı. "Nasıl oluyor?"</p>

  <p class="normal">Bir kaşımı kaldırdım. "Annen sana bebeklerin nereden geldiğini söylemedi mi?"</p>

  <p class="normal">Sabırsızca homurdanırken seyrek sarı kaşları küçümseyen bir halde birleşti. "Elbette onların nereden geldiğini biliyorum! Bunu her aptal bilir. Bir erkeğin penisinin bacaklarının arasına girmesine izin veriyorsun ve dokuz ay sonra bedelini ödeyeceğin bir şeytan oluyor. Benim bilmek istediğim onlar nasıl olmaz."</p>

  <p class="normal">"Anladım." Büyük bir ilgiyle ona bakıyordum. "Bir çocuğun olmasını istemiyor musun? Ee... yani uygun bir şekilde evlendiğin zaman? Her kadın bir çocuğu olsun ister."</p>

  <p class="normal">"Evet," dedi yavaşça, elbisesinin kumaşlarını bükerek. "Bir gün bir bebek isteyebileceğimi düşünüyorum. Yani olsun diye. Belki siyah saçlı olur, Fergus gibi." Hayali yüzüne yansımıştı ama sonra ifadesi bir kez daha sertleşti. "Ama yapamam."</p>

  <p class="normal">"Neden?"</p>

  <p class="normal">Dudaklarını dışa doğru itti, düşünüyordu sonra yeniden çekti. "Şey, Fergus yüzünden. Biz daha onunla birlikte olmadık. Ambarın arkasında arada bir öpüşmenin ötesine gidemedik. Hep babamın ve onun lânet fikirleri yüzünden," diye ekledi acıyla.</p>

  <p class="normal">"Haklısın," dedim küçümseyerek.</p>

  <p class="normal">"Efendim?"</p>

  <p class="normal">"Önemli değil." Boş ver dercesine bir elimi salladım. "Bebek yapmamayı öğrenmekle eline ne geçecek?"</p>

  <p class="normal">"Hoşuma gitsin istiyorum," dedi gerçekçi bir şekilde. "Penisten uzaklaştığımız zaman yani."</p>

  <p class="normal">"Ben... ee... bunun Fergus ile alakalı olduğunu düşünüyorum ama korkarım bunun bebeklerle alakası yok."</p>

  <p class="normal">Marsali dikkatlice beni inceledi. Yüzünde düşmanlık ifadesi yoktu, sanki beni inceliyordu.</p>

  <p class="normal">"Fergus seni seviyor," dedi.</p>

  <p class="normal">"Ben de onu çok seviyorum," diye cevap verdim merakla, sohbetin nereye varacağından emin değildim. "Uzun zamandır onu tanıyorum, hatta çocukluğundan beri."</p>

  <p class="normal">Birden rahatladı, ince omuzlarındaki gerginlik biraz azalmıştı.</p>

  <p class="normal">"Ahh. O zaman sen bunu biliyorsun. Yani onun nerede doğduğunu?" Birden onun çekingenliğini anlamıştım.</p>

  <p class="normal">"Paris'teki genelevi mi diyorsun? Evet, bunu biliyorum. O zaman sana da anlattı?"</p>

  <p class="normal">Başını 'evet' anlamında salladı. "Evet, anlattı. Uzun zaman önce, geçen Yılbaşı Arifesi'nde."</p>

  <p class="normal">Sanırım on beş yaşındaki bir genç kız için bir sene uzun zaman oluyordu.</p>

  <p class="normal">"Onu sevdiğimi söylediğim zamandı," diye konuşmasına devam etti. Gözleri eteğine odaklanmıştı ve yanakları hafiften pembeleşmişti. "Ve o da beni sevdiğini fakat annemin bu evliliğe onay vermeyeceğini söyledi. Ben de neden olmasın, Fransız olmada kötü bir şey yok, herkes İskoçyalı olacak diye bir şey de yok dedim. Elinin sorun olacağını da düşünmedim. Ne de olsa Bay Murphy de tahta bacaklıydı ve annem de onu çok sever. Ancak sonra o sorunun bunlar olmadığını söyledi ve bana Paris'i anlattı, yani bir genelevde doğduğunu ve babamla karşılaşana kadar yankesicilik yaptığını söyledi."</p>

  <p class="normal">Gözlerini kaldırdı, mavi bakışlarda şüphe vardı. "Sanırım benim bunu önemseyeceğimi sandı," dedi merakla. "Uzaklaşmaya çalıştı ve beni bir daha artık görmeyeceğini söyledi." Omuz silkti, yüzüne gelen bir saçını geriye doğru itti, "Tabii sonradan bunu önemsedim." Doğruca gözlerimin içine baktı, sonra ellerini kucağında kavuşturdu.</p>

  <p class="normal">"Bunu bilmiyorsun diye sana bahsetmek istemiyordum. Fakat... benim endişelendiğim konu Fergus değil. O ne yapacağını bildiğini ve bir ya da iki kez birlikte olduktan sonra benim de hoşuma gideceğini söyledi. Ama annemin bana anlattıkları böyle değildi."</p>

  <p class="normal">"Sana ne anlattı?" diye sordum, meraklanmıştım.</p>

  <p class="normal">Seyrek kaşlarının arasında ince bir çizgi oluştu. "Şey..." diye konuşmaya başladı Marsali yavaşça, "söylediği pek bir şey yoktu ama ona Fergus ve beni anlatınca, onun bana korkunç şeyler yapacağını söyledi, çünkü fahişelerle birlikte yaşamıştı ve annesi de onlardan biriydi."</p>

  <p class="normal">Yüzü artık gül pembesi rengindeydi ve gözlerini kucağından ayırmazken parmakları eteğinin katlarıyla oynuyordu. Rüzgâr çıkmışa benziyordu; sarı saçlarının küçük bir tutamı nazikçe başından yükseldi ve pencereden gelen esintiyle yana doğru uçuşmaya başladı.</p>

  <p class="normal">"İlk kez adet olmaya başladığım zaman, annem bana ne yapmam gerektiğini ve bunun Havva Annemiz'in bir laneti olduğunu söyledi. Ben de Havva Annemiz'in lanetinin ne olduğunu sordum. O da bana İncil'den Aziz Paul'ün kadınlar hakkında söylediklerini okudu; Havva Annemiz yüzünden kadınlar ahlâksız günahkârlardı ama acı çekerek ve çocuk doğurarak bu günahlardan kurtuluyorlardı."</p>

  <p class="normal">"Ben Aziz Paul'ü hiç düşünmedim," diye yorum yaptım ve o da bana şaşkın gözlerle baktı.</p>

  <p class="normal">"Ama İncil'de var!" dedi.</p>

  <p class="normal">"Ona bakarsan bir sürü şey var," dedim açıkça. "Gideon ve kızını anlatan hikâyeyi duydun mu? Ya da eşini gönderip haydutlar tarafından tecavüz edilmesine ve öldürülmesine izin veren arkadaşı, böylece onu yakalayamayacaklardı, bunu biliyor musun? Tanrı, Paul gibi erkekleri seçer. Ama sen devam et ve yap."</p>

  <p class="normal">Bir müddet bana baktı, sonra ağzını kapadı ve başını 'evet' anlamında salladı. Şaşırmıştı.</p>

  <p class="normal">"Evet. Annem evlenecek yaşa geldiğimde ve evlendiğimde bir kadının, istese de istemese de kocasının her istediğini yapmasının onun görevi olduğunu her zaman hatırlamam gerektiğini söyledi. Ve bana bunu anlattığında çok üzgün görünüyordu... kadının görevi her ne ise korkunçtu ve Aziz Paul'ün acı çekmek ve çocuk doğurmak hakkında söylediklerinin etkisi olduğunu düşündüm..."</p>

  <p class="normal">Durdu ve iç çekti. Ben sessizce oturuyor, onu bekliyordum. Konuşmaya devam ettiğinde, duraksayarak konuşuyordu sanki kelimeleri seçerken zorlanıyordu.</p>

  <p class="normal">"Babamı hatırlamıyorum. İngilizler onu götürdüğünde daha üç yaşındaydım. Fakat annem Jamie ile evlendiğinde, onların arasındaki ilişkinin nasıl olduğunu görecek kadar büyüktüm." Dudağını ısırdı, Jamie'ye adıyla hitap etmeye alışkın değildi.</p>

  <p class="normal">"Jamie çok kibar biri diye düşünüyorum. Her zaman Joan'e ve bana çok iyi davrandı. Ancak elini annemin beline ne zaman koysa annem ondan uzak duruyordu." Bir müddet dudaklarını ısırdı ama sonra devam etti.</p>

  <p class="normal">"Annemin korktuğunu görebiliyordum. Annem onun ona dokunmasını istemiyordu. Ama onun anneme korkulacak bir şey yaptığını hiç görmemiştim, göremediğimiz kısımları bilmiyorduk tabii. Bu yüzden kendi odalarındayken, yani yalnızken onun anneme bir şey yaptığını düşünüyordum. Joan ve ben ne olabileceğini düşünüp duruyorduk. Annemin ne yüzünde ne de kolunda izler vardı ve yürüdüğü zamanlarda da hiç halsizmiş gibi olmuyordu. Magdalen Wallace gibi değildi, onun kocası çarşı günlerinde içtiği zaman onu hep dövüyordu, bu yüzden babamın onu dövdüğünü düşünmüyorduk."</p>

  <p class="normal">Marsali dudaklarını yaladı, sıcak tuzlu havadan kurumuşlardı ve ben de su dolu sürahiyi ona doğru ittim. Teşekkür edercesine başını salladı ve bardağı doldurdu.</p>

  <p class="normal">"Ben de bu yüzden başka bir şey düşünmeye başladım," dedi, gözleri suyun üzerindeki buhardaydı, "annem bizi doğurduğu için böyleydi ve bir daha olursa onun korkunç bir şey olacağını biliyordu. Yani korktuğu için Jamie ile birlikte yatağa gitmek istemiyordu."</p>

  <p class="normal">Bardağı bir dikişte içti, sonra masaya koydu ve bana baktı, mücadele edercesine çenesini dikleştirdi.</p>

  <p class="normal">"Seni babamla gördüm," dedi. "O zaman, babam beni görmeden önce. Yatakta sana yaptığı şeylerden hoşlandığını düşünüyorum."</p>

  <p class="normal">Ağzımı açtım ve yeniden kapadım.</p>

  <p class="normal">"Şey... evet," dedim sessizce. "Hoşuma gidiyor."</p>

  <p class="normal">Tatmin olmuşçasına homurdandı. "Ve sana dokunduğu zaman da senin hoşuna gidiyor; bunu gördüm. Senin hiç çocuğun yok. Çocuk sahibi olmamak için bir sürü yol var, sadece hiç kimse bunun nasıl olduğunu bilmiyor ama sen bilge bir kadın olduğun için bunu bilmelisin."</p>

  <p class="normal">Başını bir yana eğerken beni inceliyordu.</p>

  <p class="normal">"Ben bir bebek istiyorum," diye kabul etti, "fakat bebek mi yoksa Fergus'u sevmek mi dersen, o zaman tercihim Fergus. Bebek olmayacak... eğer sen bana şimdi anlatırsan."</p>

  <p class="normal">Buklelerimi kulağımın arkasına koydum, nereden başlayacağımı merak ediyordum.</p>

  <p class="normal">Derin bir nefes alarak "Evet," dedim, "ilk başta benim çocuklarım oldu."</p>

  <p class="normal">Gözleri kocaman oldu ve bunu duyunca döndü. "Oldu mu? Jamie bunu biliyor mu?"</p>

  <p class="normal">"Evet, elbette biliyor," diye cevap verdim tersçe. "Çocuklar ondan."</p>

  <p class="normal">"Babamın çocuğu olduğunu hiç duymadım." Açık renkli gözleri şüpheyle kısıldı.</p>

  <p class="normal">"Sanırım seni ilgilendiren bir şey olduğunu düşünmediğindendir," dedim, sesim gerekenden biraz yüksek çıkmıştı. "Ve zaten ilgilendirmiyor da," diye ekledim ama kaşlarını yukarıya kaldırdı ve hâlâ şüpheyle bakmaya devam ediyordu.</p>

  <p class="normal">"İlk bebek öldü," dedim teslim olarak. "Fransa'da. Orada gömülü. Benim, yani bizim ikinci kızımız artık bir yetişkin; Culloden'dan sonra doğdu."</p>

  <p class="normal">"Bu yüzden onu hiç görmedi? Yetişkin olanı yani?" dedi Marsali yavaşça, kaşları hâlâ çatıktı.</p>

  <p class="normal">Başımı iki yana salladım, bir müddet konuşamadım. Boğazıma bir şey yapmış gibiydi ve suya uzandım. Marsali geminin yön değiştirmesine göre yana eğilerek dalgın bir şekilde sürahiyi bana doğru itti.</p>

  <p class="normal">"Bu çok üzücü," dedi yumuşak bir sesle, kendi kendine konuşuyordu. Sonra bana baktı, sözlerini toparlamaya çalışırken düşünceli bir şekilde kaşlarını çatıyordu.</p>

  <p class="normal">"Çocukların oldu ve sende hiçbir değişiklik olmadı, öyle mi? Ama aradan uzun süre geçti. Fransa'dayken başka biriyle evlendin mi?" Alt dudağıyla üst dudağını kapatmıştı, bu hareket onu küçük ve inatçı bir bulldog köpeğine benzetmişti.</p>

  <p class="normal">"Bu," dedim sertçe, "kesinlikle seni ilgilendirmez. Doğum yapmanın bir değişikliğe sebep olup olmayacağına gelince, muhtemelen bazı kadınlarda oluyor ama çoğunda değil. Fakat olsun ya da olmasın, şu an bir çocuğa sahip olmak istememenin birçok nedeni olmalı."</p>

  <p class="normal">Suratını asık bir şekilde gösteren alt dudağını indirdi ve oturduğu yerde doğruldu.</p>

  <p class="normal">"O zaman bir yolu var mı?"</p>

  <p class="normal">"Birçok yol var ve maalesef birçoğu da işe yaramıyor," diye konuşmaya başladım, güvenilir doğum kontrol haplarım için üzülmeye başlamıştım. Ama yine de yirmi sene önce Paris'te çalıştığım Hôpital des Anges'in tecrübeli ebesi, <span class="ideitalik">maîtresses sage-femme</span>'nin tavsiyesini çok iyi bir şekilde hatırlıyordum.</p>

  <p class="normal">Başının üzerindeki kapıları işaret ederek, "Bana şuradaki dolaptan küçük çantayı ver," dedim. "Evet, o."</p>

  <p class="normal">"Bazı Fransız ebeleri mum ağacı ve kedi otundan bir çay yapıyorlar," dedim ilaç kutumu karıştırırken. "Ama bu çok tehlikeli ve işe yarar olduğunu da sanmıyorum."</p>

  <p class="normal">"Onu özlüyor musun?" diye sordu Marsali birden. Ona dik dik baktım, şaşkındım. "Kızını?" Yüzü ifadesizdi ve bu sorunun benden daha çok Laoghaire ile alakalı olduğu konusunda şüphelenmeye başladım.</p>

  <p class="normal">"Evet," dedim kısaca. "Ama o artık büyüdü, onun kendi hayatı var." Boğazımdaki yumru yeniden yerini almıştı ve yüzümü saklamak için ilaç kutuma doğru eğildim. Laoghaire'in Marsali'yi yeniden görme şansı, şu an için benim Brianna'yı yeniden görme şansım kadardı. Bunu düşünmek istemiyordum.</p>

  <p class="normal">"İşte," dedim temiz süngerden iri bir parça kopararak. Kutunun kapağındaki oyuklara yerleştirilmiş ince ameliyat bıçaklarından bir tanesini aldım ve süngeri dikkatlice birkaç ince parçaya böldüm, yaklaşık yedi santim kalınlığında kare şeklini verdim. Çantamı yeniden karıştırmaya başladım ve solucan otu yağının bulunduğu küçük şişeyi aldım, bununla Marsali'nin büyülenmiş bakışlarının altında bir kareyi ıslattım.</p>

  <p class="normal">"İşte oldu," dedim. "Bu senin ne kadar yağı kullanacağını göstermek içindi. Eğer elinde hiç yağ yoksa süngeri biraz sirkeye batır, hatta şarap bile olur. Eşinle yatağa girmeden önce süngeri biraz içine sok– ilk gecede bile bunu yap, yoksa ilk seferde dahi çocuğun olabilir."</p>

  <p class="normal">Marsali başını 'evet' anlamında salladı, gözleri kocaman olmuştu ve kibarca işaret parmağıyla süngere dokundu. "Bu kadar mı? Peki sonra? Onu yeniden dışarıya çıkaracak mıyım yoksa–"</p>

  <p class="normal">Yukarıdan korkunç bir bağrış geldi ve Marsali <span class="ideitalik">Artemis</span>'in birden yana yatmasıyla bu bağrışa uyum sağladı. Yukarıda bir şeyler oluyordu.</p>

  <p class="normal">"Sana daha sonra anlatırım," dedim, süngeri ve şişeyi ona doğru ittim ve koridora çıktım.</p>

  <p class="normal">Jamie kıç güvertesinde kaptan ile birlikte duruyor, arkamızdan yaklaşan büyük gemiyi izliyordu. Gemi <span class="ideitalik">Artemis</span>'in üç katı kadar büyüktü. Üç direkli geminin göz alıcı halatları ve yelkenleri vardı. İçindeki küçük siyah figürler yatak çarşafındaki pireler gibi görünüyorlardı. Gemide beyaz bir duman vardı, yeni ateş ettiği belliydi.</p>

  <p class="normal">"Bize ateş mi açtı?" diye sordum şaşkınlıkla.</p>

  <p class="normal">"Hayır," dedi Jamie sertçe. "Sadece bir uyarı atışıydı. Bizi durdurmak istiyor."</p>

  <p class="normal">"Yapabilirler mi?" diye sordum Kaptan Raines'e, her zamankinden daha asık suratlı görünüyordu ve sakallarının arasındaki ağzı iyice sarkmıştı.</p>

  <p class="normal">"Yapabilirler," dedi. "Açık denizde böyle bir rüzgârda onu geride bırakamayız."</p>

  <p class="normal">"Ne gemisi bu?" Direk başındaki sancağı dalgalanıyordu ama güneşe doğruydu, bu yüzden tamamen siyah gibi görünüyordu.</p>

  <p class="normal">Jamie bana bir göz attı, yüzü ifadesizdi. "Bir Britanya savaş gemisi, Sassenach. Yetmiş dört toplu. Belki aşağı gitsen iyi olur."</p>

  <p class="normal">Bu kötü haberdi. Britanya artık Fransa ile savaşta değildi ama iki ülke arasındaki ilişkiler pek de iyi sayılmazdı. Ve <span class="ideitalik">Artemis</span> de silahlıydı, sadece dört adet yirmilik topu vardı; küçük korsanları caydırmak için etkiliydi ama bir savaş gemisiyle boy ölçüşemezdi.</p>

  <p class="normal">Jamie, "Bizden ne istiyorlar?" diye sordu Kaptan Raines'e. Raines başını iki yana salladı, yumuşak tombul yüzü sertti.</p>

  <p class="normal">"Muhtemelen adam almak," diye cevap verdi. "Mürettebatı az; halatlarından ve ön güverteden bunu anlayabilirsin," diye konuştu beğenmeyerek. Savaş gemisi yanımıza yaklaşırken kaptan Jamie ile göz göze geldi.</p>

  <p class="normal">"İngiliz gibi görünen her işçiyi alabilirler ki zaten mürettebatın yarısı öyle. Ve sen de buna dâhilsin Bay Fraser, tabii Fransız gibi davranmak istemezsen?"</p>

  <p class="normal">"Lanet olsun," dedi Jamie kısık sesle. Bana baktı ve kaşlarını çattı. "Sana aşağıya inmeni söylemedim mi?"</p>

  <p class="normal">"Söyledin," dedim ama gitmiyordum. Ona biraz daha yaklaştım, gözlerim savaş gemisindeydi, şimdi bir filika aşağıya iniyordu. Ceketinde yaldız, şapkasında bağcık olan bir subay yan taraftan aşağıya iniyordu.</p>

  <p class="normal">"Eğer İngiliz olanları alırlarsa, o zaman onlara ne olur?" diye sordum Kaptan Raines'e.</p>

  <p class="normal">"<span class="ideitalik">Porpoise</span> isimli bu gemi için çalışırlar," diye savaş gemisini gösterdi, gemi süs olarak şiş dudaklı bir yunus figürü kullanıyordu. "Kraliyet Donanması'nın bir parçası. Gideceği limana ulaştığında belki el koyduğu işçileri bırakır ya da bırakmaz."</p>

  <p class="normal">"Ne? Adamlara zorla el koyup kendilerine hizmet ettirmek için istedikleri kadar çalıştıracaklar mı?"</p>

  <p class="normal">Jamie'nin götürülme düşüncesiyle içimi bir korku kaplamıştı.</p>

  <p class="normal">"Yapabilirler," dedi kaptan özetle. "Eğer bunu yaparlarsa, Jamaika'ya yarım mürettebatla kendi başımıza ulaşmak zorunda kalırız ve başımıza bir hayli iş alırız." Birden arkasını döndü ve yaklaşan kayığı karşılamak için ön tarafa gitti.</p>

  <p class="normal">Jamie dirseğimi yakaladı ve sıktı.</p>

  <p class="normal">"Innes'ı ya da Fergus'u almayacaklar," dedi. "Genç Ian'ı almak için sana yardım edecekler. Eğer bizi alırlarsa," – ani bir sancıyla 'biz' kelimesini fark etmiştim – "Sugar Körfezi'ndeki Jared'ın yerine gideceksin ve orada araştırma yapacaksın." Bana baktı ve hafiften gülümsedi. "Seni orada karşılarım," dedi ve rahatlatırcasına kolumu sıktı. "Ne kadar süreceğini söyleyemem ama senin yanına geleceğim."</p>

  <p class="normal">"Ama bir Fransız gibi davranabilirsin!" diye itiraz ettim. "Bunu yapabileceğini biliyorsun!"</p>

  <p class="normal">Bir müddet bana baktı ve başını iki yana salladı, yüzünde belli belirsiz bir gülümseme vardı.</p>

  <p class="normal">"Hayır," dedi yumuşak bir sesle. "Onların adamlarımı almalarına izin veremem. Bir Fransız adı altında saklanıp öylece kalamam."</p>

  <p class="normal">"Ama–" diye İskoç kaçakçıların onun adamları olmadığını, ona bağlı kalacaklarına dair yemin vermediklerini söylemeye başlayacaktım ki bunun yararsız olduğunu anlayarak sustum. İskoçlar onun kiracısı ya da akrabası olmayabilirdi, hatta içlerinden biri hain de olabilirdi ama Jamie onları buraya getirmişti ve onlar giderse o da onlarla gidecekti.</p>

  <p class="normal">"Canını sıkma, Sassenach," dedi yumuşak bir sesle. "Öyle ya da böyle iyi olacağım. Fakat şu an için adımızın Malcolm olarak bilinmesi en iyisi." Elimi okşayıp bıraktı ve öne doğru gitti, her ne geliyorsa onu karşılamak için omuzları dikleşmişti. Çok yavaş bir şekilde onu takip ettim. Filika bir kenara yerleştirilirken Kaptan Raines'ın kaşlarının şaşkınlıkla yukarıya kalktığını görebiliyordum.</p>

  <p class="normal"><span class="ideitalik">Artemis</span>'in küpeştesinin üzerinde bir kafa belirirken, "Tanrı bizi korusun, bu ne böyle?" diye mırıldandı sessizce.</p>

  <p class="normal">Genç bir adamdı, otuzuna yakın olduğu açıktı ama halsizlikten yüzü çekilmiş, omuzları çökmüştü. Ona çok büyük olan üzerindeki üniforma ceketi kirli bir gömleğin üzerine giyilmişti ve <span class="ideitalik">Artemis</span>'in güvertesi arkasında yükselirken hafiften tökezlemişti.</p>

  <p class="normal">"Siz geminin kaptanı mısınız?" İngiliz'in gözleri yorgunluktan kan çanağına dönmüştü ama bir bakışta sert bakışlı işçilerin arasından Raines'ı seçebilmişti. "Ben Majesteleri'nin <span class="ideitalik">Porpoise</span> gemisinin geçici kaptanı Thomas Leonard. Tanrı aşkına," dedi, kısık sesle konuşuyordu, "geminizde bir doktor var mı?"</p>

  <p class="ortayazi">***</p>

  <p class="normal">Aşağıda dikkatlice verilen bir bardak porto şarabından sonra Kaptan Leonard, <span class="ideitalik">Porpoise</span>'ta yaklaşık dört hafta önce başlayan salgın bir hastalık olduğunu söyledi.</p>

  <p class="normal">Kirli sakallı çenesine bulaşan kırmızı bir damlayı silerken, "Mürettebatın yarısı bu hastalığa yakalandı," dedi. "Otuz adamımızı kaybettik ve birçoğunu da kaybedecekmişiz gibi görünüyor."</p>

  <p class="normal">"Kaptanınızı da mı kaybettiniz?" diye sordu Raines.</p>

  <p class="normal">Leonard'ın ince yüzü hafiften kızardı. "K–kaptan ve iki teğmen geçen hafta öldü. Hekim ve hekimin yardımcısı da. Ben asteğmenim." Bu onun şaşırtıcı gençliğini ve gergin durumunu açıklıyordu. Aniden büyük bir geminin, altı yüz kişiden oluşan bir mürettebatın kaptanı ve salgın bir hastalıktan sorumlu olmak herkesi şaşırtmaya yeterdi.</p>

  <p class="normal">"Eğer geminizde tıbbi tecrübesi olan birisi varsa..." Umutlu gözlerle bir Kaptan Raines'a bir masanın yanında, hafiften kaşlarını çatarak duran Jamie'ye bakıyordu.</p>

  <p class="normal">Kapının girişinde durduğum yerden, "Ben <span class="ideitalik">Artemis</span>'in doktoruyum, Kaptan Leonard," dedim. "Adamlarınızda ne gibi belirtiler var?"</p>

  <p class="normal">"Siz mi?" Genç kaptanın başı bana bakmak için yüz seksen derece döndü. Ağzı açık kaldı, pas rengindeki dilini ve tütün çiğnemekten sararmış dişlerini ortaya sermişti.</p>

  <p class="normal">"Eşim nadir bulunan bir hekimdir, kaptan," dedi Jamie ılımlı bir şekilde. "Eğer yardım istemek için geldiyseniz, onun sorularına cevap vermenizi ve dediklerini yapmanızı tavsiye ederim."</p>

  <p class="normal">Leonard birkaç kez gözlerini kırptı ama sonra derin bir nefes alıp başını salladı. "Tamam. Evet, şiddetli bir karın ağrısı, korkunç bir akıntı ve kusmayla başladı. Hastalığa yakalananlar baş ağrısından şikâyetçiler ve oldukça yüksek ateşleri var. Onlar..."</p>

  <p class="normal">"Bazılarının karınlarında kızarıklık var mı?" diye araya girdim.</p>

  <p class="normal">Hevesli bir şekilde başını 'evet' anlamında salladı. "Evet. Bazılarının da kıçı kanıyor. Ahh, affedersiniz, madam," dedi, birden yüzü kızarmıştı. "Kusura bakmayın, ben sadece–"</p>

  <p class="normal">"Sanırım ne olduğunu biliyorum," diye onun özrünü de kestim. İçimde heyecan hissi büyümeye başlamıştı; teşhis hemen ellerimin altındaydı ve bununla nasıl başa çıkacağımı da biliyordum. Eski bir askerin zafer borusu çalıyor diye keyifle düşünüyordum. "Yine de emin olmak için onlara bakmam lazım ama–"</p>

  <p class="normal">Jamie, "Eşim size tavsiyelerde bulunmaktan hoşnut kalacaktır, kaptan," diye araya girdi sertçe. "Ama korkarım sizin geminize gidemez."</p>

  <p class="normal">"Emin misiniz?" Kaptan Leonard tek tek hepimize baktı, gözlerinde hayal kırıklığı vardı. "Sadece mürettebatıma bir bakarsa..."</p>

  <p class="normal">"Hayır," dedi Jamie, aynı zamanda ben de kendi cevabımı vermiştim. "Evet, elbette!" Bir müddet ortalık sessizleşti. Sonra Jamie ayağa kalktı ve kibarca konuşmaya başladı, "Bize biraz izin verir misiniz, Kaptan Leonard?" ve beni kamaradan çıkardı, koridorun aşağısına ve oradan da ambara götürdü.</p>

  <p class="normal">"Sen deli misin?" diye tısladı, hâlâ kolumdan tutuyordu. "Salgın hastalık olan bir gemiye adım atmayı düşünemezsin! Bir İngiliz sürüsü uğruna kendi hayatını, mürettebatı ve Genç Ian'ı riske mi atıyorsun?"</p>

  <p class="normal">"Bulaşıcı değil," dedim, kolumu kurtarmaya çalışarak. "Ve kendi hayatımı da riske atmıyorum. Kolumu bırak, seni lanet olası İskoç!"</p>

  <p class="normal">Bıraktı ama merdivenlerin önünde duruyor, kızgın bir şekilde bana bakıyordu.</p>

  <p class="normal">"Dinle," dedim sabırlı olmaya çalışarak. "Bu hastalık salgın değil. Bunun tifo ateşi olduğundan neredeyse tamamen eminim, kızarıklar bunu gösteriyor. Ben bu hastalığa yakalanmam, aşılıyım."</p>

  <p class="normal">Bir anlığına yüzünde şüphe ifadesi vardı. Açıklamalarıma rağmen hâlâ bakterileri ve aşıları, kara büyü ile aynı cümlede düşünmeye çalışıyordu.</p>

  <p class="normal">"Öyle mi?" dedi şüpheyle. "Evet, belki öyledir ama yine de..."</p>

  <p class="normal">"Bak," dedim, kelimelerimi toparlamaya çalışıyordum. "Ben bir doktorum. Onlar da hasta ve ben bu hastalık için bir şeyler yapabilirim. Ben... o... şey, bunu yapmak zorundayım, işte bu kadar!" Bu sözler kesinlikle güzel konuşma sanatından yoksundu. Jamie bir kaşını kaldırdı, devam etmem için beni bekliyordu.</p>

  <p class="normal">Derin bir nefes aldım. Bunu nasıl açıklayabilirdim – bu dokunma ihtiyacını, iyileştirme dürtüsünü? Kendi usulüyle Frank bunu anlamıştı. Jamie'ye bunu anlatmanın mutlaka bir yolu vardı.</p>

  <p class="normal">"Ben bir yemin ettim," dedim. "Doktor olduğum zaman."</p>

  <p class="normal">İki kaşını da kaldırdı. "Yemin mi?" diye tekrarladı. "Ne çeşit bir yemin?"</p>

  <p class="normal">Bir zamanlar bu yemini yüksek sesle okumuştum. Hâlâ ofisimde çerçeveli bir kopyası vardı; Frank tıp okulundan mezun olduğum zaman bana hediye etmişti. Boğazımdaki küçük yumrudan kurtulmak için yutkundum, gözlerimi kapadım ve gözlerimin önüne getirdiğim kâğıdı hatırlayarak yüksek sesle okumaya başladım.</p>

  <p class="normal">"<span class="ideitalik">Hekim Apollon Aesculapions, Hygia Panacea ve bütün Tanrı ve Tanrıçalar adına! And içerim, onları tanık ve şahit tutarım ki, bu andımı ve verdiğim sözü gücüm kuvvetim yettiği kadar yerine getireceğim;</span></p>

  <p class="normal1">Gücüm yettiği kadar tedavimi hiçbir vakit kötülük için değil, yardım için kullanacağım. Benden zehir isteyene onu vermeyeceğim gibi, böyle bir hareket tarzını bile tavsiye etmeyeceğim. Fakat hayatımı tertemiz bir şekilde kullanacağım. Hangi eve girersem gireyim, hastaya yardım için gireceğim. Kasıtlı olan bütün kötülüklerden kaçınacağım. İster hür ister köle olsun erkek ve kadınların vücudunu kötüye kullanmaktan, zarar vermekten sakınacağım. Gerek sanatımın icrası sırasında, gerek sanatımın dışında insanlarla münasebette iken etrafımda olup bitenleri, görüp işittiklerimi bir sır olarak saklayacağım ve kimseye açmayacağım. </p>

  <p class="normal"><span class="ideitalik">Bu anda sadık kalırsam hayatımın ve sanatımın sonuna kadar mutlu yaşayacağım, herkesten saygı göreceğim ama andımdan döner ya da andımı ihlâl edersem, her şeyin aksi olacağını kabul edeceğim</span>."</p>

  <p class="normal">Gözlerimi açtığımda Jamie'nin bana düşünceli bir şekilde baktığını gördüm. "Ee... çoğu kısımları gelenek tabii," diye açıklama yaptım.</p>

  <p class="normal">Ağzının köşesi hafiften seğirdi. "Anlıyorum," dedi. "Evet, ilk kısmı biraz pagan dinini anımsatıyor ama kimseyi kullanmayacağım kısmını sevdim."</p>

  <p class="normal">"Bunu seveceğini düşünüyordum," dedim sertçe.</p>

  <p class="normal">Biraz homurdandı ve merdivene doğru yaslanıp bir elini yavaşça saçına doğru götürdü.</p>

  <p class="normal">"Hekimlerde bu böyle mi oluyor?" diye sordu. "Seni kim çağırırsa çağırsın yardım etmeye mecbur musun, bir düşmana bile mi?"</p>

  <p class="normal">"Eğer hastalarsa ya da yaralılarsa bu pek bir şey değiştirmez, biliyorsun." Ona baktım, yüzünde anladığını gösteren bir işaret arıyordum.</p>

  <p class="normal">"Evet, öyle," dedi yavaşça. "Bazen ben de yemin ediyorum ve hiçbiri de hafif olmuyor." Uzandı ve elimi tuttu, parmakları yüzüğümün üzerindeydi. "Hatta bazıları daha ağır oluyor," dedi, o da benim yüzümü inceliyordu.</p>

  <p class="normal">Bana çok yakın duruyordu. Tepedeki ambarın ağzından gelen güneş ışığı, beyaz parmaklarımda ve evlilik yüzüğümü tutan koyu bronz elinin teninde çizgi çizgiydi.</p>

  <p class="normal">"Öyle oluyor," dedim yumuşak bir sesle. "Evet, olduğunu biliyorsun." Diğer elimi göğsüne koydum, yüzüğüm güneş ışığında parlıyordu. "Ama tutacağın yemin bir diğerine zarar vermiyorsa..."</p>

  <p class="normal">İç çekti, göğsündeki elimi hareket ettirecek kadar derindi sonra eğildi ve kibarca beni öptü.</p>

  <p class="normal">"Evet, ben senin yeminini bozduramam," dedi, doğrulurken ağzı hafiften seğiriyordu.</p>

  <p class="normal">"Bu aşıyı olduğundan emin misin? İşe yarıyor mu?"</p>

  <p class="normal">"İşe yarıyor," diyerek onu rahatlatmaya çalıştım.</p>

  <p class="normal">"Belki ben de seninle gelmeliyim–" dedi hafiften kaşlarını çatarak.</p>

  <p class="normal">"Gelemezsin. Sen aşı olmadın ve tifo feci bulaşıcıdır."</p>

  <p class="normal">"Leonard'ın söylediklerinden bunun sadece tifo olduğunu düşünüyorsun," diye dikkat çekti. "Bundan tamamen emin değilsin ki."</p>

  <p class="normal">"Hayır," diye kabul ettim. "Ama öğrenmenin tek bir yolu var."</p>

  <p class="ortayazi">***</p>

  <p class="normal">Baş tayfanın öncülüğüyle <span class="ideitalik">Porpoise</span>'ın güvertesine geldim, boş havada ve köpüren denizde korku hâkimdi. Rezil ve dağılmış bir halde güverteye indim. Aşağıdaki <span class="ideitalik">Artemis</span>'in küçük, ufak güvertesi nasıl da uzaktaydı. Cebeli Tarık'ın kayasında durmak gibi bir şeydi burada olmak.</p>

  <p class="normal">Gemiler arası yolculuk yüzünden saçlarım dağılmıştı; saçlarımı topladım ve elimden geldiğince en iyi şekilde bağlamaya çalıştım, sonra ilaç çantamı almak için uzandım.</p>

  <p class="normal">"Bana hastaların nerede olduğunu gösterseniz iyi olur," dedim. Rüzgâr sert esiyordu ve iki gemiyi birbirine yakın tutmak için her iki geminin mürettebatının da çok uğraşacağının farkındaydım.</p>

  <p class="normal">Ara güverte karanlıktı, ışık tavanda asılı olan küçük gaz lambalarıyla (geminin bir aşağı bir yukarı sallanmasıyla onlar da sallanıyorlardı) sınırlı yerleri aydınlatıyordu, bu yüzden sıralanmış asma yataklarda yatan adamlar gölgede kalıyorlardı. Balina sürüsüne ya da uyuyan deniz hayvanlarına benziyorlardı, yan yana yatıyorlar ve alttaki denizin hareketiyle sallanıyorlardı.</p>

  <p class="normal">Kötü koku bunaltıcıydı. Basit bir havalandırma bölmesinden gelen hava yetersizdi. Yıkanmamış denizcilerden daha kötüsü ise kusmuk kokusu ve asma yataklardan yere sıçrayan kanlı ishal kokusuydu. Hastalar yataklarının altına konulan lazımlıklara uzanamayacak kadar kötüydüler. Ayakkabılarım yere yapışıyordu, dikkatli bir şekilde yürürken ayaklarımın altından iğrenç sesler geliyordu.</p>

  <p class="normal">Bana eşlik etmesi söylenen kaygılı bakışlı genç adama, "Bana iyi bir ışık getir," dedim sertçe. Yüzüne bir örtü tutuyordu ve hem korkmuş hem de zavallı görünüyordu fakat dediğimi yaptı. Taşıdığı feneri tuttuğunda en yakındaki asma yatağı görebilir hale geldim.</p>

  <p class="normal">Asma yataktaki kişi inledi ve ışık yüzüne vurunca kafasını çevirdi. Ateşten kıpkırmızıydı ve teni dokunulamayacak kadar sıcaktı. Adamın gömleğini yukarıya sıyırıp karnını incelemeye başladım; çok sıcaktı, teni gerilmiş ve sertti. Karnının bazı yerlerini yoklarken adam acıdan kıvranıyor, yürek parçalarcasına inliyordu.</p>

  <p class="normal">"Tamam, geçti," dedim rahatlatırcasına. "Evet, sana yardım edeceğim. Yakında iyi olacaksın. Şimdi gözlerine bakmama izin ver. Evet, böyle daha iyi."</p>

  <p class="normal">Göz kapağını geriye doğru ittim; göz bebeği ışığın etkisiyle küçüldü, hastalıktan kan çanağına dönmüş kahverengi gözlerini ortaya çıkardı.</p>

  <p class="normal">Başını yan tarafa çevirirken, "Tanrım, ışığı çek!" dedi nefesi kesilerek. "Başım çatlıyor!" Ateş, kusma, şiddetli karın ve baş ağrısı.</p>

  <p class="normal">"Üşüyor musun?" diye sordum feneri uzaklaştırırken.</p>

  <p class="normal">Gelen cevap bir kelimeden daha çok iniltiydi ama sorumu teyit ediyordu. Gölgede bile asma yataklarda yatan birçok kişinin battaniyelerine sarıldıklarını görebiliyordum ama burası bunaltacak kadar sıcaktı.</p>

  <p class="normal">Eğer baş ağrısı olmasaydı, basit bir mide ve bağırsak iltihabı olabilirdi – ama bu çoğu erkekte olmazdı. Gerçekten bulaşıcı bir hastalık vardı ve ben bunun ne olduğundan tamamen emindim. Avrupa'dan Karayipler'e gelen sıtma hastalığı değildi. Muhtemelen tifoydu; insan vücudundaki basit bir bitten yayılıyordu, burası gibi kapalı alanlarda hızlıca yayılması mümkündü ve belirtileri etrafımda gördüklerimle aynıydı – sadece belirgin bir fark vardı.</p>

  <p class="normal">Ne bu denizcide ne de yan taraftaki hastada bir kızarıklık yoktu ama üçüncü kişide vardı. Açık kırmızı gül gibi leke terli tende belli oluyordu. Bir parmağımı dikkatli bir şekilde lekeye bastırdım ve leke kayboldu, kan deriye geri döndüğünde bir dakika sonra leke de belirdi. Terli bedenlerin her iki tarafımı kuşattığı asma yatakların arasından ilerledim ve Kaptan Leonard ile iki denizcisinin beni beklediği güverteye açılan koridora gittim.</p>

  <p class="normal">"Tifo," dedim kaptana. Mikroskop ve kan tahlili olmadan olabildiğimce kendimden emindim.</p>

  <p class="normal">"Yaa?" Gerilmiş yüzü endişeliydi. "Bunun için ne yapacağınızı biliyor musunuz, Bayan Malcolm?"</p>

  <p class="normal">"Evet ama kolay olmayacak. Hastaların yukarı çıkarılması, düzgünce yıkanması ve yattıkları yerin iyice havalanması gerekiyor. Ayrıca bakımları da çok önemli. Sıvı yiyecek yemeleri gerekiyor ve su, tabii ki kaynamış su, bu çok önemli! Ateşi düşürmek için de beze ihtiyaç olacak. En önemlisi ise diğer mürettebatınızın da bu hastalığa yakalanmasını önlemek. Yapılması gereken birçok şey var–"</p>

  <p class="normal">"Yapılsın," diye araya girdi. "Size yardımcı olmaları için sağlıklı olanların birçoğuna emir vereceğim. Siz de istediğiniz gibi onlara emir verebilirsiniz."</p>

  <p class="normal">"Tamam," dedim, etrafa şüpheli gözlerle bakıyordum. "İşe hemen koyulmam gerekecek. Size de nasıl olacağını anlatacağım ama bu büyük bir iş olacak, Kaptan Raines ve eşim yolculuğumuzdan dolayı çok endişelenecekler."</p>

  <p class="normal">"Bayan Malcolm," dedi kaptan ciddiyetle. "Bize yapacağınız yardımlardan dolayı size gerçekten minnettarım. Hemen Jamaika'ya ulaşmamız gerekiyor ve geri kalan mürettebatım bu kötü hastalıktan kurtulmazsa asla adaya ulaşamayacağız." Oldukça ciddi konuşuyordu ve ona acıdım.</p>

  <p class="normal">"Tamam," dedim iç çekerek. "İlk önce bana on iki tane sağlıklı adam yollayın."</p>

  <p class="normal">Subay güvertesine tırmanıp küpeştenin yanına geldim ve <span class="ideitalik">Artemis</span>'in dümeninin yanında durup yukarıya bakan Jamie'ye el salladım. Aramızdaki mesafeye rağmen yüzünü net bir şekilde görebiliyordum; endişeliydi ama beni gördüğünde kocaman bir gülümsemeyle rahatlamıştı.</p>

  <p class="normal">"Aşağıya şimdi mi geleceksin?" diye bağırdı.</p>

  <p class="normal">"Daha değil!" diye bağırdım ben de. "İki saat daha buradayım!" Duymaz diye iki parmağımla işaret yaparak küpeşteden uzaklaştım ama yüzündeki gülümsemenin solduğunu görebilmiştim. Beni duymuştu.</p>

  <p class="normal">Hastaların kıç güvertesine götürüldüğünü, bir grup işçinin onların kirli çamaşırlarını çıkarıp yıkadıklarını ve pompalanan deniz suyuyla onları temizlediklerini gördüm. Daha sonra mutfağa gittim, aşçıya ve mutfak çalışanlarına beslenme için alınacak önlemleri açıklıyordum, o sırada ayağımın altındaki güvertenin hareket ettiğini hissettim.</p>

  <p class="normal">Konuştuğum aşçı bir elini yavaşça çıkardı ve arkasındaki dolabın mandalını pat diye kapadı. Birden ortalığın dağılmaya başlamasıyla aşçı raftan atlayan boş bir tencereyi yakaladı, bir şişe takılı olan büyük bir eti alt dolaba tıktı ve ocağın üstünde kaynayan tencerenin kapağını örtmek için arkasını döndü.</p>

  <p class="normal">Şaşkınlıkla ona baka kalmıştım. Ne zaman <span class="ideitalik">Artemis</span> denize açılsa ya da aniden yön değiştirse Murphy'nin de bu tuhaf hareketleri yaptığını görmüştüm.</p>

  <p class="normal">"Ne–" dedim ama sonra bu sorudan vazgeçtim. Elimden geldiği kadarıyla hızlı bir şekilde subay güvertesine gittim. Hareket hâlindeydik; <span class="ideitalik">Porpoise</span> büyük ve sağlam olduğu için rüzgârla hızını alan geminin titreşimini hissedebiliyordum.</p>

  <p class="normal">Birden güverteye çıktığımda yelken bulutlarının üzerimize doğru açıldığını ve hızlıca Artemis'in arkamızda kaldığını gördüm. Usta üstteki denizcilere emirler yağdırırken Kaptan Leonard dümencinin yanındaydı ve <span class="ideitalik">Artemis</span>'e bakıyordu.</p>

  <p class="normal">"Ne yapıyorsun?" diye bağırdım. "Lanet olası piç kurusu burada neler oluyor?"</p>

  <p class="normal">Kaptan bana bir göz attı, utandığı belli oluyordu ama inatla çenesini dikleştirdi.</p>

  <p class="normal">"Acilen ulaştırılması gereken bir nakliyat olduğu için hemen Jamaika'ya gitmek zorundayız," dedi. Sert esen deniz rüzgârından yanakları kızarmıştı ya da utanmıştı. "Üzgünüm, Bayan Malcolm. Bu mecburiyetten dolayı gerçekten çok üzgünüm ama–"</p>

  <p class="normal">"Aması falan yok!" dedim öfkeyle. "Yön değiştirin! Gemiyi durdurun! Şu lânet olası çapayı atın! Beni böyle götüremezsiniz!"</p>

  <p class="normal">"Bu mecburiyetten dolayı üzgünüm," dedi yeniden inatla. "Ama gerçekten sizin hizmetlerinizin devam etmesine ihtiyacımız olduğunu düşünüyorum, Bayan Malcolm. Endişelenmeyin," dedi, güvence vermek için uğraşıyordu fakat başaramamıştı. Omzumu okşayacakmış gibi uzandı ancak bundan vazgeçerek eli bir yanına düştü.</p>

  <p class="normal">"<span class="ideitalik">Artemis</span> Jamaika'ya varana kadar donanmanın size orada konaklama sağlayacağına dair eşinize söz verdim."</p>

  <p class="normal">Yüzümdeki bakışı görünce geriledi, ona saldırabileceğimden korktuğu açıktı – ve bu sebepsiz de değildi.</p>

  <p class="normal">"Eşinize söz verdim demekle ne ima ediyorsunuz?" dedim dişlerimin arasından. "Bay Malcolm'ın beni zorla kaçırmanız için size izin verdiğini mi söylemek istiyorsunuz?"</p>

  <p class="normal">"Ee... hayır. Hayır, izin vermedi." Kaptan açıklama yapmak için doğru kelimeleri arıyormuş gibi görünüyordu. Cebinden kirli bir mendil çıkardı ve alnıyla ensesini sildi. "Korkarım, en uzlaşmaz kişi oydu."</p>

  <p class="normal">"Uzlaşmaz mı? Evet, ben de öyleyim!" Ayağımı güverteye vurdum, ayağına basmayı planlıyordum ama bir saniyeyle kaçırdım, çünkü hemen geri çekildi. "Eğer size yardım etmemi bekliyorsan, lanet olası adam hırsızı, bunu yeniden düşün!"</p>

  <p class="normal">Kaptan mendilini yerine koyup çenesini dikleştirdi.</p>

  <p class="normal">"Bayan Malcolm. Eşinize söylediğim şeyleri size anlatmam için beni zorlamayın. <span class="ideitalik">Artemis</span> bir Fransız bayrağı ve Fransız evrakları altında denize açıldı ama mürettebatının yarısından fazlası ya İngiliz ya da İskoç. O adamların burada hizmet etmesini sağlayabilirdim. Ve onlara da çok ihtiyacım vardı. Fakat ben bunun yerine sizin tıbbi bilgilerinizin karşılığında onları rahat bırakmayı kabul ettim."</p>

  <p class="normal">"Bunun yerine beni baskı altında tutmaya karar verdiniz. Ve eşim de bu... bu pazarlığı kabul mü etti?"</p>

  <p class="normal">"Hayır, kabul etmedi," dedi genç adam biraz sertçe. "Ama <span class="ideitalik">Artemis</span>'in kaptanı savunma gücümü anladı." Bana bir bakış attı, günlerce uykusuz kaldığından gözleri şişmişti ve çok büyük olan ceketi cılız bedeninin etrafında uçuşuyordu. Genç ve sünepe görünmesine rağmen oldukça kibardı.</p>

  <p class="normal">"Kibar olmayan bu davranıştan ötürü sizin affınıza sığınıyorum, Bayan Malcolm. Lakin gerçek şu ki çaresizim," dedi açıkça. "Siz bizim tek şansımız olabilirsiniz. Ve ben bu şansı değerlendirmek zorundayım."</p>

  <p class="normal">Cevap vermek için ağzımı açtım ama sonra kapadım. Öfkeme – ve Jamie'yi yeniden gördüğümde ne söyleyeceğini çok merak etmeme – rağmen delikanlının durumuna karşı da bir sempati hissettim. Yardım olmadan mürettebatının çoğunu kaybetme tehlikesiyle karşı karşıya olduğu doğruydu. Benim yardımımla bile birazını kaybedecektik – ancak bu benim düşünmek istediğim bir ihtimal değildi.</p>

  <p class="normal">"Tamam," dedim dişlerimin arasından. "Tamam!" Küpeşteden <span class="ideitalik">Artemis</span>'in küçülen yelkenlerine baktım. Deniz beni pek tutmazdı ama gemi – ve Jamie – arkada kaldığı için midemde derin bir boşluk hissediyordum. "Bu durumda pek şansım olduğunu sanmıyorum. Eğer ara güverteyi temizlemek için mümkün olduğunca çok adam görevlendirirseniz... Ahh, gemide hiç alkol var mı?"</p>

  <p class="normal">Biraz şaşırmıştı. "Alkol mü? Evet, işçiler için rom ve kıdemsiz subay salonundaki dolapta da biraz şarap var. Bunlar işe yarar mı?"</p>

  <p class="normal">"Eğer elinizdekiler bunlarsa, yaramak zorunda." Duygularımı bir kenara koymaya çalıştım, durumla mücadele etmem oldukça uzun zamanımı almıştı. "Sanırım gemi kâtibi ile konuşmam lazım."</p>

  <p class="normal">"Evet, elbette. Benimle gelin." Leonard aşağı güverteye inen koridora doğru gitmeye başladı, sonra yüzü kızararak durdu ve benim önden gitmem için beceriksizce işaret etti – sanırım bu hareketi eğer düşersem bacaklarım ortaya çıkmasın diyeydi. Öfke ve keyfin birbirine karıştığı bir duyguyla dudağımı ısırarak önden gittim.</p>

  <p class="normal">Yukarıdaki karışık sesleri duyduğum zaman merdivenin son basamağına gelmiştim.</p>

  <p class="normal">"Hayır, kaptanın rahatsız edilemeyeceğini sana söyledim! Her ne söylemek istiyorsan–"</p>

  <p class="normal">"Bırak geçeyim! Eğer onunla konuşmama izin vermezsen çok geç olacağını sana söyledim!"</p>

  <p class="normal">Ve sonra Leonard'ın sesi adamı engelleyen kişiye karşı birden sertleşti. "Stevens? Ne oluyor?"</p>

  <p class="normal">"Önemli değil, sör," dedi ilk ses, birden aşırı itaatkâr olmuştu. "Sadece Tompkins burada ve şu gemideki kırmızı saçlı iri herifi kesinlikle tanıdığını söylüyor. O diyor ki–"</p>

  <p class="normal">"Zamanım yok," dedi kaptan kısaca. "Tompkins denen arkadaşa bununla sonra ilgileneceğimi söyle."</p>

  <p class="normal">Bu konuşma yapıldığı sırada doğal olarak merdiveni yeniden yarıya kadar çıkıp, önemli bulduğum yerleri dinledim.</p>

  <p class="normal">Daha sonra Leonard merdiveni yeniden inmeye başladığında ambar ağzı karardı. Genç adam bana dik dik baktı ama yüzümün ifadesiz olmasına özen gösterdim ve sadece şöyle söyledim, "Daha fazla yiyecek stokunuz var mı, kaptan? Hastaların dikkatlice beslenmesi gerekecek. Gemide süt olacağını sanmıyorum ama–"</p>

  <p class="normal">"Ahh, süt var," dedi birden neşelenerek. "Aslında altı tane süt veren keçimiz var. Topçunun eşi, Bayan Johansen onlarla çok iyi ilgileniyor. Gemi kâtibini gördükten sonra sizle konuşması için onu yollarım."</p>

  <p class="normal">Kaptan Leonard, gemi kâtibi Bay Overholt'a beni takdim etti ve sonra mümkün olan her şeyin bana temin edilmesi gerektiği emrini vererek ayrıldı. Kısa boylu, tombul, parlak kel kafalı Bay Overholt bana baktı. Seferin sonuna yakın her şeyin azaldığını ve her şeyin ne kadar talihsiz olduğu hakkında üzgün bir şekilde mırıldanmaya başladı fakat ben ona pek katılacak hâlde değildim. Üst kattan duyduklarımı düşünerek tedirgin olmuştum.</p>

  <p class="normal">Bu Tompkins kimdi? Sesi tamamen yabancıydı ve bu ismi daha önce duymadığıma emindim. Daha da önemlisi Jamie hakkında ne biliyordu? Ve Kaptan Leonard bu bilgiyle ne yapacaktı? Fakat şu anda kendimi yararsız düşüncelerle meşgul etmeyip hastalar için verebileceğimiz en uygun yiyecekleri Bay Overholt ile kararlaştırmak dışında hiçbir şey yapamazdım.</p>

  <p class="normal">"Hayır, salamura eti kesinlikle yiyemezler," dedim kararlıca. "Ne de galeta ama kurabiyeleri kaynatılmış sütle yumuşatırsak belki hastalar iyileşmeye başlayana kadar idare edebiliriz. Tabii ilk başta buğday bitlerini ayırmanız gerekecek," diye ekledim sonradan.</p>

  <p class="normal">"Balık," diye önerdi Bay Overholt umutlu bir şekilde. "Karayipler'e yaklaştığımız zaman uskumru ve palamut sürüleriyle karşılaşıyoruz."</p>

  <p class="normal">"Belki bu da işe yarayabilir," dedim, dalgındım. "Kaynamış süt ve su ilk aşamada verilecek ama hastalar iyileşmeye başlayınca, mesela hafif ve besleyici bir çorba içebilirler. Sanırım balık çorbası yapabiliriz, değil mi? Tabii daha uygun bir şey bulamazsanız?"</p>

  <p class="normal">"Şey..." Bay Overholt oldukça huzursuz görünüyordu. "Az kurumuş incir, dört buçuk kilo şeker, biraz kahve, bolca Napoli kurabiyesi ve büyük bir fıçı Madeira şarabı ama elbette bunu kullanamayız."</p>

  <p class="normal">"Neden kullanamayız?" Dik dik ona baktım ve o da huzursuzca ayaklarını sürüyerek yürümeye başladı.</p>

  <p class="normal">"Bunlar konuğumuz için kullanılıyor," dedi.</p>

  <p class="normal">"Ne konuğu?" diye sordum boş boş bakarak.</p>

  <p class="normal">Bay Overholt şaşkın görünüyordu. "Kaptan size söylemedi mi? Jamaika Adası'na yeni valiyi götürüyoruz. Amaç bu, <span class="ideitalik">tek amaç</span>," – diye düzeltti kendini, sinirli bir şekilde mendille kel kafasını sildi – "acele etmemizin sebebi."</p>

  <p class="normal">"Eğer o hasta değilse, vali salamura et yiyebilir," dedim kararlı şekilde. "Ona iyi gelmeyeceğinden endişem yok. Şimdi, şarabı mutfağa getirtirseniz iyi olur, yapılacak işlerim var."</p>

  <p class="ortayazi">***</p>

  <p class="normal">Bahriyelilerden biri olan kısa boylu, genç Pound'un yardımıyla gemiyi dolaşıp kısıtlı yiyeceklere ve işçilere baktım. Peşimde dolaşan Pound, şaşkın ve kızgın aşçılara, marangozlara, çöpçülere, temizlikçilere, yelkencilere ve ambarcılara sertçe emirler veriyordu ki bunlar benim isteklerimdi – ne kadar mantıksız olması önemli değildi – kaptanın emirleri sayesinde hemen yerine getiriliyorlardı.</p>

  <p class="normal">Karantina en önemlisiydi. Ara güverteler temizlenip havalanır havalanmaz hastalar yeniden yerlerine götürülecekti fakat asma yatakların arası geniş tutulacaktı – hastalığa yakalanmayan mürettebat ise güvertede uyumak zorunda kalacaktı – ve uygun tuvalet imkânı sağlanacaktı. İşe yarar olduğunu düşündüğüm mutfakta iki büyük tencere görmüştüm. Aklımda tuttuğum listeme hemen bir not düştüm ve baş aşçının Murphy kadar eşyalarına sahip çıkmasını umdum.</p>

  <p class="normal">Bez olarak kullanabileceğimiz eskimiş yelkenlerin bulunduğu ambara doğru aşağıya inerken, kahverengi buklelerin kırpık kırpık kesildiği Pound'un yuvarlak kafasını takip ettim. Aklımın yarısı listedeydi; diğer yarısı ise tifonun olası çıkış kaynağını düşünüyordu. <span class="ideitalik">Salmonella</span> familyasındaki bir mikrobun sebep olduğu tifo normalde idrar ya da dışkı ile kirlenen ellerin taşıdığı mikropların bedene girmesiyle yayılıyordu.</p>

  <p class="normal">Denizcilerin temizlik alışkanlığı olsa bile, mürettebattan bir kişi bu hastalığı taşıyabilirdi. Büyük olasılıkla zanlı yemekten sorumlu olanlardan biriydi; hastalığın yayılmasına ve birden patlak vermesine sebep olmuştu. Kaçının sofralara hizmet ettiğini öğrenmem gerekiyordu ve bir de dört hafta önce birisinin görevini değiştirip değiştirmediğini de öğrenmeliydim – hayır, beş hafta önce diye kendimi düzelttim. Salgın dört hafta önce patlak vermişti ama bir de düşünülmesi gereken hastalığın kuluçka dönemi vardı.</p>

  <p class="normal">"Bay Pound," diye seslendim ve yuvarlak merdiven basamağından yukarıya doğru bana baktı.</p>

  <p class="normal">"Evet, madam?"</p>

  <p class="normal">"Bay Pound, ilk adın ne?" diye sordum.</p>

  <p class="normal">"Elias, madam," dedi, biraz şaşkın görünüyordu.</p>

  <p class="normal">"Sana isminle hitap etmemin bir sakıncası olmaz, değil mi?" Merdiven basamağından indim ve ona gülümsedim. O da tereddüt ederek gülümsedi.</p>

  <p class="normal">"Ee... hayır, madam. Ama kaptan için olabilir," diye ekledi dikkatlice. "Bu gerçekten donanmaya uygun değil, bilirsiniz."</p>

  <p class="normal">Gülümsememi bastırarak, "Halk arasında çok resmi olurum," diye ona güvence verdim. "Ama eğer benimle çalışacaksan, seni adınla çağırmam daha kolay olacak." İleride nelerin onu beklediğini bilmezken ben biliyordum – işlerin ve yorgunluğun bizi beklediği saatler, günler, belki de haftalar vardı. Hisler bulanıklaşmaya başladığında bedensel alışkanlık ve kör içgüdüyle (ve bir de yorulmak bilmez şefinin liderliğiyle) hastalığı kontrol altına almak için ayakta duracaktı.</p>

  <p class="normal">Yorgunluk bana uğramazdı ama göz yanılsaması olacaktı. Bu da bilgi vereceğim iki ya da üç kişinin yardımıyla hallolabilirdi; ellerim ve gözlerim olsun diye onları vekil tayin edecektim, ben dinlenmek zorunda olduğumda onlar benim yerime bakacaktı. Kader – ve Kaptan Leonard – Elias Pound'u yeni sağ elim olarak tayin etmişti; rahat bir şekilde çalışacağım en iyi kişiydi.</p>

  <p class="normal">"Ne zamandır denizdesin, Elias?" diye sordum, onun arkasından bakmayı kesmiştim, o sırada o da büyük, kötü kokulu zinciri (her bir ilmiğin büyüklüğü yumruğumun iki katı kadardı) tutan bir tahtanın altına dalmıştı. Bu çapa zinciri miydi? Şüpheyle zincire dokunurken merak ediyordum. <span class="ideitalik">Queen Elizabeth</span> için demir atacak kadar sağlam görünüyordu ki bu rahatlatıcı bir düşünceydi.</p>

  <p class="normal">"Yedi yaşından beri, madam," dedi, büyük bir sandığı çıkarmaya çalışırken geriye doğru geliyordu. Zorlanma yüzünden yavaşça nefes alarak durdu ve yuvarlak, marifetli görünen yüzünü sildi. "Amcam <span class="ideitalik">Triton</span>'da yarbaydı bu yüzden bana orada bir yatak ayarlayabildi. Bu yolculukta Edinburgh'un haricinde <span class="ideitalik">Porpoise</span>'a katılmaya geldim." Bir fiske vurarak sandığın kapağını açtı, ortaya paslı ameliyat aletleri – en azından ben pas olmasını umuyordum – ve ağzı kapalı şişelerden ve kavanozlardan oluşan karışık bir koleksiyon çıktı. Kavanozlardan biri çatlamıştı ve beyaz bir toz bulutu sandıktaki her şeyi kaplamıştı.</p>

  <p class="normal">"Bu, Doktor Bay Hunter'ın yanında getirdiği sandık, madam," dedi. "Bunları kullanır mısınız?"</p>

  <p class="normal">"Tanrı bilir," dedim sandığı inceleyerek. "Ancak bir bakarım. Bunu revire götürmesi için birini getir, Elias. Benimle gelip aşçıyla düzgünce konuşmana ihtiyacım var."</p>

  <p class="ortayazi">***</p>

  <p class="normal">Ara güvertelerin kaynamış deniz suyuyla fırçalanmasını izlerken aklım birkaç düşünceyle boğuşuyordu.</p>

  <p class="normal">Birincisi, hastalıkla mücadele etmek için atılması gereken adımları zihnimde tasarlamaya çalışıyordum. Sıvı kaybı ve hâlsizlikle boğuşan iki kişi tahliye sırasında ölmüşlerdi ve şimdi kıç güvertesindeydiler. Onları asma yataklarına koyup sonra da kenarlarını dikmeye başlamışlardı, ikisinin de ayaklarının ucunda bir çift yuvarlak kurşun vardı. Hastalardan dört tanesi geceyi atlatamayabilirdi. Geri kalan kırk beş tanesindeki değişiklikler de mükemmelden en kötü diye sıralanabilirdi; şansın da yardımıyla onların çoğunu kurtarabilirdim. Ancak geri kalan mürettebatın arasında kaç tane tehdit oluşturan ya da fark edilmeyen yeni vaka vardı?</p>

  <p class="normal">Emrimle bol miktarda su mutfakta kaynıyordu; sıcak deniz suyu temizlik içindi ve kaynamış yeni su ise içmek içindi. Aklımda bulunan listeye bir tik daha attım; geriye sadece yapılacaklar vardı.</p>

  <p class="normal">Keçilerden sorumlu olan Bayan Johansen'i görmek zorundayım ve temiz olması için de sütü ayarlamam gerekiyor. Bu da tamam.</p>

  <p class="normal">Görevleri için de mutfak elemanlarıyla konuşmalıydım; eğer hastalığın asıl kaynağı bulunursa ve ayrılırsa, hastalığın daha fazla yayılması da önlenmiş olacaktı. Bu da tamam.</p>

  <p class="normal">Bay Overholt'un derin korkusu eşliğinde, gemide uygun olan bütün alkoller revirde toplanıyordu. Şimdiki hâliyle kullanılabilirlerdi ama saf alkol olsa daha iyi olacaktı. Acaba damıtılmasının ihtimali var mıydı? Bunu bir gemi kâtibine danış. Bu da tamam.</p>

  <p class="normal">Sağlıklı işçiler yatmadan önce asma yataklar kaynatılıp kurutulacak. İkinci nöbetçiler dinlenmeye çekilmeden önce bu hemen yapılacak. Çöpçü ve temizlikçi grubu için Elias'ı yolla; çamaşır görevi onların sırasıymış gibi görünüyor. Bu da tamam.</p>

  <p class="normal">Zihnimdeki listesinin ötesinde gizemli Tompkins'i ve bildiği şeyin ne olduğunu da düşünmeye devam ediyordum. Bu bilgi her neyse, <span class="ideitalik">Artemis</span>'e dönmek için bir gerekliliğe sebep olmamıştı. Ya Kaptan Leonard bunu ciddiye almamıştı ya da Jamaika'ya gitmesine engel olacak bir şeye izin vermeyecek kadar hevesliydi.</p>

  <p class="normal">Aklımı toplamak için küpeştenin yanında durdum. Alnıma düşen saçımı geriye doğru itip yüzümü ferahlatıcı rüzgâra doğru kaldırdım. Rüzgârın hastalığın bütün izlerini alıp götürmesine izin veriyordum. Rüzgâr yandaki ambar ağzından gelen kötü kokulu dumanı ve aşağıda devam eden temizliğin kokusunu taşıyordu. Temizliği bitirdiklerinde aşağısı daha iyi olacaktı ama uzun bir süre temiz havadan mahrum kalacaklardı.</p>

  <p class="normal">Küpeştenin üzerinden uzağa bakmaya çalıştım, belli belirsiz bir yelkeni görmeyi umuyordum ama <span class="ideitalik">Porpoise</span> tek başınaydı, <span class="ideitalik">Artemis</span> – ve Jamie – geride kalmıştı.</p>

  <p class="normal">Ani yalnızlık ve panik duygusunu uzaklaştırdım. Kısa süre içinde Kaptan Leonard ile konuşmak zorundaydım. Beni endişelendiren sorunların en azından ikisinin cevabı onda gizliydi; tifo salgının olası kaynağı ve bilinmeyen Tompkins'in Jamie'nin işlerindeki rolü. Ancak şu an için daha önemli bir iş vardı.</p>

  <p class="normal">Sesimi duyacağı bir yerde olduğunu bilerek, "Elias!" diye seslendim. "Beni Bayan Johansen'e ve keçilere götür, lütfen."</p>
</body>
</html>
