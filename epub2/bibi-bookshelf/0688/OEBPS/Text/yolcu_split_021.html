<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>yolcu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h1baslik1" id="calibre_toc_24"><br class="chapter" />
  <span class="ideitalik">14<br class="chapter" />
  <br class="chapter" />
  Geneva<br class="chapter" />
  Helwater</span></h2>

  <p class="normal"> </p>

  <p class="sagbolditalik">Eylül 1756</p>

  <p class="normal"> </p>

  <p class="normal">"Düşündüm de," dedi Grey dikkatlice, "isminizi değiştirseniz iyi olur."</p>

  <p class="normal">Bir cevap beklemiyordu; dört günlük yolculukları boyunca Fraser ona tek kelime etmemişti, bir iletişim olmadan tek kalan han odasını paylaşmanın üstesinden gelmişti. Grey omuz silkmiş ve yatağa geçmişti ama ne hareket eden ne de ona bakan Fraser, eski püskü pelerine sarılmış ve şöminenin önüne yatmıştı. Pire ve tahtakuruların ısırıklarından kaşınan Grey, Fraser'ın uyku düzeninin sonunda düzeleceğini düşünmüştü.</p>

  <p class="normal">"Yeni ev sahibiniz Charles Stuart'a ve yandaşlarına pek düşkün değil. Prestonpan'da tek oğlunu kaybetti," diye konuşmaya devam etti. Gordon Dunsany kendinden sadece birkaç yaş büyüktü, Bolton'ın alayında genç bir komutandı. O arazide birlikte kolayca ölebilirlerdi, tabii Carryarrick yakınındaki ormanda bir karşılaşma olmasaydı.</p>

  <p class="normal">"Bu durumda bir İskoçyalı, hatta bir Kuzey İskoçyalı olduğunuz gerçeğini örtbas etmeyi pek düşünemezsiniz. Eğer bu iyi niyetli tavsiyeyi dikkate almayı lütfederseniz, sizinki gibi hemen fark edilebilecek bir adı kullanmamakla akıllılık etmiş olursunuz."</p>

  <p class="normal">Fraser'ın soğuk ifadesi ufacık da olsa değişmemişti. Bir topuğuyla atını dürttü ve selle yok olan yolun kalıntılarını arayan Grey'in atının önüne geçti.</p>

  <p class="normal">Ashness Köprüsü'nün kemerini geçip, Watendlath Göleti'ne giden yokuşu inmeye başladıklarında vakit akşamüzerini gösteriyordu. İngiltere'deki Göller Bölgesi İskoçya'nınki gibi değil, diye düşünüyordu Grey ama en azından burada da dağlar vardı. Yan yana duran geniş ve huzur dolu dağlar, Kuzey İskoçya'nın kayalıkları gibi tehlikeli değildi ama ne de olsa dağdı işte.</p>

  <p class="normal">Watendlath Göleti karanlıktı ve sonbaharın başında esen rüzgârla dalgalanıyordu, kenarları sazlık ve bataklık çimenleriyle sarılmıştı. Yaz yağmurları bu nemli bölgeye her zamankinden daha cömert davranmıştı ve sular altında kalmış çalıların uçları, kıyılara doğru çekilen suyun üstünde gevşek ve çürümüş görünüyordu.</p>

  <p class="normal">Yakındaki tepenin sırtında yol ikiye ayrılıyordu, biraz uzakta olan Fraser durmak için atını çekti ve hangi yöne gideceklerini öğrenmek için bekledi, saçları rüzgârda dalgalanıyordu. Bu sabah onları örmemiş, alev gibi saçları başının etrafında sallanıyordu.</p>

  <p class="normal">Yokuşa doğru çamurun içinde yürüyen John William Grey yukarısında bulunan adama baktı, atının üstünde bronz bir heykel gibi duruyordu ve sadece saçları dalgalanıyordu.</p>

  <p class="normal">Nefesi kesildi ve dudaklarını yaladı.</p>

  <p class="normal">"Venüs, şafağın oğlu," diye mırıldandı kendi kendine ve alıntının geri kalanını söylemeye cesaret edemedi.</p>

  <p class="ortayazi">***</p>

  <p class="normal">Helwater'a yapılan bu dört günlük yolculuk Jamie için gerçek bir işkenceydi. Özgürlüğün ani görüntüsünün belirmesiyle kaybetmesi bir oldu, bilinmeyen yolculuğu onu korkunç bir beklentiye sürüklemişti.</p>

  <p class="normal">Aklında tazeliğini koruyan adamlarından ayrılma acısı ve kızgınlığı – Kuzey İskoçya'yı kaybetmenin verdiği burukluk ki bu ayrılığın sürekli olabileceğini biliyordu – uyanık olduğu saatler, uzun zamandır kullanmadığı kaslarının verdiği fiziksel acıya karışıyordu. Hepsi bir bütün olup, seyahati ona zindan etmeye yetmişti. Aslında Binbaşı John William Grey'i atından aşağıya çekip, bir yol kenarında onu boğmamak için kendini tutacağına yemin etmişti.</p>

  <p class="normal">Grey'in sözleri kulaklarında yankılanırken, öfkesinin etkisiyle sözlerin yarısı siliniyordu.</p>

  <p class="normal">"Kalenin onarımı büyük ölçüde bittiği için, tabii sizin ve arkadaşlarınızın yardımıyla," – Grey sesindeki ironinin ortaya çıkmasına izin vermişti – "mahkûmlar başka bir yere gönderilecek ve Ardsmuir kalesine Majesteleri'nin On İkinci Süvari'si yerleştirilecek."</p>

  <p class="normal">"Savaşta bulunan İskoçyalı mahkûmlar, Amerikan Kolonileri'ne gönderilecek," konuşmaya devam ediyordu, "ve yedi yıllık bir sözleşmeyle oraya satılacaklar."</p>

  <p class="normal">Jamie bu zamana kadar soğukkanlılığını koruyabilmişti ama bu haberle yüzü ve elleri şoktan uyuşmuştu.</p>

  <p class="normal">"Sözleşme mi? Bunun kölelikten farkı yok ki," dedi ama sözlerine pek dikkat etmiyordu. Amerika! El değmemiş, barbar bir ülke ve oraya ulaşmak için üç bin millik boş, bulanık denizi geçmek zorundalar!</p>

  <p class="normal">"Sözleşmeli işçilik bir kölelik değil," diye onu rahatlatmaya çalışmıştı Grey fakat aralarındaki fark sadece onun yasal olmasıydı. Aslında, sözleşmeli işçiler önceden belirlenen tarih dolduğunda özgürlüğüne kavuşabiliyordu – tabii hayatta kalırsa – ve o bunu çok iyi biliyordu. Sözleşmeli işçiler daha çok efendisinin ya da sahibesinin kölesiymiş gibi onların niyetine ve amacına göre hareket ederdi. Onlara kötü davranılır, kamçılanır ya da isteğe göre dağlanırdı ve izin verilmeden efendisinin çevresinden ayrılması yasaktı.</p>

  <p class="normal">James Fraser'ın da tıpkı şu andaki durumu gibi.</p>

  <p class="normal">"Siz diğerleriyle satılmadınız." Grey konuşurken ona bakmamıştı. "Siz bir tek savaşta bulunmadınız, ayrıca vatan haini olarak da hüküm giydiniz. Aslında Majesteleri'nin keyfine göre tutuklusunuz; kraliyet onayı olmadan cezanız değiştirilemez. Majesteleri de bu onayı verecekmiş gibi görünmüyor."</p>

  <p class="normal">Jamie yaşadığı duygu sağanağının bilincindeydi; ani öfkesinin altında, adamlarının kaderi için duyduğu korku ve acı alçakça bir iç rahatlamaya karışmıştı. Kendi kaderi ne olursa olsun en azından kendisi denize gönderilmemişti. Bunu fark etmeyle utanan Jamie, Grey'e döndü.</p>

  <p class="normal">"Altın," dedi basitçe. "Bu değil mi?" Bildiği yarı efsanevi hazineyi ortaya çıkarma şansı olduğu sürece, İngiliz Kraliyeti onu kaybetme riskini göze alamazdı.</p>

  <p class="normal">Binbaşı ona bakmamıştı ama kabul edercesine sessizliğini korumuştu.</p>

  <p class="normal">"O zaman nereye gidiyorum?" Haberlerin şokunu atlatmaya başladığında kendi sesi çatlak ve hafiften kısık gelmişti.</p>

  <p class="normal">"İngiltere'nin Göller Bölgesi'nde bulunan Helwater denen yere. Lord Dunsany'nin yerinde kalacaksınız, ihtiyaç duyduğu önemsiz şeyleri yapmakla meşgul olacaksınız." Grey ona bakmıyordu, açık mavi gözlerindeki ifade belirsizdi. "Her üç ayda bir, sağlığınızdan emin olmak için sizi ziyarete geleceğim."</p>

  <p class="ortayazi">***</p>

  <p class="normal">Dar yolda tek sıra halinde giderlerken, binbaşının kırmızı ceketli sırtına bakıyordu. Onun mavi gözlerinin kıpkırmızı olmuş, yuvalarından neredeyse çıktığını hayal ederken tatmin duygusunu saklamaya çalışıyordu. Binbaşının küçük ve kaslı bedeni gevşerken, Jamie'nin elleri bu ince boğazı sıkıyordu.</p>

  <p class="normal">Majesteleri'nin keyfine göreymiş, öyle mi? Jamie oyuna gelmemişti. Bu Grey'in işiydi; altın tek bahanesiydi. İşçi olarak satılmıştı, Grey'in görebileceği ve zevkle seyredebileceği bir yerde tutulacaktı. Bu binbaşının intikamıydı.</p>

  <p class="normal">Her akşam hanın şöminesinin önünde yattığı için bütün kolları ve bacakları ağrımıştı. Arkasındaki yatakta yatan adamın her hareketini, her hışırtısını ve nefes verişini duymuştu. Dahası, bunları fark ettiği için de kendine çok kızmıştı. Şafağın gri ışığıyla bir kez daha öfkesine kilitlenmişti, adamın yatağından kalkıp ona karşı utanç verici bir hareket yapması için yanıp tutuşuyordu, böylece Grey, Jamie'nin onu öldürme tutkusuyla kavrulduğunu anlayabilirdi. Ancak Grey sadece horlamıştı.</p>

  <p class="normal">Helvellyn Köprüsü ve tuhaf yeşillikli başka bir dağ gölünü geçtiklerinde, akça ağacın ve karaçamın kırmızı sarı yaprakları sağanak yağmurda çılgınca dönüyor, atının omuzluğundan geçip yüzüne çarpıp uğultularla onu okşuyordu.</p>

  <p class="normal">Grey önde durmuş ve eyerinde arkasına dönmüş onu bekliyordu. Artık varmışlardı. Yol, sonbaharın parlak ağaçlarıyla yarı gizlenmiş köşkün olduğu vadiye doğru dikçe iniyordu.</p>

  <p class="normal">Helwater ve utanç verici esaret hayatı karşısında duruyordu. Sırtını dikleştirdi ve istediğinden daha sert biçimde atını dürttü.</p>

  <p class="ortayazi">***</p>

  <p class="normal">Grey ana salona kabul edilmişti. Lord Dunsany samimi bir şekilde dağılmış kıyafeti ve kirli çizmeleriyle karşısındaydı. Açık sarı saçlı, ufak tefek ve toplu kadın Leydi Dunsany ise bunaltıcı derecede misafirperverdi.</p>

  <p class="normal">"Bir içki, Johnny, bir içki almalısınız! Ve Louisa hayatım, misafirimizi karşılaması için kızları aşağıya getirsen iyi olur."</p>

  <p class="normal">Leydi Dunsany emirlerini vermek için uşağına dönerken, Lord Hazretleri de Grey ile konuşmak için bardağın üstünden ona doğru eğildi. "İskoçyalı tutuklu, onu da sizinle birlikte getirdiniz, değil mi?"</p>

  <p class="normal">"Evet," dedi Grey. Artık akşam yemeği için uşağıyla canlı bir şekilde sohbet eden Leydi Dunsany'nin kulak misafiri olma ihtimali yoktu ama yine de sesini alçaltmasının iyi olacağını düşündü. "Onu ön koridorda bıraktım. Onunla ne yapmak istediğinizden emin değilim."</p>

  <p class="normal">"O arkadaşın atlar konusunda iyi olduğunu söylemiştiniz, değil mi? Önerdiğiniz gibi onu seyis olarak görevlendirmek en iyisi olacak." Lord Dunsany eşine bir göz attı ve dikkatli bir şekilde sırtını ona döndü, konuşmalarını saklamaya çalışıyordu. "Onun kim olduğunu Louisa'ya anlatmadım," diye mırıldandı baronet. "Ayaklanmadan dolayı herkes Kuzey İskoçyalılar'dan korkuyor. Aslında bütün ülke korkuyor, biliyorsunuz? Ve o daha Gordon'ın ölümünü atlatamadı."</p>

  <p class="normal">"Anlıyorum." Grey yaşlı adamın kolunu rahatlatırcasına okşadı. Dunsany'nin kendisinin de oğlunun ölümünü atlattığını düşünmüyordu ama eşi ve kızları uğruna böyleymiş gibi davranıyordu.</p>

  <p class="normal">"Ona adamın sizin bana tavsiye ettiğiniz bir hizmetçi olduğunu söyledim. Şey... o güvenilir, değil mi? Yani demek istiyorum ki... şey, kızlar..." Lord Dunsany huzursuzca eşine baktı.</p>

  <p class="normal">"Oldukça güvenilir," diye güvence verdi Grey ev sahibine. "O onurlu bir adam ve şartlı tahliye edildi. Sizin izniniz dışında ne eve girecek ne de mülkünüzün sınırlarının dışına çıkacak." Helwater'ın altı yüzden fazla araziden oluştuğunu biliyordu. Özgürlükten ve İskoçya'dan da çok uzaktaydı ama belki Ardsmuir'in dar taşlarından uzakta daha iyi olabilirdi.</p>

  <p class="normal">Koridordan gelen ses Dunsany'nin arkasını dönmesini sağladı, iki kızının ortaya çıkışıyla yüzü keyiften ışık saçar hale gelmişti.</p>

  <p class="normal">"Geneva'yı hatırladınız mı, Johnny?" diye sordu, misafirini öne doğru çıkararak. "En son geldiğinizde Isobel daha bebekti. Zaman ne kadar çabuk geçiyor, değil mi?" Ve kaygılı bir şekilde başını hafifçe iki yana salladı.</p>

  <p class="normal">Isobel on dört yaşındaydı, annesi gibi kısa boylu, yuvarlak, şen şakrak ve sarışın bir kızdı. Grey aslında Geneva'yı hatırlamıyordu aslında, biraz hatırlayabilmişti ama yılların alıp götürdüğü kişi, şimdi kibarca ona elini uzatan on yedi yaşındaki hoş kızı andırıyordu. Geneva babasına benziyordu, en azından endamı ve zayıflığı. Genç kız, Lord Dunsany'nin bir zamanlar kestane rengiyle parlayan kır saçlarına ve açık gri gözlerine sahipti.</p>

  <p class="normal">Kızlar kibarca ziyaretçiyi selamladılar ama ilgilendikleri başka bir şeyin olduğu açıktı.</p>

  <p class="normal">"Baba," dedi Isobel, babasının kolunu çekiştirerek. "Koridorda dev gibi bir adam var! Merdivenlerden inerken sürekli bize baktı! Çok kötü bakıyor!"</p>

  <p class="normal">"Ee... bu Johnny'nin bize getirdiği yeni seyis olmalı," dedi Lord Dunsany, kızdığı açıktı. "Onu alması için bir uşak gönderece–" Baronetin sözleri koridordaki uşağın ani görüntüsüyle kesilmişti.</p>

  <p class="normal">"Sör," dedi, duyduğu haberlere şaşırmış görünüyordu, "koridorda bir İskoçyalı var!" Arkasında sessizce duran uzun boylu, pelerinli figürü gösterdi.</p>

  <p class="normal">Bu işaretle, yabancı bir adım öne çıktı ve Lord Dunsany'nin durduğu yere nazikçe başını eğdi.</p>

  <p class="normal">"Ben Alex MacKenzie," dedi yumuşak Kuzey İskoçyalı şivesiyle. Lord Dunsany'ye reverans yaptı, tavrında dalga geçme hali yoktu. "Hizmetinizdeyim, lordum."</p>

  <p class="ortayazi">***</p>

  <p class="normal">Bir Kuzey İskoçyalı çiftçinin ya da hapishane işçisinin yorucu hayatına alışkın olan Jamie için, Göller Bölgesi'ndeki at çiftliğinde bir seyis olarak çalışmak o kadar da zor değildi. İki ay boyunca bir hücrede hapis olan bir adam için ise – ki diğerleri Kolonilere gönderilmişti – sadece ter cehennemiydi. İlk hafta, kasları sürekli hareket isteyen ani taleplere alışkın olmadığından, Jamie Fraser yorgun bir halde kendini hemen saman yatağının üstüne atıyor ve rüya bile görmüyordu.</p>

  <p class="normal">Ruhsal ve zihinsel olarak o kadar karmaşık bir halde Helwater'a gelmişti ki buranın Kuzey İskoçya'dan çok uzakta, yabancıların arasında başka bir hapishane olduğunu düşünmüştü. Şimdi ise buraya iyice yerleşmiş, parmaklıklar kadar sözleriyle güvenli bir şekilde hapsolmuştu. Günler geçtikçe hem bedeninin hem de zihninin rahatladığını fark etmişti. Bedeni sertleşmiş, atların arkadaşlığıyla hisleri durgunlaşmış, gittikçe sağlıklı ve akla yatkın bir şekilde düşünmeye başlamıştı.</p>

  <p class="normal">Gerçek bir özgürlüğe sahip olmasa da en azından havaya, ışığa, kollarını ve bacaklarını rahatça hareket ettirebileceği bir yere, dağ manzarasına ve Dunsany'nin beslediği sevimli atlara sahipti. Diğer seyislerin ve hizmetçilerin ondan şüphelendiği açıktı ama onu yalnız bırakmaları söylenmişti. Onunki yalnız bir hayattı fakat bu gerçeği uzun zaman önce kabul etmişti, yoksa diğer türlü bir hayatı olmayacaktı.</p>

  <p class="normal">Yumuşak kar taneleri Helwater'a düşmeye başlamıştı ve binbaşının yılbaşındaki ziyareti bile onun hoş hislerini rahatsız etmeden geçip gitti.</p>

  <p class="normal">Kuzey İskoçya'daki Jenny ve Ian ile iletişime geçmek için yapılabilecek düzenlemeleri sessizce halletti. Dolaylı olarak ona ulaşan, hemen okuyup, güvenlik açısından yok ettiği sıkça gelmeyen mektupların dışında ona evini hatırlatan tek şey, boynunda takılı olan kayın ağacından yapılmış tespihiydi ve onu da gömleğinin altında saklıyordu.</p>

  <p class="normal">Kalbinin üstünde duran küçük haçına günde birçok kez dokunuyordu. Sevdiği insanların yüzünü tek tek hatırlayıp onlar için dua ediyordu; kız kardeşi Jenny, Ian, adaşı Genç Jamie, Maggie ve Katherine, ikizler Michael ve Janet ile bebek Ian için. Lallybroch kiracıları ve Ardsmuir'deki adamları için. Ve her zaman sabahları ilk, geceleri en son Claire için dua ediyordu. <span class="ideitalik">Tanrı'm o güvende olsun. O ve çocuğum.</span></p>

  <p class="normal">Kar kalkıp yıl ilkbahara kucak açarken, Jamie Fraser'ın canını sıkan tek şey vardı, Leydi Geneva Dunsany'nin varlığı.</p>

  <p class="normal">Sevimli, şımarık ve despot olan Leydi Geneva, istediği zaman istediği şeyin anında olmasına alışkındı ve önüne çıkan herkesi kolaylıkla ezip geçebiliyordu. O iyi bir biniciydi – Jamie onu eğitebilirdi – ama öyle keskin dilli, öyle uçarı istekleri vardı ki seyisler, günlük ata binişlerinde ona eşlik edecek talihsiz kişinin kim olduğuna karar vermek için kura çekiyorlardı.</p>

  <p class="normal">Ama bunun için çok geç oluyordu, çünkü Leydi Geneva kendi seçimini çoktan yapmıştı; Alex MacKenzie.</p>

  <p class="normal">Jamie tedbirli olması gerektiğini ona nazikçe açıkladığında, "Boş versene," demişti kız. Helwater'ın üstündeki sisli dağ eteğine gitmesi için ona engel olma da ise isteksizleşmişti; burası Geneva için yasak bölgeydi, çünkü güvenilmez ve tehlikeli bir sis vardı. "Aptal olma. Kimse bizi görmez. Haydi gel!" Ve Jamie onu durdurmadan önce atının karnını acımasızca tekmeledi, omzundan arkaya bakarak Jamie'ye kahkaha attı.</p>

  <p class="normal">Ona âşık olduğu öyle belliydi ki Geneva ahıra adım attığında diğer seyisler yan yan sırıtıp kısık sesle birbirleriyle işaretleşiyorlardı. Jamie ona eşlik ettiğindeyse, tam en iyi yerinden hızlı bir şekilde onu tekmelemek için içinde güçlü bir istek oluşuyordu ama bu zamana kadar onun yanındayken bütün sessizliğini korumaya devam etmiş, asık suratlı bir şekilde homurdanarak bütün önerilerine cevap vermişti.</p>

  <p class="normal">Er ya da geç onun bu suskun davranışlarından kızın bıkacağını ve dikkatini diğer seyislerinden birine vereceğine inanıyordu. En yakın zamanda kızın evlenip, Helwater'dan ve ondan uzaklaşması için Tanrı'ya dua eder hale gelmişti.</p>

  <p class="ortayazi">***</p>

  <p class="normal">Nem fazla olduğundan, bulutlarla yer arasındaki farkın çoğunlukla hissedilmediği Göller Bölgesi'nde nadiren görülen güneşli bir gündü. Ama Mayıs'ın bu öğleden sonrası sıcaktı, hatta öyle sıcaktı ki Jamie rahatlamak için gömleğini çıkarmıştı. Yüksek arazinin bu kısmı yeterince güvenliydi, makarayı çeken sağlam yük beygirleri, Bess ve Blossom'un arkadaşlığı dışında muhtemelen kimsecikler yoktu.</p>

  <p class="normal">Büyük bir araziydi ve atlar sevdikleri bu görev için yeterince olgun ve iyi eğitimliydiler; onun yapması gereken tek şey, atların düzgün durması için ara sıra dizginlerini çekiştirmekti. Makara tahtadan yapılmıştı, taş ve çelikle yapılanın daha eski bir türüydü ve her tahtanın arasında küçük bir aralık vardı. Böylece iç kısımlar çürümüş gübrelerle dolabiliyordu, makara döndükçe onlar da sularını salıyor ve suları süzüldükçe de ağır cihaz hafifleşiyordu.</p>

  <p class="normal">Jamie bu icadı çok beğenmişti. Ian'a bundan bahsetmeliydi; bir resmini çizmişti. Çingenelerin gelmesi yakındı, hizmetçilerin ve seyislerin hepsi bundan bahsediyordu. Devam eden mektubuna bir bölüm daha eklemek için zamanı olacaktı, seyyar kalaycı ve çingene grubu ne zaman çiftliğe gelirse şimdiki sayfaları da o zaman yollardı. Teslimat bir ay, üç ya da altı ay gecikebilirdi ama sonuçta paket Kuzey İskoçya'ya gidecekti. Elden ele dolaşarak Lallybroch'taki kız kardeşine ulaşacak ve o da bu sevkiyat için cömert bir bahşiş verecekti.</p>

  <p class="normal">Lallybroch'tan gelen mektuplar aynı şekilde isimsiz olarak geliyordu – Kraliyet tutuklusu olduğu için gönderdiği ya da aldığı her mektup, Lord Dunsany tarafından incelenmek zorundaydı. Mektubu düşününce heyecanlandığını hissetti fakat sakinleşmeye çalıştı; hiç bir şey olmayacaktı.</p>

  <p class="normal">"Brüst! Sağa, sağa!" dedi, her zamankinden daha fazla bağırmıştı. Onun görebildiği kadar, Bess ve Blossom da yakınlaşan taş çiti görebiliyordu ve o da bu yerin ters yön olduğunun tamamen farkındaydı. Bess bir kulağını salladı, homurdandı ve Jamie de sırıttı.</p>

  <p class="normal">"Evet, biliyorum," dedi dişi ata, dizginini hafiften çekiştirirken. "Fakat bunu söylemem için bana para veriyorlar."</p>

  <p class="normal">Sonra yeniden yollarına koyuldular, arazinin sonunda duran arabaya ulaşıp makarayı yeniden gübre yığınlarıyla doldurana kadar yapacak fazla şeyleri yoktu. Güneş şimdi onun yüzüne vuruyordu, gözlerini kapadı ve çıplak göğsüyle ve omuzlarına vuran sıcaklık hissinin tadını çıkarmaya başladı.</p>

  <p class="normal">On beş dakika sonra, atların artan kişneme sesleri onu uyku halinden uyandırdı. Gözlerini açtı, aşağıdaki çayırın yolundan atla gelen biniciyi görebiliyordu. Hızla doğruldu ve gömleğini yeniden üstüne geçirdi.</p>

  <p class="normal">"Benim huzurumda alçak gönüllü olmana gerek yok, MacKenzie." Geneva Dunsany'nin sesi yüksekti ve hareket eden makaranın yanına yürümek için kısrağını çekerken hafiften nefes nefese kalmıştı.</p>

  <p class="normal">Her zamanki gibi çok iyi giyinmişti; yakasında topaz broşu vardı ve yüzündeki rengi günün sıcaklığının verdiği hararetten dolayı kızarmıştı.</p>

  <p class="normal">"Ne yapıyorsun?" diye sordu, bir müddet sessiz durduktan sonra söylemişti bunu.</p>

  <p class="normal">"Dışkıları yayıyorum, leydim," diye cevap verdi açıkça, ona bakmıyordu.</p>

  <p class="normal">"Yaa." Konuşmayı ilerletmeye cesaret etmeden önce yolun kenarına geçti.</p>

  <p class="normal">"Evleneceğimi biliyor musun?"</p>

  <p class="normal">Biliyordu; bütün hizmetçiler bir aydır bundan bahsediyordu. Avukat evlilik sözleşmesini yapmak için Derwater'dan geldiğinde, kâhya Richards kütüphanedeydi ve servislerini yapmıştı. Leydi Geneva'nın ise iki gün önce haberi olmuştu. Hizmetçisi Betty'ye göre haberler hoş karşılanmamıştı.</p>

  <p class="normal">Jamie kendi adına mutluydu.</p>

  <p class="normal">"Ellesmere ile," dedi. Yanaklarındaki kızarıklık arttı ve dudaklarını bastırdı.</p>

  <p class="normal">"Çok mutlu olmanızı dilerim, leydim." Jamie hafiften dizginleri çekiyordu, arazinin sonuna gelmişlerdi. Bess toynaklarını koymadan önce oturduğu yerden kalkmıştı. Ruh hali tamamen tehlikeli görünen Leydi Geneva ile sohbeti daha fazla uzatmayı hiç de istemiyordu.</p>

  <p class="normal">"Mutluluk!" diye bağırdı kız. Büyük gri gözleri ateş saçıyordu ve her zaman yaptığı gibi elini bacağına vurdu. "Mutluluk! Dedem yaşındaki bir adamla evlenerek mi?"</p>

  <p class="normal">Jamie, Ellesmere Kontu'nun durumu daha vahim diye yorum yapmamak için kendini zor tutmuştu. Fakat bunun yerine başka bir şey söyledi. "Affedersiniz leydim," ve makarayı çözmek için arka tarafa geçti.</p>

  <p class="normal">Geneva atından inmiş, onu takip ediyordu. "Babam ile Ellesmere arasında yapılan pis bir pazarlık! Babam beni satıyor, olan bu. Ufacık da olsa babam beni önemsemiyor, öyle olsaydı böyle bir eşleşmeyi hiç yapmazdı! Kötü bir şekilde kullanıldığımı düşünmüyor musun?"</p>

  <p class="normal">Aksine, Jamie çok iyi bir baba olan Lord Dunsany'nin şımarık büyük kızı için en uygun eşleşmeyi yaptığını düşünüyordu. Ellesmere Kontu yaşlı bir adamdı. Birkaç yıl içinde Geneva'nın oldukça zengin genç bir dul ve kontes olma ihtimali çok yüksekti. Diğer taraftan, bu düşünce inatçı bir bayan için o kadar da ağır değildi, on yedi yaşındaki Geneva'nın ağzından ve gözlerinden ateş saçtığını görünce inatçı, şımarık kaltak diye Jamie kendi sözlerini düzeltti.</p>

  <p class="normal">"Babanızın sizin için en iyisini istediğinden eminim, leydim," diye cevap verdi cansız bir şekilde. Bu küçük şeytan defolup gidecek miydi?</p>

  <p class="normal">Gitmemişti. Daha alımlı bir tavırla Jamie'nin yanına geldi ve durdu, Jamie de makaranın yükleme kapağını açmakla meşguldü.</p>

  <p class="normal">"Kurumuş, yaşlı bir adamla evlendirerek mi? Beni böyle bir yaratığa veren kesinlikle kalpsiz bir babadır." Ayakucunda duruyor ve Jamie'ye bakıyordu. "Kaç yaşındasın, MacKenzie?"</p>

  <p class="normal">Bir anlığına kalbi durmuştu.</p>

  <p class="normal">"Sizden oldukça büyüğüm leydim," dedi sertçe. "Affedersiniz leydim." Ona dokunmadan yanından geçip gitti ve Geneva'nın takip etmeyeceğinden emin olduğu gübre arabasının üzerine atladı.</p>

  <p class="normal">"Mezara gitmek için de hazır değilsin, değil mi MacKenzie?" Şimdi onun önündeydi, yukarıya bakarken eliyle gözlerini siper ediyordu. Bir rüzgâr esmişti ve kestane rengi saçlarından bir tutamı yüzüne doğru gelmişti. "Sen hiç evlendin mi MacKenzie?"</p>

  <p class="normal">Jamie dişlerini gıcırdatıyordu, kızın kestane renkli başına kürek dolusu gübre atmamak için kendiyle savaşıyordu ama bu içgüdüsüne hâkim oldu ve küreği yığınların içine batırdı, sadece "Evlendim," diyerek cevap verdi, daha fazla soruya tahammül edemeyecek bir ton da konuşmuştu.</p>

  <p class="normal">Leydi Geneva diğer insanların hassasiyetlerine dikkat etmezdi. "Güzel," dedi tatmin olarak. "O zaman ne yapacağını da biliyorsundur."</p>

  <p class="normal">"Yapmak?" Kazıma işini bir anlığına bıraktı, bir ayağı küreğin üstündeydi.</p>

  <p class="normal">"Yatakta," dedi kız, sakince konuşuyordu. "Benimle yatmanı istiyorum."</p>

  <p class="normal">Bir anlık şokla düşünebildiği tek şey Leydi Geneva'nın komik görüntüsüydü, gübre arabasından yayılan kokuya ve parçalara karşı eteğiyle yüzünü örtmüştü.</p>

  <p class="normal">Küreği bıraktı. "Burada mı?" diye ciyakladı.</p>

  <p class="normal">"Hayır aptal," dedi kız sabırsızca. "Yatakta, özel bir yatakta. Benim yatak odamda."</p>

  <p class="normal">"Siz aklınızı kaçırmışsınız," diye konuşmaya başladı Jamie soğuk bir şekilde. "Ya da kaçıracak bir aklınızın olup olmadığını düşünmem gerek."</p>

  <p class="normal">Geneva'nın yüzü kıpkırmızı oldu ve gözlerini kıstı. "Benimle bu şekilde nasıl konuşabiliyorsun!"</p>

  <p class="normal">"Siz benimle nasıl bu şekilde konuşabiliyorsunuz?" diye cevap verdi Jamie kızarak. "Damızlık küçük bir kız kendinden iki katı büyük bir erkeğe uygunsuz bir teklifte bulunuyor? Ve hem de babasının evinde seyis olarak çalışan birine?" diye ekledi, kim olduğu aklına gelerek. Diğer şeyler de aklına gelince kendini boğuluyor gibi hissetti, bu korkunç kızın Leydi Geneva olduğunu ve kendisinin de onun babasının seyisi olduğunu da hatırlamıştı.</p>

  <p class="normal">"Çok özür dilerim, leydim," dedi, biraz çabayla öfkesini kontrol altına almaya çalışıyordu. "Bugün hava çok sıcak ve şüphesiz sizin de aklınız karışmış. Hemen eve gidip, hizmetçinize başınız için soğuk bir bez hazırlamasını söyleseniz iyi olur."</p>

  <p class="normal">Leydi Geneva çizmeli ayağını yere vurdu. "Benim aklım azıcık bile olsa karışmış değil!"</p>

  <p class="normal">Kızgın bir şekilde Jamie'ye bakıyordu, çenesini dikleştirmişti. Çenesi, tıpkı dişleri gibi, küçük ve sivriydi, yüzündeki kararlı ifadesini ortaya koyuyor diye düşündü Jamie. Aksi, şirret bir kız gibi görünüyordu.</p>

  <p class="normal">"Beni dinle," dedi. "Bu iğrenç evliliğe engel olamıyorum. Ama ben," – duraksadı sonra kararlı bir şekilde konuşmaya devam etti – "Ellesmere gibi iğrenç, ahlaksız, yaşlı bir canavara kızlığımı vereceksem lanetlenmişim demektir!"</p>

  <p class="normal">Jamie bir eliyle ağzını ovalıyordu. Her şeye rağmen bu kıza karşı biraz sempati duymuştu. Fakat bu onun sıkıntılarına kendisinin de dâhil edilmesine izin verirse, o da lanetlenecekti.</p>

  <p class="normal">"Ben şerefli bir adamım, leydim," dedi sonunda, ağır bir ironiyle, "Ben yapamam–"</p>

  <p class="normal">"Evet, yapabilirsin." Kızın gözleri açıkça Jamie'nin kirli pantolonunun önüne dikilmişti. "Betty böyle söylüyor."</p>

  <p class="normal">Konuşmak için çabaladı ama konuşmalarından kendi de bir şey anlamadı. Sonra derin bir nefes aldı ve mümkün olan kararlılıkla konuşmaya başladı, "Betty'nin benim kapasitem hakkında ufacık bir bilgisi yok. O kıza elimi bile sürmedim."</p>

  <p class="normal">Geneva memnun bir şekilde kahkaha attı. "Yatağına almadın yani? O da almadığını söylemişti. Güzel, erkeğimi hizmetçimle paylaşmam mümkün olmazdı zaten."</p>

  <p class="normal">Jamie ağır ağır nefes aldı. Kürekle kızın başına vurmak ya da onu boğazlamak söz konusu bile olamazdı. Kızgınlığı yavaşça geçmeye başlamıştı. Kız acımasız olabilirdi ama kesinlikle güçsüzdü. Yatağına götürmek için onu zorlayamazdı.</p>

  <p class="normal">"Size iyi günler, leydim," dedi, mümkün olduğunca nazik bir şekilde. Sırtını kıza döndü ve makaranın içine kürekle gübreleri atmaya başladı.</p>

  <p class="normal">"Eğer yapmazsan," dedi tatlılıkla, "babama, senin bana uygunsuz bir şekilde yaklaştığını söylerim. O da sırtındaki bütün derileri yüzer."</p>

  <p class="normal">İstemsiz bir halde omuzları çöktü. Kız bunu bilemezdi. Buraya geldiğinden beri kimsenin gözü önünde gömleğini çıkarmamaya özen göstermişti. Dikkatlice arkasına döndü ve dik dik ona baktı. Kızın gözlerinde zafer ışıkları vardı.</p>

  <p class="normal">"Babanız beni çok iyi tanımayabilir ama sizi doğduğunuzdan beri biliyor. Ona söyleyin de sizi mahvetsin!"</p>

  <p class="normal">Kız dövüş horozu gibi kabardı, yüzü sinirden parlıyordu. "Öyle mi?" diye bağırdı. "Şuna bir bak o zaman!" Her zaman yaptığı gibi koynuna uzandı ve burnunun ucunda salladığı kalın bir mektup çıkardı. Kız kardeşinin her zamanki siyah el yazısı öyle tanıdıktı ki bir bakış yeterliydi.</p>

  <p class="normal">"Onu bana ver!" Kızın arkasından hemen arabadan atladı ama kız çok hızlıydı. Onu yakalamadan önce eyerine atlamıştı, bir eliyle dizginleri geriye doğru tutmuş, diğer eliyle dalga geçercesine mektubu sallıyordu.</p>

  <p class="normal">"Bunu istiyorsun, öyle mi?"</p>

  <p class="normal">"Evet, istiyorum! Onu bana ver!" O kadar öfkeliydi ki eğer kızı eline geçirse istediği tecavüzü hemen yapacaktı. Maalesef kızın atı Jamie'nin halini anlamıştı, gerileyerek burnundan soluyor ve huzursuzca yeri eşeliyordu.</p>

  <p class="normal">"Hiç sanmıyorum." İşveli bir şekilde kız ona bakarken yüzündeki öfke soluyordu. "Ne de olsa, bunu babama vermek benim gerçek görevim, değil mi? Hizmetçilerinin el altından mektuplaştığını bilmek ister, değil mi? Jenny sevgilin mi?"</p>

  <p class="normal">"Mektubumu okudun mu? Seni ahlaksız küçük kaltak!"</p>

  <p class="normal">"Bir de böyle konuşuyorsun," dedi, kınarcasına mektubu sallıyordu. "Hizmetçilerinin ne kadar kötü şeyler yaptığını bilmelerine izin vererek, anne ve babama yardımcı olmak benim görevim, değil mi? Ve ben itaatkâr bir kızım, öyle değil miyim, bu evliliğe sesimi çıkarmadan boyun eğiyorum?" Eyerin üstünden eğildi, dalga geçercesine gülüyordu ve ani bir hareketle Jamie kızın onunla dalga geçtiğini anladı.</p>

  <p class="normal">"Okuyunca babamın bunu çok ilginç bulacağını umuyorum," dedi. "Özellikle Fransa'daki Lochiel'e gönderilecek olan altını. Kralın düşmanlarını rahat ettirmeye çalışmak vatan hainliğine girmez mi? Cık, cık," dedi, kurnazca diliyle ses çıkarıyordu. "Ne kötü."</p>

  <p class="normal">Jamie bunu duyduğunda korkudan çok midesinin bulandığını hissetti. Kızın bakımlı beyaz elinde, ne kadar çok hayatı riske attığı hakkında ufacık bir fikri yoktu. Kız kardeşi, Ian, onların altı çocuğu, Lallybroch kiracıları ve aileleri belki de İskoçya ve Fransa arasındaki mesajları ve paraları taşıyan casusların hayatları.</p>

  <p class="normal">Konuşmadan önce bir kez yutkundu.</p>

  <p class="normal">"Tamam," dedi. Kızın yüzünde anormal bir gülümseme vardı ve Jamie kızın ne kadar genç olduğunu fark etti. Öyleydi ama küçük yılanın ısırığı büyük olanınki kadar zehirliydi.</p>

  <p class="normal">"Söylemeyeceğim," diye ona teminat verdi, ciddi bir şekilde bakıyordu. "Mektubu sana sonra vereceğim ve içindekileri de hiç kimseye söylemeyeceğim. Söz veriyorum."</p>

  <p class="normal">"Teşekkürler." Akıllıca bir plan yapmak için aklını başına toplamaya çalışıyordu. Akıllıca mı? Kızın isteğiyle, bekâretini bozmak için efendisinin evine girmek. Böyle akıllıca bir fikir hiç duymamıştı.</p>

  <p class="normal">"Tamam," dedi yeniden. "Dikkatli olmalıyız." Kendini kızla birlikte giriştiği bir suikast işindeymiş gibi hissediyordu.</p>

  <p class="normal">"Evet. Endişelenme, hizmetçimi uzaklaştırmak için ortamı ben hazırlarım. Hem uşak da içiyor, akşam her zaman ondan önce uyuyakalır."</p>

  <p class="normal">"O zaman ayarlarsın," dedi, midesi kaynıyordu. "Güvenli bir gün de seçersin."</p>

  <p class="normal">"Güvenli bir gün?" Kız boş boş bakıyordu.</p>

  <p class="normal">"Derslerinizi bitirdikten sonra hafta içi bir gün," dedi dalgın bir şekilde. "O zaman çocuklarla pek uğraşmazsınız."</p>

  <p class="normal">"Ahh." Kız bunu anlayınca kızarmıştı ama yeni bir ilgiyle ona bakıyordu. Bir müddet sessiz bir şekilde bakıştılar, gelecekteki olacaklar yüzünden bağlanmışlardı.</p>

  <p class="normal">"Sana haber veririm," dedi kız sonunda ve atıyla birlikte dönüp arazinin karşısına doğru dörtnala koşmaya başladı. At koşarken toynakları taze yayılmış gübreleri etrafa sıçratıyordu.</p>

  <p class="ortayazi">***</p>

  <p class="normal">Durmaksızın sessizce küfreden Jamie, karaçamların altında emekleyerek gidiyordu. Ay tamamen doğmamıştı, bu yüzden şükrediyordu. Beş buçuk metrelik açık arazide hızlıca koşmuştu.</p>

  <p class="normal">Evin yan tarafına bakıyordu, üstünde yükselen bina karanlık ve tehlikeli görünüyordu. Evet, kızın dediği gibi pencerede mum vardı. Camın doğru cam olduğundan emin olmak için hesap yapıyordu. Eğer yanlış odaya girerse diye Tanrı'nın ona yardım etmesini istedi. Eğer doğru odaya girerse de Tanrı'nın ona yine yardım etmesini istedi ve evin yan tarafını saran büyük sarmaşığın gövdesine sıkıca tutundu.</p>

  <p class="normal">Yapraklar ağırlığının altında fırtına gibi hışırdıyor, sağlam olan sapları çatırdıyor ve eziliyordu. Mümkün olduğunca hızlı bir şekilde tırmanmaktan başka yapacak bir şey yoktu ve pencerelerden biri aniden açılırsa gecenin karanlığına kendini atmaya hazırdı.</p>

  <p class="normal">Küçük balkona ulaştığında nefes nefeseydi, kalbi hızlı hızlı atıyordu ve gece soğuk olmasına rağmen ter içinde kalmıştı. Bir müddet durdu, yıldızların altında yalnızdı. Bir kez daha Geneva Dunsany'ye lanet okudu ve kapıyı açmak için itti.</p>

  <p class="normal">Kız bekliyordu. Sarmaşıktan yukarıya tırmandığını duymuştu. Oturduğu koltuktan kalktı ve ona doğru geldi, titriyordu ve kestane rengi saçları omuzlarına dökülmüştü.</p>

  <p class="normal">İnce kumaştan yapılmış beyaz bir gecelik giymiş, ipek bir fiyonkla yakasından bağlanmıştı. Elbise mütevazı bir genç kızın giydiğine benzemiyordu ve ani bir sarsıntıyla, bu gece gerdek gecesinde giyeceği geceliği giydiğini anladı.</p>

  <p class="normal">"Demek geldin." Sesindeki zafer tonunu ama belli belirsiz titremeyi de duyabiliyordu. Yoksa kız ondan emin değil miydi?</p>

  <p class="normal">"Başka seçeneğim yoktu," dedi ve arkasındaki Fransız kapıyı kapatmak için döndü.</p>

  <p class="normal">"Biraz şarap ister misin?" Kibarca sürahinin ve iki bardağın durduğu masaya doğru hareket etti. Jamie onun bunu nasıl başardığını merak ediyordu. Başını 'evet' anlamında salladı ve kızın elinden dolu bardağı aldı.</p>

  <p class="normal">İçkisini yudumlarken gizlice kıza bakıyordu. Gecelik kızın bedenini pek saklayamıyordu ve artan panikle hızlanan kalbi gittikçe sakinleşiyordu, ilk korkusu bu pazarlığın yarısını bile gerçekleştiremeyeceğiydi. Kız ince yapılıydı, kalçaları dar ve göğüsleri küçüktü ama kesinlikle bir kadındı.</p>

  <p class="normal">İçkisini bitirdi ve bardağı masaya koydu. Geciktirmeye gerek yok diye düşündü.</p>

  <p class="normal">"Mektup?" dedi birden.</p>

  <p class="normal">"Sonra," dedi kız gergin bir biçimde.</p>

  <p class="normal">"Şimdi, yoksa giderim." Ve pencereye doğru döndü, sanki tehdidini gerçekleştirecekti.</p>

  <p class="normal">"Bekle!" Jamie arkasına döndü ama kıza yarı sabırsızlıkla bakıyordu.</p>

  <p class="normal">"Bana güvenmiyor musun?" dedi kız, alımlı ve çekici olmaya çalışıyordu.</p>

  <p class="normal">"Hayır," dedi Jamie açıkça.</p>

  <p class="normal">"Ahh, tamam, o zaman," dedi kız, ürpermişti. Dikiş sandığındaki nakış yığınlarını kaldırdı ve mektubu çıkardı. Jamie'ye doğru attı.</p>

  <p class="normal">Jamie hemen mektubu kaptı ve emin olmak için açtı. Açılan mührü ve Jenny'nin tanıdık ve güçlü el yazısını gördüğünde, öfkeyle karışık içinin rahatladığını hissetti.</p>

  <p class="normal">"Tamam mı?" Geneva'nın sesi onun okumasını bölmüştü, sabırsızdı. "Onu bırak ve buraya gel, Jamie. Ben hazırım." Yatakta oturuyordu, kollarını dizlerine dolamıştı.</p>

  <p class="normal">Jamie doğruldu ve ellerindeki sayfaların üzerinden ona soğuk bir bakış attı.</p>

  <p class="normal">"Beni bu isimle çağırmayın," dedi. Geneva çenesini biraz dikleştirdi ve kaşlarını kaldırdı.</p>

  <p class="normal">"Neden olmasın? Bu senin adın. Kız kardeşin seni böyle çağırıyor."</p>

  <p class="normal">Bir müddet duraksadı, sonra dikkatlice mektubu kenara koydu ve pantolonunun bağını çözmek için başını eğdi.</p>

  <p class="normal">"Size hakkıyla hizmet edeceğim," dedi, işleyen parmaklarına bakıyordu, "bir erkek olarak kendi onurum ve bir kadın olarak sizin onurunuz için. Ama..." Başını yukarıya kaldırdı, kısık mavi gözleri kızı delip geçercesine bakıyordu, "ailemin hayatına karşılık beni tehdit ederek yatağınıza getirdiniz, onların bana verdiği isimle beni çağırmanıza izin vermiyorum." Hareketsiz duruyordu, gözleri kıza odaklanmıştı. Sonunda kız başını salladı ve gözlerini yorgana dikti.</p>

  <p class="normal">Bir parmağıyla motifi takip ediyordu.</p>

  <p class="normal">"O zaman seni nasıl çağırayım?" diye sordu kısık bir sesle. "Sana MacKenzie diyemem herhalde!"</p>

  <p class="normal">Jamie kıza bakarken dudağının köşesi hafiften yukarıya doğru kalktı. Kız küçük görünüyordu, ellerini dizlerine dolayıp oturduğundan minicik kalmıştı. İç çekti.</p>

  <p class="normal">"Bana Alex diyin o zaman. Bu da benim adım."</p>

  <p class="normal">Kız konuşmadan, başını 'tamam' anlamında salladı. Saçları yüzünün her iki yanına düşmüştü ama Jamie kızın gözlerindeki parlaklığı görebiliyordu.</p>

  <p class="normal">"Tamam," dedi kabaca. "Beni izleyebilirsiniz." Bağını çözdüğü pantolonunu indirdi, çoraplarını çıkardı. Onları silkeledi ve gömleğini çıkarmadan önce düzgünce bir sandalyenin üstünde katladı, kızın bakışlarının üzerinde olduğunun bilincindeydi. Kız hâlâ utangaçtı ama gözlerini ayırmıyordu. Tamamen çıplak kalmadan önce, kız sırtındaki izleri görmesin diye kıza önünü döndü.</p>

  <p class="normal">"Ahh!" Çığlık yumuşaktı ama onu durdurmaya yetmişti.</p>

  <p class="normal">"Ters giden bir şey mi var?" diye sordu.</p>

  <p class="normal">"Ahh, hayır... Sadece ben bunu beklemiyordum." Saçları yine yüzüne gelmişti ama Jamie kızın yanaklarındaki kızarıklığı çoktan görmüştü.</p>

  <p class="normal">"Daha önce bir erkeği çıplak olarak görmediniz mi?" diye sordu. Parlak kahverengi kafa sağa sola sallandı.</p>

  <p class="normal">"Hayır," dedi şüpheyle, "Ben sadece... onu bu kadar..."</p>

  <p class="normal">"Evet, genellikle böyle olmaz," dedi duygusuzca, kızın yanına gidip yatağa oturdu. "Ancak biriyle sevişecekseniz böyle olmak zorunda, anladınız mı?"</p>

  <p class="normal">"Anladım," dedi ama hâlâ sesi şüphe içindeydi. Jamie onu rahatlatmak için gülümsemeye çalıştı.</p>

  <p class="normal">"Endişelenmeyin. Daha fazla büyümüyor. Eğer ona dokunmak isterseniz, tuhaf bir şey yapmayacaktır." En azından o böyle umuyordu. Yarı giyinik bir kızın yanında çıplak olarak oturmak kendi iradesine yapılan bir işkenceydi. Onun muhtaç bedeni, kızın bencil şantajcı küçük bir kaltak olmasını hiç umursamıyordu. Belki şansı yaver gider ve kız teklifini geri çekerdi, kız duvara doğru hafiften geriledi ama gözleri hep ondaydı. Jamie kuşkulu bir şekilde çenesini ovaladı.</p>

  <p class="normal">"Nasıl olduğu hakkında bir fikrin var mı?"</p>

  <p class="normal">Kızın yanakları kızarmış olmasına rağmen, gözleri berrak ve samimiydi.</p>

  <p class="normal">"Şey, atlarda olduğu gibi sanırım?" Jamie başını 'evet' anlamında salladı ama kendi düğün gecesini hatırlayınca içinde bir acının olduğunu hissetti, o da atlarınki gibi olacağını düşünmüştü.</p>

  <p class="normal">"Onun gibi bir şey," dedi boğazını temizleyerek. "Daha yavaş, daha nazik," diye ekledi, kızın kaygılı bakışlarını görünce.</p>

  <p class="normal">"Ahh, bu iyi. Dadım ve hizmetçiler hikâyeler anlatırdı... erkekler hakkında, evlilik hakkında ve hepsi de... korkunçtu," bunu söylerken zorlukla yutkunmuştu. "Çok acıtıyor mu?" Birden başını kaldırdı ve Jamie'nin gözlerinin içine baktı.</p>

  <p class="normal">"Acıtırsa da umurumda değil," dedi cesurca kız aniden, "sadece nasıl olduğunu bilmek istiyorum." Jamie hiç ummadığı bir şekilde, az da olsa onu beğendiğini hissetti. Kız, şımarık, bencil ve düşüncesiz olabilirdi ama içinde bir şey barındırıyordu. Ona göre cesaret küçük bir erdem değildi.</p>

  <p class="normal">"Sanmıyorum," dedi. "Eğer sizi alıştırmak için acele etmezsem, bir çimdikten daha fazla acıtacağını sanmıyorum." Uzandı ve kızın kolunun üst kısmını çimdikledi. Kız zıpladı ve çimdiklenen yeri ovaladı ama gülümsüyordu.</p>

  <p class="normal">"Buna dayanabilirim."</p>

  <p class="normal">"İlk başlarda böyle olur," diye teminat verdi kıza. "Gelecek sefer daha iyi olacaktır."</p>

  <p class="normal">Kız başıyla onayladı, bir müddet duraksadıktan sonra ona yanaşıp işaret parmağını uzattı.</p>

  <p class="normal">"Sana dokunabilir miyim?" Bu sefer Jamie gerçekten kahkaha attı ama sesini bastırdı.</p>

  <p class="normal">"Eğer istediğiniz şeyi yapmam gerekiyorsa, dokunmak zorundasınız diye düşünüyorum, leydim."</p>

  <p class="normal">Kız elini yavaşça onun kolunda gezdirmeye başladı öyle yumuşaktı ki dokunuşu onu gıdıklıyordu ve teni ona cevap verircesine ürperdi. Kendine güveni artan Geneva, elinin onun kolunun ön kısmında gezmesine izin verdi; Jamie elin yaptığı daire şeklini hissedebiliyordu.</p>

  <p class="normal">"Sen çok... irisin." Jamie gülümsedi ama hareketsizce durmuş kızın bedenini keşfetmesine izin veriyordu, bunu istediği kadar yapabilirdi. Kız bir uyluğunu okşayıp, deneme amaçlı bir kalçasının kıvrımında gezinirken karın kaslarının gerginleştiğini hissedebiliyordu. Kızın parmakları sol uyluğunda uzanan yaranın karışık kıvrımlarına dokundu ve orada kaldı.</p>

  <p class="normal">"Tamam," diye onu rahatlatmaya çalıştı, "artık canımı yakmıyor." Kız cevap vermedi ama iki parmağı yara boyunca geziniyor, baskı uygulamıyordu.</p>

  <p class="normal">Araştıran eller gittikçe cesurlaşmıştı. Geniş omuzlarının kıvrımlarında gezindi, sırtında dolaştı ve orada kaldı. Jamie gözlerini kapadı ve bekledi, yataktaki ağırlığın yön değiştirmesiyle kızın hareketlerini takip ediyordu. Kız arkasına geçti, sessizdi. Sonra titrek bir iç çekiş geldi ve eller yeniden ona dokundu, harap olmuş sırtındaki eller yumuşaktı.</p>

  <p class="normal">"Seni kamçılatacağımı söylediğim zaman korkmadın mı?" Sesi tuhaf bir şekilde alçak çıkmıştı ama Jamie gözleri kapalı öylece duruyordu.</p>

  <p class="normal">"Hayır," dedi. "Artık böyle şeylerden korkmuyorum." Aslında, zamanı geldiğinde ellerini kızdan uzakta tutmak veya kibarlıkla işin üstesinden gelemeyeceği için korkmaya başlamıştı. İhtiyaçtan hayaları zonkluyor, kalp atışlarının şakaklarında attığını hissedebiliyordu.</p>

  <p class="normal">Kız yataktan indi ve onun önünde durdu. Jamie birden ayağa kalktı, kızı ürkütmüştü öyle ki Geneva geriledi. Jamie ona uzandı ve ellerini kızın omzuna koydu.</p>

  <p class="normal">"Size dokunabilir miyim, leydim?" Kelimeler esprili söylenmişti ama dokunuşlar gerçekti. Genç kız başını 'evet' anlamında salladı, konuşamayacak kadar nefesi kesilmişti ve Jamie'nin kolları kıza dolandı.</p>

  <p class="normal">Kızı göğsünde tutuyor, nefesi yavaşlayana kadar hareket etmiyordu. Birbirine karışmış duygularının farkındaydı. Bir aşk hissi olmadan bir kadını kollarının arasına almayı hiç istememişti ama bu buluşmada aşka yer yoktu. Dahası kız küçük olduğu için şefkat ve durumundan dolayı da acıma vardı. Onu böyle etkilediği için öfke ve işlemekte olduğu suçun büyüklüğünden dolayı da korku vardı. Fakat hepsinin ötesinde, içinde yükselen korkunç bir şehvet vardı ve bu, kendi gücünün farkında olmasına rağmen erkekliğinden utandırıyordu. Kendinden nefret ederek başını eğdi ve kızın yüzünü ellerinin arasına aldı.</p>

  <p class="normal">Yumuşak bir şekilde öpmeye başladı, sonra daha hoyratlaştı. Elleri kızın geceliğinin bağcığını çözüp omuzlarından aşağıya doğru kaydığında kız titriyordu. Onu kucakladı ve yatağa yatırdı.</p>

  <p class="normal">Jamie kızın yanına kıvrıldı, bir koluyla onu kucakladı, diğeriyle de göğüslerini okşamaya başladı. Diğer eliyle de her birini okşarken, kız tıpkı Jamie gibi ellerin ağırlığını ve sıcaklığını hissediyordu.</p>

  <p class="normal">"Bir erkek bedeninizi onurlandırmalı," dedi yumuşak bir sesle, küçük dairesel dokunuşlarla her bir meme ucunu uyandırıyordu. "Güzel olduğunuz için, bu sizin hakkınız."</p>

  <p class="normal">Kız küçük iç çekişlerle nefes alıp veriyordu, sonra Jamie'nin dokunuşları altında rahatlamaya başladı. Jamie acele etmiyor, mümkün olduğunca yavaş hareket ediyordu. Kızın bütün vücudunu yavaşça okşuyor, öpüyor ve ona dokunuyordu. Kızı sevmiyor, burada olmak istemiyor, bunu yapmak istemiyordu ama bir kadına dokunmayalı üç yıldan fazla olmuştu.</p>

  <p class="normal">Kızın hazır olduğu zamanı ölçmeye çalışıyordu ama bunu nasıl söyleyebilirdi? Kız utanmıştı ve nefes nefeseydi ama sadece öyle yatıyordu, sergide duran bir porselen parçası gibiydi. Lanet olası kız, ona karşılık veremez miydi?</p>

  <p class="normal">Saçlarına dokunan titreyen bir eli okşadı, her kalp atışıyla hızlanan karışık duygularını bastırmaya çalışıyordu. Kızgındı, korkmuştu ve tamamen bedeni uyanmıştı, hislerinin çoğu şu an onun işine yaramıyordu. Gözlerini kapadı, sakinleşmek için derin derin nefes aldı ve nazik olmaya çalıştı.</p>

  <p class="normal">Hayır, Tabii ki ona karşılık veremezdi. Daha önce hiçbir erkeğe dokunmamıştı.</p>

  <p class="normal">Onu buna zorlamıştı ama istenmeyen, affedilmez bir güvenle bütün işi ona bırakmıştı.</p>

  <p class="normal">Kıza nazikçe dokunuyor, bacaklarının arasını okşuyordu. Kız ise onun için bacaklarını ayırmıyordu ama buna karşı da gelmiyordu. Hafiften nemlenmişti. Belki şimdi hazır olabilirdi?</p>

  <p class="normal">"Tamam," diye mırıldandı adam. "Sakin ol, <span class="ideitalik">mo chridhe</span>." Rahatlatacağını umduğu şeyleri mırıldanıyordu, kızın üstüne çıktı ve bacaklarını ayırmak için bir bacağını kullandı. Kızı kavrayan bedeninin ve organının sıcaklığının kızı hafiften uyandırdığını hissedebiliyordu. Onu sakinleştirmek için ellerini kızın saçlarına dolamıştı, hâlâ yumuşak bir şekilde Gaelce bir şeyler mırıldanıyordu.</p>

  <p class="normal">Ne söylediğine hiç önem vermezken, sersemlemiş bir halde Gaelce konuşmasının iyi bir şey olduğunu düşünüyordu. Kızın küçük sert göğüsleri göğsünü dürtüyordu.</p>

  <p class="normal">"<span class="ideitalik">Mo nighean</span>," diye mırıldanıyordu.</p>

  <p class="normal">"Bekle bir dakika," dedi Geneva. "Düşünüyorum da belki..."</p>

  <p class="normal">Kontrol etme çabası Jamie'yi sersemletmişti ama yavaş hareket ediyordu, sadece çok az içine girebilmişti.</p>

  <p class="normal">"Ooh!" dedi Geneva. Kızın gözleri açılmıştı.</p>

  <p class="normal">"Ahh," dedi Jamie ve biraz daha kendini içeriye itti.</p>

  <p class="normal">"Kes şunu! Çok büyük! Çıkar şunu, çıkar!" Panikleyen Geneva onun altında kıvranıyordu. Jamie'nin göğsünü itiyor, göğüsleri sallanırken ona sürtüyordu, böylece kendi meme uçları da bu duyguyla dikleşmişti.</p>

  <p class="normal">Kızın çabaları, Jamie'nin nazik olmaya çalışmasına engel oluyordu. Yarı sersemleyen Jamie, onu altında tutmakla uğraşıyordu, bir yandan da onu sakinleştirmek için çılgınca bir şeyler arıyordu.</p>

  <p class="normal">"Ama–" dedi.</p>

  <p class="normal">"Kes şunu!"</p>

  <p class="normal">"Ben–"</p>

  <p class="normal">"Çek şunu!" diye bağırdı kız.</p>

  <p class="normal">Jamie bir eliyle kızın ağzını kapadı ve düşünebildiği tek şeyi söyledi.</p>

  <p class="normal">"Hayır," dedi kararlı bir şekilde ve kızın içine girdi.</p>

  <p class="normal">Parmaklarının arasından boğuk bir çığlık yükseldi. Geneva'nın gözleri kocaman ve yuvarlaktı.</p>

  <p class="normal">Jamie battı balık yan gider diyerek aklından geçen anlamsız sözleri söylüyordu, kendinde değildi. İkisinin arasında uyumsuz bir şeyler ve korkunç bir baskı vardı. Bu noktada yapabileceği tek bir şey vardı ve o da bunu yaptı, penisi zevkin ritmiyle hareket ederken bedeni insafsızca kontrolü almaya çalışıyordu.</p>

  <p class="normal">Dalganın onu sarması için birkaç itiş yetmişti. Omurgası çalkalanıyor ve kayalara çarpan büyük dalga gibi patlıyordu; yapışan kaya midyesi gibi aklında bulunan ufacık bilinç parçası da yok olup gitmişti.</p>

  <p class="normal">Bir dakika sonra kendine geldi. Kalp atışlarının yüksek olduğu yan tarafına uzandı. Bir göz kapağını araladı ve lamba ışığında pembe tenin parıldadığını gördü. Onun canını çok yakıp yakmadığını görmeliydi ama bu şimdi olamazdı. Gözünü yeniden kapadı ve sadece nefes aldı.</p>

  <p class="normal">"Ne... ne düşünüyorsun?" Ses tereddütlüydü, hafiften titriyordu ama gülünç değildi.</p>

  <p class="normal">Kendisi de sorunun mantıksızlığını kavrayacak kadar titriyordu fakat dürüst bir şekilde cevap verdi.</p>

  <p class="normal">"Erkeklerin neden bakirelerle yatmak istediğini düşünüyordum."</p>

  <p class="normal">Uzun bir sessizlik oldu ve sonra ürkek bir iç çekme sesi geldi.</p>

  <p class="normal">"Ben özür dilerim," dedi kız kısık bir sesle. "Bunun senin de canını yakacağını bilmiyordum."</p>

  <p class="normal">Jamie şaşkınlıkla gözlerini açtı ve kızın ona şaşkın bir geyik yavrusu gibi baktığını görmek için bir dirseğinin üzerine kalktı. Kızın yüzü solgundu ve kuruyan dudaklarını yaladı.</p>

  <p class="normal">"Benim canımı yakmak mı?" dedi şaşkınlıkla. "Benim canım yanmadı."</p>

  <p class="normal">"Ama," – kızın gözleri Jamie'nin aşağı tarafına yavaşça kaydığında kaşlarını çatmıştı – "ben acıtmış olduğunu düşündüm. Yüzün çok korkunç bir haldeydi, sanki canın yanmış gibiydi ve sen... inliyordun tıpkı bir–"</p>

  <p class="normal">"Şey, evet," diye araya girdi hemen, kızın daha fazla onun tavırları hakkında konuşmasını istemiyordu. "Ben şöyle demiyorum... yani erkeklerin tavrı bu demek istiyorum, bu işi... yaptıkları zaman," cümlesini inandırıcı olmayan bir şekilde tamamladı.</p>

  <p class="normal">Kızın şaşkınlığı şüpheye dönüşüyordu. "Bütün erkekler bunu... yaptığı zaman böyle mi davranıyor?"</p>

  <p class="normal">"Nasıl desem," diye sinirli bir şekilde konuşmaya başladı, sonra bir ürpermeyle sustu. Aslında sorunun cevabını çok iyi bildiğini anladı.</p>

  <p class="normal">"Evet, böyle yaparlar," dedi kısaca. Oturur pozisyonda kalktı ve alnındaki saçlarını geriye doğru itti. "Dadınızın size söylediği gibi erkekler iğrenç, korkunç hayvanlardır. Ben sizin canınızı çok yaktın mı?"</p>

  <p class="normal">"Pek sanmıyorum," dedi şüpheyle. Deneme amaçlı bacaklarını oynattı. "Çok acımadı, sadece bir anlık tıpkı senin dediğin gibi ama şimdi öyle kötü değil."</p>

  <p class="normal">Jamie, kızın kanamasını gördüğünde iç çekercesine nefes aldı, havludaki leke azdı ve kız acı çekiyor gibi görünmüyordu. Geneva bacaklarının arasına şöyle bir baktı ve yüzünü buruşturdu.</p>

  <p class="normal">"Ooo!" dedi. "Çok kötü ve yapış yapış!"</p>

  <p class="normal">Jamie'nin yüzü hem öfkeden, hem de utançtan kıpkırmızı kesilmişti.</p>

  <p class="normal">"Burada," diye mırıldandı ve lavabodan küçük bir havlu aldı. Kız bunu almadı ama bacaklarını açtı ve sırtını hafifçe geriye doğru eğdi, bu işle Jamie'nin ilgilenmesini istediği açıktı. İçinde bezi kızın boğazına tıkma gibi güçlü bir his oluştu ama mektubun durduğu yere bir göz attı. Ne de olsa bu bir pazarlıktı ve kız kendi kısmını yapmıştı.</p>

  <p class="normal">Suratsız bir halde bezi ıslattı ve kızı silmeye başladı fakat kız kendini tuhaf bir şekilde ona sunarken kendine bir güven geldi. Jamie hizmetini kibar bir şekilde yaptı ve sonunda kızın karnının yumuşak çukuruna hafif bir öpücük kondurdu.</p>

  <p class="normal">"İşte oldu."</p>

  <p class="normal">"Teşekkürler," dedi kız. Belirsizce kalçalarını hareket ettirdi ve Jamie'ye dokunmak için elini uzattı. Hareket etmiyordu, kızın parmaklarının göğsüne ve derin göbek çukuruyla oynamasına izin veriyordu. Bu hafif dokunuş tereddütle azalmıştı.</p>

  <p class="normal">"Demiştin ki... gelecek sefer daha iyi olur," diye fısıldadı.</p>

  <p class="normal">Jamie gözlerini kapadı ve derin bir nefes aldı. Şafağa daha çok vardı.</p>

  <p class="normal">"Öyle olacağını umuyorum," dedi ve bir kez daha kızın yanına uzandı.</p>

  <p class="ortayazi">***</p>

  <p class="normal">"Jame... Alex?"</p>

  <p class="normal">Kendini uyuşmuş gibi hissediyordu, bu yüzden cevap vermek için zorlandı. "Leydim?"</p>

  <p class="normal">Geneva kollarını onun boynuna doladı ve başını omzunun kıvrımına yasladı, göğsüne doğru ılık ılık nefes alıp veriyordu.</p>

  <p class="normal">"Seni seviyorum, Alex."</p>

  <p class="normal">Zorlukla ve onu kendinden yeterince uzaklaştıracak kadar kalktı. Omuzlarını tuttu ve gri gözlere baktı, bir karacanınki gibi yumuşaktı.</p>

  <p class="normal">"Hayır," dedi ama kibarca ve başını iki yana salladı. "Bu üçüncü kuraldı. Bir geceden fazla olmayacaktı. Beni ilk adımla çağırmayacaktınız. Ve beni sevmeyecektiniz."</p>

  <p class="normal">Gri gözler az da olsa dolmuştu. "Ama ya engel olamazsam?"</p>

  <p class="normal">"Şimdi hissettiğiniz bir aşk değil." Haklı olduğunu umuyordu, hem kendi hatırı hem de onun hatırı için. "Sizin bedeninizi uyandırdığım için hissettiğiniz bir duygu. Çarpıcı ve güzeldi ama aşkla aynı şey değil."</p>

  <p class="normal">"Farkı ne?"</p>

  <p class="normal">Elleriyle yüzünü ovuşturdu. Bu kız filozof olacak, diye alaycı bir şekilde düşündü. Cevap vermeden derin bir nefes alıp verdi.</p>

  <p class="normal">"Şey, aşk sadece bir kişi içindir. Bana karşı hissettiğiniz şeyi, herhangi bir erkekle de hissedebilirsiniz. Özel bir şey değil."</p>

  <p class="normal">Sadece bir kişi. Claire'in düşüncesini aklından uzaklaştırdı.</p>

  <p class="normal"> </p>

  <p class="normal">Çiçek tarhına yavaşça inmişti, ezdiği birkaç küçük ve körpe bitki umurunda değildi. Titriyordu. Şafak sökmeden önceki bu saatler çok karanlık olmakla kalmıyor, aynı zamanda soğuk da oluyordu. Bedeni sıcak, yumuşak yataktan soğuk karanlığa gitmeye şiddetle karşı çıkıyordu. Soğuk havadan sadece ince bir gömlek ve pantolonla korunuyordu.</p>

  <p class="normal">Ayrılmadan önce öpmek için eğildiği sıcak, gül rengindeki yanağı hatırladı. Ahırın karanlık taş duvarını ararken bile bedeninin şekli ve sıcaklığı aklında, ellerinin arasında kıvranıyordu. Bitkindi fakat kendini yukarı çekip tırmanmak için korkunç bir güce ihtiyacı olacaktı. Ancak kapının gıcırtısıyla baş seyis Hughes'ı uyandırma riskini de alamazdı.</p>

  <p class="normal">İç avluya gitti. Arabalarla ve paketlenmiş balyalarla doluydu burası, yeni lordunun evine gidecek olan Leydi Geneva'nın seyahati için hazırlanmışlardı. Gelecek çarşamba da düğünleri olacaktı. Sonunda ahır kapısını güçlükle açtı ve tavan arasına çıkmak için merdivene gitti. Buz gibi samanın üzerine yatıp tek battaniyesini üzerine çekti, o an her şey bomboştu.</p>
</body>
</html>
