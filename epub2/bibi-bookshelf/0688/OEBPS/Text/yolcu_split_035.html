<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>yolcu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h1baslik1" id="calibre_toc_36"><br class="chapter" />
  <span class="ideitalik">26<br class="chapter" />
  <br class="chapter" />
  Fahişe Kahvaltısı</span></h2>

  <p class="normal"> </p>

  <p class="normal">Hem anne hem de doktor olduğumdan, en sessiz uykudan bile uyanma yeteneğine sahiptim. Şimdi de uyandım, etrafımı saran yıpranmış çarşafları, dışarıdaki saçakların patırtılarını ve üzerimdeki panjurların aralığından gelen serin, tatlı havayla karışan Jamie'nin vücudunun sıcak kokusunu hemen fark edebiliyordum.</p>

  <p class="normal">Jamie yatakta değildi; elimi uzatmadan ya da gözlerimi açmadan yanımdaki yerin boş olduğunu biliyordum. Fakat yakınlarımdaydı. Gizlice yapılan hareketlerin ve yanda olan belli belirsiz gıcırdama seslerini duyabiliyordum. Yastığın üzerinde başımı çevirdim ve gözlerimi açtım.</p>

  <p class="normal">Oda her şeyi renklendiren gri ışıkla doluydu ama loş ışıkta, bedeninin hatları açık renkte görünüyordu. Odanın karanlığına karşı ayakta duruyordu. Fildişi gibi sağlamdı, sanki hava şartlarından dolayı aşınmış canlı bir kemikti. Çıplaktı, lavabonun altında çektiği lazımlığın önünde dururken sırtı bana dönüktü.</p>

  <p class="normal">Kalçalarının kareleşmiş yuvarlaklığına hayran olmuştum. Her birinde küçük kaslı bir çukur vardı. Bel boşluğu kalçalarından omuzlarına kadar derin ve düz kıvrımlıydı. Yavaşça hareket ettiğinde, ışık sırtındaki yara izlerindeki gümüş parlaklığı yansıtıyor ve benim nefesimi kesiyordu.</p>

  <p class="normal">Daha sonra önüne döndü, yüzü sakin ve dalgındı. Onu izlediğimi görmüştü ve şaşırmışçasına bana baktı.</p>

  <p class="normal">Gülümsedim ama bir şey demedim, söyleyecek bir şey bulamamıştım. Ona bakmaya devam ediyordum ve o da bana bakıyordu, aynı gülümseme dudaklarında kalmıştı. Hiç konuşmadan bana doğru geldi ve yatağa oturdu, ağırlığıyla yatak yana doğru çökmüştü. Elini açık bir şekilde yorganın üzerine koydu ve ben de tereddüt etmeden elimi onunkinin üzerine koydum.</p>

  <p class="normal">"İyi uyudun mu?" diye sordum aptalca.</p>

  <p class="normal">Yüzündeki gülümseme genişledi. "Hayır," dedi. "Sen?"</p>

  <p class="normal">"Hayır." Odanın soğuk olmasına rağmen bu mesafeden bile sıcaklığını hissedebiliyordum. "Üşümüyor musun?"</p>

  <p class="normal">"Hayır."</p>

  <p class="normal">Yeniden sessizleşmiştik ama gözlerimizi birbirimizden alamıyorduk. Artan ışıkla baştan aşağıya onu süzüyor, zihnimdekiyle gerçek olanı karşılaştırıyordum. Sabahın erken saatlerindeki güneş ışığı bir bıçak gibi panjurların aralığından içeriye sızıyor, bronz gibi bir tutam saçını aydınlatıyor ve omuzlarının kıvrımını, karnının yumuşak, düzgün çukurunu altın yaldızlarla süslüyordu. Hatırladığımdan biraz daha iri görünüyordu ve çok hoştu.</p>

  <p class="normal">"Hatırladığımdan daha büyüksün," diye söylemeye cesaret ettim. Başını bir yana eğdi, keyifle bana bakıyordu.</p>

  <p class="normal">"Sen de biraz daha küçülmüşsün sanırım."</p>

  <p class="normal">Eli benim elimi yutmuş, parmakları kibarca bileğimi kavramıştı. Dudaklarım kurumuştu; yutkundum ve dudaklarımı yaladım.</p>

  <p class="normal">"Uzun zaman önce aramızdaki şeyin ne olduğunu bilip bilmediğimi sormuştun," dedim. Gözleri gözlerimdeydi, rengi öyle koyu maviydi ki böyle bir ışıkta neredeyse siyah gibi görünüyordu.</p>

  <p class="normal">"Hatırlıyorum," dedi, yumuşak bir sesle. Parmakları bir anlığına benimkileri sıktı. "Sana dokunduğumda, benimle yattığın zaman ne hissediyorsun."</p>

  <p class="normal">"Bilmiyorum demiştim."</p>

  <p class="normal">"Ben de." Gülümseme biraz kayboldu ama hâlâ oradaydı, dudaklarında gizlenmişti.</p>

  <p class="normal">"Ama hâlâ orada," diye benim için cümleyi tamamladı ve dudaklarındaki gülümseme gözlerini aydınlattı. "Öyle mi?"</p>

  <p class="normal">Öyleydi. Hâlâ onun farkındaydım, sanki çevremde bir yerlerde dinamitin ucu duruyordu ama aramızdaki his değişmişti. Tek vücut halinde beraber uykuya dalmıştık, beraber yaptığımız çocuğun sevgisiyle birbirimize bağlanmıştık ve iki kişi olarak uyanmıştık – bu sefer başka bir şeyle birbirimize bağlıydık.</p>

  <p class="normal">"Evet. Brianna'nın yüzünden değil mi, sen ne düşünüyorsun?" Parmaklarımdaki baskı artmıştı.</p>

  <p class="normal">"Çocuğumun annesi olduğun için mi seni istiyorum?" Şüpheyle kızıl kaşlarından tekini yukarıya kaldırdı. "Hayır. Bundan dolayı hoşnut değilim," dedi aceleyle. Bana dikkatle bakmak için başını aşağıya eğdi ve güneş kirpiklerini alevlendirdi.</p>

  <p class="normal">"Hayır," dedi. "Seni saatlerce izleyebileceğimi düşünüyorum Sassenach, nasıl değiştiğini ya da aynı kişi olup olmadığını görmek için. Çenenin kıvrımı gibi küçük bir şeyi," – nazikçe çeneme dokundu, eli başıma doğru gitmişti, başparmağı kulak mememi okşuyordu – "ya da kulaklarını ve küpelerinin olduğu minik delikleri görmek için bile. Bunların hepsi aynı, tıpkı oldukları gibiler. Saçların... sana <span class="ideitalik">mo nigbean donn</span> dedim, hatırladın mı? Benim kumralım." Sesi fısıltıdan da az çıkıyordu. Parmaklarını buklelerime doluyordu.</p>

  <p class="normal">"Sanırım biraz değiştiler," dedim. Saçlarım beyazlamamıştı ama çok açık saç telleri vardı. açık kahve renkli olan kısımlar yumuşak altın sarısına dönmüşlerdi ve bazı yerlerde gümüş renkli saç telleri mevcuttu.</p>

  <p class="normal">"Yağmur altındaki kayın ağacı gibiler," dedi, gülümsüyordu ve işaret parmağıyla bir buklemle oynuyordu, "yapraklardan ağaç kabuğuna düşen damlalar gibi."</p>

  <p class="normal">Uzandım ve uyluğunu okşadım, aşağıya doğru uzanan uzun yarasına dokunuyordum.</p>

  <p class="normal">"Keşke seninle ilgilenmek için orada olsaydım," dedim yumuşak bir sesle. "Seni terk etmek yaptığım en korkunç şeydi. Üstelik senin... ölmek niyetinde olduğunu biliyordum." Kelimeleri zar zor söyleyebiliyordum.</p>

  <p class="normal">"Evet, çok denedim," dedi, duygularıma rağmen kahkaha atmamı sağlayan dalga geçen bir tavrı vardı. "Başarılı olamamam benim suçum değil." Hissiz bir şekilde uzun yara izine bir göz attı. "Süngülü Sassenachlar'ın da suçu değil."</p>

  <p class="normal">Bir dirseğimin üzerine kalktım, gözlerimi kısarak yaraya bakıyordum. "Süngü mü bunu yaptı?"</p>

  <p class="normal">"Evet, öyle. İltihaplandı, anlarsın," diye açıkladı.</p>

  <p class="normal">"Biliyorum; savaş arazisinden seni eve yollayan Lord Melton'ın günlüğünü bulduk. Başaracağını düşünmüyordu." Elim dizini sıkıyordu, sanki onun canlı olduğunu kendime kanıtlamak istiyordum.</p>

  <p class="normal">Homurdandı. "Evet, lanet olsun ki neredeyse yapamıyordum. Lallybroch'ta beni arabadan çıkardıklarında neredeyse bir ölüydüm." Yüzü geçmişin hayaletleriyle kararmıştı. "Tanrım, bazen arabayı rüyamda görerek geceleri uyanıyordum. İki gün süren bir yolculuktu. Ya ateşleniyordum ya da üşüyordum veya ikisini birden yaşıyordum. Üzerim samanlarla örtülmüştü ve otların uçları gözüme, kulaklarıma ve gömleğimin içine giriyordu. Sinekler her yerdeydi, beni canlı canlı yiyorlardı ve yoldaki her sarsıntıyla daha çok canım yanıyordu. Çok berbat bir yoldu," diye ekledi dalgın bir halde.</p>

  <p class="normal">"Kulağa korkunç geliyor," dedim, kelimenin yetersiz olduğunu hissediyordum.</p>

  <p class="normal">"Evet. Eğer Melton ile bir daha karşılaşırsam ona ne yapacağımı hayal ederek ayakta kaldım, beni vurmadığı için onun yanına geri gitmeyi düşündüm."</p>

  <p class="normal">Yeniden güldüm ve bana bir göz attı, dudaklarında çarpık bir gülümseme vardı. "Gülüyorum çünkü komik," dedim hafifçe yutkunarak. "Gülüyorum, çünkü gülmezsem ağlayacağım ve ağlamak istemiyorum. Şimdi değil, bittiği zaman belki."</p>

  <p class="normal">"Evet, biliyorum." Elimi sıktı.</p>

  <p class="normal">Derin bir nefes aldım. "Geriye bakmadım. Dayanamayacağımı düşündüm." Dudağımı ısırdım; bu itiraf ihanet gibi görünüyordu. "Denemediğimden değil, unutmak istediğimden de değil," dedim, beceriksizce söyleyeceğim sözleri bulmaya çalışıyordum. "Seni unutamadım; böyle düşünme. Hiç. Ama ben–"</p>

  <p class="normal">"Canını sıkma, Sassenach," diye sözümü kesti. Nazikçe elimi okşadı. "Ne demek istediğini biliyorum. Ben de arkama bakmamaya çalıştım."</p>

  <p class="normal">"Ama yapabilseydim," dedim, çarşafların düzgün çizgisine bakıyordum, "eğer yapabilseydim seni daha çabuk bulabilirdim."</p>

  <p class="normal">Sözcükler havada tıpkı bir suçlama gibi asılı kalmıştı, kayıpla ve ayrılıkla geçen acı yılları hatırlatır gibiydiler. Sonunda derin bir iç çekti ve bir parmağını çenemin altına koyarak yüzümü yukarıya doğru kaldırdı.</p>

  <p class="normal">"Ve eğer yapsaydın?" dedi. "Küçük bir kızı orada annesiz mi bırakacaktın? Culloden'dan sonra benim yanıma geldiğinde, ben seninle ilgilenemeyip sadece senin geri kalanlarla birlikte acı çektiğini izleyip seni böyle bir kadere mahkûm ettiğim için kendimi mi suçlasaydım? Belki de senin açlıktan ve hastalıktan ölüşünü izleyip, ben öldürdüm diyecektim!" Soru sorarcasına tek kaşını kaldırdı, sonra da başını iki yana doğru salladı.</p>

  <p class="normal">"Hayır. Gitmeni ben söyledim ve beni unutmanı da. Söylediğim şey yüzünden seni suçlayabilir miyim, Sassenach? Hayır."</p>

  <p class="normal">"Ama birlikte daha çok zaman geçirebilirdik!" dedim. "Biz–" Eğilip dudağımdan öperek beni susturdu. Sıcaktı ve çok yumuşaktı, yüzündeki kirli sakalları hafiften tenimi kaşındırıyordu.</p>

  <p class="normal">Birkaç dakika sonra beni bıraktı. İçerisi iyice aydınlanmıştı, yüzüne renk gelmişti. Teni bronz renginde parlıyordu, sakallarındaki bakırlıklar alev saçıyordu. Derin bir nefes aldı.</p>

  <p class="normal">"Evet, olabilirdi. Fakat bunları düşününce olamazdık." Gözleri doğruca gözlerime bakıyordu, beni inceliyordu. "Geriye bakamam, Sassenach yoksa yaşayamam," dedi, basitçe. "Eğer dün geceye ve şu ana sahipsek, bu yeterli."</p>

  <p class="normal">"Benim için değil!" dedim ve güldüm.</p>

  <p class="normal">"Aç gözlü küçük şey, öylesin, değil mi?"</p>

  <p class="normal">"Evet," dedim. Gerginlik kırılmıştı. Kayıp zamanın ve fırsatların acı dolu düşüncesinden bir anlık da olsa kurtulmak için dikkatimi bacağındaki yaraya çevirdim.</p>

  <p class="normal">"Yaranın nasıl olduğunu anlatıyordun."</p>

  <p class="normal">"Evet." Geriye doğru biraz sallandı, uyluğunun üzerinden aşağıya doğru inen beyaz çizgiye gözlerini kısarak bakıyordu.</p>

  <p class="normal">"Evet, ablam Jenny'yi hatırladın mı?" Aslında Jenny'yi hatırlıyordum; boyu erkek kardeşinin yarısı kadardı ve o nasıl alev alev yanıyorsa kız kardeşinin saçları da bir o kadar siyahtı ama inatçılık açısından erkek kardeşinin bir kopyasıydı.</p>

  <p class="normal">"Ölmeme izin vermeyeceğini söyledi," dedi hüzünlü bir gülümsemeyle. "Ve izin vermedi. Benim fikrim duruma uyumlu gibi görünmüyordu, bu yüzden bana sorma zahmetine bile girmedi."</p>

  <p class="normal">"Bu tam da Jenny'yi anlatıyor." Görümcemi düşününce içimde hoş bir rahatlık oluşmuştu. Jamie korktuğum kadar yalnız değildi; Jenny Murray erkek kardeşini kurtarmak için şeytanın kendisiyle savaşmıştı – kazandığı da açıktı.</p>

  <p class="normal">"Ateş için bana ilaç verdi ve iltihabı sökmek için de yaraya lapa koydu ama hiçbiri işe yaramadı ve daha da kötü oldu. Şişti ve kötü koktu. Sonra kararmaya ve çürümeye başladı, bu yüzden beni hayatta tutabilmek için bacağı kesmeyi düşündüler."</p>

  <p class="normal">Bunu oldukça soğukkanlı bir şekilde söyledi ama ben bu düşünceyle ürpermiştim.</p>

  <p class="normal">"Kesmedikleri açık," dedim. "Neden yapmadılar?"</p>

  <p class="normal">Jamie burnunu kaşıdı ve bir eliyle saçlarını ovalayıp gözlerindeki çapakları sildi. "Ee, bu Ian'ın fikriydi," dedi. "O, Jenny'nin bunu yapmasına izin vermedi. Tek bacakla yaşamanın ne demek olduğunu çok iyi bildiğini söyledi ve kendisi pek önemsemiyormuş ama benim öyle yapamayacağımı düşündü," diye ekledi, bir elini salladı ve bana her şeyi anlatan bir bakışla baktı – savaş, ben ve evi – bütün her şey onun normal hayatıydı. Ian'ın haklı olduğunu düşünüyordum.</p>

  <p class="normal">"Onun yerine, Jenny üç kiracıyla birlikte benim üzerime oturup beni sabit tutmaya çalıştı ve sonra bacağımı kemiğe kadar bir mutfak bıçağıyla yardı ve kaynar suyla yarayı yıkadı," dedi, sıradan bir şekilde.</p>

  <p class="normal">"Yüce İsa!" diye bağırdım, korkudan şoka girmiştim.</p>

  <p class="normal">Yüzümdeki ifadeye belli belirsiz gülümsedi. "Evet öyle ve işe yaradı."</p>

  <p class="normal">Zar zor yutkunurken safra tadını alabiliyordum. "Tanrım. Ben olsam hayatın boyunca sakat kalabileceğini düşünürdüm."</p>

  <p class="normal">"Şey, elinden geldiğince yarayı temizledi ve dikiş attı. Bana ölmeme izin vermeyeceğini ve beni sakat bırakmayacağını ve–" Omuz silkti. "Benim yapmama izin vermeyeceği bütün şeyleri söylemeyi bitirdiğinde, benim için geriye kalan tek şey iyileşmek oldu."</p>

  <p class="normal">Onun kahkahasına eşlik ettim ve bunu hatırladıkça da yüzündeki gülümseme genişledi. "Ayağa kalktığım zaman, karanlık çökünce Ian'ın beni alıp dışarı çıkmasını ve beni yürütmesini söyledi. Tanrım, öyle bir manzaraydı ki; tahta bacağıyla Ian ve bastonumla ben. Bir çift topal turna kuşları gibi yolun bir aşağısına bir yukarısına yürüyüp durduk!"</p>

  <p class="normal">Yeniden kahkaha attım ama gözyaşlarımı saklamak için gözlerimi kırpmak zorunda kalmıştım; uzun boylu, topallayan iki kişinin inatçı bir halde karanlıkta çabaladığını ve destek almak için acı bir şekilde birbirlerine yaslandıklarını görebiliyordum.</p>

  <p class="normal">"Belli bir süre de mağarada yaşadın, değil mi? Bunu da bir hikâyede bulduk."</p>

  <p class="normal">Kaşlarını şaşkınlıkla yukarıya kaldırdı. "Bununla ilgili bir hikâye mi? Benim hakkımda mı demek istiyorsun?"</p>

  <p class="normal">"Sen ünlü bir Kuzey İskoçya efsanesisin!" dedim basitçe, "ya da en azından olacaksın."</p>

  <p class="normal">"Mağarada yaşadığım için mi?" Yarı memnun, yarı utanmış görünüyordu. "Şey, bununla ilgili hikâye yazmak biraz aptalca olmuş, değil mi?"</p>

  <p class="normal">"Başına ödül konduğu için kendini yakalatma planı daha dramatik tabii ki," dedim biraz sertçe. "Kendini riske attın, değil mi?"</p>

  <p class="normal">Burnunun ucu pembeleşmişti ve utangaç görünüyordu. "Evet," dedi beceriksizce. "Hapishanenin çok korkunç olacağını düşünmedim ve bütün her şeyi de düşününce–"</p>

  <p class="normal">"Hapishaneymiş! Asılabileceğini sen de çok iyi biliyordun, değil mi? Ve yine de bunu yaptın!" Olabildiğince sakin konuşmaya çalışmıştım ama onu sarsmak da istiyordum. Geçmişi düşününce, ona karşı birden anlamsız bir öfkeye kapılmıştım.</p>

  <p class="normal">"Bir şey yapmak zorundaydım," dedi, omuz silkerek. "Evet İngilizler benim boktan bedenime iyi bir para verecek kadar aptallardı. Aptallardan yararlanmaya karşı bir yasa yok, değil mi?" Dudağının bir köşesi yukarıya doğru kalktı, benim içimdeyse onu hem öpmek hem de tokatlamak gibi bir his oluştu.</p>

  <p class="normal">İkisini de yapmadım ama yatakta doğruldum ve parmaklarımla karışmış saçlarımı düzeltmeye başladım.</p>

  <p class="normal">"Bence kimin aptal olduğu tartışmaya açık," dedim ona bakmayarak, "ama yine de kızının seninle gurur duyduğunu bilmen gerek."</p>

  <p class="normal">"Öyle mi?" Gök gürültüsü gibi konuşmuştu ve birden ona baktım, kızgın olmama rağmen kahkaha attım.</p>

  <p class="normal">"Evet, elbette öyle. Sen bir kahramansın, değil mi?"</p>

  <p class="normal">Bunu duyunca yüzü iyice kızardı ve ayağa kalktı, şaşırmış bir halde bakıyordu.</p>

  <p class="normal">"Ben mi? Hayır!" Bir eliyle başını kaşıdı, düşündüğünde ya da rahatsız olduğunda hep böyle yapardı. "Hayır. Yani demek istediğim şu," yavaşça konuşuyordu, "ben bunu kahramanlık olsun diye yapmadım. Sadece, artık bu duruma daha fazla katlanamıyordum. Hepsinin açlıktan öldüğünü görmeye, yani, onlara bakamıyordum. Jenny, Ian ve çocuklar, kiracılar ve aileleri." Çaresizce bana bakıyordu. "İngilizler'in beni asıp asmaması gerçekten umurumda değildi," dedi. "Senin anlattıklarından dolayı asacaklarını düşünmedim ama böyle olacağını bilseydim bile bunu yapardım, Sassenach ve hiç de umurumda olmazdı. Ancak bu bir cesaret örneği değil, hem de hiç." Kızgınlıkla ellerini iki yana açıp arkasını döndü. "Yapacak başka bir şeyim yoktu!"</p>

  <p class="normal">"Anlıyorum," dedim yumuşak bir sesle. "Anlıyorum." Şifonyerin yanında duruyordu, hâlâ çıplaktı ve yüzü yarı bana dönüktü.</p>

  <p class="normal">"Anlıyor musun?" Yüzü ciddiydi.</p>

  <p class="normal">"Seni tanıyorum, Jamie Fraser." Taşların arasından geçtiğim andan beri çok daha kesin bir şekilde konuşuyordum.</p>

  <p class="normal">"Tanıyor musun, peki?" diye sordu yeniden ama belli belirsiz bir gülümseme dudaklarında belirdi.</p>

  <p class="normal">"Öyle düşünüyorum."</p>

  <p class="normal">Dudaklarındaki gülümseme büyüdü ve cevap vermek için ağzını açtı. Fakat konuşmadan önce odanın kapısı bir kez çalındı.</p>

  <p class="normal">Sıcak fırına dokunmuşum gibi şaşırdım. Jamie kahkaha atıp kapıya doğru giderken eğildi ve popomu okşadı.</p>

  <p class="normal">"Oda hizmetçisinin kahvaltımızı getirdiğini düşünüyorum, Sassenach. Polis memuru değildir. Hem biz evliyiz, değil mi?" Tek kaşı soru sorarcasına yukarı kalktı.</p>

  <p class="normal">"Yine de üzerine bir şey giymen gerekmiyor mu?" diye sordum, o sırada kapı tokmağına ulaşmıştı bile.</p>

  <p class="normal">Aşağıya doğru kendine bir göz attı.</p>

  <p class="normal">"Böyle bir evde kimsenin şaşıracağını sanmıyorum, Sassenach. Fakat senin hislerine saygı gösterdiğim için–" Bana sırıttı ve lavabodan keten bir havlu alıp kapıyı açmadan önce belini öylesine sardı.</p>

  <p class="normal">Koridorda uzun bir adamın durduğunu gördüm ve hemen başımı yorganların altına soktum. Bu ani paniğin etkisiydi, çünkü Edinburgh polis memuru ya da onun yardakçılarından biri olabilirdi ve bir çift yorgandan başka saklanacak başka bir yer bulamazdım. Ama sonra ziyaretçi konuştu ve kimin olduğunu gördükten sonra güvende olduğum için memnundum.</p>

  <p class="normal">"Jamie?" Sesi şaşkındı. Yirmi yıldır bu sesi duymamama rağmen hemen tanımıştım. Yuvarlandım ve yorganın köşesini gizlice kaldırıp altından bakmaya başladım.</p>

  <p class="normal">"Evet, elbette benim," dedi Jamie sertçe. "Gözlerin yok mu, adamım?" Eniştesi Ian'ı odaya aldı ve kapıyı kapadı.</p>

  <p class="normal">"Senin olduğunu görüyorum," dedi Ian, sert bir ifadeyle. "Ama gözlerime inanıp inanamayacağımı bilmiyorum!" Düzgün kahverengi saçları griye döneceğini gösteriyordu ve yüzündeki çizgiler, yılların ve yoğun çalışmanın etkisiyle artmıştı. Fakat Joe Abernathy haklıydı; ilk kelimesiyle yeni görüntü eskiye dönüşüvermişti ve bu daha önceden benim tanıdığım Ian Murray'di.</p>

  <p class="normal">"Buraya geldim, çünkü basımevindeki delikanlı senin dün geceden beri görünmediğini söyledi ve Jenny'nin sana mektupları yolladığı adres de burası," diye konuştu. Büyümüş, endişeli gözlerle odaya bir göz attı, sanki gardırobun arkasından birisinin çıkmasını bekliyordu. Sonra gözleri kayınbiraderine odaklandı; Jamie geçici olarak sardığı kuşağı güvenceye almak için üstünkörü bir çaba sarf ediyordu.</p>

  <p class="normal">"Seni böyle küçük bir havlu parçası içinde bulacağımı hiç düşünmemiştim, Jamie!" dedi. "Aşağıdaki... leydi kapıyı açtığında emin değildim ama sonra–"</p>

  <p class="normal">"Düşündüğün gibi değil, Ian," dedi Jamie kısaca.</p>

  <p class="normal">"Ahh, değil, öyle mi? Uzun zamandır kadınsız yaşadığın için Jenny, hasta olacaksın diye endişeleniyor!" diye homurdandı Ian. "Ona senin sağlığın için endişelenmemesi gerektiğini söyleyeceğim. Peki benim oğlum nerede, o da aşağıdaki katların birinde başka bir fahişeyle mi?"</p>

  <p class="normal">"Oğlun mu?" Jamie'nin şaşkınlığı belli oluyordu. "Hangisi?"</p>

  <p class="normal">Ian Jamie'ye bakakaldı, uzun cana yakın yüzündeki kızgınlık endişeye dönüşmüştü.</p>

  <p class="normal">"O senin yanında değil mi? Küçük Ian burada değil mi?"</p>

  <p class="normal">"Genç Ian mı? Tanrım, adamım, on dört yaşındaki bir delikanlıyı geneleve getireceğimi mi sandın?"</p>

  <p class="normal">Ian ağzını açıp kapadı ve sandalyeye oturdu.</p>

  <p class="normal">"Jamie, sana ne yapman gerektiğini söylemeli miyim?" dedi. Kayınbiraderine bakıyordu, çenesi sertleşmişti.</p>

  <p class="normal">"Bunu demekle ne ima ediyorsun sen?" Jamie'nin yüzünün öfkeden parladığını görebiliyordum. Ian yatağa bir göz attı, sonra gözlerini devirdi. Jamie'nin yüzündeki kızarıklık geçmemişti ama dudağının köşesinin seğirdiğini görebiliyordum. Nazik bir tavırla eniştesini yanıtladı.</p>

  <p class="normal">"Affedersin, Ian, bazen nasıl davrandığımı unutuyorum. Arkadaşımı tanıştırmama izin ver." Yatağın kenarına geldi ve yorganları geriye doğru itti.</p>

  <p class="normal">"Hayır!" diye bağırdı Ian, ayağa fırladı ve öfkeli bir şekilde yere, gardıroba ya da yatağın olmadığı herhangi bir yere bakmaya başladı.</p>

  <p class="normal">"Ne, karımı selamlamayacak mısın, Ian?" dedi Jamie.</p>

  <p class="normal">"Karın mı?" Uzağa bakmayı unutan Ian'ın gözleri fal taşı gibi açılmıştı ve Jamie'ye korku içinde bakıyordu. "Bir fahişe ile mi evlendin?" diye ciyakladı.</p>

  <p class="normal">"Ben kesinlikle böyle demezdim," dedim. Benim sesimi duyunca Ian birden başını benim olduğum yöne çevirdi.</p>

  <p class="normal">"Merhabaa," dedim, neşeli bir halde yorganlardan yaptığım yuvanın arasından el sallayarak. "Uzun zaman oldu, değil mi?"</p>

  <p class="normal">İnsanların hayaletleri gördükleri zaman yaptıkları abartılı şeyleri her zaman düşündürücü bulmuştum ama geçmişe döndüğümden beri, aldığım reaksiyonlar karşısında bu fikrimi gözden geçirmek zorunda kaldım. Jamie beni görünce bayılmıştı, Ian'ın saçları ise gerçekten diken diken oldu ve aklını kaçırmış gibi bakmaya başladı.</p>

  <p class="normal">Gözleri neredeyse yuvalarından çıkmıştı. Ağzını açtı ve kapadı, tuhaf sesler çıkarıyordu ve bu Jamie'nin çok hoşuna gitmişti.</p>

  <p class="normal">"Bu da sana benim kişiliğim için kötü düşünmemen gerektiğini öğretmiştir sanırım," dedi Jamie, büyük bir tatmin duygusu yaşıyordu. Eniştesinin titremesine acıdı ve bardağa biraz kanyak koyup ona uzattı. "Yargılama ki yargılanmayasın, değil mi?"</p>

  <p class="normal">Ben Ian'ın içkiyi pantolonuna dökeceğini sanmıştım ama o bardağı ağzına götürmeyi başarmıştı.</p>

  <p class="normal">"Ne–" dedi, bana bakarken gözleri yaşarmıştı. "Nasıl?"</p>

  <p class="normal">"Uzun hikâye," dedim Jamie'ye bir göz atarak. O da başını 'evet' anlamında salladı. Benim gelişimi insanlara nasıl açıklayacağımızın dışında, son yirmi dört saatte başka şeyleri düşünmek zorunda kalmıştık ve bu şartlar altında açıklamaların bekleyebileceğini düşünüyordum.</p>

  <p class="normal">"Genç Ian'ı tanıdığımı sanmıyorum. Evden mi kaçtı?" diye sordum kibarca.</p>

  <p class="normal">Ian otomatik olarak başını 'evet' anlamında salladı, gözlerini benden ayırmıyordu.</p>

  <p class="normal">"Geçen hafta cuma günü evden gizlice sıvıştı," dedi sersemlemiş gibi. "Dayısına gittiğini anlatan bir not bırakmış." Kanyağından bir yudum daha aldı ve öksürdü, birkaç kez gözlerini kırpıştırdı, sonra gözlerini sildi ve bana bakarak dik bir şekilde oturdu.</p>

  <p class="normal">"Anlayacağın bu ilk değil," dedi. Yaşadığımı ve Kuzey İskoçyalı hayaletlerin kabul edilen tarifine uymadığımı görünce soğukkanlılığını geri kazanmışa benziyordu.</p>

  <p class="normal">Jamie benim yanıma yatağa oturdu ve elimi ellerinin arasına aldı.</p>

  <p class="normal">"Genç Ian'ı, altı ay önce Fergus ile birlikte eve yolladığımdan beri görmedim," dedi. Ian kadar endişeli bakmaya başlamıştı. "Bana geleceğini söylediğinden emin misin?"</p>

  <p class="normal">"Evet, benim tanıdığım başka bir dayısı yok," dedi Ian biraz sertçe. Kanyağının geri kalan kısmını içti ve bardağı yere koydu.</p>

  <p class="normal">"Fergus?" diye araya girdim. "Peki Fergus iyi mi?" Jamie'nin Paris'te yankesici olarak işe aldığı ve İskoçya'ya hizmetçi olarak getirdiği Fransız öksüzden bahsedilmesinin karşısında tuhaf bir sevinç duymuştum.</p>

  <p class="normal">Düşünceleri dağılan Jamie bana baktı.</p>

  <p class="normal">"Ahh, evet, Fergus şimdi yakışıklı bir adam. Biraz değişti, tabii." Yüzüne bir gölge düşmüş gibi görünüyordu ama elimi sıkıp gülümserken bu kayboldu. "Seni bir kez daha görünce aptala dönecek, Sassenach."</p>

  <p class="normal">Fergus ile ilgilenmeyen Ian ayağa kalkmıştı ve cilalı parkeli yerde bir ileri bir geri dolaşıp duruyordu. "At almamış," diye mırıldanıyordu. "Birinin ona bir at çalması için yanına bir şey de almamış." Jamie'ye doğru döndü. "Delikanlıyı en son buraya nasıl getirmiştin? Halicin etrafını mı dolaştınız, yoksa tekneyle karşıya mı geçtiniz?"</p>

  <p class="normal">Jamie düşünürken çenesini ovaladı, kaşları çatılmıştı. "Ben onun için Lallybroch'a gelmedim. O ve Fergus Carryarrick Geçidi'nden geçmişlerdi ve benimle de Laggan Gölü'nün orada buluştular. Sonra Struan ve Weern'den doğru aşağıya geldik ve... evet, şimdi hatırladım. Campbell bölgesine geçmedik bu yüzden doğuya geldik ve Donibristle'ın ilerisinden gittik."</p>

  <p class="normal">"Yine aynı yolla geleceğini düşünüyor musun?" diye sordu Ian. "Eğer tek bildiği yol buysa?"</p>

  <p class="normal">Jamie şüpheyle başını iki yana salladı. "Olabilir. Fakat kıyıların tehlikeli olduğunu biliyor."</p>

  <p class="normal">Ian ellerini arkasına kavuşturup yürümeye devam etti. "Dayanabildiği kadar onu dövdüm, en son kaçtığı sefer sadece oturabiliyordu," dedi Ian başını iki yana sallayarak. Dudakları gergindi ve Genç Ian'ın babasını sınadığını düşünüyordum. "Küçük aptalın böyle oyunlarda iyi olduğunu düşünüyor musun?"</p>

  <p class="normal">Jamie homurdandı ama sempatikti.</p>

  <p class="normal">"Dayak aklına koyduğun şeyi yapmayı engelleyebiliyor muydu?"</p>

  <p class="normal">Ian yürümeyi bıraktı ve iç çekerek yeniden sandalyeye oturdu.</p>

  <p class="normal">"Hayır," dedi açıkça, "ama bunun babamın içini rahatlattığını sanıyorum." Jamie kahkaha atarken, Ian'ın yüzünde de istemsiz bir gülümseme oluştu.</p>

  <p class="normal">"O iyi," dedi Jamie kendinden emin bir halde. Ayağa kalktı ve pantolonuna uzanırken havlunun belinden kaymasına izin verdi. "Dışarı gidip onun için haber salacağım. Eğer Edinburgh'daysa akşam çökene kadar haberlerini alırız."</p>

  <p class="normal">Ian bana yatağa bir göz attı ve aceleyle ayağa kalktı. "Ben de seninle geliyorum."</p>

  <p class="normal">Jamie'nin yüzünün endişeyle buruştuğunu gördüğümü sandım ama sonra başını 'tamam' dercesine salladı ve gömleğini başından aşağıya geçirdi.</p>

  <p class="normal">"Tamam," dedi başını aralıktan uzatırken. Kaşlarını çatarak bana baktı.</p>

  <p class="normal">"Burada kalacağın için korkuyorum Sassenach," dedi.</p>

  <p class="normal">"Sanırım ben de geliyorum," dedim düz bir şekilde. "Fakat kıyafetlerim ortada yok." Akşam yemeğimizi getiren hizmetçi elbisemi almıştı ama göründüğü üzere geri getirmemişti.</p>

  <p class="normal">Ian'ın tüy gibi kaşları saç bitimine kadar birleşti ama Jamie sadece başını sallamakla yetindi.</p>

  <p class="normal">"Çıkarken Jeanne'ye derim," dedi. Düşünürken hafiften kaşlarını çattı. "Biraz zaman alır Sassenach. Bazı şeyler var, ilgilenmem gereken işler." Elimi sıktı, bana bakarken yüzündeki ifade yumuşamıştı. "Seni bırakmak istemiyorum," dedi yumuşak bir sesle. "Fakat yapmak zorundayım. Ben geri gelene kadar burada kalır mısın?"</p>

  <p class="normal">Çıkardığı keten havluyu göstererek, "Endişelenme," diye onu rahatlatmaya çalıştım. "Muhtemelen bu halde hiçbir yere gidemem."</p>

  <p class="normal">Ayak sesleri koridorun aşağısına doğru ilerledi ve canlanan evin sesleri arasında kayboldu. Genelev uyanıyordu, Edinburgh'un sert İskoçyalı standartları karşısında geç kalmıştı ve durgundu. Aşağı kattan arada sırada gelen boğuk güm sesini, yan tarafta açılan panjurların çatırtısını, daha sonrasında meydana gelen "Çekilin!" diye bağrışı ve aşağıdaki caddeye dökülen atıkların sıçrama sesini duyabiliyordum.</p>

  <p class="normal">Aşağıdaki koridordaki sesler pek duyulmuyordu ve sonra bir kapı kapanma sesi geldi. Kereste çıtırtıları, merdiven gıcırtısı ve soğuk şöminenin arkasından çıkan kömür kokulu havanın birden puflamasıyla binanın kendisi geriniyor ve iç çekiyor gibi görünüyordu.</p>

  <p class="normal">Kendimi yastıklara bırakıverdim, uykulu ve mutluydum. Alışık olmadığım yerlerde kolayca ve hoşça hassas olabiliyordum. Jamie'nin gitmesine gönülsüz olmama rağmen, biraz düşünmek için de yalnız kalmaya ihtiyacım olduğunu inkâr edemezdim.</p>

  <p class="ortayazi">***</p>

  <p class="normal">Kendimi içinde kayıp hazine bulunan mühürlü bir mücevher kutusunu ele geçirmiş gibi hissediyordum. Ağırlığından ve şeklinden memnun olduğumu hissedebiliyordum ve buna sahip olduğum için mutlu olduğumu da biliyordum ama hâlâ içinde ne olduğunu bilmiyordum.</p>

  <p class="normal">Ayrı olduğumuz günlerde onun yaptığı, söylediği, düşündüğü ve olduğu yerleri bilmek için can atıyordum. Culloden'dan kurtulduğundan onun bir hayatı olduğunu elbette ki biliyordum – ve Jamie Fraser'ı da tanıyordum, o hiç basit biri değildi. Ancak bunu bilmek ve bu gerçekle yüzleşmek, ikisi çok farklı şeylerdi.</p>

  <p class="normal">İkimizin de sorma şansı elde edemediği birçok soru vardı – Lallybroch'taki ailesi, kız kardeşi Jenny ve çocuklar nasıldı? Her ne kadar tahta bacaklı olsa da Ian'ın hayatta ve sağlıklı olduğu belliydi – ama ailesinin geri kalanları ve malikânedeki kiracılar Kuzey İskoçya'nın yıkımından kurtulabilmişler miydi? Eğer kurtuldularsa, Jamie neden Edinburgh'daydı?</p>

  <p class="normal">Ve eğer hayattalar ise – benim aniden ortaya çıkmam ile ilgili onlara ne diyecektik? Dudağımı ısırdım, mantıklı olabilecek – gerçeklerin birazını kapsayan – bir açıklamanın olup olmadığını merak ediyordum. Bu, Culloden'dan sonra yok olmamla ilgili Jamie'nin onlara ne dediğine bağlıydı. O zamanlar benim yok olmamla ilgili bir sebep uydurmasına gerek yokmuş gibi görünüyordu; çok kolay bir şekilde ayaklanmadan sonra öldüğümü düşünebilirdi. Kayaların üstünde açlıktan ölenlerden ya da dere yataklarında boğulanlardan biri olabilirdim.</p>

  <p class="normal">Evet, durum o noktaya geldiği zaman bu sorunu hallederiz, diye karar verdim. Şimdi daha çok Jamie'nin yasal olmayan aktivitelerinin boyutunu ve tehlikesini merak ediyordum. Kaçakçılık ve isyan. Kaçakçılığın, Kuzey İskoçya'da yirmi sene önce olan davar hırsızlığı gibi pek de namuslu bir iş olmadığının ve az da olsa riskli bir halde yürütüldüğünün farkındaydım. İsyan ise başka bir şeydi. Eski bir II. James taraftarı ve vatan hainliğinden yargılanan biri için güvenliği şüpheli bir işe benziyordu.</p>

  <p class="normal">Sanırım takma ad kullanma sebebi de buydu – ya da tek sebebi. Hem rahatsız olmuş hem de heyecanlanmış olmakla birlikte, dün gece geneleve geldiğimizde Madam Jeanne'nin ona asıl adıyla hitap ettiğini fark etmiştim. Büyük ihtimalle kaçakçılığı kendi adıyla yapıyordu ama basım işini ise – hem yasal olan hem olmayan – Alex Malcolm ile yürütüyordu.</p>

  <p class="normal">Gece, tanıdığım Jamie Fraser'ın hâlâ hayatta olduğunu yeterince gördüm, duydum ve hissettim. Artık görmemi bekleyen daha kaç adamı içinde barındırıyordu.</p>

  <p class="normal">Kapı düşüncelerimi bölen, belirsiz bir tıklamayla çalındı. Kahvaltı diye düşündüm, daha önce aklıma gelmemişti. Çok acıkmıştım.</p>

  <p class="normal">"İçeri gelin," diye seslendim, yastıkları yaslanmak için yukarı doğru çekerek yatakta dik bir şekilde oturdum.</p>

  <p class="normal">Kapı çok yavaş bir şekilde açıldı ve bir kafa aralıktan uzandı, sanki dolu fırtınası sonrası bir sümüklüböcek kabuğundan çıkıyordu.</p>

  <p class="normal">Kumral olan bu kişinin saçları öyle kötü kesilmişti ki kırpılmış kenarları büyük kulakların üstünden bir kabuk gibi dışarı çıkmıştı. Saçların altındaki yüz, uzun ve güzeldi; daha çok sevimliydi. Bir çift kahverengi göz tıpkı bir geyiğinki gibi yumuşak ve büyüktü, ilgi ve kararsızlıkla bana bakıyorlardı.</p>

  <p class="normal">Bir dakika boyunca birbirimize baktık.</p>

  <p class="normal">"Siz Bay Malcolm'un... kadını mısınız?" diye sordu.</p>

  <p class="normal">"Sanırım böyle diyebilirsin," diye cevap verdim dikkatlice. Onun kahvaltımla gelen hizmetçi olmadığı açıktı. Bu yerin diğer çalışanlarından biri olmadığı da beliydi, bir erkekti ve çok gençti. Yüzü çok tanıdık geliyordu ama onu daha önceden gördüğüme emin olamıyordum. Örtüleri biraz daha göğsümün üzerine çektim. "Peki sen kimsin?" diye sordum.</p>

  <p class="normal">Kapının arkasından uzanan kafa bu soruyu biraz düşündü ve aynı dikkatle sonunda cevap verdi, "Ian Murray."</p>

  <p class="normal">"Ian Murray mi?" birden doğruldum, örtüyü son anda kurtarmıştım. "İçeri gir," dedim kesin bir ses tonuyla. "Eğer sen düşündüğüm kişiysen, neden olman gerektiği yerde değilsin ve burada ne yapıyorsun?" Yüz telaşlanmış görünüyordu.</p>

  <p class="normal">"Dur!" diye seslendim ve onu kovalamak için bir bacağımı dışarıya çıkardım. Büyük kahverengi gözleri benim çıplak bacağımın görüntüsü karşısında büyüdü ve çocuk öylece kaldı. "Sana içeri gir dedim."</p>

  <p class="normal">Yavaşça bacağımı yorganların altına soktum ve aynı yavaşlıkla o da içeri girdi.</p>

  <p class="normal">Yavru leylek gibi uzun boylu bir çocuktu, belki boyu bir seksenden fazlaydı ve kilosu elli civarındaydı. Şimdi onun kim olduğunu biliyordum, babasına benzediği açıktı. Ama annesinin açık tenini almıştı. İçinde çıplak bir kadının olduğu yatağın yanında durmak birden onu sinirlendirmişti ve yüzü kızarmıştı.</p>

  <p class="normal">"Ben... şey... benim... Bay Malcolm'a bakmıştım," diye mırıldandı, gözleri ayakucuna odaklıydı.</p>

  <p class="normal">"Eğer dayın Jamie'den bahsediyorsan, o burada değil," dedim.</p>

  <p class="normal">"Hayır. Hayır, sanmıyorum." Bu cümleye ekleyecek başka bir şey düşünmediği belliydi. Gözleri hâlâ yerdeydi, bir ayağı yana doğru beceriksizce bükülüyordu sanki onu altına sokmaya çalışıyordu.</p>

  <p class="normal">"Nerede olduğunu biliyor musunuz..." diye başladı, gözlerini yukarıya doğru kaldırmıştı ama benim ona baktığımı görünce yeniden aşağıya indirdi, yüzü tekrar kızardı ve sustu.</p>

  <p class="normal">"Seni aramaya gitti," dedim. "Babanla birlikte," diye ekledim. "Yarım saat önce çıktılar."</p>

  <p class="normal">Başı ince boynunda yukarıya doğru kalktı, gözleri fal taşı gibi açılmıştı.</p>

  <p class="normal">"Babam mı?" diye zorla nefes aldı. "Babam burada mıydı? Siz onu tanıyor musunuz?"</p>

  <p class="normal">"Ya, evet," dedim düşünmeden. "Ian'ı uzun süredir tanıyorum."</p>

  <p class="normal">Jamie'nin yeğeni olabilirdi ama Jamie'nin esrarengiz oyunlarına sahip değildi. Düşündüğü her şey yüzünde belli oluyordu ve ben de sonraki ifadelerin ne olduğunu tahmin edebiliyordum. Babasının Edinburgh'da olduğunu öğrenince birden şok geçirmişti, sonra babasının ne iş yaptığı belli olan bir kadınla uzun süredir tanışık olduğunu öğrenince dehşete kapılmıştı ve sonunda da kızmaya başlıyordu. Genç adam babasının karakteriyle ilgili fikirlerini yeniden gözden geçirmeye başlamıştı.</p>

  <p class="normal">"Şey–" dedim, biraz telaşlıydım. "Düşündüğün gibi değil. Yani baban ve ben – aslında dayın ve ben, yani demek istiyorum ki–" Bir çuval inciri daha çok berbat etmeden çocuğa durumu nasıl açıklayacağımı düşünmeye çalışıyordum ki o sırada topuklarının üstünde arkasına döndü ve kapıya doğru gitti.</p>

  <p class="normal">"Bekle bir dakika," dedim. Durdu ama arkasını dönmüyordu. İri kulakları küçük birer kanat gibi duruyorlardı, sabah ışığı hoş pembeliklerini aydınlatıyordu. "Kaç yaşındasın?" diye sordum.</p>

  <p class="normal">Acı dolu bir nezaketle bana bakmak için döndü. "Üç hafta içinde on beş yaşında olacağım," dedi. Kızarıklık yeniden yanaklarının yukarısına doğru tırmanmaya başlamıştı. "Endişelenmeyin, bu tarz yerlerin nasıl olduklarını bilecek kadar büyüğüm demek istedim." Kibar bir şekilde beni başıyla selamlamaya çalıştı ve hemen yukarı kaldırdı.</p>

  <p class="normal">"Sizi rahatsız etmek istemedim, bayan. Eğer dayım Jamie... yani, ben–" uygun bir söz bulmaya çalışıyordu ama sonunda bulamadı ve birden konuşmaya başladı, "tanıştığıma çok memnun oldum, madam!" döndü ve pervazlarını titretecek kadar sertçe kapattığı kapıdan kaçtı.</p>

  <p class="normal">Kendimi yastıklara geri bıraktım, keyif ve telaş arasında kalmıştım. Büyük Ian'ın oğluyla karşılaştığı zaman ona neler diyeceğini merak ediyordum – tabii aksini de. Bunu merak ederken, Jamie'yi bulması için genç Ian'ı buraya getiren şeyi de merak ediyordum. Muhtemelen dayısını nerede bulacağını bildiği açıktı ama çekingen davranışlarından anlaşılacağı üzere, daha önceden hiç geneleve gelmemişti.</p>

  <p class="normal">Burayı basımevindeki Geordie'den mi öğrenmişti? Bu olası görünmüyordu. Böyle olduğu halde, eğer öğrenmediyse – o zaman dayısının bu yerle bağlantısını başka kaynaklardan öğrendiği anlamına geliyordu. Ve büyük olasılıkla bu kaynak Jamie'nin kendisiydi.</p>

  <p class="normal">Fakat bu durumda, büyük olasılıkla Jamie, yeğeninin zaten Edinburgh'da olduğunu biliyordu. Peki o zaman neden çocuğu görmemiş gibi davranmıştı? Ian Jamie'nin en eski arkadaşıydı, beraber büyümüşlerdi. Eğer Jamie'nin yaptığı şey eniştesini kandıracak kadar mühimse, bu çok ciddi bir şey olmalıydı.</p>

  <p class="normal">Kapı bir kez daha çalındığında düşüncelerimi daha toplayamamıştım.</p>

  <p class="normal">"İçeri girin," dedim, kahvaltı tepsisinin yerleştirileceği düşüncesiyle yorganları düzeltiyordum.</p>

  <p class="normal">Kapı açıldığında oda hizmetçisinin görüneceğini umuyordum. Kapının iyice açıldığında, Genç Ian'ın görüntüsüne alıştığım için göz seviyemi ayarlamak zorundaydım çünkü içeri giren bir buçuk metrelik biriydi. Bu sefer gözlerimi aşağıya diktim.</p>

  <p class="normal">"Sen burada ne yapıyorsun?" diye direttim, Bay Willoughby'nin ufak bedeni ellerinin ve dizlerinin üzerinde ilerliyordu. Doğruldum ve hemen ayaklarımı yorganın altına soktum, sadece çarşafları değil yorganları da omzuma aldım.</p>

  <p class="normal">Cevap olarak Çinli yatağın ucuna kadar ilerledi, sonra büyük bir güm sesiyle başını yere vurdu. Yukarı kaldırdı ve büyük bir ihtiyatla aynı şeyi tekrarladı, baltayla yarılan karpuz gibi korkunç bir ses çıkarıyordu.</p>

  <p class="normal">Üçüncü kez aynı şeyi yapacağını görünce, "Kes şunu!" diye bağırdım.</p>

  <p class="normal">"Binlerce kez özür," diye açıklama yaptı, topuklarının üzerine oturdu ve gözlerini kırpıştırarak bana baktı. Oldukça kötü giyinmişti ve yere vurduğu alnında oluşan siyah leke görüntüsüne bir şey katmamıştı. Başını binlerce kez yere vurma niyetinde olmadığını düşünüyordum ama emin değildim. Akşamdan kaldığı belli oluyordu.</p>

  <p class="normal">"Tamam, sorun değil," dedim ve dikkatlice duvara kadar geriledim. "Özür dileyecek bir şey yok."</p>

  <p class="normal">"Evet, özür," diye diretti. "Tsei–mi eş dedi. Leydi namuslu İlk Eş, kötü fahişe değil."</p>

  <p class="normal">"Teşekkürler," dedim. "Tsei–mi? Jamie mi demek istiyorsun? Jamie Fraser?"</p>

  <p class="normal">Küçük adam başını 'evet' anlamında sallarken kafasındaki zarar belli oluyordu. İki eliyle orayı tuttu ve yanaklarının kırışıklığından kaybolan gözlerini kapadı.</p>

  <p class="normal">"Tsei–mi," diye doğruladı, gözleri hâlâ kapalıydı. "Tsei–mi namuslu İlk Eş'e özür dedi. Yi Tien Cho hürmetkâr hizmetçi." Hâlâ kafasını tutarken başıyla beni selamladı. "Yi Tien Cho," diye ekledi, gözlerini açtı ve onu çevredeki diğer hizmetçilerle karıştırmayayım diye, onun adı olduğunu göstermek için göğsüne hafifçe vurdu.</p>

  <p class="normal">"Tamam, anlaşıldı," dedim. "Ee, tanıştığıma memnun oldum."</p>

  <p class="normal">Açıkça bununla cesaret alarak yüzünün üzerine kemiksiz gibi eğildi, önümde yüzükoyun duruyordu.</p>

  <p class="normal">"Yi Tien Cho leydinin hizmetçisi," dedi. "İlk eş hürmetkâr hizmetçinin üzerinde yürümek isterse..."</p>

  <p class="normal">"Ha," dedim, soğuk bir şekilde. "Seni duydum. Senin üzerinde yürümek? Büyük olasılıkla hayır!"</p>

  <p class="normal">Boncuk gibi parlayan bir göz yana doğru baktı ve kıkırdadı öyle karşı konulmazdı ki kendimi gülmekten alamadım. Yeniden oturdu, kafasında kirpi gibi dik dik olmuş kirli saçlarını düzeltiyordu.</p>

  <p class="normal">"İlk Eş'in ayaklarını yıkayayım mı?" diye önerdi, sırıtması genişlemişti.</p>

  <p class="normal">"Kesinlikle, hayır," dedim. "Eğer gerçekten yardımcı olmak istiyorsan, git ve birilerine bana kahvaltı getirmelerini söyle. Hayır, bekle bir dakika," dedim, fikrimi değiştirerek. "İlk önce, Jamie ile nerede tanıştığınızı anlat. Lütfen," diye ekledim, nazik olmak istemiştim.</p>

  <p class="normal">Yeniden topuklarının üzerine oturdu, başıyla yavaşça selam verdi. "İskelede," dedi. "İki sene önce. Çin'den geliyorum, yol uzun ve yemek yok. Fıçıda saklandım," diye açıklama yapıyordu, yolculuğu nasıl yaptığını göstermek için kollarıyla daire çiziyordu.</p>

  <p class="normal">"Kaçak yolcu mu?"</p>

  <p class="normal">"Ticaret gemisi," diye onayladı. "Buradaki iskelede, yiyecek çaldı. Bir gece kanyak çaldı, çok sarhoş oldu. Uyumak için çok soğuk. Az kalsın ölmek ama Tsei–mi buldu." Bir kez daha başparmağını göğsüne hızlıca vurdu. "Tsei–mi'nin hürmetkâr hizmetçisi. Hürmetkâr hizmetçi İlk Eş'e." Beni başıyla selamladı, devam edecekmişçesine sallandı ama yeniden doğruldu.</p>

  <p class="normal">"Kanyak senin sonun gibi görünüyor," dedim onu incelerken. "Başın için bir şey veremediğim için üzgünüm, ilaçlarım şu an yanımda yok."</p>

  <p class="normal">"Ahh, endişelenme," diye beni rahatlattı. "Ben de sağlık hayaları var."</p>

  <p class="normal">"Senin adına sevindim," dedim, ayaklarım için başka bir girişimde bulunup bulunmayacağını ya da dediği şeyin ne olduğunu anlamayacak kadar sarhoş olup olmadığına karar vermeye çalışıyordum. Belki baş ve testislerin iyi olmasının Çin felsefesi ile bir bağlantısı vardı. Yine de yorganların altına girme ihtimaline karşı, silah olarak kullanabileceğim bir eşya için etrafa bir göz attım.</p>

  <p class="normal">Ancak o mavi ipek kolunun boşluğuna uzandı ve bir hokkabaz havasıyla beyaz ipekten yapılmış küçük bir kese çıkardı. Bunu açtı ve iki haya avcunun içine düştü. Misketten biraz daha büyük ve beyzbol topundan biraz daha küçüklerdi; aslında boyutları normal testis boyutundaydı. Fakat daha sert görünüyorlardı, yeşilimsi parlak bir taşla etrafı çevrelenmiş gibiydi.</p>

  <p class="normal">"Sağlık hayaları," diye açıklama yaptı Bay Willoughby ve onları avcunun içinde yuvarlayarak. Hoş bir ses çıkarıyorlardı. "Çizgili yeşim taşı, Canton'dan," dedi. "Sağlık hayalarının en iyisi."</p>

  <p class="normal">"Gerçekten mi?" dedim, büyülenmiştim "Ve bunların sağlık için iyi geldiğini söylüyorsun, öyle mi?"</p>

  <p class="normal">Hevesle başını 'evet' anlamında salladı, sonra ansızın belirsiz bir inlemeyle durdu. Durduktan sonra ellerini açtı ve taşları bir ileri bir geri yuvarladı, marifetli parmaklarını yuvarlayarak onların hareket etmesini sağlıyordu.</p>

  <p class="normal">"Bir beden tek parçadır; el bütün parçadır," dedi. Bir parmağıyla avcuna dokundu, tatlı yeşil kürelerin arasına nazikçe dokunuyordu. "Baş orada, mide orada, ciğer orada," dedi. "Hayalar hepsini iyileştirecek."</p>

  <p class="normal">"Evet, sanırım Alka–Seltzer kadar uyumlular," dedim. Bu noktada midemin yüksek sesle guruldamasını sağlamıştı.</p>

  <p class="normal">"İlk Eş yemek istiyor," diye zekice gözlemde bulundu Bay Willoughby.</p>

  <p class="normal">"Çok zekisin," dedim. "Evet, yemek istiyorum. Gidip birilerine söyler misin?"</p>

  <p class="normal">Sağlık hayalarını hemen kesesine attı ve başıyla derinden bir selam vererek ayağa fırladı.</p>

  <p class="normal">"Hürmetkâr hizmetçi şimdi gidiyor," dedi ve kapıyı çarparak gitti.</p>

  <p class="ortayazi">***</p>

  <p class="normal">Bu çok komik oldu diye düşünüyordum. Bay Willoughby'nin ziyaretinin yemekle sonuçlanıp sonuçlanmayacağı ile ilgili derin şüphelerim vardı. Eğer onun durumunu göz önünde bulunduracak olursam, alt kata başının üzerine düşmeden giderse çok şanslıydı.</p>

  <p class="normal">Burada çıplak bir halde oturup, dışarıdaki dünyadan birilerini kabul etmek yerine adım atmanın zamanı geldi diye düşünüyordum. Ayağa kalktım ve bir yorganı dikkatlice vücuduma sardım ve koridora doğru bir adım attım.</p>

  <p class="normal">Üst kat tamamen ıssız görünüyordu. Ayrıldığım odanın dışında burada iki kapı daha vardı. Bir göz atarak yukarıdaki süssüz çatı kirişini gördüm. O zaman çatı katındaydık; şanslıydık ki diğer odalar da hizmetçilerindi ve onlar da aşağıda işleriyle uğraşıyorlardı.</p>

  <p class="normal">Merdiven boşluğundan belli belirsiz sesler duyabiliyordum. Bunun yanında başka bir şey daha yukarıya geliyordu – kızarmış sucuk kokusu. Ağzım sulanmıştı ve bunun nedeninin, yirmi dört saat içinde yediğim fıstık ezmeli sandviç ile bir kâse çorba içmem olduğunu biliyordum.</p>

  <p class="normal">Yorganın ucunu iyice içime sıkıştırdım. Göğüslerimin hemen yukarısındaydı ve yerleri süpüren eteklerimi toplayarak merdivenlerde yemek kokusunu takip etmeye başladım. Koku – birçok kişinin tıngırdatma ve çarpma sesleri –birinci katta bulunan kapalı bir kapıdan geliyordu. Kapıyı açtım ve kendimi yemekhane gibi uzun bir odanın sonunda buldum.</p>

  <p class="normal">Masa tuhaf görünümlü yirmi kadın tarafından çevrelenmişti, birkaç tanesi gün için giyinmişti ama çoğu yarı giyinikti ki benim yorganım bile iffetli kalıyordu. Masanın sonundaki bir kadın benim kapı eşiğinde durduğumu fark etti ve eliyle işaret ederek içeriye çağırdı. Samimi bir şekilde, uzun sıranın sonunda bana yer açmak için yana doğru kaydı.</p>

  <p class="normal">"Sen yeni kız olmalısın, öyle mi?" dedi ve ilgiyle baştan aşağıya bana baktı. "Madam'ın çoğunlukla işe aldıklarından biraz büyüksün, yirmi beşten fazlasını pek sevmez. Ama hiç de fena değilsin," diye beni rahatlatmaya çalıştı. "İyi iş yapacağından eminim."</p>

  <p class="normal">"Güzel ten ve hoş bir yüz," diye incelemede bulundu karşımızda oturan koyu siyah saçlı biri, at etine bakıyormuş gibi ayrı bir havayla beni inceliyordu. "Ve buradan gördüğüm kadarıyla güzel göğüsler." Çenesini hafiften yukarıya kaldırdı, masanın karşısından görünen göğüs dekoltesine bakıyordu.</p>

  <p class="normal">"Madam yatak örtülerini almamızdan hoşlanmaz," dedi bana yer veren azarlayan bir tonla. "Eğer seni hoş gösterecek bir kıyafetin yoksa kombinezonunu giy."</p>

  <p class="normal">"Evet, yorgana dikkat et," diye tavsiyede bulundu siyah saçlı kız, hâlâ beni inceliyordu. "Eğer yatak örtüleri lekelenirse ücretinden keser."</p>

  <p class="normal">"Adın ne hayatım?" Sevimli yuvarlak yüzlü kısa boylu, hafiften tombul bir kız bana gülümsemek için siyah saçlı kızın dirseğine doğru yaslandı. "Burada seninle çene çalıyoruz ama daha uygun bir şekilde hoş geldin diyemedik. Ben Dorcas, bu Peggy" – siyah saçlı kızı parmağıyla gösterdi, sonra masanın karşısında bulunan benim yanımdaki sarışın kadını işaret etti – "ve bu da Mollie."</p>

  <p class="normal">"Benim adım Claire," dedim, gülümseyerek ve yorganı biraz daha yukarıya doğru çektim. Benim Madam Jeanne'nin yeni kızı olduğum imajını nasıl düzelteceğimden emin değildim; bir anlığına bu durum biraz kahvaltı etmekten daha önemsiz göründü.</p>

  <p class="normal">Benim neye ihtiyacım olduğunu açıkça tahmin eden Dorcas, arkasındaki servis masasına uzandı ve önüme tahta bir tabak koyup bana büyük sucuk tabağını uzattı.</p>

  <p class="normal">Yemek iyi pişmişti ve açlıktan öldüğüm için çok lezzetli geliyordu. Hastanenin kafeterya kahvaltısından daha iyi diye kendi kendime düşündüm, kızarmış patatesten biraz daha aldım.</p>

  <p class="normal">"İlk işin sert birine mi denk geldi?" Yanımda oturan Millie koynumu işaret ediyordu. Aşağıya bir göz attım, yorganımın ucunun hemen üstündeki büyük kırmızı lekeyi görünce utandım. Boynumu göremiyordum ama Millie'nin meraklı bakışlarından tahmin ediyordum, ısırık izleri hafiften karıncalanıyordu.</p>

  <p class="normal">"Burnun da hafiften şişmiş," dedi Peggy, eleştirircesine kaşlarını çatmış bana bakıyordu. Dokunmak için masanın karşısından uzandı, bu hareketinin ince giysisini beline kadar açması umrunda değildi. "Sana vurdu mu? Eğer kaba davranırlarsa, çığlık atabilirsin. Madam müşterilerinin bize kötü davranmasına izin vermez. İyi bir çığlık at ve Bruno anında orada olur."</p>

  <p class="normal">"Bruno?" dedim, belli belirsiz.</p>

  <p class="normal">"Kapı görevlisi," diye açıklama yaptı Dorcas, yumurtasını ağzına tıkmakla meşguldü. "Bir ayı kadar büyük, bu yüzden ona Bruno diyoruz. Onun gerçek adı neydi?" diye sordu masaya, "Horace?"</p>

  <p class="normal">"Theobal," diye düzeltti Millie. Odanın sonundaki servis yapan kızı çağırmak için döndü, "Janie, biraz daha bira getirir misin? Yeni kızın içkisi yok," dedi.</p>

  <p class="normal">"Evet, Peggy haklı," dedi, yeniden bana dönerek. Pek hoş bir kız değildi ama güzel şekilli bir ağzı vardı ve ifadesi hoştu. "Eğer bir adam biraz sertçe oynamak isterse, yapacak tek şey vardır. Bruno iyi bir müşteriye bir şey yapmaz, yoksa ödeme zorunluluğu doğar ve sen de ödeme yapmak zorunda kalırsın. Ama sana gerçekten zarar verdiğini düşünüyorsan, o zaman iyi bir yaygara koparabilirsin. Bruno geceleri asla uzakta durmaz. Ahh, işte biran," diye ekledi, hizmetçi kızdan kalaydan yapılmış büyük kupayı aldı ve pat diye önüme koydu.</p>

  <p class="normal">"Pek zarar görmemiş," dedi Dorcas, benim dış görünüşümü incelemeyi bitirmişti. "Bacaklarının arası da acıdı mı?" dedi zekice, bana bakarak sırıtıyordu.</p>

  <p class="normal">"Ayy ne şeker, bakın utandı," dedi Mollie, zevkten kahkaha atıyordu. "Ahh, sen daha tazesin, değil mi?"</p>

  <p class="normal">Biramdan büyük bir yudum aldım. Koyu, yoğun ve hoştu. Tadının hoş olmasının ötesinde, bardağın kenarının genişliğiyle yüzümü saklaması da güzeldi.</p>

  <p class="normal">"Önemli değil." Mollie kibarca kolumu okşadı. "Kahvaltıdan sonra sana küvetin nerede olduğunu gösteririm. Ilık suyla vücudunu yıkarsın ve akşama kadar düzelirsin."</p>

  <p class="normal">Dorcas, "Ona kavanozların nerede olduğunu göstermeyi de unutma," diye lafa karıştı. "Çeşitli otlar," diye bana açıklama yaptı. "Suya girmeden önce içine onlardan at. Madam güzel kokmamızı ister."</p>

  <p class="normal">"İğer erkekleğ temiz biğiyle yatağsa, sizi iskileye götüğüğleğ çünkü yemek daha ucuz," diye Peggy monoton bir ses tonuyla konuştu, Madam Jeanne'nin taklidini yaptığı açıktı. Masa kahkahaya boğulmuştu ama odanın sonundaki kapıdan içeri Madam'ın girmesiyle kahkahaların kesilmesi de bir oldu.</p>

  <p class="normal">Madam Jeanne endişeli bir halde kaşlarını çatarak odaya baktı, zihninin meşgul olduğu belli oluyordu.</p>

  <p class="normal">Mollie evin sahibini görünce, "Şişşt!" diye mırıldandı. "Erken bir müşteri gelmiş. Kahvaltının ortasında gelmelerinden nefret ediyorum," diye homurdandı. "Yemeğini düzgünce yemekten alıkoyuyorlar."</p>

  <p class="normal">"Endişelenmene gerek yok, Mollie. Onu Claire alacak," dedi Peggy, tahta tabağını kenara çekti. "Yeni gelen ilki alır, hiç kimse istemez," diye bana bilgi veriyordu.</p>

  <p class="normal">"Parmağını onun kıçına batır," diye bana tavsiye verdi Dorcas. "Bu onları hızlandırıyor. Eğer istersen sonra yemen için yulaf ekmeği ayırayım."</p>

  <p class="normal">"Eee... teşekkürler," dedim. Hemen sonra Madam Jeanne'nin gözleri bana ilişti ve ağzı şaşkınlıkla açık kaldı.</p>

  <p class="normal">"Burada ne yapıyorsunuz?" diye tısladı ve kolumdan tutmak için aceleyle yanıma geldi.</p>

  <p class="normal">"Yemek yiyorum," dedim olanca sakinliğimle. Kolumu tutuşundan kurtardım ve bira bardağımı aldım.</p>

  <p class="normal">"<span class="ideitalik">Merde</span>!" dedi. "Bu sabah size biri yemek getirmedi mi?"</p>

  <p class="normal">"Hayır," dedim. "Elbiselerimi de." Düşmek üzere olan yorganı gösteriyordum.</p>

  <p class="normal">"<span class="ideitalik">Nez de Cléopatre</span>!" dedi, yüksek sesle. Doğruldu ve gözleri öfke saçarak odaya bir göz attı. "Bunun için kırbaçlanmayı hak eden değersiz hizmetçilerim var! Binlerce kez özür dilerim, Madam!"</p>

  <p class="normal">"Tamam, sorun değil," dedim kibarca, kahvaltımda bana eşlik eden arkadaşlarımın şaşkınlıkla baktığının farkındaydım. "Harika bir yemek yedim. Sizinle tanışmak güzeldi bayanlar," dedim, ayağa kalktım ve yorganımın kenarını tutarken en kibar halimle onları selamladım. "Şimdi, Madam... elbisem?"</p>

  <p class="ortayazi">***</p>

  <p class="normal">Madam Jeanne, benim evin çalışanlarıyla hoş olmayan bir samimiyete maruz kaldığımı Mösyö Fraser'a anlatmamın gerek olmayacağını yineleyen sözlerine maruz kalarak iki kat daha merdiven çıktım. Ve tamamlanmış ve perde gibi asılı olan elbiselerin bulunduğu küçük bir odaya girdim, odanın köşesindeki kumaş öbekleri göze çarpıyordu.</p>

  <p class="normal">"Bir dakika, lütfen," dedi Madam Jeanne ve ağır bir selamlamayla beni odada yalnız bıraktı.</p>

  <p class="normal">Burası, burada kalanların kıyafetlerini giydiği yerdi. Yorganı yere sürterek odada dolanmaya başladım ve dikilmekte olan birkaç tane ince ipek sabahlığı inceledim. Onlarla birlikte çok düşük yakalı ve korsesinde işlemelerin olduğu elbiseler de vardı. Bir tanesini askısından aldım ve giydim.</p>

  <p class="normal">Kaliteli pamuktan yapılmıştı. Düşük, büzgülü bir yakası vardı, göğsünün altında ve belin aşağı kısımlarında baştan çıkarıcı bir şekilde kıvrılmış birçok el modeliyle işleme yapılmıştı, nakış kalçaların üzerinde gösterişli bir okşama izlenimiyle yayılıyordu. Kenarları daha basılmamıştı ama geri kalan her şeyi tamdı ve yorgandan daha rahat hareket etmemi sağlıyordu.</p>

  <p class="normal">Yan odadaki konuşmaları duyabiliyordum, Madam'ın Bruno ile tartıştığı açıktı – ya da gürültüden ben böyle anlıyordum.</p>

  <p class="normal">"Zavallı kızın kız kardeşinin ne yaptığı beni ilgilendirmiyor," diyordu Madam, "Mösyö Fraser'ın eşinin çıplak ve aç kaldığının farkında değil misin?"</p>

  <p class="normal">"Onun eşi olduğundan emin misiniz?" diye sordu derin bir erkek sesi. "Ben duydum ki–"</p>

  <p class="normal">"Ben de duydum. Fakat o, bayanın onun karısı olduğunu söylüyorsa onunla tartışmaya nasıl gönüllü olabilirim, <span class="ideitalik">n'est–ce pas</span>?" diye Madam sabırsızca konuşuyordu. "Şimdi, bu zavallı Madeleine–"</p>

  <p class="normal">"Onun suçu değil, Madam," diye araya girdi Bruno. "Bu sabahki haberleri, hani İblis ile ilgili olanı duydunuz mu?"</p>

  <p class="normal">Madam zorlukla nefes almıştı. "Hayır! Başka bir tane daha mı?"</p>

  <p class="normal">"Evet, Madam." Bruno'nun sesi üzgündü. "Birkaç kapı ötemizde, Green Owl tavernasının hemen orada. Madeleine'ın kız kardeşi, peder haberleri kahvaltıdan hemen önce getirdi. Bu yüzden anlarsınız ki–"</p>

  <p class="normal">"Evet, anlıyorum." Madam nefes alamıyormuş gibi konuşuyordu. "Evet, tabii. Aynı şekilde mi?" Sesi huzursuz bir şekilde titriyordu.</p>

  <p class="normal">"Evet, Madam. Balta ya da büyük bıçak gibi bir şeyle." Sesini tıpkı insanların kötü bir şey anlatırken yaptıkları gibi alçaltmıştı. "Peder bana başının tamamen kesildiğini söyledi. Bedeni odadaymış ve başı," – sesi biraz daha kısılmıştı, neredeyse fısıltı halinde çıkıyordu – "başı şöminenin üzerine konmuş, odaya doğru bakıyormuş. Ev sahibi onu bulunca baygınlık geçirmiş."</p>

  <p class="normal">Yan odadan gelen ağır küt sesi de Madam Jeanne'nin de aynı tepkiyi verdiğini gösteriyordu. Tüylerim diken diken olmuştu. Beni bir genelevine bırakmanın mantıksız olduğunu düşünen Jamie'nin korkusunu şimdi anlamaya başlamıştım.</p>

  <p class="normal">En azından tam olmasa da giyiniktim ve yan odaya gittim. Madam Jeanne küçük salondaki koltuğun üzerine yaslanmış bir haldeydi ve onun ayaklarının yanında diz yastığının üzerine oturan güçlü ama üzgün bakışlı bir adam vardı.</p>

  <p class="normal">Madam beni görünce şaşırmıştı. "Madam Fraser! Ahh, çok üzgünüm! Sizi bekletme niyetinde değildim ama ben..." diye duraksadı, kibar bir açıklama düşünüyordu, "...çok üzücü haberler aldım."</p>

  <p class="normal">"Ben de öyle diyebilirim," dedim. "Bu İblis nedir?"</p>

  <p class="normal">"Duydunuz mu?" Rengi zaten solgundu, şimdi daha bir beyazlamıştı ve ellerini sıkıyordu. "O ne diyecek? Çok sinirlenecek!" diye inledi.</p>

  <p class="normal">"Kim?" diye sordum. "Jamie mi yoksa İblis mi?"</p>

  <p class="normal">"Eşiniz," dedi. Odaya bir göz attı, dalgındı. "Karısının ihmal edildiğini, bir <span class="ideitalik">a fille de joie</span> gibi anlaşıldığını ve maruz kaldığı şeyleri duyunca–"</p>

  <p class="normal">"Onun ne düşüneceği gerçekten umrumda değil," dedim. "Ama şu İblis'ten bahsedin."</p>

  <p class="normal">"İstiyor musunuz?" Bruno'nun kalın kaşları yukarıya kalktı. Eğik omuzları ve uzun kolları olan iri bir adamdı. Bir gorile benziyordu; benzerlik düşük kaşla ve içe çökük çeneyle artıyordu. Tamamen bir genelevin fedaisi gibi görünüyordu.</p>

  <p class="normal">"Şey," diye duraksadı, yol göstermesi için Madam'a bir göz attı ama mal sahibi şöminenin üzerindeki süslü saate bir göz attı ve ani bir şokla ayağa fırlayıverdi.</p>

  <p class="normal">"<span class="ideitalik">Crottin</span>!" diye çığlık attı. "Gitmem lazım!" Elini bana üstünkörü bir şekilde sallayarak odadan hızla çıktı, arkasından şaşkınlıkla bakan Bruno ile beni yalnız bırakmıştı.</p>

  <p class="normal">"Oo," dedi, kendine gelerek. "Bu doğru, saat on olmuş." Süslü saatte onu çeyrek geçiyordu. 'O' her neyse bekleyeceğini umuyordum.</p>

  <p class="normal">"İblis," diye direttim.</p>

  <p class="normal">Çoğu insan gibi Bruno da gönülsüz itirazların ardından korkunç detayları anlatmaya istekliydi.</p>

  <p class="normal">Edinburgh İblisi – önceki konuşmalardan anladığım üzere – bir katildi. Karındeşen Jack gibi, kadınların erdemleri konusunda uzmanlaşmış biriydi, kesici aletlerle onları öldürüyordu. Bazı durumlarda bedenler organlarından ayrılmıştı ya da Bruno'nun kısık sesle söylediğine göre tecavüze uğramışlardı.</p>

  <p class="normal">Ölümler – toplam sekiz tane olmuştu – son iki yılda aralıklarla meydana gelmişti. Bir istisnayla kadınlar kendi odalarında öldürülmüşlerdi; çoğu yalnız yaşıyordu – iki tanesi genelevde öldürülmüştü. Madam'ın üzüntüsü bu yüzden diye düşündüm.</p>

  <p class="normal">"Ne istisnası?" diye sordum.</p>

  <p class="normal">Bruno istavroz çıkardı. "Bir rahibe," diye fısıldadı, kelimelerin onu hâlâ şoka uğrattığı belliydi.</p>

  <p class="normal">Londra'ya bağlı bir grup rahibeyle Edinburgh'a gelen rahibe iskeleden zorla kaçırılmıştı, o karışıklıkta hiçbir arkadaşı onun yokluğunu anlamamıştı. Gece yarısından sonra Edinburgh'un dar sokaklarında bulunduğunda artık her şey için çok geçti.</p>

  <p class="normal">"Tecavüz mü?" diye sordum ilgiyle.</p>

  <p class="normal">Bruno şüpheli gözlerle bana baktı.</p>

  <p class="normal">"Bilmiyorum," dedi ciddi bir şekilde. Yavaşça ayağa kalktı, maymuna benzer omuzları yorgunluktan çökmüştü. Sanırım bütün gece nöbetteydi, artık uyku saati gelmiş olmalıydı. "Eğer beni bağışlarsanız, Madam," dedi resmi bir tavırla ve gitti.</p>

  <p class="normal">Küçük kadife koltuğa oturdum, sersem gibi hissediyordum. Her nasılsa genelevde işlerin gündüz daha yoğun olduğunu fark etmemiştim.</p>

  <p class="normal">Birden kapı güm güm vurulmaya başladı. Kapı tıklatmasına benzemiyordu, sanki biri metal kullanıyor gibiydi. Cevap vermek için ayağa kalktım ama kapı beklemeden açılıverdi. Uzun boylu otoriter biri odaya daldı, öyle tuhaf bir şiveyle Fransızca konuşuyor ve öyle öfkeli davranıyordu ki onu takip edemiyordum.</p>

  <p class="normal">Biraz daha küfür etmek için durup soluklandığında küçük bir ara oldu, "Madam Jeanne'ye mi bakmıştınız?" diye konuşmaya cesaret ettim. Ziyaretçi yaklaşık otuzlarında genç bir adamdı, hafif yapılıydı ve dikkat çekecek kadar yakışıklıydı, kalın siyah saçlı ve kaşlıydı. Bana iyice baktıktan sonra yüzündeki ifade birden değişmişti. Kaşları yukarıya kalktı, gözleri kocaman oldu ve yüzü beyazladı.</p>

  <p class="normal">"Leydim!" diye bağırdı ve dizlerinin üzerine çökerek, beni bacaklarımdan kucakladı; yüzünü pamuklu elbiseye kasıklarımın hizasına bastırıyordu.</p>

  <p class="normal">"Bırak!" diye bağırdım, ondan kurtulmak için omuzlarını ittim. "Ben burada çalışmıyorum. Bırak, dedim!"</p>

  <p class="normal">"Leydim!" kendinden geçmişçesine konuşmaya devam ediyordu. "Leydim! Geri geldiniz! Bu bir mucize! Tanrım sizi bize bağışladı!"</p>

  <p class="normal">Yukarıya doğru bana baktı, gözlerinden yaşlar akarken gülümsüyordu. Bembeyaz, harika dişleri vardı. Birden anılar canlandı ve adamın cesur görüntüsünün altındaki haşarı çocuk yüzünü bana gösterdi.</p>

  <p class="normal">"Fergus!" dedim. "Fergus, bu gerçekten sen misin? Ayağa kalk, Tanrı aşkına, sana bir bakayım!"</p>

  <p class="normal">Ayağa kalktı ama onu incelemem için bana fırsat vermedi. Kaburgalarımı kırarcasına bana sarıldı ve ben de ona sarıldım, onu yeniden görmenin verdiği bir heyecanla sırtına hafiften vuruyordum. Culloden'dan önce onu son görüşümde on yaşlarında olmalıydı. Şimdi kocaman bir adam olmuştu ve kirli sakalları yanağıma batıyordu.</p>

  <p class="normal">"Bir hayalet görüyorum sandım!" diye bağırdı. "Bu gerçekten sizsiniz, değil mi?"</p>

  <p class="normal">"Evet, benim," diye onu rahatlatmaya çalıştım.</p>

  <p class="normal">"Lordumu gördünüz mü?" diye sordu heyecanla. "Burada olduğunuzu biliyor mu?"</p>

  <p class="normal">"Evet."</p>

  <p class="normal">"Ahh!" Gözlerini kırpıştırdı ve biraz geriledi, sanki aklına bir şey gelmişti. "Ama ama ne–" Durdu, aklının karıştığı kesindi.</p>

  <p class="normal">"Ne?"</p>

  <p class="normal">"İşte buradasın! Tanrı aşkına burada ne yapıyorsun, Fergus?" Birden Jamie'nin uzun silueti kapı eşiğinde beliriverdi. Üzerimdeki işlemeli kıyafetlerle beni görünce gözleri fal taşı gibi açıldı. "Senin kıyafetlerin nerede?" diye sordu. Tam cevap vermek için ağzımı açacakken sabırsızca elini havada salladı, "Tamam, her neyse," dedi. "Şimdi zamanım yok. Hadi gel, Fergus. Geçitte on sekiz galon kanyak ve peşimde de vergi memurları var!"</p>

  <p class="normal">Böylece tahta merdivenlerden aşağıya gürültüyle indiler ve beni bir kez daha yalnız bıraktılar.</p>

  <p class="ortayazi">***</p>

  <p class="normal">Aşağıdaki gruba katılıp katılmayacağımdan emin değildim ama her zamanki gibi merakım ağır basmıştı. Elbisemin durumunu görmek için dikiş odasına gittikten sonra aşağı kata yöneldim, omuzlarımda hatmilerin işlendiği büyük bir şal vardı.</p>

  <p class="normal">Bir gece önceki evin düzenini belli belirsiz hatırlıyordum ama camlardan içeriyi dolduran caddenin gürültüsü, binanın ana cadde tarafında olduğunu gösteriyordu. Jamie'nin söylediği geçidin diğer tarafta olduğunu sanıyordum ama emin değildim. Edinburgh evleri birbirlerine yakın inşa edilmişlerdi, küçük kanatlı kapılar ve kıvrımlı duvarlar sayesinde en küçük boşluktan bile yararlanılmıştı.</p>

  <p class="normal">Merdivenlerin ucundaki büyük boşlukta durdum, yol göstermesi için yuvarlanan fıçıların seslerini dinliyordum. Orada dururken çıplak ayağıma vuran serin bir esinti hissettim ve arkamı döndüğümde mutfağın açık kapısında bir adamın dikildiğini gördüm. Benim kadar o da şaşırmış görünüyordu ama birkaç göz kırpmasından sonra bana gülümsedi ve dirseğimden tutmak için öne doğru geldi.</p>

  <p class="normal">"Günaydın, hayatım. Bayanların hiçbirinin böyle erken saatte uyanık olduklarını tahmin etmemiştim."</p>

  <p class="normal">"Şey, ne derler bilirsiniz, erken yatan erken kalkar," dedim kolumu kurtarmaya çalışarak.</p>

  <p class="normal">Dar çenesindeki çürümüş dişlerini gösteren bir kahkaha attı. "Yaa, bunu ne için demişler?"</p>

  <p class="normal">"Ee, aslına bakılacak olursa bir Amerikan sözü," diye cevap verdim, bu sözün daha önce birileri tarafından söylenmiş olduğunu umuyordum.</p>

  <p class="normal">"Ne kadar akıllısın, sevimli şey," dedi, hafiften gülümseyerek. "Seni yem olarak mı gönderdi?"</p>

  <p class="normal">"Hayır. Kim?" dedim.</p>

  <p class="normal">"Madam," dedi, sırıtması iyice genişlemişti. "O nerede?"</p>

  <p class="normal">"Hiçbir fikrim yok," dedim. "Bırak beni!"</p>

  <p class="normal">Onun yerine kolumu daha çok sıkmaya başladı, öyle ki parmakları kolumun üst kısmını mengene gibi sarmıştı. Yaklaştı ve iğrenç tütün kokusuyla kulağıma bir şeyler fısıldamaya başladı.</p>

  <p class="normal">"Biliyorsun karşılığında bir ödülün olacak," diye mırıldandı. "Kaçakçılığın büyüklüğüne göre yüzde alacaksın. Sadece sen ve benden başka kimse bilmeyecek." Bir parmağıyla kibarca göğsümün altını okşadı, ince pamuklu elbisenin altındaki meme ucumun dikleşmesini istiyordu. "Ne dersin, sevimli şey?"</p>

  <p class="normal">Ona dik dik baktım. 'Vergi memurları peşimde,' demişti Jamie. Bu onlardan bir tanesi olmalıydı. Saray'ın bir memuru, kaçakçılığı engellemekten ve kaçakçıları tutuklamaktan sorumlu. Jamie ne demişti? Boyunduruk, sürgün, kırbaçlama, hapis, kulak çivileme. bir elini sallayarak konuşmuştu, sanki bu cezalar trafik cezasına eş değerdi.</p>

  <p class="normal">"Siz neden bahsediyorsunuz?" dedim aklım karışmış gibi. "Ve son defa söylüyorum bırak beni!"</p>

  <p class="normal">Yalnız olmamalı diye düşündüm. Binanın etrafında kaç tane memur vardı?</p>

  <p class="normal">"Evet, lütfen bırakın," dedi arkamdan biri. Omuzlarımın üzerinden bakan vergi memurunun gözlerinin büyüdüğünü görmüştüm.</p>

  <p class="normal">Bay Willoughby kırışık mavi ipek elbisesinin içinde ikinci katın merdiveninde duruyor, iki eliyle bir silahı tutuyordu. Vergi memuruna nazikçe başını salladı.</p>

  <p class="normal">"Kötü bir fahişe değil," diye açıklama yaptı, baykuş gibi gözlerini kırpıştırarak. "Namuslu bir eş."</p>

  <p class="normal">Çinli'nin beklenmedik görüntüsüyle kafası karışan vergi memuru, bön bön bir bana bir Bay Willoughby'ye baktı.</p>

  <p class="normal">"Eş mi?" dedi inanmayarak. "Senin eşin olduğunu mu söylüyorsun?"</p>

  <p class="normal">Bildiği tek kelimeyi yakalayan Bay Willoughby, memnun bir halde başını bir aşağı bir yukarı salladı.</p>

  <p class="normal">"Eş," dedi, yeniden. "Lütfen gitmesine izin ver." Gözleri kan çanağına dönmüştü ve bana öyle geliyordu ki damarlarında alkolden başka bir şey dolaşmıyordu.</p>

  <p class="normal">Vergi memuru beni kendine doğru çekti ve Bay Willoughby'ye kaşlarını çatarak baktı. "Şimdi, beni dinle," diye başladı söze. Daha fazla konuşamadı, çünkü Bay Willoughby onun tehdit ettiğini sanarak silahı kaldırdı ve tetiği çekti.</p>

  <p class="normal">Gürültülü bir ses meydana geldi ve benim attığımı sandığım bir çığlık atıldı, merdiven boşluğu gri barut kokusuyla doldu. Vergi memuru tahta kaplamaya doğru sendeledi, yüzünde şaşkın bir ifade vardı ve ceketinin göğsünde çiçek biçiminde kan yayılmaya başlamıştı.</p>

  <p class="normal">Hızla hareket ederek öne doğru atıldım ve adamı kollarının altından tuttum, merdiven boşluğunda yere nazikçe yatırdım. Üst kattan gürültüler geliyordu, evin sakinleri silah patlamasıyla merdivenlerden bağırarak iniyorlardı. Gelen ayak sesleri merdivenleri ikişer ikişer indiklerini gösteriyordu.</p>

  <p class="normal">Fergus muhtemelen kiler kapısı olan bir kapıdan ortaya çıktı, elinde bir silah vardı.</p>

  <p class="normal">"Leydim," diye konuşmaya başladı, soluk soluğaydı. Kucağımda vergi memurunun yayılmış bedeniyle, beni köşede otururken görmüştü. "Ne yaptınız?"</p>

  <p class="normal">"Ben mi?" dedim öfkeyle. "Ben hiçbir şey yapmadım; Jamie'nin evcil çekik gözlüsü yaptı." Hemen merdivenleri işaret ettim. Silahı önemsizce ayaklarının ucuna düşmüş Bay Willoughby merdivende oturmuştu. Şimdi sevecen ve kan çanağı gözlerle aşağıdaki manzarayı izliyordu.</p>

  <p class="normal">Fergus Fransızca konuşmaya başladı ama çevrilemeyecek kadar argoydu. Bu sözler Bay Willoughby'ye oldukça kaba gelmişti. Fergus merdiven boşluğunun karşı tarafına yürüdü ve küçük Çinli'nin omzunu yakalamak için bir elini uzattı – ya da uzattığı kolun bir elle sonlanmadığını, sadece koyu metal kancanın parladığını görene kadar ben öyle sanıyordum.</p>

  <p class="normal">"Fergus!" Bu manzara karşısında öyle şok oldum ki şalımla vergi memurunun kanını durdurma çabama son verdim. "Ne– ne–" dedim tutarsızca.</p>

  <p class="normal">"Ne?" dedi bana bir göz atarak. Sonra benim bakışlarımı takip etti, "Ahh, bu," dedi ve omuz silkti. "İngilizler. Endişelenmeyin, leydim. Zamanımız yok. Seni rezil, in merdivenlerden aşağıya!" Bay Willoughby'yi merdivenlerden aşağıya çektiği gibi kilere doğru sürükledi ve duygusuzca kapıdan içeriye itti. Ard arda gelen güm seslerini duyabiliyordum, Çinli merdivenlerden aşağıya yuvarlanıyordu. Akrobatik yeteneği onu geçici olarak terk etmişe benziyordu fakat buna endişelenmek için zaman yoktu.</p>

  <p class="normal">Fergus yanıma çömeldi ve vergi memurunun saçından tutarak başını kaldırdı. "Yanında kaç tane arkadaşın var?" diye sordu. "Çabuk söyle, <span class="ideitalik">cochon</span> yoksa senin boğazını keserim!"</p>

  <p class="normal">Olanlara bakarak bu fuzuli bir tehditti. Adamın gözleri çoktan yukarıya doğru bakmaya başlamıştı. Ağzının köşesi gülümsemeye benzer bir şekilde güçlükle çekildi.</p>

  <p class="normal">"Senin... cehennemde... yandığını... görüyorum," diye fısıldadı ve yüzündeki iğrenç ağız gülümsemeyi sabitleyen son bir kasılmayla, çok miktarda parlak, kırmızı köpüklü kan çıkararak öksürdü. Kucağımda ölmüştü.</p>

  <p class="normal">Merdivenlerden birkaç ayak sesi daha geldi. Jamie kiler kapısından çıktı ve vergi memurunun yerde açık duran bacaklarının birine basmamak için zar zor durdu. Gözleri bedenin ayakucundan yukarıya doğru hareket etti ve korkunç bir şaşkınlıkla benim yüzüme odaklandı.</p>

  <p class="normal">"Sen ne yaptın, Sassenach?" diye diretti.</p>

  <p class="normal">Fergus, "O değil, sarı suçiçeği yapmış," diye araya girdi ve beni sıkıntıdan kurtardı. Silahı beline tıktı ve elini bana uzattı. "Gelin, leydim, aşağıya inmek zorundasınız!"</p>

  <p class="normal">Jamie onu önledi, ön koridoru işaret ederken bana doğru eğilmişti.</p>

  <p class="normal">"Ben burayı hallederim," dedi. "Sen ön tarafı bekle, Fergus. Her zamanki yerde ve ihtiyaç olmadan da o silahı belinden çıkarma."</p>

  <p class="normal">Fergus başıyla onayladı ve koridordaki kapıda gözden kayboldu.</p>

  <p class="normal">Jamie beceriksizce cesedi şala sarmayı başardı ve onu benim üzerimden kaldırdı. Ben de ayağa kalkmaya çalıştım, elbisemin önü kan ve diğer sakıncalı şeylerle dolu olmasına rağmen cesedin üzerimden kalkmasıyla birlikte iyice rahatlamıştım.</p>

  <p class="normal">"Ahh! Sanırım ölmüş!" Meraklı sesler aşağıya geliyordu ve başımı yukarı kaldırdığımda, bir düzine fahişenin tepeden baktıklarını gördüm.</p>

  <p class="normal">"Odalarınıza gidin!" diye bağırdı Jamie. Korku dolu bir ciyaklama oldu ve fahişeler güvercin sürüsü gibi kaçıştı.</p>

  <p class="normal">Jamie kazanın izlerine bir göz attı ama şansa hiçbir şey yoktu şalım ve ben her şeyi üzerimize almıştık.</p>

  <p class="normal">"Hadi gel," dedi.</p>

  <p class="normal">Merdivenlerde ışık azdı ve zemin kattaki kiler zifiri karanlıktı. Alt katta durdum, Jamie'yi bekliyordum. Vergi memurunu hafifçe eğmiş taşıyordu, Jamie yanıma geldiği zaman nefes nefese kalmıştı.</p>

  <p class="normal">"Daha ileride karşıda," dedi, soluk soluğaydı. "Yapay bir duvar var. Kolumu tut." Yukarıdaki kapının kapanmasıyla hiçbir şey görmez oldum. Neyse ki Jamie beni yönlendirebiliyordu. Geçerken bir şeylere çarpmama engel oldu ve sonunda bir yerde durduk. Nemin kokusunu aldım ve bir elimi uzattım, önümdeki sert duvarı hissediyordum.</p>

  <p class="normal">Jamie yüksek sesle Gaelce bir şeyler söyledi. Keltçe 'Açıl Susam Açıl'a denk olduğu belliydi, çünkü kısa bir sessizlik oldu sonra gıcırdayan bir ses çıktı ve önümdeki karanlıkta bir parıldama oldu. Çizgi iyice genişledi ve duvarın bir kısmı sallandı, küçük bir giriş ortaya çıkmıştı. Çerçevesi tahtadan yapılmıştı, üstündeki taşlar duvarın bir parçasıymış gibi görünsün diye monte edilmişti.</p>

  <p class="normal">Gizli kiler büyük bir odaydı, en azından dokuz metre uzunluğundaydı. Birkaç figür hareket ediyordu ve kanyak kokusunun bozduğu hava oldukça bunaltıcıydı. Jamie bedeni kabaca bir köşeye attı, sonra bana döndü.</p>

  <p class="normal">"Tanrım, Sassenach, iyi misin?" Kiler mumla aydınlatılıyor gibi görünüyordu, orada burada ışıklar vardı. Sadece onun yüzünü görebiliyordum, elmacık kemiklerindeki biraz daha belirginleşmişe benziyordu.</p>

  <p class="normal">"Biraz üşüyorum," dedim, dişlerimin birbirine vurmasına engel oluyordum. "Elbisem olduğu gibi kana bulandı. İyiyim ama. Yani böyle düşünüyorum."</p>

  <p class="normal">"Jeanne!" Döndü ve kilerin sonuna doğru seslendi. Figürlerden biri bize doğru gelmeye başladı, sonra kadına dönüşüverdi. Birkaç kelimeyle Jamie ona durumu açıkladığında, endişeli ifadesi daha kötü bir hale geldi.</p>

  <p class="normal">"<span class="ideitalik">Horreur</span>!" dedi. "Öldü mü? Benim yerimde mi? Şahitler de mi var?"</p>

  <p class="normal">"Evet, korkarım öyle," dedi Jamie soğukkanlı bir şekilde. "Ben bunu hallederim. Fakat senin de yukarı çıkman lazım. Yalnız kalmamalı. Ne yapacağını biliyorsun."</p>

  <p class="normal">Jamie'nin sesi güvence verir bir tondaydı ve kadının kolunu sıktı. Dokunuşu kadını rahatlatmışa benziyordu – Jamie'nin böyle davranma sebebinin bu olduğunu umuyordum – ve kadın gitmek için döndü.</p>

  <p class="normal">"Ahh, Jeanne," diye arkasından seslendi Jamie. "Geri geldiğin zaman karım için bir şeyler de getirebilir misin? Eğer onun elbisesi hazır değilse, Daphne ile aynı beden sanıyorum."</p>

  <p class="normal">"Elbise mi?" Madam Jeanne benim durduğum gölgeye gözlerini kısmış bakıyordu. Ona yardımcı olmak için ışığa doğru geldim ve vergi memuruyla karşılaşmamın sonuçlarını ona gösterdim.</p>

  <p class="normal">Madam Jeanne bir ya da iki kez gözlerini kırptı ve kapanan gizli geçidin içinden kaybolmadan önce tek eklime bile etmeden arkasını döndü.</p>

  <p class="normal">Soğuk kadar bu tepkiden de titredim. Acil serviste kana ve ani ölüme alışık olduğumdan, bu sabahki olaylar o kadar üzücü gelmiyordu. Acil serviste geçirdiğim kötü bir cumartesi günü gibiydi.</p>

  <p class="normal">"Gel, Sassenach," dedi Jamie ve büyük elini kibarca küçük sırtıma koydu. "Seni yıkamamız lazım." Dokunuşu bana da etki etmişti, hâlâ endişeli olmama rağmen kendimi daha iyi hissediyordum.</p>

  <p class="normal">"Ne ile? Kanyak mı?"</p>

  <p class="normal">Bunu duyunca hafifçe güldü. "Hayır, suyla. Sana bir banyo küveti ayarlayacağım ama soğuk olduğundan korkuyorum."</p>

  <p class="normal">Çok soğuktu.</p>

  <p class="normal">"Nereden geliyor bu su?" diye sordum, titriyordum. "Buzuldan mı?" Su duvara monte edilen borudan fışkırıyordu, pis görünen bez parçalarıyla tıkalı tutuluyordu; tıkaç görevi gören odun yığınının etrafı kaba mühür şeklinde sarılıydı.</p>

  <p class="normal">Elimi soğuk akan sudan çektim ve elbiseyi sildim, leke pek kalmamıştı. Jamie tahtadan yapılmış büyük fıçıyı getirirken başını iki yana sallıyordu.</p>

  <p class="normal">"Çatıdan," diye cevap verdi. "Yağmur sularının dolduğu bir depo var. Çatı kenarındaki oluk binanın aşağısına borularla geliyor ve deponun borusu da bunun içinde saklı." Kendiyle çok gurur duyuyor gibi baktı ve ben de kahkaha attım.</p>

  <p class="normal">"İyi düzenleme," dedim. "Suyu ne için kullanıyorsun?"</p>

  <p class="normal">"Likörü kesmek için," diye açıklama yaptı. Odanın diğer tarafını gösterdi, belirsizce görünen figürler dizili büyük kasa ve fıçıların arasında göze çarpan bir çabayla çalışıyorlardı. "Alkol oranı seksen derecenin üzerinde. İçkiyi saf suyla karıştırıyoruz ve tavernalara satmak için yeniden fıçılara dolduruyoruz."</p>

  <p class="normal">Kaba tıkacı yeniden boruya soktu ve büyük fıçıyı taş zeminin karşısına çekmek için eğildi. "Bunu yol kenarından çekelim, suya ihtiyaçları olabilir." Adamlardan biri kollarının arasında küçük bir fıçıyla duruyordu, bana şüpheli bir bakış atmasıyla Jamie'ye başını salladı ve fıçıyı suyun altına soktu.</p>

  <p class="normal">Aceleyle düzenlenmiş boş fıçıların arkasından geçici küvetimin içine şüpheyle bakıyordum. Bir mum yandaki mum birikintisinin içinde yanıyordu. Işık suyun yüzünde parıldıyor, onu karanlık ve dipsiz gibi gösteriyordu. Soyundum, titriyordum. Elimin altındayken sıcak su ve tesisat borularının oluşturduğu rahatlıktan kolayca vazgeçilebilir olduğuna karar vermiştim. Ne saflık ama.</p>

  <p class="normal">Jamie kolunu yokladı ve şüpheyle baktığı büyük bir mendil çıkardı.</p>

  <p class="normal">"Şey, belki senin elbisenden daha temizdir," dedi, omuz silkerek. Mendili bana verdi, sonra özür dileyerek odanın diğer tarafındaki işleri izlemeye gitti.</p>

  <p class="normal">Su buz gibiydi ve kiler de çok soğuktu. Dikkatlice kendimi keselerken, buz damlaları karnımdan ve bacaklarımın arasından aşağıya kayıyor, daha çok titrememi sağlıyordu.</p>

  <p class="normal">Yukarıda olanları düşünmem soğuğun yarattığı endişeyi az da olsa yatıştırıyordu. Büyük olasılıkla, yapay duvar aranan vergi memurunu sakladığı sürece güvendeydik.</p>

  <p class="normal">Fakat duvar bizi saklamada başarısız olursa durumumuz vahimdi. Odada yapay duvara monte edilen kapının haricinde çıkış yolu yok gibi görünüyordu – ve eğer bu duvar kırılırsa, sadece kaçak kanyağa sahip olmaktan suçüstü yakalanmakla kalmazdık, aynı zamanda kralın memurunu öldürmekten de gözaltına alınırdık.</p>

  <p class="normal">Acaba memurun kaybolması sıkı bir araştırmaya neden olur muydu? Vergi memurlarının genelevi aradığını hayal ediyordum, kadınlara sorular soruyorlar ve onları tehdit ediyorlardı. Cinayet olayını gören birçok şahit olduğu için beni, Jamie'yi ve Bay Willoughby'yi tarif ediyorlardı. İstem dışı odanın diğer tarafına bir göz attım, ölü adam kanlı örtünün altında yatıyordu, pembe ve sarı hatmi çiçekleriyle kaplıydı. Çinli hiçbir yerde görünmüyordu, muhtemelen kanyak galonlarının arkasındaydı.</p>

  <p class="normal">"İşte, Sassenach. İç bunu, dişlerin öyle birbirine çarpıyor ki dilini ısıracaksın." Jamie, durduğum hava deliğimin yanına gelip küçük fıçıya baktı.</p>

  <p class="normal">"Teşekkürler." Yıkanma bezimi bıraktım ve dişlerime çarpmasın diye tahta kupayı iki elimle tuttum. Kanyak işe yarıyordu; yanan bir kömür gibi midemin derinliklerine iniyor ve buz gibi olmuş kol ve bacaklarıma kıvrılan küçük sıcaklıklar yolluyordu.</p>

  <p class="normal">"Ahh, Tanrım. Böyle daha iyi," dedim ve derin bir nefes aldım. "Bu kesilmemiş hali mi?"</p>

  <p class="normal">"Hayır, o muhtemelen seni öldürürdü. Fakat sattıklarımızdan daha güçlü olabilir. Sonra biraz daha içersin." Jamie kupayı elimden aldı ve mendilden oluşan yıkama bezimi geri verdi. Aceleyle buz gibi suyla yıkanırken, göz ucuyla da onu izliyordum. Bana kaşlarını çatmış bakıyordu, derin düşüncelere dalmıştı. Hayatının karışık olduğunu hayal etmiştim; şüphesiz varlığımın onun hayatını biraz daha karıştırdığı da inkâr edilemezdi. Ne düşündüğünü bilmek için birçok sebebim vardı.</p>

  <p class="normal">"Ne düşünüyorsun, Jamie?" dedim, uyluklarımdaki son lekeleri de temizlerken yandan onu izliyordum. Su baldırlarımın arasından dönerek giderken hareketlerimi engelliyordu. Mum ışığı kıvılcım halinde dalgalanıyordu, sanki bedenimden çıkardığım koyu kırmızı kan bir kez daha suyun içinde bir araya gelmişti.</p>

  <p class="normal">Kendine gelip yüzüme baktığında kaşlarını çatması da geçmişti.</p>

  <p class="normal">"Senin çok güzel olduğunu düşünüyordum, Sassenach," dedi, yumuşak bir sesle.</p>

  <p class="normal">"Tüylerim diken diken olmuşken bile mi?" dedim alayla, fıçıdan çıktım ve kupaya uzandım.</p>

  <p class="normal">Birden bana bakarak sırıttı, kilerin loş ışığında dişleri bembeyaz parlıyordu.</p>

  <p class="normal">"Ahh, evet," dedi. "Şey, İskoçya'da yolunmuş piliç karşısında şeyi korkunç derecede dikilen tek kişiyle konuşuyorsun."</p>

  <p class="normal">İçtiğim kanyağı püskürttüm ve öksürdüm; gerginlik ve korkudan yarı histerik bir hal almıştı.</p>

  <p class="normal">Jamie hemen ceketini çıkardı ve beni onunla sardı. Titrerken, öksürürken ve nefes nefese kalırken beni kendine doğru çekip, bana sarıldı.</p>

  <p class="normal">"Tavuk ahırından geçerken bile sertleşiyor, bu yüzden uslu dur," diye kulağıma mırıldandı, hızlı bir şekilde sırtımı ovalıyordu. "Şişşt! Sassenach, sakinleş. Her şey yoluna girecek."</p>

  <p class="normal">Ona yapıştım, titriyordum. "Üzgünüm," dedim. "İyiyim. Benim suçumdu. Bay Willoughby vergi memurunu vurdu, çünkü onun bana uygunsuz davrandığını düşündü."</p>

  <p class="normal">Jamie homurdandı. "Bu senin suçun olduğunu göstermez, Sassenach," dedi düz bir şekilde. "Ve şu meseleye gelince, bu Çinli'nin ilk defa aptal gibi davranması değil. İçtiği zaman her şeyi yapabiliyor."</p>

  <p class="normal">Birden Jamie'nin ifadesi değişti, dediğim şeyi yeni fark etmişti. Gözlerini bana dikti, büyümüşlerdi. "Sen 'vergi memuru' mu dedin, Sassenach?"</p>

  <p class="normal">"Evet, neden?"</p>

  <p class="normal">Cevap vermedi ama omuzlarımı bıraktı ve arkasını döndü, geçerken fıçının üstündeki mumu aldı. Karanlıkta kalmaktansa şalın altında duran cesedin olduğu yere doğru onu takip ettim.</p>

  <p class="normal">"Tut şunu." Jamie kabaca mumu elime tutuşturdu ve örtülü bedenin yanına diz çöküp cesedin yüzünü örten lekeli örtüyü geriye doğru çekti.</p>

  <p class="normal">Birkaç ölü görmüştüm; görüntü şaşırtıcı değildi ama hoş da görünmüyordu. Yarı kapalı gözkapağının altındaki gözler dönmüştü, korkunç görüntüyü pek iyi hale getirmiyordu. Jamie kaşlarını çatarak ölünün yüzüne baktı ve kısık sesle bir şeyler fısıldadı.</p>

  <p class="normal">"Sorun ne?" diye sordum. Bir daha ısınamayacağımı düşünüyordum ama Jamie'nin ceketi sadece kalın ve iyi yapılmamıştı, aynı zamanda sahibinin sıcaklığını da tutmuştu. Hâlâ üşüyordum ancak en azından titreme geçmişti.</p>

  <p class="normal">"Bu vergi memuru değil," dedi Jamie kaşlarını çatarak. "Bölgedeki atlı gümrük memurlarını ve denetim memurlarını tanıyorum. Ama bu arkadaşı daha önce hiç görmedim." Huzursuz bir halde iyice ıslanmış ceketi açtı ve içini karıştırmaya başladı.</p>

  <p class="normal">Kendini kötü hissediyordu ama adamın kıyafetlerini iyice karıştırıyordu, sonunda küçük bir çakı ve kırmızı kapaklı ufak bir kitapçık çıkardı.</p>

  <p class="normal">"Yeni Ahit," diye okudum, biraz şaşkınlıkla.</p>

  <p class="normal">Jamie başını salladı ve tek kaşını kaldırarak yukarıya bana baktı. "Vergi memurusun ya da değilsin ama ahlaksız bir yere getirdiğin şey oldukça tuhaf görünüyor." Küçük kitabı şala sildi, sonra adamın yüzünü kibarca yeniden örttü ve başını iki yana sallayarak ayağa kalktı.</p>

  <p class="normal">"Ceplerinde olan tek şey bu. Bir gümrük ya da vergi memuru, her zaman kimliğiyle birlikte izin belgesini de taşımak zorundadır, yoksa denetim yapma ya da mallara el koyma gibi bir yetkisi olmaz." Yukarıya baktı ve kaşlarını kaldırdı. "Seni, bu adamın vergi memuru olduğunu düşündüren şey nedir?"</p>

  <p class="normal">Jamie'nin ceketine iyice sarıldım, merdiven boşluğunda adamın bana dediği şeyleri hatırlamaya çalışıyordum. "Benim bir yem olup olmadığımı ve madamın nerede olduğunu sordu. Sonra bana bir ödülden bahsetti. Kaçak malların büyüklüğüne göre yüzdesi gibi bir şey dedi. Bunu, sadece benim ve onun bileceğini söyledi. Ve sen de peşinde vergi memurlarının olduğunu söylemiştin," diye ekledim. "Bu yüzden doğal olarak ben de onlardan biri diye düşündüm. Sonra Bay Willoughby ortaya çıktı ve her şeyi berbat etti."</p>

  <p class="normal">Jamie başını 'tamam' anlamında salladı, hâlâ aklı karışık gibi bakıyordu. "Evet, öyle. Onun kim olduğu hakkında bir fikrim yok ama vergi memuru olmaması iyi oldu. İlk başta her şeyin mahvolduğunu düşündüm ama her şey yolunda."</p>

  <p class="normal">"Mahvolmak derken?"</p>

  <p class="normal">Şöyle bir gülümsedi. "Bu bölge için denetim memurlarının şefi ile bir anlaşma yaptım, Sassenach."</p>

  <p class="normal">Ona şaşkın şaşkın bakıyordum. "Anlaşma mı?"</p>

  <p class="normal">Omuz silkti. "Eğer bu konu hakkında açık sözlü olmamı istiyorsan rüşvetten bahsediyorum." Biraz sinirli konuşuyordu.</p>

  <p class="normal">"Şüphesiz standart iş prosedürleri?" dedim, nazik olmaya çalışıyordum. Ağzının bir köşesi hafiften seğirdi.</p>

  <p class="normal">"Evet, öyle. Şey, anlayacağın Sör Percival ve benim aramda bir anlaşma var. Bu yere vergi memurlarını yollamasını düşünmek beni oldukça endişelendirirdi."</p>

  <p class="normal">"Tamam," dedim yavaşça, sabahki olayları yeniden düşünüp onları bir kalıba sokmaya çalışıyordum. "Ama yine de Fergus'a vergi memurları peşimde demekle ne istedin? Ve neden herkes kafası kopmuş tavuk gibi etrafa kaçışıyor?"</p>

  <p class="normal">"Ahh, şu." Bir anlığına gülümsedi ve kolumu tuttu, ayaklarımızın ucundaki cesetten beni uzaklaştırdı. "Evet, söylediğim gibi bu bir anlaşma. Ve anlaşmanın bir bölümü, Sör Percival'ın ara sıra kaçak malları yakalayarak Londra'daki üstlerini memnun etmesini içeriyor. Bu yüzden, biz de bunu ona verilen bir fırsat olarak değerlendirdik. Wally ve delikanlılar sahilden iki dolu araba getirdiler. Biri en iyi kalite kanyakla, diğeri tat versin diye de ucuz içkiler koyduğumuz şampanya şişeleriyle doluydu.</p>

  <p class="normal">"Planladığımız gibi, bu sabah onları şehir dışında karşıladım ve sonra İngiliz askerlerinden oluşan küçük bir grupla geçen gümrük memurlarının dikkatini çekmek için arabayı kullandık. Onlar peşimizden geldi ve dar sokaklarda bizi takip etmelerini sağladık, bu arada Wally ile birlikte iyi malların bulunduğu fıçılar ve içkiler yüklendi. Sonra Wally arabadan indi ve uzaklaştı, ben de buraya aşağıya doğru koştum. Peşimde göstermelik iki ya da üç asker vardı elbette. Güzel anlattım değil mi?" Bana sırıttı ve alıntı yaparak konuşmaya başladı, "'Kaçakçılar sıkı takibe rağmen kaçtılar ama Majesteleri'nin cesur askerleri altmış pound ve on şilin değerindeki bir araba dolusu içkiyi ele geçirmeyi başardı.' Bu tarz şeyleri biliyor musun?"</p>

  <p class="normal">"Öyle sanıyorum," dedim. "O zaman saat onda gelecek olan içkilerdi? Madam Jeanne demişti ki–"</p>

  <p class="normal">"Evet," dedi, kaşlarını çatarak. "Saat tam onda kilerin kapısından ve yokuştan sorumluydu. Bütün yükü boşaltmak için yeterli zamanımız yoktu. Fakat bu sabah geç kaldı; İngilizler'i doğruca kapıya getirmemek için iki kez dolanmak zorunda kaldım."</p>

  <p class="normal">"Bugün biraz üzgündü," dedim, birden İblis'i hatırlamıştı. Green Owl'daki cinayeti Jamie'ye anlattım. Üzüldü ve istavroz çıkardı.</p>

  <p class="normal">"Zavallı kız," dedi.</p>

  <p class="normal">Bruno'nun anlatımını hatırlayınca ürperdim ve Jamie'ye yanaştım, o da kollarını omuzlarıma doladı. Dalgın bir halde alnımdan öpüp yerdeki şalla örtülü olan cesede yeniden göz attı.</p>

  <p class="normal">"Kimse kim, eğer vergi memuru değilse, yukarıda ondan daha fazlası da muhtemelen yoktur. Birazdan buradan çıkmamız lazım."</p>

  <p class="normal">"Bu çok iyi." Jamie'nin ceketi dizlerime geliyordu ama odanın diğer tarafından baldırlarıma bakan gizli bakışları hissedebiliyordum ve ceketin altında tamamen çıplak olduğumu bildiğim için kendimi oldukça rahatsız hissediyordum. "Basımevine mi gideceğiz?" Öyle ya da böyle Madam Jeanne'nin ev sahipliğini gerektiğinden fazla katlanmak istemiyordum.</p>

  <p class="normal">"Belki kısa bir süre için. Düşünmem lazım." Jamie'nin ses tonu dalgın olduğunu gösteriyordu ve kaşlarının düşünceyle çatıldığını görebiliyordum. Kısa bir kucaklamayla beni bıraktı ve dalgın bir şekilde yerdeki taşlara bakarak kilerde dolanmaya başladı.</p>

  <p class="normal">"Şey... Ian ile ne yaptınız?"</p>

  <p class="normal">Bana bir göz attı, boş boş bakıyordu ama sonra yüzü aydınlandı.</p>

  <p class="normal">"Ahh, Ian. Pazar yerinin üstündeki tavernalara sorması için onu bıraktım. Onunla buluşacağım saati hatırlamam lazım," diye mırıldandı, sanki kendi kendine not düşüyordu.</p>

  <p class="normal">"Bu arada ben Genç Ian ile tanıştım," dedim sohbet edercesine.</p>

  <p class="normal">Jamie şaşkınlıkla bana baktı. "Buraya mı geldi?"</p>

  <p class="normal">"Geldi. Seni arıyordu, sen gittikten on beş dakika sonra geldi."</p>

  <p class="normal">"Bu küçüğe merhamet ettiği için Tanrı'ya şükürler olsun!" Bir eliyle başını kaşıdı, aynı zamanda hem şaşkın hem endişeli görünüyordu. "Oğlunun burada ne yaptığını Ian'a anlatmak için çok az zamanım var."</p>

  <p class="normal">"Onun burada ne yaptığını sen biliyor musun?" diye sordum merakla.</p>

  <p class="normal">"Hayır, bilmiyorum! O bekliyor ki... ahh, neyse, boş ver. Şimdi bunun için endişelenecek zamanım yok." Yeniden düşüncelere daldı, bir anlığına soru sormak için kendine geldi, "Genç Ian gittiği zaman sana nereye gideceğini söyledi mi?"</p>

  <p class="normal">Cekete iyice sarılarak başımı iki yana salladım ve o da tamam anlamında aşağı yukarı salladı, iç çekip bir kez daha yavaşça bir aşağı bir yukarı yürümeye başladı.</p>

  <p class="normal">Ters dönmüş bir fıçının üzerine oturdum ve onu izlemeye başladım. Ortamın genel olarak huzursuz ve tehlikeli olmasına rağmen, onun yanında olduğum için kendimi tuhaf bir biçimde mutlu hissediyordum. Şu anki duruma pek yardımcı olamayacağımı hissederek, cekete iyice sarılarak oturmaya devam ettim ve bir anlığına da olsa ona bakmanın zevkini çıkardım – bu karışık olayların içinde yapacak başka bir seçeneğim yoktu.</p>

  <p class="normal">Düşünceli olmasına rağmen bir kılıç ustası gibi ayaklarını yere sağlam basarak hareket ediyordu; bedenini unutmasına rağmen yine de onun bilincinde olan bir adamdı. Fıçıların başındaki adamlar meşale ışığında çalışıyorlardı, Jamie arkasını döndüğünde bu ışık saçlarını parlatıyordu. Saçları altın sarısı ve koyu renk çizgileriyle bir kaplanın kürkü gibi parlıyordu.</p>

  <p class="normal">Sol elinin iki parmağı pantolonunun üzerinde yan yana durup titrerken, belli belirsiz olan eğriliği fark etmiştim ve bunu görünce de tuhaf bir şekilde ürpermiştim. Binlerce kez bu hareketi yaptığını görmüştüm, düşünürken böyle yapıyordu ve yeniden böyle yaptığını görünce, ayrı kaldığımız onca zamanın güneşin doğup batmasından ibaret olduğunu hissetmiştim.</p>

  <p class="normal">Benim düşündüğümü anlamış gibi yürümesini kesti ve bana gülümsedi.</p>

  <p class="normal">"Yeterince ısındın mı, Sassenach?" diye sordu.</p>

  <p class="normal">"Hayır ama önemli değil." Fıçının üzerinden kalktım ve onun yürümesine eşlik etmek için yanına gidip bir elimi koluna koydum. "Düşünürken ilerleme kaydedebildin mi?"</p>

  <p class="normal">Üzüntülü bir şekilde gülümsedi. "Hayır. Yüzlerce şeyi bir seferde düşünüyorum. Örneğin Genç Ian'ın nerede olacağı gibi."</p>

  <p class="normal">Ona doğru baktım. "Nerede olabilir? Nerede olabileceğini düşünüyorsun?"</p>

  <p class="normal">"Basımevinde olabilir," dedi Jamie vurgulu bir şekilde. "Bu sabah Wally ile birlikte olması gerekiyordu ama değildi."</p>

  <p class="normal">"Wally ile mi? Bu sabah babası onu aramaya geldiğinde, onun evde olmadığını mı söylemeye çalışıyorsun?"</p>

  <p class="normal">Bir parmağıyla burnunu ovaladı, hem sinirli hem de keyifli görünüyordu. "Ahh, evet. Kendi anlatma fırsatı elde edene kadar, Genç Ian'a babasına bir şey söylemeyeceğime dair söz verdim. Tabii bu açıklama onun kıçını kurtaramayacak," diye ekledi.</p>

  <p class="normal">Genç Ian, babasının da söylediği gibi ailesinden izin alma zahmetine girmeden Edinburgh'daki dayısının yanına gelmişti. Jamie bu terk edişi çabucak anlamıştı ama yeğenini de tek başına Lallybroch'a göndermek istememişti.</p>

  <p class="normal">"Kendi başının çaresine bakamayacağından değil," diye açıklama yapıyordu Jamie, yüzündeki ifadede keyif baskın çıkmıştı. "Çok kabiliyetli bir delikanlı. Sadece... bilirsin işte, bazı şeyler sen istemesen de çevrende olur biter ve sen ortasında kalırsın."</p>

  <p class="normal">"Bana mı söylüyorsun," dedim dalga geçercesine. "Ben de onlardan biriyim."</p>

  <p class="normal">Buna bir kahkaha attı. "Haklısın, Sassenach! Belki Genç Ian'ı bu kadar çok sevmemin sebebi budur, bana seni hatırlatıyor."</p>

  <p class="normal">"Bana da seni hatırlattı," dedim.</p>

  <p class="normal">Jamie bir anlığına homurdandı. "Tanrım, Jenny küçük bebeğinin ahlaksız bir evde dolandığını duyunca beni öldürecek. Umarım küçük adam eve gidince çenesini tutmayı becerir."</p>

  <p class="normal">"Umarım eve gider," dedim, bu sabah gördüğüm neredeyse on beş yaşındaki utangaç çocuğun fahişelerle, vergi memurlarıyla, kaçakçılarla ve balta ile kadınları öldüren manyaklarla dolu olan Edinburgh'da dolandığını düşündüm. "En azından kız değil," diye ekledim, son maddeyi bir daha düşünerek. "İblis erkek çocuklarının tadını pek seviyor gibi görünmüyor."</p>

  <p class="normal">"Evet öyle, ama erkeklere düşkün bir sürü kişi var," dedi Jamie üzülerek. "Bu berbat kilerden dışarı çıktığımız zaman Sassenach, Genç Ian ve senin yüzünden saçlarım beyazlamazsa çok şanslı biriyim."</p>

  <p class="normal">"Benim yüzümden mi?" dedim şaşkınlıkla. "Benim için endişelenmene gerek yok."</p>

  <p class="normal">"Endişelenmeyeyim mi?" Kolumu kolundan çekti ve ters ters bakarak etrafımda döndü. "Senin için endişelenmeme gerek yok mu? Bunu cidden söyleyebiliyor musun? Tanrım! Seni güvenli bir halde kahvaltını bekler vaziyette yatakta bırakıyorum ve bir saat bile geçmeden seni bir kombinezonun içinde, koynunda bir cesetle merdivenlerde buluyorum! Ve şimdi de karşımda soyulmuş bir yumurta gibi çıplak bir halde duruyorsun, etraftaki on beş adam senin kim olduğunu merak ediyor. Peki onlara seni nasıl tanıtacağımı sanıyorsun, Sassenach? Bunu bana bir söyler misin?" Bir eli öfkeyle saçını çekiştiriyordu.</p>

  <p class="normal">"Yüce Tanrım! Bir hata olmadan iki gün içinde sahilde olmam lazım ama seni Edinburgh'da bırakamıyorum, elinde baltayla dolaşan İblis denen biri var ve seni gören insanların yarısı senin bir fahişe olduğunu düşünüyor ve... ve..." Saç örgüsünün etrafındaki ip daha fazla baskıya dayanamadı ve saçları bir aslan yelesi gibi kafasında toplanarak açıldı. Kahkaha atıyordum. Uzun bir müddet bana baktı ama sonra, istem dışı bir gülümseme kaşlarının arasındaki çizgiyi yok etti.</p>

  <p class="normal">"Evet, iyi," dedi kabul etmişçesine. "Sanırım idare edebilirim."</p>

  <p class="normal">"Edeceğini düşünüyorum," dedim ve saçlarını kulaklarının arkasına yerleştirmek için parmaklarımın üstünde yükseldim. Zıt kutuplu mıknatısların birbirini çekmesi gibi bana doğru çekildi; başını eğdi ve beni öptü.</p>

  <p class="normal">"Unutmuştum," dedi, bir müddet sonra.</p>

  <p class="normal">"Neyi unutmuştun?" İnce gömleğinin altındaki sırtı sıcaktı.</p>

  <p class="normal">"Her şeyi." Çok yumuşak bir ses tonuyla konuşuyordu, dudakları saçlarımdaydı. "Neşeyi. Korkuyu. En çok da korkuyu." Elini uzattı ve buklelerimi burnundan çekti.</p>

  <p class="normal">"Uzun zamandır korkmuyordum, Sassenach," diye fısıldadı. "Ama şimdi korkuyorum. Artık kayıp olan bir şey var."</p>

  <p class="normal">Ona bakmak için biraz geri çekildim. Kolları belimi sıkıca sarmıştı, gözleri karanlıktaki dipsiz sular gibi siyahtı. Sonra yüzü değişti ve beni alnımdan öptü.</p>

  <p class="normal">"Gel, Sassenach," dedi kolumdan tutarak. "Adamlarıma benim karım olduğunu söyleyeceğim. Geri kalanlar biraz daha bekleyebilir."</p>
</body>
</html>
