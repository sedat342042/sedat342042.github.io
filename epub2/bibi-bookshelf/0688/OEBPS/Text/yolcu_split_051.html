<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>yolcu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h1baslik1" id="calibre_toc_50"><br class="chapter" />
  <span class="ideitalik">40<br class="chapter" />
  <br class="chapter" />
  Denizin Dibine Gidebilirim</span></h2>

  <p class="normal"> </p>

  <p class="normal">"<span class="ideitalik">Artemis</span> olmalı." Jared katlanır yazı masasının kapağını kapadı ve çattığı kaşlarını ovaladı. Jamie'nin kuzeni daha önce onunla tanıştığımda elli yaşlarındaydı ve şimdi yetmişini geçmişti ama küçük kalkık burnu, zayıf ince yüzü, ayrıksı dar bedeni ve yorulmak bilmez çalışma kapasitesi hep aynıydı. Sadece saçları yaşını gösteriyordu. Uzun cansız siyah saçlardan, seyrelmiş temiz ve parlayan beyaz saçlara dönüşmüştü, kırmızı ipek bir kurdele ile gösterişli bir şekilde bağlanmışlardı.</p>

  <p class="normal">"Kırk ya da ona yakın bir mürettebatı ile tek direkli orta boyda bir gemi," diye yorum yaptı. "Ama mevsimin bu zamanı artık geç oldu ve muhtemelen daha iyisini yapamayız. Hint ticaret gemilerinin hepsi bir ay önce gitti. <span class="ideitalik">Artemis</span> onarım için kalmadıysa Jamaika'ya kafile ile gitmiş olmalı."</p>

  <p class="normal">"Daha sonra gemilerinden ve kaptanlarından birini alacağım," dedi Jamie ona. "Büyüklüğü önemli değil."</p>

  <p class="normal">Jared şüpheli bir şekilde tek kaşını kaldırarak kuzenine baktı. "Ha? Denizi sandığından da çok ciddiye almalısın. Mevsimin bu zamanında muhtemelen fırtınalı olur ve gemi bir mantar gibi batıp çıkar. Posta gemisiyle Kanal'ı nasıl geçtiğini sorabilir miyim, kuzen?"</p>

  <p class="normal">Jamie'nin yüzü çoktan çekilmiş, kötü bir haldeyken bu soruyla daha da kötü olmuştu. Tamamen bir kara adamı olan Jamie'yi deniz pek tutmamıştı ama bütün yol boyunca halsiz bir şekilde yatmıştı. Her ne kadar deniz ve hava çok sakin olsa da Inverness'tan Le Havre'ye kadar hasta yatmıştı. Şimdi, altı saat sonra Jared'ın limandaki deposunda sahilde güvendeydi ama yine de dudakları solgun ve gözlerinin altı kararmıştı.</p>

  <p class="normal">"İdare edebilirim," dedi kısaca.</p>

  <p class="normal">Jared onun her türlü açık denize çıkacağını belirten cevabı üzerine şüpheyle onu süzdü. Jamie rengi yeşile dönmeden nadiren demir atmış bir gemiye adım atabiliyordu. Üstelik Atlantik'i iki üç ay boyunca sürekli savrulan bir gemiyle geçme ihtimali, sağlam bir aklı bile afallatmaya yeterdi. Kimi zaman benim için de sıkıntılı olmuştu.</p>

  <p class="normal">"Evet, sanırım bunun için yapabileceğim bir şey yok," diye iç çekerek konuşmaya başladı Jared, benim düşüncelerime tercüman olmuştu. "En azından yanında bir hekim var," diye ekledi ve bana gülümsedi. "Sanırım ona eşlik edeceksin, hayatım?"</p>

  <p class="normal">"Evet, kesinlikle," diye ona güvence verdim. "Geminin hazır olması ne kadar sürer? Yola çıkmadan önce ilaç çantamı düzenlemem için iyi bir aktar bulmaya ihtiyacım var."</p>

  <p class="normal">Jared düşünürken dudaklarını bastırdı. "Bir hafta, kısmetse," dedi. "<span class="ideitalik">Artemis</span> şu an Bilbao'da; İtalya'dan yüklediği bakırla tabaklanmış İspanyol derisi yükünü taşıyor. Açık bir rüzgârla bir gün sonra buraya geldi mi yükleme yapılacak. Yolculuk için daha kaptan belirlemedim ama aklımda iyi biri var. Onu getirmek için Paris'e gitmem gerekecek, bu da iki gün gidiş ve iki gün de geliş demek. Bir gün de yüklemeyi ayarlamak sürer. Su fıçılarını doldurmak, onlara birkaç şey eklemek derken haftaya yarın şafakta yola çıkmaya hazır olur."</p>

  <p class="normal">"Batı Hint Adaları'na gitmek ne kadar sürer?" diye sordu Jamie. Gerginliği bedeninden belli oluyordu, yolculuğumuzdan ve kısa dinlenmeden pek etkilenmemişti. Yay gibi gergindi ve muhtemelen biz Genç Ian'ı bulana kadar da böyle kalacaktı.</p>

  <p class="normal">"Bu mevsimde iki ay," diye cevap verdi Jared, alnındaki küçük kırışık hâlâ duruyordu. "Ama bu mevsimin geçmesi için bir ayınız daha var; kış fırtınası vurursa, bu süre üç ay olabilir. Belki de daha fazla."</p>

  <p class="normal">Ya da hiç ama eski bir denizci olan Jared, bu ihtimali söylemek için ya çok batıl inançlıydı ya da çok düşünceliydi. Fakat masanın tahtasına şans getirmesi için gizliden vurduğunu görmüştüm.</p>

  <p class="normal">Ama benim aklımda beliren diğer fikri söylememişti; mavi geminin Batı Hint Adaları'na gittiğine dair kesin bir kanıtımız yoktu. Elimizde sadece Jared'ın bizim için Le Havre'den aldığı kayıtlar vardı. Bu tarife uyan <span class="ideitalik">Bruja</span> adlı geminin iki ziyaretini gösteriyordu – son beş sene içindeki kayıtlarıydı bunlar. Her seferinde Barbados adasındaki Bridgetown adındaki ana limanına gidiyordu.</p>

  <p class="normal">"Bana yeniden anlat, yani Genç Ian'ı alan gemiyi," dedi Jared. "Nasıl gidiyordu? Suyun üzerinde miydi, yoksa biraz batık gibi miydi? Yani yolculuk için iyice yüklenmiş gibi miydi?"</p>

  <p class="normal">Jamie bir anlığına gözlerini kapadı, düşünüyordu fakat sonra başıyla onaylarcasına gözlerini açtı. "Ağır yüklüydü, bunun üzerine yemin edebilirim. Lombarları suyun iki metre ya yukarısında ya da değildi."</p>

  <p class="normal">Jared tatmin olmuşçasına başını salladı. "O zaman limandan ayrılmış, içeriye girmeyecek. Fransa, Portekiz ve İspanya'daki limanlarda adamlarım var. Kuvvetle ihtimal onun yüklendiği limanı bulabilirler ve sonra biz de bu kayıtlardan nereye gittiğini öğrenebiliriz." İnce dudakları birden yukarıya doğru kıvrıldı. "Korsan gemisi olmadıysa ve sahte kayıtları yoksa tabii."</p>

  <p class="normal">Yaşlı şarap tüccarı dizüstü masasını dikkatlice kenara koydu, yıllarca kullanıldığından kahverengi yüzeyi kararmıştı. Ayağa kalktı, dimdik hareket etmeye başladı.</p>

  <p class="normal">"Evet, şu an için yapılacak en iyi şey bunlar. Hadi şimdi eve gidelim; Mathilde akşam yemeği için bekliyor. Yarın emirlere ve kayıtlara bakarız, eşin de bitkilerini bulur."</p>

  <p class="normal">Saat neredeyse beşti ve yılın bu zamanında hava iyice kararmış olurdu ama Jared'ın kısa mesafedeki evine gitmek için bize eşlik edecek iki adamı vardı. Le Havre gelişen bir liman şehriydi ve iskele bölgesi karanlık çöktükten sonra yalnız gezilecek bir yer değildi, özellikle de zengin şarap tüccarı olarak bilinen biri için.</p>

  <p class="normal">Kanal'ı geçmenin yorgunluğuna, bunaltıca neme, Le Havre'nin balık kokusuna ve kurt gibi acıkmış olmama rağmen, dar sokaklarda karanlıkta fener ışığı eşliğinde yürürken kendime geldiğimi hissediyordum. Jared sayesinden en azından Genç Ian'ı bulma şansımız vardı.</p>

  <p class="normal">Jared Jamie'nin – ben de böyle düşünüyordum – eğer <span class="ideitalik">Bruja</span> korsanlarının Genç Ian'ı o noktada öldürmedilerse muhtemelen ona zarar vermeden tutacakları fikrine katılmıştı. Her koşulda sağlıklı, genç bir erkek, iki yüz pound – şu an ki şartlar düşünüldüğünde çok iyi bir paraydı – için Batı Hint Adaları'na köle ya da sözleşmeli işçi olarak satılabilirdi.</p>

  <p class="normal">Eğer Genç Ian'dan uygun bir şekilde kurtulmayı düşünüyorlarsa ve gittikleri limanı öğrenirsek, çocuğu bulmak oldukça kolay olacaktı. Fırtına ve yoğunlaşan bulutlardan düşen birkaç soğuk yağmur damlası benim olumlu düşüncelerimi sarsmıştı, Batı Hint Adaları'na ulaşabilirsek Ian'ı bulmak o kadar da zor olmayacaktı. Fakat hem <span class="ideitalik">Bruja</span> hem <span class="ideitalik">Artemis</span> adalara çabucak ulaşmak zorundaydı, çünkü kış fırtınaları kapıdaydı.</p>

  <p class="ortayazi">***</p>

  <p class="normal">Yağmur geceye doğru iyice arttı, üstümüzdeki dama ısrarla çarpıyorlardı. Normalde yağmur sesini rahatlatıcı ve uyku getiren bir ses olarak düşünürdüm ama bu şartlar altında, gelen tıngırtı huzur verici değil tehdit ediciydi.</p>

  <p class="normal">Jared'ın harika akşam yemeğine ve ona eşlik eden şarabına rağmen uyuyamıyordum, aklım yağmurdan ıslanmış yelken bezleri ve derin denizlerin kabarmasıyla ilgili görüntülerle doluydu. En azından ayakta olan tek kişi ben değildim ama Jamie hiç uykuya yatmamıştı. O yaklaşan yolculuk için yapılacak düzenlemeler için Jared ile konuşacağından aşağıda kalmıştı.</p>

  <p class="normal">Jared, araştırmaya yardımcı olmak için bir gemisini ve kaptanını riske atmaya gönüllüydü. Karşılığında Jamie de yük memuru olarak gemide çalışacaktı.</p>

  <p class="normal">Bu öneriyi duyunca "Ne olarak?" demiştim.</p>

  <p class="normal">"Yük memuru," diye açıklama yapmıştı Jared sabırla. "Görevi, yüklemeyi ve yük boşaltmayı, yükün satımını ve idaresini denetlemek. Kaptan ve mürettebat sadece gemiyle ilgilenmek zorunda, içindekilerden biri yükten sorumlu olmalı. Her durumda yükün güvende olduğu denetlenmek zorunda, yük memurunun emirleri kaptanın otoritesinden de üstündür."</p>

  <p class="normal">Ve böylece her şey düzenlendi. Jared akrabasına yardım etmek için bazı şeyleri riske atmaya fazlaca gönüllüyken, bu düzenlemeden kâr sağlamak için de bir sebep görmüyordu. Bu yüzden Bilbao ve Le Havre'den yüklenecek çeşitli mallar için çabucak işlemleri yapmıştı. Yükü boşaltmak için Jamaika'ya gidecek ve dönüş yolculuğu için de Jamaika'daki Fraser et Cie'nin şeker kamışı tarlalarından üretilen romları <span class="ideitalik">Artemis</span>'e yüklemek için düzenlemeler yapacaktık.</p>

  <p class="normal">Deniz yolculuğu için havaların düzelmesi gerektiğinden, dönüş yolculuğu Nisan sonu ya da Mayıs'ın başı gibi olacaktı. Şubat ayında Jamaika'ya varış ve Mayıs ayında İskoçya'ya dönüş zamanları arasında Jamie, Genç Ian'ı aramak için Barbados – ya da diğer yerlere – seyahat ederken <span class="ideitalik">Artemis</span> ve onun mürettebatından sorumlu olacaktı.</p>

  <p class="normal">Cömert bir düzenlemeydi. Yıllardır Fransa'da sürgün olan şarap toptancısı Jared bir gemisini gözden çıkaracak kadar zengindi, bu durum can sıkıcı olsa bile ona zarar vermeyecekti. Şu gerçek de benim gözümden kaçmamıştı; Jared mal varlığının küçük bir kısmını riske atarken biz ise kendi hayatımızı riske atıyorduk.</p>

  <p class="normal">Rüzgâr diniyor gibi görünüyordu; şöminenin bacası artık uğuldamıyordu. Uyku hâlâ uzak bir hayaldi, yataktan kalktım ve ısınmak için omuzlarıma bir örtü alarak pencerenin yanına gittim.</p>

  <p class="normal">Gökyüzü koyu alacalı gri bir renkteydi. Hızla giden yağmur bulutlarının kenarları ay ışığıyla aydınlanıyordu ve pencerenin camı yağmur damlalarıyla kaplıydı. Ancak bulutlardan vuran ay ışığı, yaklaşık çeyrek mil ötede duran limandaki gemilerin direklerini görmeme yetiyordu. Bir ileri bir geri sallanıyorlardı, yelkenleri fırtınaya karşı sıkıca sarılıp bağlanmıştı. Dalgalar demirlenen kayıkları sallarken huzursuz bir şekilde bir kalkıp bir düşüyorlardı. Bir hafta içinde bir tanesinde olacaktım.</p>

  <p class="normal">Jamie'yi bulamayacağım korkusuyla, onu bulduğum zaman hayatımın nasıl olacağını düşünmeye cesaret edememiştim. Sonra onu bulmuş ve peş peşe gelişen olaylarla hayatım değişik evrelerden geçmişti; Edinburgh'un siyasi ve edebi dünyasına karşı duran bir yayıncının eşi olmuştum, sonra bir kaçakçının leydisi olarak hayatın tehlikeli ve geçici olduğunu düşünmüştüm, sonunda kendimi daha önceden bildiğim ve sevdiğim Kuzey İskoçya çiftliğinde bir hayatın tam ortasında bulmuştum.</p>

  <p class="normal">Şimdiyse, yine aynı hızla bütün bu ihtimaller uçup gitmişti ve bir kez daha bilinmeyen gelecekle yüz yüzeydim.</p>

  <p class="normal">Çok heyecanlanmamla birlikte pek de üzgün olmayışım oldukça tuhaftı. Yirmi yıldır, Brianna'ya, Frank'e ve hastalarıma duyduğum sevgiyle bir kaya midyesi gibi köklerime bağlanmıştım. Şimdi kader – ve benim kendi tavırlarım – bütün her şeyden beni kopartmıştı ve benden çok daha güçlü bir şeyin etkisiyle dalgaların arasında sürükleniyormuşum gibi hissediyordum.</p>

  <p class="normal">Nefesimle cam buğulanmıştı. Soğuk sabahlarda Brianna'ya yaptığım gibi camın buğusuna küçük bir kalp çizdim. Sonra kalbin içine ilk onun adını yazdım; B E R – Brianna Ellen Randall. Acaba hâlâ kendine Randall mı diyordu? Yoksa Fraser mı? Merak ediyordum, sonra kalbin içine 'J' ve 'C' harflerini de ekledim.</p>

  <p class="normal">Kapı açılıp Jamie içeri girdiğinde hâlâ camın önünde duruyordum.</p>

  <p class="normal">Biraz gereksizce, "Sen hâlâ uyanık mısın?" diye sordu.</p>

  <p class="normal">"Yağmur beni uyutmadı." Yanına gittim ve ona sarıldım, sıcaklığın gecenin soğuğunu dağıttığı için memnundum.</p>

  <p class="normal">Yanağımı saçlarıma dayayarak bana sarıldı. Belli belirsiz deniz, yoğun biçimde mum ve mürekkep kokuyordu.</p>

  <p class="normal">"Yazı mı yazdın?" diye sordum.</p>

  <p class="normal">Şaşkınlıkla bana baktı. "Evet ama sen nereden biliyorsun?"</p>

  <p class="normal">"Mürekkep kokuyorsun."</p>

  <p class="normal">Hafiften kendini kokladı, geriye çekildi ve bir elini saçına götürdü. "Domuz gibi burnun var, Sassenach."</p>

  <p class="normal">"Teşekkür ederim ne kadar tatlı bir iltifat böyle," dedim. "Ne yazdın?"</p>

  <p class="normal">Yüzündeki gülümseme kayboldu, gergin ve yorgun görünüyordu.</p>

  <p class="normal">"Jenny'ye bir mektup yazdım," dedi. Ceketini astığı, atkısını ve fırfırlı boyun bağını çıkarmaya başladığı masanın yanına gitti. "Jared'ı görene kadar ona yazmak istemedim. Yaptığımız planları, Ian'ı sağ salim eve getirmek için elimizdeki ihtimalleri ona anlattım." Suratını astı ve gömleğini başından çıkardı. "Mektup eline geçtiğinde ne yapacağını Tanrı bilir. Ayrıca Tanrı'ya şükür ki mektup eline geçtiğinde denizde olacağım," diye ekledi alayla.</p>

  <p class="normal">Bu kolay bir şey değildi lakin yazmanın onu rahatlattığını düşünüyordum. Ayakkabılarını ve çoraplarını çıkarmak için oturdu. Ben de atkuyruğu bağlanmış saçlarını açmak için arkasına geçtim.</p>

  <p class="normal">"En azından yazdığım için memnunum," dedi düşüncelerimi yansıtarak. "Ona söylemeye her şeyden çok korkuyordum."</p>

  <p class="normal">"Ona gerçeği anlattın mı?"</p>

  <p class="normal">Omuz silkti. "Ben her zaman gerçeği anlatırım."</p>

  <p class="normal">Benim haricimde herkese. Bu düşüncemi dile getirmedim ama omuzlarını ovmaya başladım, gerilmiş kaslarına masaj yapıyordum.</p>

  <p class="normal">"Jared, Bay Willoughby'yi ne yaptı?" diye sordum, masaj aklıma Çinli adamı getirmişti. Kanal'ı geçtiğimizde bizimle birlikte gelmiş, küçük bir gölge gibi Jamie'ye yapışmıştı. İskelede her şeyi görmeye alışkın olan Jared uzun adımlarla Bay Willoughby'nin yanına gitti. Ciddi bir şekilde onu selamladı ve Mandarin'e birkaç söz söyleyerek ona yolladı ama Jared'ın hizmetçisi bu olağandışı misafiri büyük bir şüpheyle incelemişti.</p>

  <p class="normal">"Ahırda uyuyacağını sanıyorum." Jamie esnedi ve iyice gerindi. "Mathilde evin içinde kâfirlerin olmasına alışkın olmadığını ve şimdi de buna alışmaya niyeti olmadığını söyledi. Çinli akşam yemeğini yedikten sonra kadın mutfağa kutsal su serpti." Bana göz atarken pencere camına çizdiğim kalbi gördü, buğulanmış camda koyu bir biçimde duruyordu.</p>

  <p class="normal">Gülümsedi.</p>

  <p class="normal">"Bu nedir?"</p>

  <p class="normal">"Hiç, sadece saçmalık," dedim.</p>

  <p class="normal">Uzandı ve elimi tuttu, başparmağı kendi başparmağımın altında duran küçük yara izini okşuyordu; onu bırakmadan yani Culloden'dan önce bıçağının ucuyla çizdiği 'J' harfini.</p>

  <p class="normal">"Hiç sormadım," dedi, "benimle gelmek istiyor musun istemiyor musun? Seni burada bırakabilirim. Jared senin onunla kalmandan memnun olur ve seni rahat ettirir. Burada ya da Paris'te kalman sorun olmaz. Ya da Lallybroch'a da geri dönebilirsin, eğer istersen tabii."</p>

  <p class="normal">"Hayır, sormadın," dedim. "Çünkü cevabın ne olacağını çok iyi biliyorsun."</p>

  <p class="normal">Birbirimize baktık ve gülümsedik. Acı ve yorgunluğun izleri yüzünden çekildi. Başını eğip kibarca avcumu öptüğünde mum ışığı başını tatlı bir şekilde aydınlatıyordu.</p>

  <p class="normal">Rüzgâr hâlâ şöminenin bacasında uğulduyor ve dışarıdaki yağmur gözyaşı gibi akıp duruyordu ama artık önemli değildi. Artık uyuyabilirdim.</p>

  <p class="ortayazi">***</p>

  <p class="normal">Sabahleyin gökyüzü tertemizdi. Canlı soğuk rüzgâr Jared'ın çalışma odasının penceresini tıkırdatıyordu ama sıcak odanın içerisine giremiyordu. Le Havre'deki ev onun Paris'teki büyük evinden daha küçüktü ama sağlam, yarı ahşap, üç katlı rahat bir evdi.</p>

  <p class="normal">Ayaklarımı çıtırdayan ateşe doğru biraz daha uzattım ve tüy kalemimi hokkaya batırdım. İki aylık yolculukta sağlık açısından ihtiyaç olacağını düşündüğüm şeylerin listesini yapıyordum. Damıtılmış alkol hem önemliydi hem de elde edilecek en kolay ilaçtı; Jared Paris'ten bana bir fıçı getireceğini dair söz vermişti.</p>

  <p class="normal">"Üzerine etiket yazsak iyi olur," dedi bana. "Yoksa siz limandan ayrılmadan önce denizciler onu içer."</p>

  <p class="normal"><span class="ideitalik">Saf domuz yağı, Aziz John'un kıymetlisi, dört buçuk kilo sarımsak, civanperçemi, Hodan,</span> yazdım sonra başımı iki yana salladım ve onu karaladım, onun yerine şu an daha çok bilindiği eski ismini yazdım; <span class="ideitalik">sığırdili</span>.</p>

  <p class="normal">Ağır bir işti. Bir zamanlar tıpta kullanılan bütün genel bitkilerin çoğunu bilirdim, bilmediğim birkaç şey vardı. Bunu yapmak zorundaydım.</p>

  <p class="normal">Bazıları şaşılacak derecede etkili oluyorlardı. Boston'daki hastane müdürlerimin ve iş arkadaşlarımın açığa vurulmamış şüphelerine rağmen, nadiren de olsa bitkileri modern dünyadaki hastalarıma iyi etki etsin diye kullanıyordum. ("Dr. Randall'ın ne yaptığını gördün mü?" diyen şaşkına dönmüş stajyerin sesi zihnimde yankılandı, yazarken gülümsememi sağlamıştı. "134B'deki hastanın midesini kaynamış çiçeklerle temizledi.")</p>

  <p class="normal">Çoğunun adını unutmuştum ama bitkilerin adını yazarken, her birine bakmamla ya da koklamamla adları aklıma geliyordu. Huş ağacı yağının siyah katran görüntüsü ve hafif, hoş bir kokusu vardı, bitkiler arasında en keskin koku ondaydı. Papatyanın tozlu tatlı kokusu ve kurtpençesinin acı bir kokusu vardı.</p>

  <p class="normal">Masanın karşısında Jamie de kendi listeleriyle uğraşıyordu. Kötü bir yazar olduğu için zar zor sakat sağ eliyle yazıyordu. Sonra yazmayı bıraktı ve bıyık altından küfrederek sol dirseğinin üzerindeki iyileşen yarasını ovaladı.</p>

  <p class="normal">"Listene misket limonu suyunu da yazdın mı, Sassenach?" diye sordu ilgiyle.</p>

  <p class="normal">"Hayır. Yazmalı mıyım?"</p>

  <p class="normal">Yüzünden bir saç telini geriye çekti ve önündeki kâğıtlara kaşlarını çatarak baktı.</p>

  <p class="normal">"Olmalı. Genelde misket limonu suyunu temin eden geminin cerrahıdır ama <span class="ideitalik">Artemis</span> büyüklüğünde bir gemide genelde cerrah olmaz ve yiyeceklerin sağlanması kamarota kalır. Ama bir kamarot yok ve güvenilir bir adam bulmak için zaman da yok, o yüzden bu görevi de ben yapacağım."</p>

  <p class="normal">"İyi, eğer sen hem kamarot hem de yük memuru olacaksan, ben de geminin cerrahına yakın olan işleri yaparım," dedim hafiften gülümseyerek. "Misket limonu suyunu da alacağım."</p>

  <p class="normal">"Tamam." İkimiz de yazma işlerimize döndük, hizmetçi Josephine birisinin geldiğini söylemek için içeriye gelene kadar yazmaya devam ettik. Hizmetçinin uzun burnu bu haberi onaylamadığını göstererek kırışmıştı.</p>

  <p class="normal">"Kapı önünde bekliyor. Kâhya onu göndermeye çalıştı ama o, Mösyö James ile bir görüşmesi olduğuna ısrar ediyor?"</p>

  <p class="normal">Jamie kaşlarını kaldırdı. "Biri mi? Nasıl biri?" Josephine'in dudakları ciddi bir hale büründü, sanki gerçekten bunu söyleyemeyecek gibiydi. Bu kişiyi görmek için meraklanmaya başladım ve camdan bakmaya cesaret ettim. Başımı biraz dışarı çıkarınca, kapı önündeki tozlu ve siyah bir şapkanın tepesini görebildim.</p>

  <p class="normal">Biraz daha aşağıya eğildim. "Seyyar satıcıya benziyor; sırtında bohça gibi bir şey var," diye bildirdim, ellerim pencerenin eşiğindeydi. Jamie beni belimden yakaladı ve geri çekip kendisi pencereden aşağıya bakmaya başladı.</p>

  <p class="normal">"Ahh, bu Jared'ın bahsettiği sikke simsarı!" diye bağırdı. "Hemen yukarı getirin."</p>

  <p class="normal">Dar yüzüne anlamlı bir ifade takınan Josephine çıktı. Kısa süre sonra, yirmi yaşlarında ve leylek gibi uzun boylu bir gençle geri döndü. Üzerinde eski moda kötü bir ceket, cılız bedenine oldukça bol gelen bağcığı olmayan geniş bir pantolon, aşağıya düşmüş çorap ve ucuz tahta bir takunya vardı.</p>

  <p class="normal">Siyah kirli şapkanın içeri girerken saygılı bir şekilde çıkarılmasıyla, hin ifadeli, ince bir yüz ortaya çıkmıştı. Az olmasına rağmen kahverengi, canlı bir sakalla süslenmişti bu yüz. Le Havre'de birkaç denizcinin haricinde kimse sakal bırakmadığından, yeni gelenin başındaki küçük ve siyah şapka onun bir Yahudi olduğunu ortaya seriyordu.</p>

  <p class="normal">Çocuk, seyyar satıcı torbasının ipiyle uğraşırken beceriksizce ilk başta beni, sonra Jamie'yi selamladı.</p>

  <p class="normal">"Madam. Mösyö," dedi, kıvırcık zülüflerinin dans edişiyle başını eğerek. "Beni kabul ettiğiniz için çok naziksiniz." Zar zor anlaşılmasını sağlayan şarkı söyler tonda tuhaf bir şekilde Fransızca konuşuyordu.</p>

  <p class="normal">Josephine'in bu... kişi hakkındaki çekincesini tamamen anlamıştım. Çocuğun genel olarak görünüşü hoş olmamasına rağmen iri, temiz, mavi gözleri benim gülmemi sağlamıştı.</p>

  <p class="normal">"Asıl biz size minnettarız," diye konuşmaya başladı Jamie. "Bu kadar dakik olacağınızı hiç beklemiyordum. Kuzenim adınızın Mayer olduğunu söylemişti?" Sikke simsarı başını onaylarcasına salladı, yeni çıkan sakallarının ortasında utangaç bir gülümseme belirdi.</p>

  <p class="normal">"Evet. Mayer. Sorun değil, zaten şehirdeydim."</p>

  <p class="normal">"Frankfort'tan geldiniz, değil mi? Uzun yol," dedi Jamie nazikçe. Mayer'in çöp kutusundan alınmış gibi görünen kıyafetine bakarken gülümsedi. "Ve çok da tozlu bir yolculuk sanırım," diye ekledi. "Şarap alır mısınız?"</p>

  <p class="normal">Mayer bu öneriye telaşlanmış gibi bakıyordu ama birkaç kez ağzını açıp kapadıktan sonra sessizce başını sallayarak ikramı kabul etti.</p>

  <p class="normal">Bohçası açıldığında utangaçlığı kaybolmuştu. Dışarıdan bakıldığında şekilsiz olan bohça Mayer'in kıyafetleri ve öğlen yemeği ile dolu olduğu düşünülebilirdi. Buna rağmen içinden küçük tahta rafların bulunduğu zekice düzenlenmiş bir kutu ortaya çıkmıştı. Her rafa dikkatlice küçük keseler yerleştirilmiş, bunlar yuvanın içindeki yumurtalar gibi birbirlerine yapışmışlardı.</p>

  <p class="normal">Mayer rafların altından katlı bir kare kumaş çıkardı ve silkeleyerek açtı. Bu kumaşı Jamie'nin çalışma masasının üzerine sallayarak yaydı. Sonra tek tek Mayer keseleri açtı ve içindekileri döktü, parlayan her yuvarlak nesneyi koyu mavi kadife kumaşın üzerine koydu.</p>

  <p class="normal">"Aquilia Severa altınları," dedi, kadife kumaşın üzerinde eski altınlar pırıltılar saçarak parlıyordu. "Ve burada da, Calpurnia ailesinin Sestercius'u." Sesi yumuşaktı ve elleri kendinden emindi. Hafiften yıpranmış gümüş paranın kenarlarına dokunuyor ve onun ağırlığını tartmak için titizlikle avcuna koyuyordu.</p>

  <p class="normal">Gözlerini paralardan kaldırdı, değerli parçaların etkisiyle gözleri parlıyordu.</p>

  <p class="normal">"Mösyö Fraser bana sizin mümkün mertebe eski Yunan ve Roma paralarını incelemek istediğinizi söyledi. Elbette yanımda hepsi yok ama birkaç tanesi var – eğer isterseniz diğerlerini Frankfort'tan yollatabilirim."</p>

  <p class="normal">Jamie başını sallayarak gülümsedi. "Korkarım zamanımız yok, Bay Mayer. Biz–"</p>

  <p class="normal">"Sadece Mayer, mösyö," diyerek araya girdi genç adam, oldukça kibardı ama sesinde ciddiyet vardı.</p>

  <p class="normal">"Tamam." Jamie hafiften başını eğdi. "Umarım kuzenim sizi yanlış bilgilendirmemiştir. Seyahat masraflarınızı ve hizmetinizin karşılığını ödemekten mutlu olurum ama sizin koleksiyonlarınızdan birini kendime alma niyetinde değilim... Mayer."</p>

  <p class="normal">Genç adam kaşlarını omzuyla birlikte yukarı kaldırdı.</p>

  <p class="normal">"Benim istediğim," dedi Jamie yavaşça önüne serilen madeni paralara daha yakından bakmak için öne eğilerek, "gördüğüm birkaç eski parayla sizin koleksiyonunuzu karşılaştırmak ve sonra, eğer benzerlerini görürsem biraz incelemek. Biliyorum çok gençsiniz ama sizden ya da ailenizden biri bulacağımı umduğum bu parayı nereden aldığını da söylerse çok memnun olurum."</p>

  <p class="normal">Jamie oldukça şaşkın bakan genç Yahudi'ye göz attı ve gülümsedi.</p>

  <p class="normal">"Bu sizden çok şey istemek anlamına geliyor, farkındayım. Fakat kuzenim ailenizin bu tarz konularla ilgilenen birkaç aileden biri olduğunu ve ailenizin çok daha bilgili olduğunu söyledi. Eğer beni bu bölgede bunlarla ilgilenen Batı Hint Adaları'ndan biri olarak kabul ederseniz, size çok minnettar olurum."</p>

  <p class="normal">Mayer bir an ona bakakaldı sonra başını salladı, güneş ışığı şapkasını süsleyen Oltu taşı boncuklarında parıldıyordu. Oldukça meraklandığı açıktı ama o sadece bohçasına dokundu ve konuşmaya başladı, "Babam ya da amcam böyle paraları satıyor ama ben değil. Yine de bende otuz sene önce elimize geçen her paranın kataloğu ve kaydı var. Bildiğim şeyleri size anlatacağım."</p>

  <p class="normal">Kadife örtüyü Jamie'ye doğru çekti ve geriye oturdu.</p>

  <p class="normal">"Hatırladığınız paralardan burada görüyor musunuz?"</p>

  <p class="normal">Jamie büyük bir dikkatle dizili madeni paraları inceledi sonra bir Amerikan çeyrekliği büyüklüğünde olan bir gümüşü kibarca öne doğru itti. Kenarlarında üç tane sıçrayan yunus balığı vardı, bir at arabasını çevreliyorlardı.</p>

  <p class="normal">"Bu," dedi, "bunun gibi birkaç tane var – küçük farklar var ama birkaç tanesinde bu yunuslardan vardı." Yeniden baktı, belirsiz şekilli eskimiş altın parayı aldı, sonra da gümüş olanını aldı. Gümüş olan biraz daha büyüktü ve daha yeniydi, iki başlı bir adamın yüzlerini profilden gösteriyordu.</p>

  <p class="normal">"Bunlar," dedi. "On dört tane şu altın olandan ve on tanesi iki başlı olandan."</p>

  <p class="normal">"On!" Mayer'in gözleri şaşkınlıkla açıldı. "Avrupa'da bu kadar çok olduğunu sanmıyorum."</p>

  <p class="normal">Jamie başını salladı. "Kesinlikle eminim. Onları yakından gördüm, hatta dokundum bile."</p>

  <p class="normal">Mayer büyük bir saygıyla paraya dokunarak, "Bunlar Alexander'ın ikiz başı," dedi. "Gerçekten çok nadir bulunur. Bu dörtlü dirhem, Amphipolos'taki mücadele anısına yapılmış ve savaş alanının yanına şehir kurulmuş."</p>

  <p class="normal">Jamie ilgiyle dinliyordu, dudaklarında hafiften bir gülümseme vardı. Kendisinin eski paralara ilgisi olmadığı halde adamı tutkusunu takdir ediyordu.</p>

  <p class="normal">Bir çeyrek saat kataloglar ile ilgili konuşmalar yapıldı ve iş tamamlandı. Jamie'nin tarif ettiği dört Yunan frangı koleksiyona eklendi, birkaç tane küçük altın ve gümüş para, quintinarius denilen ağır Roma altını da yerine konuldu.</p>

  <p class="normal">Mayer eğildi ve bir kez daha bohçasına uzandı, bu sefer rulo yapılmış ve kurdele ile bağlanmış büyük boy bir kâğıt destesini çıkardı. Kurdeleyi çözdü, karınca yazısı gibi görünen kâğıtları açtı; yakından bakıldığında bu yazıların İbranice olduğu belli oluyordu, küçük olarak yazılmıştı.</p>

  <p class="normal">Kâğıtlara yavaşça dokunmaya başladı, Mırıldanarak orada burada duruyordu, sonra sustu. Sonunda sayfaları cılız dizine koydu ve Jamie'ye baktı, başını bir yana kaldırmıştı.</p>

  <p class="normal">"Alım satım işlemlerimiz doğal olarak gizli tutulur, mösyö," dedi. "Bu yüzden size, şu para, şu yılda yapılmış diye söyleyeceğim, müşterinin adını söyleyemem." Durdu, düşündüğü açıktı ve sonra konuşmaya devam etti.</p>

  <p class="normal">"Aslında sizin tarif ettiğiniz paraları satmıyoruz. Egalabalus'un başının her iki tarafta bulunduğu paralardan, Alexander'ın ikiz başının olduğu paralardan ve Calpurnian altınından altı tanesi 1745'te satılmış." Duraksadı.</p>

  <p class="normal">"Normalde size söylemem gerekenler bu kadar. Ama... bu paralarının asıl sahibinin öldüğünü biliyorum, aslında öleli bayağı oldu. Gerçekten bu şartlar altında anlayamıyorum..." Omuz silkti, karar vermeye çalışıyordu.</p>

  <p class="normal">"Müşteri bir İngilizdi. Adı Clarence Marylebone, Sandringham Dükü."</p>

  <p class="normal">"Sandringham!" diye bağırdım, şaşırmıştım.</p>

  <p class="normal">Mayer şaşkınlıkla bana baktı, sonra yüzünde kibar bir merakın ötesini belli etmeyen bir ifadeyle Jamie'ye döndü.</p>

  <p class="normal">"Dük'ün öldüğünü biliyorum, çünkü eski para koleksiyonu vardı. Amcam paraları 1746 yılında onun mirasçılarından almıştı; işlemler buraya listelenmiş." Katalogu hafiften kaldırdı sonra indirdi.</p>

  <p class="normal">Ben de Sandringham Dükü'nün öldüğünü biliyordum ve şaşırtıcı bir tecrübeydi. Jamie'nin vaftiz babası Murtagh 1746 yılında, soğuk bir Mart gecesinde onu öldürmüştü, II. James isyanını sonlandıran Culloden savaşından hemen önce. Yutkundum, Dük'ün yüzünü en son gördüğüm zamanı hatırlıyordum; yaban mersini gözleri şaşkın bir ifadeyle donakalmıştı.</p>

  <p class="normal">Mayer'in gözleri bir bana bir Jamie'ye bakıp duruyordu, sonra acelece konuşmaya başladı. "Size şunu da söylemeliyim; amcam Dük'ün ölümünden sonra koleksiyonunu satın aldığında koleksiyonun içinde dörtlü dirhemler yokmuş."</p>

  <p class="normal">"Hayır," diye mırıldandı Jamie kendi kendine. "Olamazdı," dedi ama sonra, kendine gelerek ayağa kalktı ve yan masada duran sürahiye uzandı.</p>

  <p class="normal">"Teşekkürler, Mayer," dedi resmi bir tavırla. "Ve şimdi sana ve şuradaki küçük kitabına içelim."</p>

  <p class="normal">Birkaç dakika sonra Mayer yere diz çökerek eğildi, eskimiş bohçasını bağlamaya çalışıyordu. Jamie'nin ona ücret olarak verdiği gümüş paralarla dolu olan küçük kese çocuğun cebindeydi. Ayağa kalktı ve doğrulup eski şapkasını başına takmadan önce sırayla Jamie'ye ve bana reverans yaptı. "Hoşça kalın, madam," dedi.</p>

  <p class="normal">"Siz de hoşça kalın, Mayer," diye cevap verdim. Sonra aceleyle konuşmaya başladım, "Mayer sizin gerçek adınız mı?" diye sordum.</p>

  <p class="normal">Büyük mavi gözlerinde bir şey parıldadı ama sonra kibarca cevap verdi, ağır yükü sırtına almıştı bile. "Evet, Madam. Frankfort'lu Yahudiler'in aile isimlerini kullanmasına izin verilmiyor." Baktı ve çarpık bir şekilde gülümsedi. "Kolaylık olsun diye komşular, yıllar önce kapımızın önündeki siperler kırmızıya boyandıktan sonra bize Redshield adını verdiler. Ama bunun ötesinde... hayır, madam. Bizim bir adımız yok."</p>

  <p class="normal">Sonra ziyaretçimizi mutfağa götürmek için Josephine geldi. Onun önünde yürümek için özen gösteriyordu, burun delikleri pis kokuyu alınca beyazladı. Mayer onun arkasından tökezleyerek gidiyordu, biçimsiz takunyaları cilalanmış yerde takırtı yapıyordu.</p>

  <p class="normal">Jamie koltuğunda rahatça oturuyordu, gözleri düşüncelere dalmıştı.</p>

  <p class="normal">Birkaç dakika sonra, merdivenlerin aşağısında kapının neredeyse bir güm sesiyle kapandığını ve aşağıdaki taş merdivenlerdeki takunya seslerini duydum. Jamie de duydu ve cama doğru döndü.</p>

  <p class="normal">"Evet, yolun açık olsun, Mayer Redshield," dedi gülümseyerek.</p>

  <p class="normal">"Jamie," dedim, birden aklıma bir şey gelmişti. "Sen Almanca biliyor musun?"</p>

  <p class="normal">"Ne? Ahh, evet," dedi, dikkati hâlâ pencerede ve dışarıdaki gürültüdeydi.</p>

  <p class="normal">"Redshield'ın Almancası nedir?" diye sordum.</p>

  <p class="normal">Bir anlığına boş boş baktı, sonra aklı uygun karşılığı bulunca gözleri berraklaştı.</p>

  <p class="normal">"<span class="ideitalik">Rothschild</span><sup class="calibre3"><a href="../Text/yolcu_split_077.html#footnote-100-2" id="footnote-100-2-backlink">2</a></sup> Sassenach," dedi. "Neden?"</p>

  <p class="normal">"Öylesine," dedim. Pencereye doğru baktım, tahta ayakkabıların çıkardığı ses çoktan sokağın gürültüsünde kaybolmuştu. "Sanırım herkes bir yerden başlamak zorunda."</p>

  <p class="ortayazi">***</p>

  <p class="normal">"Ölü adamın göğsünde on beş adam," diye yorum yaptım. "Yo–ho–ho ve bir şişe de rom."</p>

  <p class="normal">Jamie bana bir göz attı. "Yaa, öyle mi?" dedi.</p>

  <p class="normal">"Dük ölü adam oluyor," diye açıklama yaptım. "Fok balıklarının hazinesinin gerçekten onun olduğunu düşünüyor musun?"</p>

  <p class="normal">"Kesin bir şey söyleyemem ama en azından olası görünüyor." Jamie'nin iki sert parmağı ritmik bir tonda masaya vuruyordu. "Jared bana bozuk para tüccarı Mayer'den bahsettiğinde, araştırmaya değer olduğunu düşündüm, çünkü muhtemelen hazineyi geri almak için yollayan kişi onu oraya koyan kişiydi."</p>

  <p class="normal">"İyi sebep," dedim, "ama eğer onu oraya koyan Dük ise, aynı kişi olmadığı açık. Bütün hazinenin elli bin pound edeceğini düşünüyor musun?"</p>

  <p class="normal">Jamie sürahinin yuvarlak kısmında görünen yansımasına gözlerini kısarak baktı, düşünüyordu. Sonra onu aldı ve bardağını yeniden doldurdu.</p>

  <p class="normal">"Hayır ama Mayer'in kataloğunda bulunan bazı bozuk paraların kaça satıldığını fark ettin mi?"</p>

  <p class="normal">"Evet."</p>

  <p class="normal">"Küflü bir metal parçası için bin pound!" dedi hayretle.</p>

  <p class="normal">"Küflü metal parçaları olduğunu sanmıyorum ama ne demek istediğini anladım. Her neyse," dedim ve elimi sallayarak soruyu geçiştirdim, "asıl önemli olan nokta şu; fok balıklarının hazinesinin, Dük'ün Stuartlar'a söz verdiği elli bin pounda denk olacağını düşünüyor musun?"</p>

  <p class="normal">1744'ün ilk zamanlarında, Charles Stuart Fransa'da kral kuzeni Louis'i ona destek olması için ikna etmeye çalışırken, atalarının tahtını geri almak için İngiltere'ye girsin diye Sandringham Dükü'nün – elli bin poundluk – şifreli teklifini kabul etmişti, bu küçük bir orduyu kiralamaya yeterdi.</p>

  <p class="normal">Kararsız Prens Charles'ı talihsiz kısa gezintisine çıkmaya ikna eden teklifin bu olup olmadığını hiç bilemeyeceğiz. Bu, içki içtiği bir arkadaşıyla girdiği iddia ya da kendi düşüncesiyle veya metresinin hayalleri yüzünden de olmuş olabilirdi. Altı arkadaşının eşliğinde, iki bin Alman palası ve Kuzey İskoçya klan beylerini büyüleyen birkaç fıçı kanyakla İskoçya'ya gelmişti.</p>

  <p class="normal">Her durumda elli bin pound alınmadı, çünkü Dük, Charles İngiltere'ye ulaşmadan önce ölmüştü. Uykusuz gecelerde beni sıkıntıya sokan başka bir düşünce ise paranın durumu değiştirip değiştiremeyeceğiydi. Eğer Charles Stuart bu parayı alsaydı, dökülen Kuzey İskoçya ordusunu Londra'ya kadar yürütüp, tahtı kazanıp, babasının tacını yeniden alabilir miydi?</p>

  <p class="normal">Eğer öyle olsaydı, isyan başarılı olabilirdi, Culloden olmazdı, ben de taş halkalardan geçip geriye gitmezdim... ve benle Brianna muhtemelen doğum yatağında ölürdük ve şu zamana kadar toprağa karışırdık. Yirmi yıl bana kesinlikle 'eğer' kelimesinin nafile olduğunu öğretmiş olmalıydı.</p>

  <p class="normal">Jamie düşünüyordu, dalgın bir şekilde burun kemiğini ovalıyordu.</p>

  <p class="normal">"Olmalı," dedi sonunda. "Paralar ve mücevherler... bu tarz şeyleri satmak için zaman gerektiğini biliyorsun. Eğer çabucak elden çıkarmak zorundaysan satarsın ama düşük bir fiyatla. Ancak iyi müşteri için yeterince araştırma yaptığında elli bine ulaşırsın."</p>

  <p class="normal">"Duncan Kerr II. James yanlısıydı, değil mi?"</p>

  <p class="normal">Jamie kaşlarını çatarak başını salladı. "Evet. Tanrı biliyor ya, ordusuna ödeme yapması için uygunsuzdu bu define!"</p>

  <p class="normal">"Evet ama saklamak için de küçük, taşınabilir ve rahat," diye dikkatini çektim. "Eğer sen Dük olsaydın ve Stuartlar tarafından vatan hainliği ile suçlanmakla karşı karşıya kalsaydın, bu senin için de önemli olurdu. Elli bin poundu sterline çevirip sağlam kasalarla, araçlarla ve bekçilerle göndermek, küçük tahta bir sandığı bir adamla birlikte gizlice Kanal'ın karşısına göndermekten çok daha dikkat çekerdi."</p>

  <p class="normal">Jamie yeniden başını salladı. "Aynı şekilde, böyle nadir bulunan bir koleksiyonun varsa kimse sahip olduğun paraları fark etmezdi. Çok değerli olanları elden çıkarmak, onları ucuz olanlarla yer değiştirmek ise basit bir durum, nasılsa kimse bilgi sahibi değil." Hayran olmuşçasına başını iki yana salladı.</p>

  <p class="normal">"Çok zekice bir plan, evet, artık her kim yaptıysa." Merakla bana baktı</p>

  <p class="normal">"Ama o zaman neden Duncan Kerr neredeyse Culloden'dan on yıl sonra geldi? Ve ona ne oldu? Fok balıklarının olduğu adadaki hazineyi almaya mı yoksa onu götürmeye mi geldi?"</p>

  <p class="normal">"Ve <span class="ideitalik">Bruja</span>'yı gönderen kim?" diye onun için cümleyi bitirdim. Ben de başımı iki yana salladım.</p>

  <p class="normal">"Bir bilsem. Belki Dük'ün müttefikleri falan vardı? Ama öyleyse bile bunun kim olduğunu bilmiyoruz."</p>

  <p class="normal">Jamie iç çekti ve daha fazla oturmaya dayanamayarak ayağa kalkıp gerindi. Cama bir göz attı, güneşin yüksekliğini ölçüyordu, saati yakınında olsun ya da olmasın zamanı söylemek için alışık olduğu yoldu.</p>

  <p class="normal">"Evet, denize açıldığımız zaman düşünmek için çok zamanımız olacak. Neredeyse öğlen olmuş ve Paris arabası saat üçte kalkacak."</p>

  <p class="ortayazi">***</p>

  <p class="normal">Rue de Varennes'deki aktar dükkânı artık yoktu. Onun yerinde bir taverna, bir tefeci ve küçük bir kuyumcu dükkânı vardı, yan yana sıkışık bir haldeydiler.</p>

  <p class="normal">"Usta Raymond?" Tefeci kır kaşlarını birleştirdi. "Onu duydum, madam" – temkinli bir bakış attı, takdire şayan bir şeyler duyup duymadığını gösteriyordu – "ama birkaç senedir yok. Ama iyi bir aktar arıyorsanız, d'Aloes'deki Krasner ya da Tuileries yakınlarında Madam Verrue..." Bana eşlik eden Bay Willoughby'ye ilgiyle baktı, sonra benimle konuşmak için tezgâhın üzerine eğildi.</p>

  <p class="normal">"Çinli adamınızı satmak ister misiniz, Madam? Uzak doğu ile ilgilenen bir müşterim var. Sizi temin ederim ki normal fiyattan çok daha iyi fiyat veririm."</p>

  <p class="normal">Fransızca konuşamayan Bay Willoughby, Doğu tarzında yapılmış ve sülün deseniyle bezenmiş porselen kavanoza aşağılarcasına bakıyordu. "Teşekkürler," dedim, "ama sanmıyorum. Krasner'e giderim."</p>

  <p class="normal">Bay Willoughby Le Havre'de çok az dikkat çekmişti, liman şehri her şekildeki yabancılarla doluydu. Paris sokaklarında mavi ipek pijamasının üzerine pamuklu ceketini giyen, rahat olsun diye başına birkaç kez sardığı örgü kuyruğuyla dolaşan Bay Willoughby bolca yoruma sebep oldu. Fakat bitkiler ve tıp hakkında bilgisi şaşılacak derecede çoktu.</p>

  <p class="normal">"<span class="ideitalik">Bai Jei ai</span>," diyordu bana, Krasner'in dükkânındaki açık sandıkta görünen hardal otundan bir tutam alarak.</p>

  <p class="normal">"<span class="ideitalik">Shen-yen</span> için iyi, böbrekler."</p>

  <p class="normal">"Evet, öyle," dedim şaşırarak. "Nereden biliyorsun?"</p>

  <p class="normal">Başını bir taraftan bir tarafa salladı, birini şaşırtmasına memnun olduğunda böyle yaptığını öğrenmiştim.</p>

  <p class="normal">"Bir zamanlar ben de hekimlerle birlikteydim," dediği tek şey bu oldu, sonra içinde kurumuş çamur topları gibi görünen şeylerin bulunduğu sepete döndü.</p>

  <p class="normal">"<span class="ideitalik">Shan-yü</span>," dedi otoriter bir şekilde. "İyi, çok iyi, kanı, ciğeri temizler, iyi çalıştırır, kuru cilt yok, yardımcı olur. Al."</p>

  <p class="normal">Söz konusu olan nesneyi incelemek için yakına geldim ve onların bir çeşit kurumuş yılan balığı olduğunu gördüm. Fiyatı da oldukça uygundu, onu memnun etmek için kolumdaki sepete bu çirkin görünüşlü şeylerden iki tane attım.</p>

  <p class="normal">Aralık ayının başında hava ılıktı ve Jared'ın evine doğru yürümeye başladık. Sokaklar kış güneşiyle parlıyordu. Satıcılar, dilenciler, fahişeler, satıcı kızlar ve Paris'in fakir kısmındaki diğer sakinleri sevinçli bir hareketliliğe neden oluyor, hepsi bu geçici sıcaklıktan yararlanıyorlardı.</p>

  <p class="normal">Rue du Nord ve Alle des Canards'ın köşesinde normalin dışında bir şey gördüm; uzun boylu, eğik omuzlu, siyah redingotu ve siyah yuvarlak şapka takan bir adam.</p>

  <p class="normal">"Papaz Efendi Campbell!" diye bağırdım.</p>

  <p class="normal">Aadını duyunca arkasını döndü, sonra beni fark ederek başıyla selam verdi ve şapkasını çıkardı.</p>

  <p class="normal">"Bayan Malcolm!" dedi. "Sizi yeniden görmek ne kadar güzel."</p>

  <p class="normal">Gözleri Bay Willoughby'ye döndü ve gözlerini kırptı, yüz hatları bu durumdan hoşlanmamışçasına gerilmişti.</p>

  <p class="normal">"Ee... bu Bay Willoughby," diye ona tanıttım. "O... eşimin iş ortağı. Bay Willoughby, Papaz Efendi Archibald Campbell."</p>

  <p class="normal">"Öyle mi?" Papaz Efendi Campbell normalde sert görünümlü bir adamdı ama şimdi sanki dikenli telin üzerinde kahvaltı yapmış gibi düşünüyordu.</p>

  <p class="normal">"Ben sizin Edinburgh'dan Batı Hint Adaları'na gideceğinizi sanıyordum," dedim, donuk bakışlarını Çinli'nin üzerinden çekmesini umut ederek. İşe yaramıştı; bakışları bana odaklandı ve hafiften yumuşadı.</p>

  <p class="normal">"Sorma nezaketinde bulunduğunuz için teşekkürler, madam," dedi. "Hâlâ bazı işlerim var. Bu yüzden ilk Fransa'daki işlerimi halletmeye geldim. Perşembe günü Edinburgh'dan ayrılacağım."</p>

  <p class="normal">"Peki kız kardeşiniz nasıl?" diye sordum. Beğenmemişçesine Bay Willoughby'ye bir göz attı ve Çinli'nin görüş alanından çıkmak için bir adım kenara kayarak alçak sesle konuşmaya başladı.</p>

  <p class="normal">"Biraz gelişme var, teşekkürler. Yazdığınız ilaçlar yardımcı oldu. Daha sakin ve artık düzenli bir şekilde uyuyor. Nazik ilginizden dolayı size tekrar teşekkür ederim."</p>

  <p class="normal">"Önemli değil," dedim. "Umarım yolculuk ona iyi gelir." Birbirimize iyi dilekler sunarak ayrıldık ve Bay Willoughby ile Rue du Nord'un aşağısına, Jared'ın evine yürümeye başladık.</p>

  <p class="normal">"Papaz efendi çok kutsal bir arkadaş anlamına mı geliyor?" dedi Bay Willoughby kısa bir sessizlikten sonra. Çoğunlukla Uzak Doğulular'da olan 'R' harfini söyleme zorluğuna o da sahipti, söylediği kelimeleri daha baskın söylüyordu. Fakat onun ne demek istediğini çok iyi anlıyordum.</p>

  <p class="normal">"Doğru," dedim, merak edercesine aşağıya ona doğru baktım. Dudaklarını sıktı ve onları bir içeri bir dışarı itti, sonra oldukça şaşkın bir ifadeyle mırıldanmaya başladı.</p>

  <p class="normal">"O kadar kutsal değil, bu papaz efendi arkadaş," dedi.</p>

  <p class="normal">"Bunu söyleme sebebin nedir?"</p>

  <p class="normal">Parlak gözlerle bana baktı, kurnazlık akıyordu.</p>

  <p class="normal">"Madam Jeanne'nin evinde onu bir kez gördüm. O zaman çok yüksek sesle konuşmuyordu. Çok sessizdi papaz efendi arkadaş."</p>

  <p class="normal">"Ahh, gerçekten mi?" Arkama bakmak için döndüm ama papaz efendinin uzun figürü kalabalığın içinde kaybolmuştu.</p>

  <p class="normal">"Fahişelerle oynaşıyordu," dedi Bay Willoughby, iyice açıklamak için kasığın yakınlarına doğru oldukça kaba bir hareket yapmıştı.</p>

  <p class="normal">"Evet, anladım," dedim. "Evet, serbest kiliseye bağlı İskoçyalı bir papaz olsan bile sanırım bazen insan nefsi acizleşiyor."</p>

  <p class="normal">Akşam yemeğinde papaz efendiyi gördüğümü anlattım ama Bay Willoughby'nin papaz efendinin konu dışı aktiviteleri hakkında yaptığı yorumları katmadım.</p>

  <p class="normal">"Ona Batı Hint Adaları'nda nereye gittiğini sormalıydım," diye yorum yaptım kendi sözlerime. "Öyle parlak bir arkadaş değil ama oralarda tanıdık birilerini bulmak yararlı olabilir."</p>

  <p class="normal">Ciddi bir şekilde dana etli turtasını yiyen Jared yutkunmak için durdu, sonra konuşmaya başladı. "Bu konu için endişelenme, hayatım. Size yardımcı olacak tanıdıkların listesini yaptım. Size yardımı bir borç bilecek birkaç arkadaşa teslim etmeniz için mektuplar yazdım."</p>

  <p class="normal">Dana etinden büyük bir parça daha kesti, şarap sosuna batırdı ve düşünceli bir şekilde Jamie'ye bakarken çiğnemeye başladı.</p>

  <p class="normal">Bir karara vardığını belli ederek yutkundu, bir yudum şarap aldı ve sohbet eder bir tonda konuşmaya başladı. "Doğrulukta birleştik, Kuzen."</p>

  <p class="normal">Şaşkınlıkla ona baktım ama Jamie bir müddet durduktan sonra cevap verdi. "Ve dürüstlükte ayrıldık."</p>

  <p class="normal">Jared'in dar yüzünde bir gülümseme belirdi.</p>

  <p class="normal">"Ahh, işte bu yardımcı olur!" dedi. "Emin değildim, değil mi? Ama denemeye değer olduğunu düşündüm. Nerede oldu?"</p>

  <p class="normal">"Hapishanede," diye cevap verdi Jamie kısaca. "Ama Inverness'taki evde olacak."</p>

  <p class="normal">Jared memnuniyetle başını salladı. "Evet, oldukça iyi. Jamaika ve Barbados'ta evler var. Oradaki üstatlara ulaştırman için sana mektuplar vereceğim. Ama en büyük ev Trinidad'da, oradaki iki binden fazla üye var. Eğer delikanlıyı bulmada yardıma ihtiyacın olursa, ilk soracağın yer orası olmalı. Adada olan her şey er ya da geç o eve gelir."</p>

  <p class="normal">"Ne hakkında konuştuğunuzu bana da söyler misiniz?" diye araya girdim. Jamie bana bir göz attı ve gülümsedi.</p>

  <p class="normal">"Masonlardan, Sassenach."</p>

  <p class="normal">"Sen mason musun?" diye bağırdım. "Bana bunu söylemedin!"</p>

  <p class="normal">"Söyleyemez," dedi Jared biraz sertçe. "Masonların ayini gizlidir, sadece üyeler tarafından bilinir. Eğer Jamie aramızdan biri olmasaydı, ona Trinidad'daki ev hakkında bilgi veremezdim."</p>

  <p class="normal">Jamie ve Jared <span class="ideitalik">Artemis</span>'e gerekli olan şeyler hakkında tartışırken, sohbet yine genel haline bürünmüştü ama ben sessizce duruyordum, kendi böreğime odaklanmıştım. Olay küçük olmasına rağmen, Jamie hakkında bilmediğim şeyler olduğunu bana hatırlatmıştı. Bir zamanlar onu çok iyi tanıdığımı söyleyebilirdim.</p>

  <p class="normal">Şimdiyse, samimi bir şekilde beraber sohbet ettiğimiz, omzunun kıvrımında uyuduğum, aşkla ona sarıldığım anlar vardı. Hâlâ onu tanıdığımı hissediyordum, Jamie'nin aklı ve kalbi, Jared'ın masasındaki kristal bardak gibi bana açıktı.</p>

  <p class="normal">Ve diğer kısımlara gelince, şimdiki gibi geçmişinin umulmadık kısımlarında birden sendelerken ya da onun dimdik durduğunu gördüğümde gözleri benim paylaşmadığım düşüncelerle gölgeleniyordu. Aramızdaki uçurumu düşününce kendimi birden güvensiz ve yalnız hissettim.</p>

  <p class="normal">Jamie'nin ayağı masanın altından benim ayağıma baskı yapıyordu ve karşımda gözlerinde gizlenen bir gülümsemeyle bana baktı. Bardağını biraz havaya kaldırdı, sessizce kadeh kaldırıyordu ve ben de ona gülümsedim, anlaşılması güç bir şekilde rahatlamıştım. Bu hareket birden düğün gecemizi hatırlatmıştı; yan yana oturmuş birbirimizin şarabını yudumluyorduk, yabancılar gibi birbirimizden korkuyorduk, aramızda dürüst olacağımıza dair verdiğimiz sözden başka hiçbir şey yoktu.</p>

  <p class="normal1">Benim de sana söyleyemeyeceğim şeyler var, en azından şimdilik. Senden bana veremeyeceğin hiçbir şeyi de istemeyeceğim. Senden istediğim şu; bana bir şey söylediğin zaman onun gerçek olmasını istiyorum. Ben de sana aynı şeyi yapacağıma söz veriyorum. Şu an aramızda saygı dışında hiçbir ilişki yok. Saygının içerisinde sırlar saklanabilir ama yalanlara yer yoktur.</p>

  <p class="normal">İçkimden büyük bir yudum aldım, yanaklarıma ateş bastığını hissediyordum. Jamie'nin gözleri hâlâ bana odaklıydı; Jared'ın gemi, kurabiye ve mumlar hakkındaki monoton konuşmasını önemsemiyordu. Sessiz bir soru sorarcasına ayağıyla ayağımı dürttü ve ben de cevap olarak ayağımla karşılık verdim.</p>

  <p class="normal">Jared'in bir sorusuna cevap olarak, "Evet, sabah onu hallederim," dedi. "Fakat şimdilik kuzen, dinlenmem gerektiğini düşünüyorum. Uzun bir gün oldu." Sandalyesini geriye itip ayağa kalktı ve kolunu bana uzattı.</p>

  <p class="normal">"Bana eşlik eder misin, Claire?"</p>

  <p class="normal">Ayağa kalktım, şarap tamamen ısınmamı sağlamıştı. Kendimi sersemlemiş gibi hissediyordum. Gözlerimiz bunu anlamışçasına birbirine kenetlenmişti. Şimdi aramızda saygıdan daha fazlası vardı ve bütün sırlarımızı paylaşan yer iyi zaman içindi.</p>

  <p class="ortayazi">***</p>

  <p class="normal">Sabahleyin Jamie ve Bay Willoughby işlerini tamamlamak için Jared ile birlikte gittiler, benim ise tek başıma halletmem gereken bir işim vardı. Yirmi sene önce Paris'te gerçekten değer verdiğim iki kişi vardı. Usta Raymond – ölmüş ya da ortadan yok olmuştu. Diğer şansımın yaşama ihtimali zayıftı ama hâlâ duruyordu, belki son kez Avrupa'dan ayrılmadan önce bunu kendi gözlerimle görmek zorundaydım. Kalbim düzensizce atarak Jared'ın at arabasına bindim ve arabacıya Hôpital des Anges'e gitmesini söyledim.</p>

  <p class="ortayazi">***</p>

  <p class="normal">Mezar, manastır için yapılmış küçük bir kabristandı ve katedralin yanındaki desteklerin hemen altındaydı. Sen Nehri'ndeki hava nemli ve soğuk olmasına rağmen duvarla çevrili kabristan da hafif bir ışık vardı, rüzgârdan küçük alanı koruyan kireçtaşı bloklarından yansıyordu. Kışın, çalılar ya da çiçekler yoktu ama yapraksız kavak ağaçları ve karaçamlar gökyüzüne haşmetle yükseliyorlardı ve soğuğa rağmen büyüyen koyu yeşil yosunlar taşları kucaklıyordu.</p>

  <p class="normal">Beyaz mermerden yapılmış küçük bir taş vardı. İki tane nur yüzlü çocuğun kanatları yukarıya doğru açılmıştı, taşın diğer süsü olan tek bir kelimeyi koruyorlardı; <span class="ideitalik">Faith</span>.</p>

  <p class="normal">Gözlerim buğulanana kadar aşağıya baktım. Bir çiçek getirmiştim; pembe bir lale – Aralık ayında Paris'te bunu bulmak hiç de kolay değildi ama Jared'ın bir serası vardı. Diz çöktüm ve taşın üzerine bıraktım. Sanki bir bebeğin yanağını okşarcasına bir parmağımla taç yaprağın yumuşak kıvrımını okşadım.</p>

  <p class="normal">"Ağlamayacağımı sanıyordum," dedim bir müddet sonra.</p>

  <p class="normal">Valide Hildegarde'nin elini başımda hissedebiliyordum.</p>

  <p class="normal">"<span class="ideitalik">Le Bon Dieu</span> en iyi düşündüğü şeyleri emreder," dedi yumuşak bir sesle. "Ama O nadiren bize sebebini söyler."</p>

  <p class="normal">Derin bir nefes aldım ve pelerinimin bir köşesi ile yanağımı sildim. "Ama çok uzun zaman oldu."</p>

  <p class="normal">Yavaşça ayağa kalktım, Valide Hildegarde'nin sempati ve ilgiyle beni izlemesini görmek için arkamı döndüm.</p>

  <p class="normal">"Anladım ki," diye yavaşça konuşmaya başladı, "çocuklarla bağlantılı olarak, zaman gerçekten anneler için önemsiz. Çocuğun ne kadar büyük olduğu önemli değil. Anneler çocuklarını ilk doğduğu ve yürümeyi öğrendiği zamanki gibi görüyorlar, öyle ki çocuğu büyüyüp anne baba olsa bile durum değişmiyor."</p>

  <p class="normal">"Özellikle uyudukları zaman," dedim, hâlâ küçük beyaz taşa bakıyordum. "O zaman bebeklik hallerini görüyorsunuz."</p>

  <p class="normal">"Ahh." Valide memnun olmuşçasına başını salladı. "Sanırım çok çocuğun oldu; öyle gibi bakıyorsun."</p>

  <p class="normal">"Sadece bir tane." Ona bir göz attım. "Peki siz anneler ve çocukları hakkında nasıl bu kadar çok şey biliyorsunuz?"</p>

  <p class="normal">Küçük siyah gözler, seyrek tüylerinin beyazladığı kalın kaşların altında parıldıyordu.</p>

  <p class="normal">Hoşnutsuz olduğunu belirten bir omuz silkmesiyle, "Yaşlıların uykuya pek ihtiyacı olmaz," dedi. "Bazen geceleri sokaklarda geziyorum. Hastalar benimle konuşmayı sever."</p>

  <p class="normal">İlerleyen yaşıyla küçülmüştü ve geniş omuzları hafiften eğilmişti, vazgeçemediği siyah yünlü elbisesinin altında tel gibi ince duruyorlardı. Böyleyken bile benden uzundu ve çoğu rahibenin arasında kule gibi yükseliyordu ve şu zamana kadar gördüğüm en etkileyici insandı. Yanında bir baston tutuyordu ama dimdik duruyordu, ayakları yere sağlam basıyordu ve gözleri her zamanki gibi delercesine bakıyordu. Bastonu çoğunlukla haylazları dürtmek ya da yaslanmaktan daha çok emrindekileri idare etmek için kullanıyordu.</p>

  <p class="normal">Burnumu sildim ve manastır yoluna geri döndüm. Yavaşça yürürken, büyük taşların arasına serpiştirilmiş sağda solda duran küçük taşları da görüyordum.</p>

  <p class="normal">"Bunların hepsi çocuklar mı?" diye sordum şaşkınlıkla.</p>

  <p class="normal">"Rahibelerin çocukları," dedi soğukkanlı bir şekilde. Şaşkınlıkla ona baktım ve her zamanki gibi zarif ve alaylı tavırla omuz silkti.</p>

  <p class="normal">"Oluyor," dedi. Birkaç adım uzağa gitti ve sonra konuşmaya başladı, "elbette çok sık değil." Bastonuyla kabristanın sınırlarını gösterdi.</p>

  <p class="normal">"Burası kardeşlerimize ve Hôpital'in birkaç hayırseverine ayrıldı ve şurası da âşıklarına."</p>

  <p class="normal">"Kız kardeşlerin mi yoksa hayırseverlerin mi?"</p>

  <p class="normal">"Kardeşlerin. Buraya gel, seni hantal şey!"</p>

  <p class="normal">Valide Hildegarde yürümeyi bıraktı, kilise duvarına tembelce yaslanıp, pipo içen emir erini gördü. Genç kızlığında da kullandığı sert Saray Fransızcası ile onu azarlarken, ben arkada durdum; küçük kabristana bakıyordum.</p>

  <p class="normal">Uzaktaki duvarda küçük, dizili taşlar vardı, her birinde de tek bir isim vardı: 'Bouton.' Her adın altında da Roma rakamları birden onbeşe kadar kazınmıştı; Valide Hildegarde'nin sevdiği köpekler orada yatıyordu. Onun şimdiki arkadaşına baktım, bu adı taşıyan on altıncı köpekti. Bu seferki kömür karası, İran kuzusu gibi kıvırcık bir şeydi. Ayağının ucunda dik bir şekilde oturuyordu, yuvarlak gözleri suç işleyen emir erine odaklıydı, Valide Hildegarde'nin söze dökmediği hoşnutsuzluğunun sessiz bir yansımasıydı.</p>

  <p class="normal">Valide Hildegarde geri geldi, öfkeli ifadesi hemen gülümsemeye dönüşmüştü, çirkin yüz hatları da güzelliğe.</p>

  <p class="normal">"Yeniden geldiğin için öyle mutlu oldum ki, <span class="ideitalik">ma chêre</span>," dedi. "İçeri gel, yolculuğunda sana yardımcı olacak şeylere bir bakalım." Bastonunu kolunun kıvrımına takarak destek almak için kolumu tuttu, zayıflayan sıcak cılız eli sıkıca kolumu tutuyordu. Ona destek olanın ben olmadığını ama onun bana destek olduğu gibi tuhaf bir hisse kapıldım.</p>

  <p class="normal">Hôpital'in girişine giden ağaçlı yola döndüğümüzde ona bir göz attım.</p>

  <p class="normal">"Umarım benim kaba olduğumu düşünmezsiniz," dedim tereddütle, "ama size sormak istediğim bir sorum var..."</p>

  <p class="normal">"Seksen üç," diye cevap verdi açıkça. Yüzünde kocaman bir gülümseme oluşmuştu, uzun sarı dişlerini gösteriyordu. "Herkes bilmek istiyor," dedi rahatça. Bir omzunun üstünden arkada kalan küçük mezarlığa baktı ve Fransızlar'a özgü boş vermişlikle omzunu silkti.</p>

  <p class="normal">"Daha değil," dedi kendinden emin bir şekilde. "<span class="ideitalik">Le Bon Dieu</span> biliyor ya, daha yapılacak çok iş var."</p>
</body>
</html>
