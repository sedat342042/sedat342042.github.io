<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>yolcu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h1baslik1" id="calibre_toc_42"><br class="chapter" />
  <span class="ideitalik">32<br class="chapter" />
  <br class="chapter" />
  Sorumsuz'un Dönüşü</span></h2>

  <p class="normal"> </p>

  <p class="normal">At üstünde Arbroath'dan Lallybroch'a olan yolculuk dört gün sürdü ve pek sohbet olmadı. Hem Genç Ian hem de Jamie farklı sebeplerden dolayı oldukça endişeliydiler. Bana gelince, sadece yakın geçmişi değil, aynı zamanda bilinmeyen geleceği de düşünüp duruyordum.</p>

  <p class="normal">Ian, Jamie'nin kız kardeşi Jenny'ye benden bahsetmiş olmalıydı. Benim yeniden ortaya çıkışımı nasıl karşılayacaktı?</p>

  <p class="normal">Jenny Murray bir kız kardeş olarak bana en yakın kişiydi ve hayatımdaki en yakın bayan arkadaşımdı. Şartlardan dolayı, son on beş yıldaki en yakın arkadaşlarım erkekler olmuştu, çünkü etrafımda başka bayan doktor yoktu. Hemşire ve sağlık personellerinin doktor ile arasındaki hiyerarşi, hastanedeki diğer kadınlarla sıradan tanışıklığın ötesine geçmeme engel oluyordu. Frank'in çevresindeki kadınlara gelince, bölüm sekreterleri ve üniversite eşleriydi. Haliyle oldukça kısıtlı bir listem vardı.</p>

  <p class="normal">Jenny neredeyse benim kadar Jamie'yi severdi. Jenny'yi yeniden görmeye çok hevesliydim ama benim Fransa'ya kaçma hikâyemi ve erkek kardeşini terk etme olayını nasıl karşılayacağını da merak etmeden duramıyordum.</p>

  <p class="normal">Atlar dar yolda tek sıra halinde birbirlerini takip etmek zorundaydı. Jamie'nin kahverengi atı durup sonra akçaağaç dallarının sakladığı açık alana gitmek için yana döndüğünde, benim kızıl doru atım da uysalca yavaşladı.</p>

  <p class="normal">Alanın kenarında gri bir taş kayalık yükseliyordu; yosun ve liken kaplı yarıklarla, tepelerle dağ sırtlarıyla eski bir insan yüzüne benziyordu. Genç Ian iç çekmesiyle kendi midillisinden indi, hepimiz şafaktan beri atların üstündeydik.</p>

  <p class="normal">"Oof!" dedi açıkça poposunu ovalayarak. "Her yerim uyuşmuş."</p>

  <p class="normal">"Benim de," dedim ve aynısını yaptım. "Sanırım bu eyer acısından daha iyi." Uzun süre ata binmeye alışık olmayan Genç Ian ve ben seyahatin ilk günü boyunca acıdan kıvrandık. Aslında ilk gece atımdan inemeyecek kadar tutulmuştu her yanım. Aşağılayıcı şekilde atımdan inmek zorunda kalmış ve Jamie tarafından keyifle hana taşınmıştım.</p>

  <p class="normal">"Jamie Dayı bunu nasıl yapıyor?" diye sordu Ian. "Kıçı demirden yapılmış olmalı."</p>

  <p class="normal">"Hiç sorma," diye cevap verdim düşünceli bir tavırla. "O nereye gitti?" Atı alanın bir tarafında bulunan meşenin altındaki otları dişliyordu ama Jamie'nin kendisinden eser yoktu.</p>

  <p class="normal">Genç Ian ve ben boş boş birbirimize baktık ama sonra omuz silktim ve arasından su sızan kayalığın ön tarafına gittim. Suyun altında ellerimi birleştirdim ve içtim, yanaklarımı kızartan ve burnumu uyuşturan sonbahar havasına rağmen, soğuk suyun kurumuş boğazımdan geçmesi harika bir şeydi.</p>

  <p class="normal">Yoldan görünmeyen bu küçük dere yatağı tipik İskoçya'nın özelliğini taşıyor, diye düşündüm. Aldatıcı ve çoraktı, sarp kayalıklar ve kırlar sırlarla doluydu. Culloden'dan sonra dağa çıkan birçok kişi kaçmaya çalışmıştı, saklanma yerlerini bilmeleri onları takip eden İngilizler'e karşı görünmez olmalarını sağlamıştı.</p>

  <p class="normal">Susuzluğumu giderip kayadan diğer tarafa döndüğümde, birden ortaya çıkan Jamie'ye çarpacaktım. Ceketinin cebine çakmak taşı kutusunu koyuyordu, is kokusu ceketine sinmişti. Yanan küçük bir çırayı çimene attı ve ayağıyla toz atarak söndürdü.</p>

  <p class="normal">"Nereden geliyorsun?" dedim, bu olaya gözlerimi kırpıştırarak izliyordum.</p>

  <p class="normal">"Hemen şurada küçük bir mağara var," diye açıklama yaptı, başparmağıyla arkasını gösteriyordu. "İçeride birinin olup olmadığını merak ettim."</p>

  <p class="normal">"Var mı?" Dikkatli bakınca mağaranın girişini gizleyen çıkıntının kenarını görebildim. Yüzeyindeki derin yarıklarla parçalanmış görünüyordu, dikkatsiz gözlerden kolayca kaçabilirdi.</p>

  <p class="normal">"Evet, var," dedi. Kaşlarını hafiften çattı, endişeli değildi ama sanki bir şey düşünüyor gibiydi. "Toprakla karışmış odun kömürü vardı. Birisi ateş yakmış."</p>

  <p class="normal">"Kim olduğunu düşünüyorsun?" diye sordum. Kafamı çıkıntıya yapıştırdım ama dar aralıkta karanlıktan başka bir şey görünmüyordu, dağın yüzeyinde küçük bir yarık vardı. Pek davetkâr değildi.</p>

  <p class="normal">Kaçakçılıkla bağlantısı olanların, kıyı boyunca onu Lallybroch'a kadar takip edip etmediklerini merak etmeye başladım. Jamie takip için mi, yoksa pusuya düşürülme için mi endişeleniyordu? Omzumun üzerinden baktım ama akçaağaçların ve sonbahar rüzgârında hışırdayan kurumuş yaprakların haricinde bir şey görmedim.</p>

  <p class="normal">"Bilmiyorum," dedi, düşünceliydi. "Bir avcı sanırım, etrafa dağılmış keklik kemikleri vardı."</p>

  <p class="normal">Jamie bilinmeyen kişinin olası kimliği hakkında pek endişeli görünmüyordu ve ben de bir kez daha Kuzey İskoçya'nın sağladığı güveni hissederek rahatladım. Hem Edinburgh hem de kaçakların koyu bizden çok uzaklarda kalmıştı.</p>

  <p class="normal">Gizli mağaranın ortaya çıkmasıyla büyülenen Genç Ian yarığın içinde kaybolmuştu. Şimdi ise kafasındaki örümcek ağını temizleyerek yeniden ortaya çıktı.</p>

  <p class="normal">"Burası Cluny'nin Mağarası'na benziyor mu?" diye sordu, gözleri parlıyordu.</p>

  <p class="normal">"O kadar büyük değil, Ian," diye cevap verdi Jamie gülümseyerek. "Zavallı Cluny böyle bir tanesinin girişinden pek geçemezdi. O çok şişman bir arkadaştı, neredeyse benim belimin iki katı kadar beli vardı." Pişmanlıkla göğsüne dokundu, dar girişten zorla geçerken bir tane düğmesi gevşemişti.</p>

  <p class="normal">"Cluny'nin Mağarası da ne?" diye sordum.</p>

  <p class="normal">"Ahh, bu Cluny MacPherson," diye yanıtladı Jamie. Başını eğdi ve soğuk suyu yüzüne çarptı. Başını kaldırdığında kirpiklerinden su damlıyordu, gözlerini kırptı ve bana gülümsedi. "Çok becerikli bir adamdı, Cluny. İngilizler onun evini yaktı ve işyerini talan ettiler ama o kaçtı. Bir mağarada kendine küçük bir sığınak yaptı ve girişi söğüt dallarıyla örtüp yarıkları da çamurla sıvadı. Anlatılanlara bakılırsa, bir metre uzağında bile dursan orada bir mağaranın olduğu anlaşılmazmış. Tabii Cluny'nın piposunun dumanını alana kadar geçerliymiş bu."</p>

  <p class="normal">"İngilizler tarafından takip edilirken, Prens Charles da bir müddet orada kalmış," diye araya girdi Genç Ian. "Cluny onu günlerce orada saklamış. İngiliz piç kuruları yüksek arazileri ve ovaları talan etti ama asla ne onu ne de Cluny'yi bulamamış!" diye bitirdi, yüzünde memnun bir ifade vardı.</p>

  <p class="normal">"Buraya gel de yüzünü yıka, Ian," dedi Jamie, öyle sert söylemişti ki Genç Ian gözlerini kırpıştırmıştı. "Ailenin karşısına kirli bir suratla çıkamazsın."</p>

  <p class="normal">Ian iç çekti ama uysalca başını akan suyun altına soktu. Yüzünü yıkarken konuşuyordu ama ne dediği anlaşılmıyordu, soluk soluğa kalmıştı.</p>

  <p class="normal">Dalgın bir havayla yeğeninin yüzünü yıkamasını izleyen Jamie'ye döndüm. Lallybroch'taki garip karşılaşmada ne diyeceğini mi, matbaanın yanmış kalıntılarını mı, genelevinin bodrum katındaki ölü adamı mı düşünüyordu? Yoksa daha da gerilere gitmiş, Charles Edward Stuart'ı ve Ayaklanma günlerini mi düşünüyordu?</p>

  <p class="normal">"Yeğenlerine onun hakkında ne anlattın?" diye sordum sessizce, Ian'ın homurtularının altından. "Charles hakkında?"</p>

  <p class="normal">Jamie'nin bakışları sertleşti ve bana odaklandı; haklıydım. Gözleri yavaşça yumuşadı ve akıl okumada ne kadar başarılı olduğumu gösteren bir gülümseme belirdi ama sonra hepsi yok oldu.</p>

  <p class="normal">"Ondan hiç bahsetmedim," dedi, sessizce atları getirmek için gitti.</p>

  <p class="ortayazi">***</p>

  <p class="normal">Üç saat sonra son rüzgârlı alanı da geçtik ve Lallybroch'a giden yokuştan inmeye başladık. Önde giden Jamie atının dizginini çekip, beni ve Genç Ian'ı yanına gelmemiz için bekledi.</p>

  <p class="normal">"İşte orada," dedi. Bana bir göz attı ve tek kaşını kaldırarak gülümsedi. "Çok değişmiş mi?"</p>

  <p class="normal">Başımı iki yana salladım, mest olmuştum. Bu mesafeden ev hiç de değişmemişti. Beyaz taşlı üç katlı bina, eski ek bina kümelerinin ve etrafı taş duvarla çevrili kahverengi tarlaların ortasında parlıyordu. Evin arkasındaki küçük çıkıntı ve eski taş duvarın kalıntıları da duruyordu.</p>

  <p class="normal">Biraz daha yakınlaştığımızda ek binaların biraz değiştiğini görebiliyordum; Jamie bana, Culloden'dan bir yıl sonra İngiliz askerlerinin güvercinliği ve tapınağı yaktıklarını anlatmıştı ve onlardan geriye kalan boşlukları görebiliyordum. Sebze bahçesi duvarı, kırıldığı yerden farklı renkteki taşlarla yeniden örülmüştü. Çatı sırtına dizilen tombul tüylü bedenlerden, taşlardan yapılan yeni ahır ve ıskarta kerestelerinin güvercinlik olarak hizmet verdiği açıktı.</p>

  <p class="normal">Jamie'nin annesi Ellen tarafından dikilen gül ağacı iyice büyümüş, etrafa dağılmıştı. Evin duvarına karşı etrafı kafesle çevrilmişti, şimdi son yapraklarını döküyordu.</p>

  <p class="normal">Batı tarafındaki bacadan çıkan duman kümesi, denizden esen rüzgârla güneye doğru taşınıyordu. Birden oturma odasındaki şöminenin ateşi gözümde canlandı. Jenny sandalyesinde oturmuş yüksek sesle bir şeyler okurken, ateşin ışığı onun keskin hatlı yüzünü aydınlatırdı. O sırada Jamie ve Ian satranç masasında oyuna dalmış onu yarı dinliyor olurlardı. Çocuklar yukarı kattaki yataklarındayken, ben gül ağacından yapılan masaya oturup bitmek bilmez ev yapımı ilaçlar için reçeteler yazarken, bu şekilde kaç gece geçirmiştik?</p>

  <p class="normal">"Yeniden burada yaşayabileceğimizi düşünüyor musun?" diye sordum Jamie'ye, sesimde özlem hissinin olmamasına dikkat etmiştim. Lallybroch'taki ev benim gerçek evim gibiydi ama çok uzun zaman önceydi ve o zamandan beri birçok şey değişmişti.</p>

  <p class="normal">Bir müddet durdu, düşünüyordu. Sonunda başını iki yana salladı ve dizginleri elinde topladı. "Bunu söyleyemem, Sassenach," dedi. "Bu çok hoş olurdu ama olayların nasıl gelişeceğini bilmiyordum, değil mi?" Aşağıdaki eve doğru bakarken hafiften kaşlarını çattı.</p>

  <p class="normal">"Tamam. İster Edinburgh'da ister Fransa'da yaşayalım, sorun değil, Jamie." Yüzüne baktım ve onu rahatlatmak için yüzüne dokundum. "Beraber olduğumuz sürece hiçbir şey sorun değil."</p>

  <p class="normal">Bir anlığına endişeli bakışları yok oldu ve yüzü aydınlandı. Elimi tutup dudaklarına götürdü ve nazikçe öptü.</p>

  <p class="normal">"Benim için de sorun değil, Sassenach, sen benim yanımda olduğun sürece hiç değil."</p>

  <p class="normal">Birbirlerimizin gözlerine dalıp gitmiştik, arkamızda duran Genç Ian'ın varlığını belirten yüksek öksürük sesini duyana kadar bu halde kaldık. Mahremiyetimize özen gösteren Ian, Edinburgh'dan buraya kadar olan yolculuğumuzda devamlı mahcup davranmıştı. Düşünceliydi, kamp yaptığımız zaman uzak mesafedeki süpürge otlarının içinde kalmıştı ve istemeyerek de olsa, bizi uygunsuz bir halde yakalayıp utandırmamaya özen göstermişti.</p>

  <p class="normal">Jamie sırıttı ve elimi bırakmadan önce sıkıp yeğenine doğru döndü.</p>

  <p class="normal">"Neredeyse geldik, Ian," dedi. "Eğer yağmur yağmazsa akşam yemeğinden önce orada oluruz," diye ekledi, Monadhliath Dağları'nın üzerinden yavaşça geçen bulutlara bakarken, elleriyle gözlerini gölgeledi.</p>

  <p class="normal">"Hımm." Genç Ian bu habere pek de sevinmedi ve ben de ona sevimli bir bakış attım.</p>

  <p class="normal">"'Ev, gitmek zorunda olduğun ve içindekilerin de seni kabul etmek zorunda olduğu yerdir,'" diye alıntı yaptım.</p>

  <p class="normal">Genç Ian bana üzgün bir halde baktı, "Evet, ben de bundan korkuyorum."</p>

  <p class="normal">Bu sözleri duyan Jamie, Genç Ian'a doğru bir göz attı ve ağırbaşlı halde gözünü kırptı – bu onun cesaret verici göz kırpmasıydı.</p>

  <p class="normal">"Üzülme, Ian. Sorumsuz Çocuk hikâyesini hatırlıyorsun, değil mi? Annen sağ salim seni evde gördüğüne mutlu olacak."</p>

  <p class="normal">Genç Ian derin bir hayal kırıklığıyla ona baktı.</p>

  <p class="normal">"Jamie Dayı, annemi sandığın kadar iyi tanımıyorsun."</p>

  <p class="normal">Delikanlı bir müddet alt dudağını ısırarak oturdu, sonra derin bir nefes alarak oturduğu eyerde dikleşti.</p>

  <p class="normal">"En iyisi bununla başa çıkmak, değil mi?" dedi.</p>

  <p class="normal">"Gerçekten ailesi ona zor kullanacak mı?" diye sordum, Genç Ian'ın yokuştan ağır ağır inişini endişeyle izliyordum.</p>

  <p class="normal">Jamie omuz silkti.</p>

  <p class="normal">"Evet, onu affedecekler. Ama daha önce hayalarından ya da poposundan kırbaçlanacak. Ben bundan kurtulduğum için şanslı olacağım," diye ekledi alaylı şekilde. "Ama Jenny ve Ian beni gördüklerine pek sevinmeyecekler, sanırım." Atını dürttü ve aşağı yokuşu inmeye başladı.</p>

  <p class="normal">"Hadi Sassenach. En iyisi bununla başa çıkmak, değil mi?"</p>

  <p class="ortayazi">***</p>

  <p class="normal">Lallybroch'taki karşılamada ne beklediğimi bilmiyordum ama sonuçta bu iç rahatlatıcıydı. Daha önceki gelişlerimiz gibi varlığımız, çitlerden, tarladan, sebze bahçesinden dörtnala koşan köpek sürüsünün havlamasıyla ev halkına haber verildi. Genç Ian dizginlerini bıraktı ve tüylü karşılamanın ortasına kendisini bıraktı. Onun kucağına atlayan ve yüzünü yalayan köpekleri kucaklamak için çömeldi. Kollarının arasında köpekle gülümseyerek ayağa kalktı ve yavruyu bana gösterdi.</p>

  <p class="normal">Hareketli kahverengi, beyaz bedeni tutarak, "Bu Jocky," dedi. "Benim köpeğim, babam bana verdi."</p>

  <p class="normal">"Güzel köpek," dedim ve Jocky'nin sarkık kulaklarını kaşıdım. Köpek havladı ve kendinden geçmişçesine kımıldandı, aynı anda hem beni hem de Ian'ı yalamaya çalışıyordu.</p>

  <p class="normal">"Üstün başın köpek kılı olacak, Ian," dedi berrak ve yüksek sesli konuşan biri, kınama vardı tonunda. Başımı köpekten yukarıya kaldırdığımda, on yedi ya da o yaşlarda olan uzun boylu ve ince bir kız gördüm, yolun kenarındaki koltuğundan kalkıyordu.</p>

  <p class="normal">Konuşana doğru dönerek, "Sen de tilkikuyruğuyla kaplanmışsın!" diye karşılık verdi Genç Ian.</p>

  <p class="normal">Kız bir yığın koyu kahverengi bukleyi savurdu ve gür çalılarla dolu olan eteğini silkelemek için başını eğdi, sade elbisesine yapışmışlardı.</p>

  <p class="normal">"Babam bir köpeği hak etmediğini söylüyor," diye yorum yaptı. "Yaptığın tek şey kaçmak ve onu yalnız bırakmak."</p>

  <p class="normal">Genç Ian'ın yüzü kendini savunmak için sertleşmişti. "Onu da almayı düşündüm," dedi, sesi çatallaşmıştı. "Ama onun şehirde güvende olacağından emin değildim." Köpeğine iyice sarıldı, çenesini tüylü kulaklarının arasına koyuyordu. "Biraz büyümüş. Sanırım iyi yiyor?"</p>

  <p class="normal">"Bize hoş geldin demeyecek misin, küçük Janet? Bu iyi olurdu." Jamie'nin sesi arkamdan tatlılıkla geliyordu ama kızın hemen bir bakış atmasını ve onu görünce utanmasını sağlayan bir alayla konuşmuştu.</p>

  <p class="normal">"Jamie Dayı! Ahh ve..." Kızın bakışları bana kaydı ve başını eğdi, kızgınlıktan yüzü daha bir kızarmıştı.</p>

  <p class="normal">"Evet, o Claire." Jamie beni genç kıza takdim ederken, eli dirseğimin altındaydı. "En son burada olduğun zaman Janet daha doğmamıştı, Sassenach. Annen evde sanırım?" dedi Janet'a.</p>

  <p class="normal">Genç kız başını sallarken gözleri kocaman olmuştu, büyülenmiş bakışlarını yüzümden alamıyordu. Atımdan indim ve gülümseyerek elimi kıza uzattım.</p>

  <p class="normal">"Tanıştığıma memnun oldum," dedim.</p>

  <p class="normal">Uzun bir müddet öylece kaldı, sonra birden nasıl davranması gerektiğini hatırladı ve reverans yaptı. Doğruldu ve dikkatle elimi tuttu, sanki tuttuğunda kopacakmış gibi davranıyordu. Ben de onun elini sıktım, benim sadece etten ve kemikten olduğumu görünce biraz daha rahatladı.</p>

  <p class="normal">"Ben de... memnun oldum, madam," diye mırıldandı.</p>

  <p class="normal">"Annem ve babam çok kızgınlar mı, Jen?" Genç Ian yavru köpeği kızın ayaklarının dibine koydu ve kızı daldığı rüyadan uyandırdı. Kız erkek kardeşine bir göz attı, yüzünde sempati ile karışık sabırsızlık vardı.</p>

  <p class="normal">"Evet, hem neden olmasınlar, budala?" dedi. "Annem senin ormanda bir yabani domuzla karşılaştığını ya da Çingeneler tarafından kaçırıldığını sandı. Senin nereye gittiğini öğrenene kadar neredeyse hiç uyumadı," diye ekledi, kaşlarını çatarak erkek kardeşine bakıyordu.</p>

  <p class="normal">Ian yere bakarak dudaklarını ısırdı ama cevap vermedi.</p>

  <p class="normal">Genç kız yakına geldi ve kardeşinin ceketinin koluna yapışan ıslak, sarı yaprakları toplamaya başladı. Kız uzun olmasına rağmen Ian ondan on beş santim daha uzundu, kızın zarif görüntüsünün yanında sırık gibi ve zayıftı, aralarındaki benzerlik saçlarının koyu olması ve ifadelerinin kırılgan olmasıyla sınırlıydı.</p>

  <p class="normal">"Şu haline bak, Ian. Sen kıyafetlerinle mi uyudun?"</p>

  <p class="normal">"Evet," dedi sabırsızca. "Sen ne sanıyorsun, pijamalarımla evden kaçıp her akşam kırın ortasında üzerimi değiştirdiğimi mi?"</p>

  <p class="normal">Genç kız buna güldü ve kardeşine kızgınlığı biraz geçti.</p>

  <p class="normal">"Ahh, hadi gel, guguk kuşu," dedi, ona acıyarak. "Benimle birlikte bulaşıkhaneye gel, annem babam görmeden önce üzerini toparlayıp saçlarını tarayalım."</p>

  <p class="normal">Erkek kardeşi ona baktı, sonra bana bakmak için döndü. Yüzünde hem şaşkınlık hem de öfke vardı. "Tanrı aşkına," diye konuşmaya başladı, kendini zorlarken sesi çatallaşıyordu, "neden herkes temizliğin işe yarayacağını düşünüyor?"</p>

  <p class="normal">Jamie ona sırıttı ve attan indi, elleriyle onun omzuna vurdu ve küçük bir toz bulutu kalktı.</p>

  <p class="normal">"Zarar gelmez, Ian. Hadi onunla git. Anne ve babanın bunlarla uğraşacağını sanmıyorum. Her şeyden önce yengeni görmek isteyeceklerdir."</p>

  <p class="normal">"Ya." Huysuz bir suratla dayısını onaylayan Genç Ian, kız kardeşinin ısrarlı bir şekilde çekiştirmesiyle evin arka tarafına gitti.</p>

  <p class="normal">"Ne yedin sen?" Kızın dediklerini duyuyordum, giderken gözlerini kısarak erkek kardeşine bakıyordu. "Ağzının üstünde kocaman pis bir leke var."</p>

  <p class="normal">"Kir değil o, bıyık!" diye dişlerinin arasından tısladı Genç Ian, Jamie ve benim bunları duyup duymadığımı görmek için hemen arkasına bir bakış attı. Kız kardeşi ölü gibi durdu, dikkatlice ona bakıyordu.</p>

  <p class="normal">"Bıyık mı?" dedi yüksek sesle ve inanmayarak. "Sende?"</p>

  <p class="normal">"Hadi gel!" Dirseğinden tutup, sebze bahçesinin kapısına onu çekiştirerek götürdü.</p>

  <p class="normal">Jamie başını karnıma doğru eğdi, yüzü eteklerime gömülüydü. Biri görse eyerleri gevşetiyor sanırdı ama omuzlarının sallandığını ya da sessiz kahkahasının titreşimini fark edemezdi.</p>

  <p class="normal">"Tamam, gittiler," dedim bir müddet sonra, sessiz gülmeden dolayı ben de soluk soluğa kalmıştım.</p>

  <p class="normal">Jamie başını kaldırdı, eteklerime bastırdığı için yüzü kızarmış ve nefessiz kalmıştı, gözlerini silmek için eteğimin bir katını kullandı.</p>

  <p class="normal">"Bıyık mı? Sende mi?" diye yeğeninin taklidini yaparken sesi ciyakladı, yeniden kahkaha attık. Başını iki yana salladı ve yutkundu. "Tanrım, aynı annesi gibi! İlk kez beni tıraş olurken gördüğünde, Jenny de bana aynı bu sesle bunları söylemişti. Neredeyse boğazımı kesiyordum." Elinin tersiyle yeniden gözlerini sildi. Bir avcuyla kendi çenesini ve boğazını kumral bir pusla kaplayan kirli sakallarını nazikçe okşadı.</p>

  <p class="normal">"Jenny ve Ian'ı görmeden önce sen de gidip tıraş olmak ister misin?" diye sordum ama o başını iki yana salladı. "Hayır," dedi, bağından çıkan saçlarını geriye doğru itti. "Genç Ian haklı. Temizlenmek işe yaramıyor."</p>

  <p class="ortayazi">***</p>

  <p class="normal">Dışarıdaki köpeklerin havlayışını duymuş olmalıydılar; hem Ian hem de Jenny biz içeri girdiğimizde oturma odasındaydılar. Jenny koltuğunda oturup yün çoraplarını örerken, Ian da açık kahverengi ceketi ve pantolonu üzerinde ateşin önünde ısınıyordu. Ev yapımı bira şişesiyle küçük keklerden oluşan bir tepsi masada duruyordu, bizim gelişimiz için hazırlandığı belliydi.</p>

  <p class="normal">Gerçekten çok sıcak bir karşılamaydı, yol yorgunluğunun odaya girdiğimiz andan itibaren yok olup gittiğini hissettim. Biz içeri girdiğimizde Ian hemen döndü, gülümsüyordu ama benim asıl baktığım ise Jenny olmuştu.</p>

  <p class="normal">O da bana bakıyordu. Hâlâ koltuğunda oturuyordu, büyümüş gözlerini kapıya yöneltmişti. İlk izlenimim onun biraz değiştiğiydi fakat ikincisi, aslında onun hiç değişmediğiydi. Siyah bukleler hâlâ oradaydı, kalın ve canlıydılar ama ağarmışlardı ve beyaz çizgileri oldukça fazlaydı. Kemikleri de aynıydı – geniş, çıkık elmacık kemikleri, güçlü çenesi ve Jamie ile paylaştığı uzun burnu. Ateşin ışığı ve öğleden sonra oluşan gölgeler, onun değiştiği izlenimini yaratıyordu, bir anlığına gözlerinin ve ağzının yanında derinleşen çizgileri onu yaşlı göstermişti.</p>

  <p class="normal">Genelevde ilk karşılaştığımızda, Ian sanki ben hayaletmişim gibi davranmıştı. Jenny de şimdi aynısını yapıyor gibiydi, gözlerini kırpıştırdı ve ağzı hafiften açıldı ama ben odaya girip ona doğru yürüyene kadar ifadesini değiştirmedi.</p>

  <p class="normal">Jamie hemen benim arkamda, eli dirseğimdeydi. Koltuğa ulaştığımızda zarifçe kolumu sıktı sonra bıraktı. Kendimi sosyeteye takdim ediliyormuşum gibi hissediyordum ve içimde reverans yapma isteği doğmuştu.</p>

  <p class="normal">"Biz geldik, Jenny," dedi Jamie ve elini rahatlatırcasına belime koydu.</p>

  <p class="normal">Çabucak erkek kardeşine gözlerini kırparak baktı Jenny, sonra bakışlarını bana çevirdi.</p>

  <p class="normal">"Bu sen misin, Claire?" Sesi yumuşak, belirsiz ve tanıdıktı ancak hatırladığım güçlü kadının sesi değildi.</p>

  <p class="normal">"Evet, benim," dedim. Gülümsedim ve ona ellerimi uzattım. "Seni yeniden görmek çok güzel, Jenny."</p>

  <p class="normal">Ellerimi nazikçe tuttu. Sonra sıkıca tuttu ve ayağa kalktı. "Tanrım, sensin!" dedi, nefesi kesilmişti ve birden tanıdığım kadın geri geldi. Koyu mavi gözleri canlandı ve merakla yüzümü inceliyordu.</p>

  <p class="normal">"Evet, elbette," dedi Jamie sertçe. "Ian sana söylemiş olmalı, onun yalan söylediğini mi düşünüyordun?"</p>

  <p class="normal">"Neredeyse hiç değişmemişsin," dedi, yüzüme merakla dokunurken kardeşinin söylediklerini önemsememişti. "Saçların çok az ağarmış ama Tanrım, aynısın!" Parmakları soğuktu; elleri bitki ve kırmızı kuş üzümü reçeli kokuyordu, ayrıca ördüğü boyalı yünden sinen hafif amonyak ve lanolin de vardı.</p>

  <p class="normal">Yünün uzun zamandır unutulan kokusu bir seferde her şeyi geri getirdi – burada geçen birçok anıyı, yaşadığım bu yerdeki mutlu anıları – ve gözlerim yaşlarla doldu.</p>

  <p class="normal">Jenny bunu gördü ve bana sıkıca sarıldı, yüzüme değen saçı yumuşacıktı. Benden çok kısaydı, sağlam yapılı ve nazikti. Fakat sarılmasını iyice hissedebiliyordum, oldukça güçlü ve sıcak bir sarılmaydı, sanki benden daha iri biri bedeni kucaklıyordu.</p>

  <p class="normal">Bir müddet sonra beni bıraktı ve geriledi, gülümsüyordu, "Tanrım, kokun bile aynı!" diye bağırdı ve ben de kahkaha attım.</p>

  <p class="normal">Ian da yanımıza gelmişti; eğildi ve nazikçe beni kucakladı, dudakları yanağıma değiyordu. Kurumuş saman ve lahana yaprakları kokuyordu, kendi misk kokusuna hafiften tezek kokusu da karışmıştı.</p>

  <p class="normal">"Seni yeniden görmek çok güzel, Claire," dedi. Yumuşak kahverengi gözleri bana gülümsüyordu ve eve dönüş hissi böylece daha bir derinleşti. Biraz beceriksizce geri çekilip gülümsedi. "Belki bir şeyler yemek istersiniz?" masanın üzerindeki tepsiyi gösteriyordu.</p>

  <p class="normal">Bir an tereddüt ettim ama Jamie bir hevesle masaya doğru ilerledi.</p>

  <p class="normal">"Bir yudum zarar vermez, Ian, kibarlığından dolayı teşekkürler," dedi. "Biraz ister misin, Claire?"</p>

  <p class="normal">Ateşin etrafında otururken bardaklar doldu, kurabiyeler bitti ve küçük şakalaşmalar ağızlar doluyken yapıldı. Dışarıdan samimi davranılsa da bunun altında yatan gerginliğin farkındaydım, sadece benim aniden ortaya çıkışımla ilgili değildi.</p>

  <p class="normal">Benim yanımda meşeden yapılmış koltuğa oturan Jamie, birasından bir yudum daha aldı ve yulaflı keki dizine koydu. Bu ferahlatıcı yiyecekleri acıktığından kabul etmediğini biliyordum, hem kız kardeşinin hem de eniştesinin onu kucaklamayışını maskelemek için böyle davranıyordu.</p>

  <p class="normal">Ian ve Jenny arasında geçen ani bakışmayı yakaladım; uzun, dik ve ifadesiz bir bakışma da Jenny ve Jamie arasında olmuştu. Birden çok sebepten dolayı, yabancı olan ben ise bakışlarımı yere dikmiş ve kirpiklerimin altından etrafı gözlemliyordum. Jamie solumda oturuyordu; sağ elinin iki parmağı dizine hafifçe vururken, aramızdaki küçük hareketlenmeyi hissediyordum.</p>

  <p class="normal">Sohbet, tabii sohbet denirse, tükenip gitti ve oda huzursuz bir sessizliğe büründü. Tezek ateşinin belirsiz tıslamaları arasında, mutfaktan gelen birkaç belirsiz tangırtı seslerini duyabiliyordum. Hareketlilik ve koşuşturma, merdivenlerden inme sesleri ve çocukların bağrışları, yukarıdaki çocuk odasından gelen bebek ağlayışları bu evdeki alıştığım seslerdi ama hiçbiri yoktu.</p>

  <p class="normal">"Çocuklarınız nasıl?" diye sordum sessizliği bozmak için Jenny'ye. Şaşırdı ve istemeyerek yanlış soruyu sorduğumu anladım.</p>

  <p class="normal">"Ahh, yeterince iyiler," diye cevap verdi aceleyle. "Hepsi çok sağlıklı. Ve torunlar da öyle," diye ekledi, onların düşüncesiyle birden yüzünde bir gülümseme belirdi.</p>

  <p class="normal">Ian, "Çoğunlukla Genç Jamie'nin evine gidiyorlar," diyerek lafa karıştı, benim asıl soruma cevap veriyordu. "Eşi yeni doğum yaptı, daha bir hafta oldu bu yüzden üç kız da yardım etmek için oraya gittiler. Ve Michael da şu an Inverness'ta, Fransa'dan gelen malları getirmeye gitti."</p>

  <p class="normal">Odada bir bakışma daha oldu, bu sefer Ian ve Jamie arasındaydı. Jamie'nin hafiften başını eğdiğini hissettim ve Ian'ın da cevap olarak – tam olarak – başını sallamadığını gördüm. Bu neyin nesiydi? Merak ediyordum. Odada o kadar kötü bir elektrik vardı ki içimden birden ayağa kalkıp bağırmak gelmişti.</p>

  <p class="normal">Jamie'nin de böyle hissettiği açıktı. Boğazını temizledi, Ian'a bakıyordu ve konuyu açtı, "Bizimle birlikte delikanlıyı da eve getirdik."</p>

  <p class="normal">Ian derin bir nefes aldı, uzun ve cana yakın yüzü birden sertleşti.</p>

  <p class="normal">"Getirdin mi?" Sabah çiği gibi nezaket birden kayboluverdi.</p>

  <p class="normal">Jamie'yi hissedebiliyordum, mümkün olduğunca yeğenini savunmak için hazırlık yaparken hafiften gerilmişti.</p>

  <p class="normal">"O iyi bir delikanlı, Ian," dedi.</p>

  <p class="normal">"Öyle mi?" Cevap veren Jenny'ydi, güzel siyah kaşları kaş çatmasıyla birleşmişlerdi. "Evde nasıl olduğunu bilemezsin. Ama belki senin yanında farklıdır, Jamie." Sözlerinde güçlü bir suçlama vardı ve ben yanımda oturan Jamie'nin iyice gerildiğini hissediyordum.</p>

  <p class="normal">"Delikanlı adına konuştuğun için çok naziksin, Jamie," diye lafa karıştı Ian, kayınbiraderine doğru soğuk bir şekilde başını salladı. "Lakin olanları biz Genç Ian'dan duysak daha iyi olur diye düşünüyorum, lütfen. Üst katta mı?"</p>

  <p class="normal">Jamie'nin ağız kası seğirdi ama sakince cevap verdi.</p>

  <p class="normal">"Bulaşıkhanede sanırım, karşınıza çıkmadan önce biraz kendine çeki düzen vermek istedi."</p>

  <p class="normal">Ian'ın tahta bacağının sesi halısız yerde <span class="ideitalik">pat</span> diye ses çıkarıyordu. Ian bulaşıkhaneye gitmek için odadan çıkmıştı; şimdi geri dönüyordu ve önünde Genç Ian vardı.</p>

  <p class="normal">Genç Ian, temizlenmiş ve olduğu tıraşla gayet uygun bir hale kavuşmuşu. Güzel çenesi tıraştan kızarmıştı ve ensesindeki saçlar havaya dikilmişti. Ceketindeki tozların çoğu temizlenmiş ve gömleğinin yakası köprücük kemiğine kadar güzelce iliklenmişti. Fuları yoktu ve pantolonun bacak kısmında büyük bir yırtık vardı fakat her şeyi düşününce, her an vurulacak biri için oldukça iyi görünüyordu.</p>

  <p class="normal">"Anne," dedi ve annesine doğru başını eğdi.</p>

  <p class="normal">"Ian," dedi Jenny yumuşak bir sesle ve çocuk annesine baktı, kibar tonu karşısında şaşırdığı belli oluyordu. Çocuğunun yüzünü görünce dudaklarında hafif bir gülümseme belirdi. "Sağ salim eve geri geldiği için çok mutluyum, <span class="ideitalik">mo chridhe</span>," dedi.</p>

  <p class="normal">Çocuk başını iyice dikleştirdi, sanki kurşuna dizilme cezasının ertelendiğini duymuştu. Sonra babasının yüzündeki bakışı gördü ve kaskatı kesildi. Zorla yutkundu ve başını yeniden eğdi, yer döşemelerine bakıyordu.</p>

  <p class="normal">"Hımm." dedi Ian. İnatçı bir İskoç gibi ses çıkarmıştı; daha çok Papaz Efendi Campbell gibi olmuştu, tanıdığım yumuşak huylu adam gitmişti. "Şimdi, ne anlatacağını duymak istiyorum, delikanlı."</p>

  <p class="normal">"Ahh. Şey... ben..." Genç Ian'ın sesi üzgün bir halde giderek azaldı, sonra boğazını temizledi ve bir kez daha denemeye çalıştı. "Şey... hiçbir şey, baba," diye mırıldandı.</p>

  <p class="normal">"Bana bak!" diye sertçe bağırdı Ian. Oğlu gönülsüzce başını kaldırdı ve babasına baktı ama bakışlarını ondan kaçırıyordu, sanki önündeki sert yüze uzun süre bakmaya korkuyordu.</p>

  <p class="normal">"Annene ne yaptığını biliyor musun?" diye sordu Ian. "Hayal kırıklığına uğrattığını ve onun senin öldüğünü ya da yaralandığını sandığını biliyor musun? Tek kelime etmeden çekip gittin ve üç gün boyunca haber alamadık ta ki Joe Fraser bıraktığın mektubu bulana kadar. Bu üç günün onun için ne demek olduğunu biliyor musun?"</p>

  <p class="normal">Hem Ian'ın ifadesi hem de sözleri oğlunu etkilemişe benziyordu; Genç Ian başını yeniden eğdi ve gözlerini yere dikti.</p>

  <p class="normal">"Evet, şey, ben Joe'nun mektubu hemen getireceğini düşünmüştüm," diye mırıldandı.</p>

  <p class="normal">"Evet, şu mektup!" Ian'ın yüzü konuşurken gitgide kızarıyordu. "'Edinburgh'a gidiyorum' yazıyordu gayet soğuk." Bir elini öyle masaya vurdu ki herkes bu vuruşla sıçradı. "Edinburgh'a gidiyorum! Ne 'izninizle' yazıyordu ne de 'size haber yollarım' sadece 'Sevgili anneciğim ben Edinburgh'a gidiyorum.'"</p>

  <p class="normal">Genç Ian başını hemen yukarı kaldırdı, gözleri öfke saçıyordu.</p>

  <p class="normal">"Bu doğru değil! 'Benim için endişelenmeyin,' ve 'Sevgiler, Ian' da yazdım! Böyle yazdım! Yazmadım mı, anne?" İlk kez Jenny'ye yalvarırcasına bakıyordu.</p>

  <p class="normal">Kocası konuşmaya başladığından beri taş gibi sessizce duruyordu, yüzü yumuşak ve ifadesizdi. Şimdi gözleri yumuşamıştı ve yeniden geniş, dolgun ağzı hafiften kıvrılır gibi olmuştu.</p>

  <p class="normal">"Doğru, Ian," dedi yumuşak bir sesle. "Bunu söylemen güzel ama endişelendim, değil mi?" Çocuğun gözleri yeniden aşağıya yöneldi ve yutkunurken, cılız boğazındaki büyük gırtlak kemiğinin inip kalktığını görebildim.</p>

  <p class="normal">"Özür dilerim, anne," dedi, öyle kısık sesle söyledi ki neredeyse duyamıyordum. "Ben istemedim..." Sözleri yine giderek duyulmaz oldu, küçük bir omuz silkmeyle cümlesi sonlandı.</p>

  <p class="normal">Jenny bir hareket yaptı, sanki elini ona uzatacak gibiydi ama Ian ona bir bakış attı ve elinin kucağına düşmesine izin verdi.</p>

  <p class="normal">"Olan şu ki," dedi Ian, yavaş ve açık konuşuyordu, "bu ilk kez olmuyor, değil mi?"</p>

  <p class="normal">Çocuk cevap vermedi ama anladığını belirten küçük bir hareket yaptı. Ian oğluna yaklaştı. Yaklaşık aynı boydaydılar, aralarındaki fark ise açıktı. Ian uzun ve leylek gibiydi ama oldukça kaslı ve güçlü bir adamdı, tahta bacağı olsun ya da olmasın böyleydi. Oğlu ise zayıftı, yavru kuş gibi kemikleri vardı ve hantaldı.</p>

  <p class="normal">"Hayır, sanki ne yaptığın hakkında ufacık bir fikrin yokmuş gibi. Sanki biz sana tehlikeli olduğunu söylememişiz gibi, sanki biz sana Broch Mordha'yı geçmeyi yasaklamamışız gibi, sanki endişeleneceğimizi bilmiyormuşsun gibi! Hepsini biliyordun ve yine de bunu yaptın."</p>

  <p class="normal">Acımasız analizi belirsiz bir titremeye sebep oldu ama çocuk inatçı bir sessizlikle cevap vermedi.</p>

  <p class="normal">"Seninle konuşurken bana bak, evlat!" Çocuk başını yavaşça kaldırdı. Şimdi öfkeli görünüyordu ama kabul etmişti; daha önce de bu sahneyi yaşadığı açıktı ve ne yapacaklarını biliyordu.</p>

  <p class="normal">"Ne yaptığını dayına sormayacağım," dedi Ian. "Sadece, burada olduğun gibi Edinburgh'da da bir aptal gibi davranmadığını umuyorum. Lakin ne yaparsan yap, bana itaatsizlik ettin ve annenin kalbini kırdın."</p>

  <p class="normal">Jenny yeniden hareket etti, sanki konuşacaktı ama Ian'ın elinin kaba hareketi onu durdurdu.</p>

  <p class="normal">"Peki en son ben sana ne demiştim, küçük Ian? Seni kırbaçladığım zaman sana ne demiştim? Bana söyle, Ian!"</p>

  <p class="normal">Genç Ian'ın yüzündeki kemikler sertleşti fakat ağzını sıkıca kapalı tutuyordu, inatçı bir çizgiyle mühürlenmişti.</p>

  <p class="normal">Ian elini masaya yeniden vurarak, "Söyle bana!" diye gürledi.</p>

  <p class="normal">Genç Ian refleksle gözlerini kırpıştırdı ve omuzlarını dikleştirdi, sonra zorla yutkundu ve bir kez daha gözlerini kırptı.</p>

  <p class="normal">"Dedin ki... derimi yüzeceğini söyledin. Gelecek sefer." Sesi son cümlesinde komik bir tonla kesildi ve ağzını sertçe kapadı.</p>

  <p class="normal">Ian beğenmeyerek başını iki yana salladı. "Evet. Ve ben gelecek seferi görmemek için yeterince akıllı olduğunu düşünmüştüm ama yanılmışım, hı?" Ağır ağır nefes aldı ve bir homurtuyla bıraktı.</p>

  <p class="normal">"Senden iğreniyorum, Ian ve bu doğru." Başıyla kapıyı gösterdi. "Dışarı çık. Seni kapıda görmek istiyorum, hemen."</p>

  <p class="normal">Sürüklenen kötü ayak sesleri koridorda kaybolduğunda, oturma odasında gergin bir sessizlik vardı. Gözlerimi ellerimden ayırmıyordum, kucağımda kavuşturmuştum. Yanımda bulunan Jamie yavaş ve derin bir nefes aldı, doğrularak oturdu; kendini konuşmaya hazırlıyordu.</p>

  <p class="normal">"Ian." Jamie ılıman bir sesle eniştesine konuşmaya başladı. "Keşke bunu yapmasan."</p>

  <p class="normal">"Ne?" Jamie'ye doğru döndüğünde Ian'ın kaşları kızgınlıktan hâlâ çatıktı. "Çocuğu kırbaçlamayı mı? Sen bunun için ne söyleyebilirsin?"</p>

  <p class="normal">Jamie'nin çenesi gerildi ama sesi hâlâ sakindi.</p>

  <p class="normal">"Bunun için bir şey söyleyemem, Ian. O senin oğlun, istediğini yapabilirsin. Fakat nasıl davrandığını anlatmam için bana izin verir misin?"</p>

  <p class="normal">"Nasıl davrandığını mı?" diye bağırdı Jenny, birden hayata dönmüştü. Oğluyla uğraşmayı Ian'a bırakabilirdi ama erkek kardeşine geldi mi hiç kimse onun yerine konuşamazdı. "Gecenin bir yarısı hırsız gibi evden kaçtığını mı demek istiyorsun? Ya da suçlularla uğraşıp bir kasa kanyak için boynunu tehlikeye attığını mı?!"</p>

  <p class="normal">Ian çabuk bir hareketle onu susturdu. Tereddütlüydü ama hâlâ kaşları çatıktı, sonra birden Jamie'ye başını salladı; konuşması için izin veriyordu.</p>

  <p class="normal">Jamie kız kardeşine sert bir sesle, "Benim gibi suçlularla uğraşmasını mı?" diye sordu. Gözleri doğruca kız kardeşine bakıyordu, mavi bakışlar birbirlerine uyuyordu.</p>

  <p class="normal">"Sana, çocuklarına ve buradaki herkese yemek sağlayan, çatının başından aşağıya çökmesini önleyen paranın nereden geldiğini biliyor musun, Jenny? Edinburgh'da basımevinde risale çoğaltmakla olmuyor bu işler!"</p>

  <p class="normal">"Ben mi böyle olduğunu sanıyorum?" diye ona parladı. "Sana ne yaptığını sordum mu?"</p>

  <p class="normal">"Hayır, sormadın," diye geri cevap verdi. "Bilmediğini sanıyordum ama biliyorsun, değil mi?"</p>

  <p class="normal">"Yaptığın şey için beni mi suçluyorsun? Çocuklarım olduğu ve onların da karınlarını doyurmak zorunda olmaları benim suçum mu?" Onun Jamie gibi yüzü kızarmamıştı; Jenny sinirli olduğu zaman öfkeden ölü beyazına dönerdi.</p>

  <p class="normal">Jamie'nin kendini sakinleştirmeye çalıştığını görebiliyordum. "Seni suçlamak mı? Hayır, seni suçlamıyorum ama Ian ve ben, senin bütün gün tarlada çalışmana izin vermediğimiz için beni suçlamaya hakkın var mı?"</p>

  <p class="normal">Jenny kabından taşan sinirini bastırmak için çok çabalıyordu. "Hayır," dedi Jenny. "Yapmak zorunda olduğun şeyi yapıyorsun, Jamie. Suçlular derken ne demek istediğimi gayet iyi biliyorsun, ama–"</p>

  <p class="normal">"O zaman benim için çalışan adamları kast ediyorsun? Ben de aynısını yapıyorum, Jenny. Eğer onlar suçluysa ben de suçluyum, değil mi?" Jamie kız kardeşine dik dik bakıyordu, gözleri öfke saçıyordu.</p>

  <p class="normal">"Sen benim kardeşimsin," dedi kısaca, "bazen bunu söylemek beni pek mutlu etmese de öyle. Şu gözlerine lanet olsun, Jamie Fraser! Yapmak zorunda olduğun şeyler konusunda seninle tartışmak niyetinde olmadığımı çok iyi biliyorsun! Bu yolda halkı soyuyorsan ya da Edinburgh'da bir genelevde kalıyorsan başka çaren olmadığı içindir. Fakat bu, oğlumu da işin içine katman anlamına gelmiyor!"</p>

  <p class="normal">Edinburgh'daki genelevden bahsedilince Jamie'nin gözlerinin köşesi kısıldı ve hemen suçlarcasına başını iki yana doğru sallayan Ian'a baktı. Eşinin bu yırtıcılığına biraz sersemleşmişti.</p>

  <p class="normal">"Ben bir şey söylemedim," dedi kısaca Ian. "Onun nasıl olduğunu biliyorsun."</p>

  <p class="normal">Jamie derin bir nefes aldı ve Jenny'ye döndü, mantıklı davranmaya kararlıydı.</p>

  <p class="normal">"Evet, anlıyorum. Ama Genç Ian'ı tehlikeye attığımı düşünemezsin. Tanrım, Jenny, ona kendi oğlummuş gibi davranıyorum!"</p>

  <p class="normal">"Öyle mi?" Şüphesi belliydi. "Bu yüzden mi ona evden kaçması için cesaret verdin ve içimize su serpmek için nerede olduğu hakkında bir haber yollamadan onu yanında tuttun?"</p>

  <p class="normal">Jamie utanmış gibi bakıyordu.</p>

  <p class="normal">"Evet, şey, bunun için özür dilerim," diye mırıldandı. "Benim niyetim–" Sabırsız bir hareketle sözünü yarım bıraktı. "Evet, niyetimin ne olduğu önemli değil, size haber yollamam gerekirdi ama yapmadım. Ama onun evden kaçmasına teşvik etmeye gelince–"</p>

  <p class="normal">"Hayır, bunu yaptığını sanmıyorum," diye araya girdi Ian. "Doğrudan olarak değil, en azından." Öfke uzun yüzünden çekilmişti. Şimdi yorgun ve biraz da üzgün görünüyordu. Yüzündeki kemikler biraz daha belirgindi, batan güneş ışığında yanakları çukur gibi görünüyordu.</p>

  <p class="normal">"Bu sadece çocuğun seni sevmesinden kaynaklanıyor, Jamie," dedi sessizce. "Ziyarete geldiğinde ve yaptığın şeyleri anlattığında, seni nasıl dinlediğini görüyorum; bunu onun yüzünde görebiliyorum. Yaşadığın hayatın, annesinin bahçesindeki keçi pisliklerini süpürmekten daha heyecanlı ve maceralı olduğunu düşünüyor." Bir anlığına gülümsedi.</p>

  <p class="normal">Jamie de eniştesine karşılık olarak şöyle bir gülümsedi ve bir omzunu kaldırdı. "Evet ama bu yaştaki bir delikanlının biraz macera istemesi normal, değil mi? Sen ve ben de aynıydık."</p>

  <p class="normal">"İstesin ya da istemesin, seninle birlikte bu tarz maceralarda yer alamaz," diye sertçe lafa karıştı Jenny. Başını iki yana sallıyordu, kaşlarının arasındaki ince çizgi beğenmeyerek kardeşine bakarken gittikçe derinleşiyordu. "Tanrım senin hayatının büyülü olduğunu biliyor, Jamie, yoksa binlerce kez ölmüştün."</p>

  <p class="normal">"Evet, öyle. Sanırım beni korumak için o devamlı bir şeyler yapıyor." Jamie anlık bir gülümsemeyle bana baktı ve eli elimi aradı. Jenny de bana bir bakış attı, yüzündeki ifade belirsizdi ama sonra konuya döndü.</p>

  <p class="normal">"Evet, belki öyle olabilir," dedi. "Lakin ben aynı şeyi Genç Ian için söyleyemem." İfadesi Jamie'ye bakarken yumuşadı.</p>

  <p class="normal">"Nasıl yaşadığını tam anlamıyla ben bilmiyorum, Jamie ama bir delikanlının yaşamayacağı şekilde yaşadığını yeterince biliyorum."</p>

  <p class="normal">"Hımm." Jamie kirli sakallı çenesini bir eliyle sıvazladı ve yeniden denemeye çalıştı, "Öyle, evet, Genç Ian için de demek istediğim bu. Yine de geçen hafta, bir erkek gibi kendi başının çaresine bakabildi. Küçük bir delikanlı gibi kırbaçlanmanın doğru olacağını sanmıyorum, Ian."</p>

  <p class="normal">Jenny'nin kaşları yukarıya kalktı, küçümsercesine kusursuz bir kanat oluşturmuşlardı.</p>

  <p class="normal">"Artık bir adam, öyle mi? Ama hâlâ bir bebek, Jamie. O daha sadece on dört yaşında!"</p>

  <p class="normal">Kızgınlığına rağmen Jamie'nin dudağının bir kenarı hafiften yukarıya doğru kalktı.</p>

  <p class="normal">"Ben on dört yaşında bir adamdım, Jenny," dedi yumuşak bir sesle. Jenny homurdandı ama birden gözleri yaşlarla parıldadı.</p>

  <p class="normal">"Sen öyle olduğunu düşünüyordun." Ayağa kalktı ve döndü, birden gözlerini kırpıştırdı. "Evet, o zamanlar sana bakıyordum," dedi, yüzü kitaplığa dönüktü. Bir elini uzattı, sanki kendine destek arıyordu ve kitaplığın kenarından tutundu.</p>

  <p class="normal">"Dougal seni ilk mücadelene götürdüğü zaman, hançerin uyluğunda parlarken sen harika bir delikanlıydın, Jamie. Ben on altı yaşındaydım ve seni midillinin üstünde hiç bu kadar güçlü ve uzun boylu görmediğimi düşünmüştüm. Ve geri geldiğin zaman seni inceledim, her yerin çamur içindeydi ve yüzünün bir yanı böğürtlen çalıları yüzünden yırtılmıştı. Dougal, altı davarla kendi başına nasıl cesurca uğraştığını, bir kılıcın başına çarptığını ama hiç sesini çıkarmadığını babama övünerek anlatıyordu." Bir kez daha yüzü kontrol altındaydı, erkek kardeşiyle yüzleşmek için kitapların düşüncesinden kendini uzaklaştırdı. "Adam dediğin böyle bir şey mi?"</p>

  <p class="normal">Jamie kız kardeşiyle yeniden göz göze gelince yüzüne neşe gelmişti.</p>

  <p class="normal">"Evet, öyle, belki biraz daha fazlası," dedi.</p>

  <p class="normal">"Öyle mi?" dedi Jenny, daha sertti. "Peki ne bu? Bir kızla yatmak mı? Ya da bir adam öldürmek mi?"</p>

  <p class="normal">Her zaman Janet Fraser'ın kalp gözünün açık olduğunu düşünmüşümdür, özellikle kardeşinin endişelendiği şeylerde. Bu yeteneğin oğlunda da geliştiği açıktı. Jamie'nin yanaklarındaki kızarıklık arttı ama ifadesi değişmedi.</p>

  <p class="normal">Jenny başını yavaşça iki yana salladı, hâlâ kardeşine bakıyordu. "Hayır, Genç Ian daha bir adam değil ama sen bir adamsın, Jamie. Ve aradaki farkı çok iyi biliyorsun."</p>

  <p class="normal">İki Fraser'ın arasındaki heyecanlı konuşmayı benim gibi büyülenmişçesine izleyen Ian şimdi kısaca öksürdü.</p>

  <p class="normal">"Olması gereken olacak," dedi basitçe. "Genç Ian son on beş dakikadır kırbaçlanmayı bekliyor. Ona vurmak uygun olsun ya da olmasın, onu böyle uzun süre bekletmek daha zalimce."</p>

  <p class="normal">"Bunu gerçekten yapacak mısın, Ian?" diye Jamie son bir kez daha denemeye çalıştı, eniştesine bakıyordu.</p>

  <p class="normal">"Evet," dedi Ian yavaşça, "delikanlıya kırbaçlanacağını söyledim ve bunda ciddi olduğumu çok iyi biliyor, sözümden dönemem. Fakat benim yapmama gelince, hayır, yapacağımı sanmıyorum." Yumuşak kahverengi gözlerde keyif belirtisi vardı. Yan taraftaki masanın çekmecesine uzandı ve kalın deri kırbacı alıp Jamie'nin eline tutuşturdu. "Sen yapacaksın."</p>

  <p class="normal">"Ben mi?" Jamie şoke olmuştu. Beyhude yere kırbacı Ian'ın eline geri vermeye çalıştı ama eniştesi ısrarcıydı. "Ben çocuğu kırbaçlayamam."</p>

  <p class="normal">"Ahh, sanırım yapabilirsin," dedi Ian sakince kollarını kavuşturarak "Kendi oğlunmuş gibi davrandığını söyledin." Başını yana doğru eğdi ve ifadesi ılımlıyken kahverengi gözleri acımasızdı. "Sana şunu söyleyeyim, Jamie, onun babası olmak kolay değil. En iyisi şimdi dışarı çık ve bunu öğren."</p>

  <p class="normal">Jamie uzun bir müddet Ian'a ve sonra da kız kardeşine baktı. Jenny tek kaşını kaldırdı, aşağıya doğru ona bakıyordu.</p>

  <p class="normal">"Onun hak ettiği kadar sen de hak ediyorsun, Jamie. Şimdi dışarıya çık."</p>

  <p class="normal"> </p>

  <p class="normal">Jamie dudaklarını birbirlerine yapıştırdı ve burun delikleri beyazladı. Sonra ayağa kalktı ve konuşmadan gitti. Hızlı adımlar tahta döşemelerde ses çıkardı, sonra koridorun sonunda boğuk bir güm sesi geldi.</p>

  <p class="normal">Jenny hemen Ian'a ve sonra da bana bir bakış attı, sonra da pencereye doğru döndü. Ian ve ben uzun olduğumuz için onun arkasında duruyorduk. Dışarıdaki ışık giderek azalıyordu ama Genç Ian'ın güçten düşen bedenini görecek kadar ışık vardı, yirmi metre ötedeki bir tahta kapıya keyifsizce yaslanmıştı.</p>

  <p class="normal">Ayak seslerini duyunca korkarak etrafa bakınan Ian, dayısının yaklaştığını gördü ve şaşkınlıkla doğruldu.</p>

  <p class="normal">"Jamie Dayı!" Gözleri sonra kırbaca yöneldi ve biraz daha doğruldu. "Beni... beni sen mi kırbaçlayacaksın?"</p>

  <p class="normal">Sessiz bir akşamdı ve Jamie'nin dişlerinin arasından çıkan sert nefesi dahi duyabiliyordum.</p>

  <p class="normal">"Sanırım yapmak zorundayım," dedi açıkça. "Ama önce Ian, senden özür dilerim."</p>

  <p class="normal">"Benden mi?" Genç Ian biraz sersemlemiş gibi konuşuyordu. Büyüklerinin ona bir özür borçlu olduklarını düşünmesine alışık olmadığı açıktı, özellikle de ona vurmadan önce. "Bunu söylemen gerekmez, Jamie Dayı."</p>

  <p class="normal">Uzun figür kapıya yaslandı, küçük olanla yüz yüzeydi, başı eğikti. "Evet, gerekir. Edinburgh'da kalmana izin vermem yanlıştı ve sana hikâyeler anlatıp, evden kaçmanı düşünmeni sağlamam çok daha yanlıştı. Seni götürmemem gereken yerlere götürüp seni tehlikeye attım ve ailenin daha çok karışmasına sebep oldum, belki kendi başına daha iyi halledebilirdin. Bunun için üzgünüm, Ian ve beni affetmeni istiyorum."</p>

  <p class="normal">Küçük figür bir eliyle saçlarını ovaladı, ne diyeceğini bilemediği açıktı. "Şey... evet. Elbette, affediyorum, dayı."</p>

  <p class="normal">"Teşekkürler, Ian."</p>

  <p class="normal">Bir an sessizce durdular, sonra Genç Ian bir iç çekti ve kambur duran omuzlarını doğrulttu.</p>

  <p class="normal">"Sanırım yapsak iyi olur?"</p>

  <p class="normal">"Ben de öyle düşünüyorum." Jamie en az yeğeni kadar isteksiz konuştu ve yanımdaki Ian'ın hafiften homurdandığını duydum, öfkeden mi yoksa keyiften mi bundan emin değildim.</p>

  <p class="normal">Durumu kabullenen Genç Ian döndü ve tereddüt etmeden yüzünü kapıya çevirdi. Jamie yavaşça onu takip ediyordu. Hava neredeyse kararmış ve biraz uzaktaki figürlerin şekillerini seçebiliyorduk ama pencerede durduğumuz noktadan rahatça onları duyabiliyorduk. Jamie yeğeninin arkasında kararsızca yer değiştirip duruyordu, sanki daha sonra ne yapacağından emin değildi.</p>

  <p class="normal">"Hımm. Ahh, baban ne..."</p>

  <p class="normal">"Çoğunlukla on, dayı." Genç Ian ceketini çıkarmış ve şimdi kemeriyle uğraşırken, omuzlarının üzerinden konuşuyordu. "On iki çok kötü oluyor ve on beş ise berbat."</p>

  <p class="normal">"Kötü mü yoksa çok mu kötü olsun, ne dersin?" Çocuktan istem dışı kısa bir kahkaha yükseldi.</p>

  <p class="normal">"Eğer bunu yapmaya seni babam zorluyorsa Jamie Dayı, gerçekten korkunç ama yine de dayanacağım. Sen beni en iyisi on iki kez kırbaçla."</p>

  <p class="normal">Hemen yanı başımda duran Ian'dan bir kez daha bir homurdanma yükseldi. Bu sefer kesinlikle keyifliydi. "Dürüst çocuk," diye mırıldandı.</p>

  <p class="normal">"Tamam, o zaman." Jamie derin bir nefes aldı ve kolunu geriye doğru çekti ama Genç Ian onu durdurdu.</p>

  <p class="normal">"Bekle, dayı, daha hazır değilim."</p>

  <p class="normal">"Ahh, bunu yapmak zorunda mısın?" Jamie'nin sesi biraz şaşırmış gibi çıkıyordu.</p>

  <p class="normal">"Evet. Babam sadece kızların etekleri üzerindeyken kırbaçlandığını söyler," diye açıklama yapıyordu Genç Ian. "Erkekler çıplak kırbaçlanmalı."</p>

  <p class="normal">"Bu konuda gerçekten haklıymış," diye mırıldandı Jamie, Jenny ile olan tartışmasının içine dert olduğu açıktı. "Şimdi hazır mısın?"</p>

  <p class="normal">Gerekli olan hazırlıklar yapıldı, büyük figür geriledi ve kırbaçlamaya başladı. Yüksek sesle bir şaklatma sesi geldi ve Jenny oğluyla birlikte irkildi. Ani nefes alışların dışında çocuk sessizdi ve sıkıntının kendisiyle başa çıkabiliyordu ama benim bir parça da olsa rengim atmıştı.</p>

  <p class="normal">Nihayet Jamie kolunu indirdi ve alnını sildi. Bir elini çitin üzerine çöken Ian'a uzattı.</p>

  <p class="normal">"İyi misin, evlat?" Genç Ian zorlukla doğruldu ve pantolonunu yukarıya çekti.</p>

  <p class="normal">"Evet, dayı. Teşekkürler." Çocuğun sesi kalınlaşmıştı ama sakin ve kendindeydi. Jamie'nin uzanan elini tuttu. Çocuğu eve getirmek yerine Jamie'nin kırbacı Ian'ın diğer eline tutuşturması beni şaşırtmıştı.</p>

  <p class="normal">"Sıra sende," dedi, hızlı bir adımla kapıya yöneldi ve üzerine eğildi. Genç Ian evin içindeki bizler kadar şaşkındı.</p>

  <p class="normal">"Ne!" dedi sersemleyerek.</p>

  <p class="normal">"Sıra sende dedim," dedi dayısı kararlı bir sesle. "Ben seni cezalandırdım. Şimdi sen de beni cezalandıracaksın."</p>

  <p class="normal">"Bunu yapmam, dayı!" Genç Ian şoka uğramıştı, sanki dayısı ondan bir suç işlemesini istemişti.</p>

  <p class="normal">"Evet, yapabilirsin," dedi Jamie, yeğeninin gözüne bakmak için doğruldu. "Senden özür dilediğim zaman sana ne dediğimi duydun, değil mi?" Ian sersemlemiş bir halde başını salladı. "Tamam, o zaman. Ben de senin kadar hata yaptım ve bunun bedelini ben de ödemek zorundayım. Seni kırbaçlamak hoşuma gitmedi ve senin de beni kırbaçlamak hoşuna gitmeyecek ama ikimiz de bunu hak ettik. Anladın mı?"</p>

  <p class="normal">"Evet, dayı," dedi çocuk şaşkınca.</p>

  <p class="normal">"Tamam, o zaman." Jamie pantolonunu indirip gömleğinin eteklerini yukarıya çekti ve bir kez daha kapıya doğru yaslandı, en tepesini tutuyordu. Ian kötürüm gibi duruyordu, kırbaç cansız elinde sallanıyordu. Bir saniye bekledi, sonra yeniden konuşmaya başladı.</p>

  <p class="normal">"Devam et." Sesi çelik gibiydi. Viski kaçakçılarına konuştuğu tondaydı; itaatsizlik düşünülemezdi. Ian söyleneni yapmak için korkarak ilerledi. Geride durdu, gevşekçe kırbacı salladı. Küçük bir vurma sesi gelmişti.</p>

  <p class="normal">"Bu sayılmaz," dedi Jamie sertçe. "Bak, adamım, benim sana yaptığım gibi sert yapacaksın. Şimdi işini düzgün yap."</p>

  <p class="normal">Zayıf figür ani bir kararlılıkla omuzlarını dikleştirdi ve kırbacı havada döndürdü. Yere gök gürültüsü gibi ses çıkararak indirdi. Çitteki figürden şaşkınlık belirten bir çığlık geldi ve yarı şoka girmiş Jenny'den de bastırılmış bir kıkırdama.</p>

  <p class="normal">Jamie boğazını temizledi. "Evet, işte böyle. Hadi bitir."</p>

  <p class="normal">Kırbacın vuruşları arasında, Genç Ian'ın "Tanrım!" inlemeleriyle kısık bir sesle dikkatlice saydığını duyabiliyorduk. Dokuzunca kırbaçta artık dayısının sesi çıkmaz haldeydi.</p>

  <p class="normal">Son kırbaçtan sonra ayağa kalktığında evdekiler hep beraber iç çekti ve gömleğini pantolonunun içine sokuşturdu. Resmi bir biçimde başını yeğenine salladı. "Teşekkürler, Ian." Formaliteyi bıraktı ve sonra poposunu ovalamaya başladı, üzgün bir hayranlıkla konuşmaya başladı. "Tanrım, adamım, sen de nasıl bir kol var öyle!"</p>

  <p class="normal">"Sende de, dayı," dedi Ian, dayısının üzgün ses tonuna uyumluydu. Artık daha net görünen iki figür, kahkaha atarak ve kendilerini ovalayarak dışarıda durdular. Jamie yeğeninin omzuna bir kolunu attı ve döndürdü. "Eğer sen de aynı fikirdeysen Ian, ben bir daha bunu yapmak istemiyorum, tamam mı?" dedi gizlice.</p>

  <p class="normal">"Anlaştık, Jamie Dayı."</p>

  <p class="normal">Bir müddet sonra koridorun sonundaki kapı açıldı. Jenny ve Ian geri dönen sorumsuzları kucaklamak için kapıya yöneldiler.</p>
</body>
</html>
