<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kaos Lordu</title>
  <link href="../Styles/style.css" rel="stylesheet" type="text/css" />
</head>

<body class="icerik">
  <div class="sozluk">
    <p class="bolum_basi"><strong>Bu Sözlükteki Tarihler Üzerine Bir Not:</strong> Toma Takvimi (Toma dur Ahmid tarafından düzenlenmiştir) son erkek Aes Sedai’nin ölümünden yaklaşık iki yüzyıl sonra uyarlanmış ve Dünyanın Kırılışı’ndan Sonraki (KS) senelerin kaydedilmesinde kullanılmıştır. Trolloc Savaşları esnasında pek çok kayıt yok edilmiştir, öyle ki savaşların sona ermesi ile eski sisteme göre hangi yılda bulunulduğu üzerine tartışmalar çıkmıştır. Gazarlı Tiam tarafından, Trolloc tehdidinden kurtulunmasını kutlamaya dayalı, her yılı Özgür Yıl (ÖY) sayan yeni bir takvim önerilmiştir. Gazar takvimi, savaştan sonraki yirmi yıl içinde geniş kabul görmüştür. Artur Şahinkanadı imparatorluğunun kuruluşuna dayalı (KY, Kuruluş Yılı) yeni bir takvim yaratmaya çalışmıştır, ama artık bu yalnızca tarihçiler tarafından bilinen ve atıfta bulunulan bir takvimdir. Yüzyıl Savaşları’nın yarattığı geniş çaplı yıkım, ölüm ve kesintilerden sonra, Deniz Halkı’ndan bir âlim olan Uren din Jubai Süzülen Martı tarafından dördüncü bir takvim düzenlenmiş ve Tarabonlu Panarch Farede tarafından yürürlüğe konulmuştur. Şu anda, Yüzyıl Savaşları’nın gelişigüzel olarak belirlenmiş bitiş yılından başlayan ve Yeni Çağ’ın (YÇ) yıllarını kaydeden Farede Takvimi geçerlidir.</p>

    <p class="paragraf"><strong>Aes Sedai</strong> <em>(Ayes Sedai)</em>: Tek Güç’ü kullanan kişiler. Dünyanın Kırılışı sona erdiğinden beri tüm Aes Sedailer kadındır. Pek çok kişiden saygı görürler, şereflendirilirler, ama yaygın olarak güvensizlik duyular ve korkulurlar, hatta nefret edilirler. Ayrıca, yaygın olarak Dünyanın Kırılışı’ndan sorumlu tutulur ve genellikle ulusların işlerine karıştıkları düşünülür. Aynı zamanda, bu tür bağlantıların gizli tutulması gereken ülkelerde bile, Aes Sedai danışman bulundurmayan pek az hükümdar vardır. Tek Güç yönlendirmekle geçen yıllardan sonra Aes Sedailerin yaşları belli olmamaya başlar, öyle ki büyükanne olacak yaşta bir Aes Sedai, belki birkaç gri saç teli dışında, yaşlılık işareti göstermez. <em>Bkz.</em> Ajah; Amyrlin Makamı; Delilik Zamanı.</p>

    <p><strong>Afet:</strong> <em>Bkz.</em> Büyük Afet.</p>

    <p><strong>Aiel:</strong> Aiel Kıraçları’nın halkı. Sert ve zorludurlar. Öldürmeden önce yüzlerine peçe takarlar. Silahları varken ya da çıplak ellerinden başka hiçbir şeyleri yokken ölümcül savaşçılardır, ama asla kılıçlara dokunmazlar ve zorunlu kalmadıkları sürece ata binmezler. Aieller savaşa “dans” ve “mızrak dansı” derler. On iki klana bölünmüşlerdir: Chareen, Codarra, Daryne, Goshien, Miagoma, Nakai, Reyn, Shaarad, Shaido, Shiande, Taardad ve Tomanelle klanları. Her klan boylara bölünmüştür. Bazen on üçüncü bir klandan, Olmayan Klan’dan, Rhuidean’ı inşa eden Jennlerden bahsederler. Aiellerin bir zamanlar Aes Sedaileri hayal kırıklığına uğrattığına ve günahlarının karşılığı olarak Aiel Kıraçları’na sürüldüklerine ve Aes Sedaileri bir kez daha hayal kırıklığına uğratırlarsa yok edileceklerine inanırlar. <em>Bkz.</em> Aiel Kıraçları; Aiel Savaşçı Toplulukları; Rhuidean.</p>

    <p><strong>Aiel Kıraçları:</strong> Dünyanın Omurgası’nın doğusunda, zorlu, engebeli, neredeyse susuz bir ülke. Aieller tarafından Üç Kat Topraklar denir. Oraya pek az yabancı gitmeye cesaret edebilir. Aieller kendilerini tüm halklarla savaş halinde sayarlar ve yabancıları hoş karşılamazlar. Yalnızca çerçiler, âşıklar ve Tuatha’anların güvenle geçmesine izin verilir. Aieller Tuatha’anlarla iletişim kurmaktan kaçınırlar ve onlara “Kaybolmuşlar” derler. Kıraç’a ait harita bilinmemektedir.</p>

    <p><strong>Aiel Savaşçı Toplulukları:</strong> Aiel savaşçılarının tamamı on iki savaşçı topluluktan birinin üyesidir, örneğin Kara Gözler <em>(Seia Doon),</em> Kartalın Kardeşleri <em>(Dar Aldazar Din),</em> Şafakta Koşanlar <em>(Rahien Sorei),</em> Hançer Eller <em>(Sovin Nai),</em> Dağ Dansçıları <em>(Hana N’dore),</em> Gece Mızrakları <em>(Cor Darei),</em> Gök Gürültüsünde Yürüyenler <em>(Sha’mad Conde),</em> Gerçek Kanlar <em>(Tain Shari),</em> Taş Köpekler <em>(Shae’en M’taal),</em> Kızıl Kalkanlar <em>(Aethan Dor),</em> Su Arayıcılar <em>(Duahde Mahdi’in)</em> ve Mızrağın Kızları <em>(Far Dareis Mai).</em> Her topluluğun kendi gelenekleri ve bazen özel görevleri vardır. Örneğin Kızıl Kalkanlar polis görevi görür. Taş Köpekler genellikle, geri çekilinirken arkayı korumaları için kullanılırlar. Mızrağın Kızları ise keşif kolu olarak çalışır. Aiel klanları sık sık kendi aralarında savaşır, ama aynı topluluğun üyeleri, klanları savaşsa bile birbirleriyle savaşmazlar. Böylece, açık savaş halinde olsalar bile klanlar arasında iletişim sağlanır. <em>Bkz.</em> Aiel; Aiel Kıraçları; Far Dareis Mai.</p>

    <p><strong>Aiel Savaşı:</strong> (YÇ 976-78) Cairhienli Kral Laman <em>Avendoraldera</em>’yı kestirdiği zaman Aiellerden dört klan Dünyanın Omurgası’nı aştı. Cairhien şehrini ve başka pek çok şehir ve kasabayı yağmaladılar ve yaktılar, savaş Andor ve Tear’a kadar uzandı. Geleneksel görüşe göre Aieller sonunda Tar Valon’un önünde, Parlak Duvarlar Savaşı’nda alt edildi, ama aslında Laman o savaşta öldürüldü ve geliş amaçlarını yerine getiren Aieller Omurga’yı aşarak geri döndüler. <em>Bkz.</em> Avendoraldera; Cairhien; Dünyanın Omurgası.</p>

    <p><strong>Ajah</strong> <em>(Acah)</em>: Aes Sedailer içindeki yedi topluluk. Renklerine göre ayrılır: Mavi, Kızıl, Beyaz, Yeşil, Kahverengi, Sarı ve Gri. Amyrlin Makamı dışında her Aes Sedai bir topluluğa bağlıdır. Her biri Tek Güç kullanımı ve Aes Sedailerin amaçları konusunda belli bir öğretiyi takip eder. Örneğin Kızıl Ajah’a ait biri tüm enerjisini Güç kullanmaya kalkışan erkekleri bulup ehlileştirmeye adar. Diğer yandan Kahverengi Ajah’a ait biri dünyevi işlerden vazgeçer ve kendini bilgi aramaya adar. Beyaz Ajah dünyadan kaçınır, dünyevi bilginin değerini inkâr eder ve kendini felsefi sorulara ve gerçeğe adar. Yeşil Ajah (Trolloc Savaşları sırasında Savaş Ajahı deniyordu) Tarmon Gai’don’a karşı kendini hazır tutar. Sarılar Şifa sanatına yoğunlaşır. Maviler kendilerini ülkülere ve adalete adar. Griler aracıdırlar, ahenk ve fikir birliği arar. Karanlık Varlık’a hizmet eden bir Kara Ajah olduğu konusunda söylentiler vardır, ama bu söylenti resmi olarak inkâr edilmektedir.</p>

    <p><strong>Altara:</strong> Fırtınalar Denizi kıyısında bir ulus, ama aslında adı dışında ulusu birbirine bağlayan pek bir şey bulunmamaktadır. Altara halkı kendini belli bir kasabanın ya da köyün sakini ya da belli bir lordun ya da leydinin halkı olarak düşünür ve ancak bundan sonra Altaralı sayar kendini. Pek az asil tahta vergi öder ya da laftan başka hizmet sunar ve onu da fazla yapmaz. Altara hükümdarı (şu anda Mitsobar Evi’nden Kraliçe Tylin Quintara’dır) ülkedeki en güçlü asilden daha fazlası sayılmaz genelde ve zaman zaman bu bile olmaz. Rüzgârlar Tahtı o kadar az güce sahiptir ki, pek çok güçlü asil tahta geçebilecekken yapmamıştır bunu.</p>

    <p><strong>Amyrlin Makamı</strong> <em>(Amirlin)</em>: (1.) Aes Sedailerin önderinin unvanı. Aes Sedailerin, yedi Ajah’ın her birinden üç Temsilci’den (örneğin Yeşil Temsilci) oluşan en yüksek kurulu olan Kule Salonu tarafından ömür boyu hizmet vermek üzere seçilir. Amyrlin Makamı, en azından teorik olarak Aes Sedailer arasındaki, neredeyse en yüce otoritedir. Bir kral veya kraliçeye denktir. (2.) Aes Sedai önderinin oturduğu taht.</p>

    <p><strong>Amys</strong> <em>(Amis)</em>: Soğuk Kayalar Mezrası’ndan bir Bilge ve bir düşgezgini. Taardad Aiellerinin Dokuz Vadi boyundan bir Aiel. Rhuarc’ın karısı, Soğuk Kayalar Mezrası’nın çatıhanımı ve Aviendha’nın kardeş-annesi olan Lian’ın karı-kardeşi.</p>

    <p><strong>angreal:</strong> Tek Güç’ü yönlendirebilen herkesin, yardımsız kullanılamayacak kadar çok Güç’ü kullanabilmesini sağlayan, Efsaneler Çağı’ndan kalan bir nesne. Bazıları kadınların, bazıları erkeklerin kullanması için yapılmıştır. Hem kadınlar, hem erkekler tarafından kullanılan <em>angreal</em>’ler olduğu söylentisi hiç doğrulanmamıştır. Nasıl yapıldıkları artık bilinmemektedir. Pek azı sağlam kalmıştır. <em>Bkz.</em> sa’angreal; ter’angreal.</p>

    <p><strong>Arad Doman:</strong> Aryth Okyanusu kıyısında bir ulus. Şu anda iç savaş, Yenidendoğan Ejder’in tarafında ve Tarabon’un karşısında olanlara karşı verilen savaş yüzünden harap olmaktadır. Domanlı kadınlar güzellikleri, baştan çıkarıcılıkları ve utanç verici giysileri ile tanınırlar.</p>

    <p><strong>Âşık:</strong> Gezgin hikâye anlatıcısı, müzisyen, jonglör, akrobat ve tam teşekküllü eğlendirici. Rengârenk pelerinlerinden tanınır, daha çok köylerde ve küçük kasabalarda gösteri yaparlar.</p>

    <p><strong>Atha’an Miere</strong> <em>(Ataan Mier)</em>: <em>Bkz.</em> Deniz Halkı.</p>

    <p><strong>Avendoraldera:</strong> Bir <em>Avendesora</em> fidanından Cairhien’de yetiştirilmiş ağaç. Kayıtlarda Aieller ile efsanevi Yaşam Ağacı arasında bir bağlantı gösterilmemesine rağmen bu fidan Aiellerden YÇ 556’da gelen bir armağandı. <em>Bkz.</em> Aiel Savaşı.</p>

    <p><strong>A’dam</strong> <em>(Ey-dam)</em>: Yönlendirebilen kadınları kontrol etmek için kullanılan bir Seanchan aleti. Yalnızca yönlendirebilen ya da yönlendirmeyi öğrenebilecek kadınlar tarafından kullanılabilir ve yönlendiremeyen kadınlar üzerinde etkisi yoktur. İki kadın arasında bir bağ yaratır. Seanchan versiyonu, tamamen gümüşsü metalden, bir zincir ile birbirine bağlanmış bir tasma ve bilezik içerir. Yönlendirebilen bir adam bir kadına <em>a’dam</em> aracılığı ile bağlanırsa, muhtemelen ikisi de ölür. Yönlendirebilen bir kadının taktığı <em>a’dam</em>’a yalnızca dokunmak bile, yönlendirebilen bir adama acı verir. <em>Bkz.</em> Seanchan; Zincir kurma.</p>

    <p class="paragraf"><strong>Bair</strong> <em>(Beyr)</em>: Shaarad Aiellerinin Haido boyundan bir Bilge. Bir düşgezgini. Yönlendiremiyor. <em>Bkz.</em> Düşgezgini.</p>

    <p><strong>Berelain sur Paendrag</strong> <em>(Bereleyn sur Peyndrag)</em>: Mayene Başı, Işığın Kutsanmışı, Dalgaların Savunucusu, Paeron Evi’nin Yüksek Makamı. Güzel, inatçı bir kadın, becerikli bir hükümdar. <em>Bkz.</em> Mayene.</p>

    <p><strong>Beş Güç:</strong> Tek Güç değişik kısımlardan oluşur ve onlar kullanarak yapılabilenlere göre adlandırılır –Toprak, Hava (bazen Rüzgâr da denir), Ateş, Su ve Ruh– ve bunlara Beş Güç denir. Tek Güç’ü kullanabilen herkes bunların bir ya da ikisini daha iyi kullanabilir ve diğerlerinde o kadar iyi değildir. Efsaneler Çağı’nda Ruh, erkekler ile kadınlar arasında eşit ölçüde bulunsa da, Toprak ve/veya Ateş’e erkekler, Su ve/veya Hava’ya kadınlar arasında daha sık rastlanırdı. İstisnalar vardır, ama genellikle Toprak ve Ateş erkek Güçleri, Hava ve Su kadın Güçleri olarak kabul edilegelmiştir.</p>

    <p><strong>Beyaz Kule:</strong> Aes Sedai gücünün merkezi ve yüreği. Büyük Tar Valon ada şehrinin yüreğinde bulunmaktadır.</p>

    <p><strong>Beyazpelerinler:</strong> <em>Bkz.</em> Işığın Evlatları.</p>

    <p><strong>Bilge:</strong> Aieller arasında Bilgeler, başka Bilgeler tarafından seçilen ve şifa, bitkiler ve başka konularda eğitilen kadınlardır. Hikmetlere çok benzerler. Genelde her klanın ya da boy yerleşiminin bir Bilgesi olur. Büyük yetke ve sorumlulukları vardır, boy ve klan şefleri üzerinde büyük etkileri vardır, ama genelde bu adamlar Bilgeleri işlerine karışmakla suçlar. Tüm Bilgeler bir ölçüye dek yönlendirebilirler ve içinde o kıvılcımla doğan her Aiel kadını ve yönlendirmeyi öğrenebilecek olanların çoğunu bulurlar. Gelenekler gereği, Aieller arasında, Bilgelerin yönlendirebildiği gerçeğinden bahsedilmez. Yine gelenekler gereği, Bilgeler Aes Sedailer ile temastan kaçınırlar ve bu konuda diğer Aiellerden daha titizdirler. Bilgeler tüm kan davalarının ve savaşların dışında kalır ve <em>ji’e’toh</em>’a göre hiçbir şekilde zarar verilmemeli, engellenmemelidirler. Bir Bilge’nin savaşa katılması âdet ve geleneklerin ciddi şekilde ihlal edilmesi sayılır. Yaşayan üç düşgezgini Bilge vardır. Başka şeylerin yanı sıra, <em>Tel’aran’rhiod</em>’a girme ve düşlerinde başkaları ile konuşma yeteneklerine sahiptirler. <em>Bkz.</em> Düşgezgini; Tel’aran’rhiod.</p>

    <p><strong>Birgitte:</strong> Efsane ve hikâyelerden bir kahraman; güzelliği, cesareti ve okçuluk yeteneğiyle bilinirdi. Gümüş bir yay, gümüş oklar taşır, asla ıskalamazdı. Valere Borusu çalındığı zaman çağrılan kahramanlardan biridir. Hep kahraman kılıç ustası Gaidal Cain ile bağlantılıdır. <em>Bkz.</em> Cain, Gaidal; Valere Borusu.</p>

    <p><strong>Birincil kız kardeş, birincil erkek kardeş:</strong> Aynı anneden doğan çocukları anlatmak için kullanılan Aiel terimi. Aieller arasında, aynı anneye sahip olmak, aynı babaya sahip olmaktan daha yakın bir akrabalık sayılır.</p>

    <p><strong>Bryne, Gareth</strong> <em>(Brayn, Gerıt)</em>: Eskiden Andor’daki Kraliçenin Askerleri’nin Kumandan Generali. Şimdi Elaida do Avriny a’Roihan’ın yetkesine isyan eden Aes Sedailer adına bir orduya kumanda etmektedir. Yaşayan en büyük generallerden biri olarak görülür. Siuan Sanche ile ilişkisi Siuan’ı olduğu kadar onu da epey rahatsız etmektedir. Bryne Evi’nin simgesi boynuna Andor’un Gül Tacı geçirilmiş yabani boğadır. Gareth Bryne’ın kişisel simgesi beşer uçlu üç altın yıldızdır.</p>

    <p><strong>Büyük Afet:</strong> Kuzeyde, Karanlık Varlık tarafından tamamen yozlaştırılmış bir bölge. Trolloclar, Myrddraaller ve Gölge’nin diğer yaratıklarının yaşadığı yer.</p>

    <p><strong>Büyük Yılan:</strong> Zamanı ve sonsuzluğu simgeleyen bir simge. Efsaneler Çağı’ndan çok önce de vardı. Kendi kuyruğunu ısıran yılandan oluşur. Aes Sedailer arasında, Kabuledilmişliğe terfi etmiş kadınlara Büyük Yılan şeklinde bir yüzük verilir.</p>

    <p class="paragraf"><strong>Cadin’sor:</strong> Aiel savaşçılarının giysisi; kahverengi ve gri, kayalar ve gölgelerde görünmez olan pantolon ve ceket, yumuşak, diz boyu bağcıklı çizme. Kadim Lisan’da, “İş Kıyafetleri”, ama elbette bu tam olarak doğru bir tercüme değildir.</p>

    <p><strong>Cairhien</strong> <em>(Kayriyen)</em>: Hem Dünyanın Omurgası boylarında yaşayan bir ulus, hem o ulusun başkenti. Şehir, başka şehirler ve kasabalarla birlikte Aiel Savaşı sırasında yakılmış ve talan edilmişti. Sonuç olarak Dünyanın Omurgası’nın yakınlarındaki tarım arazilerinin terk edilmesi, büyük miktarlarda tahıl ithal edilmesini gerektirdi. Kral Galldiran’ın suikasta kurban gitmesi (YÇ 998), Güneş Tahtı’na kimin çıkacağı konusunda asil Evler arasında iç savaş çıkmasına sebep oldu. Bu tahıl nakliyatının kesilmesine ve açlığa yol açtı. Bazılarının İkinci Aiel Savaşı dediği savaşta şehir kuşatıldı; kuşatma Rand al’Thor’un komutası altındaki başka Aiellerce kaldırıldı. Cairhien’in bayrağı mavi fon üzerinde yükselen altın rengi, çok ışınlı güneştir. <em>Bkz.</em> Aiel Savaşları.</p>

    <p><strong>Callandor:</strong> Kılıç Olmayan Kılıç, Dokunulamayan Kılıç. Tear Taşı’nda, Taşın Yüreği denen odada duran kristal kılıç. Güçlü bir erkek <em>sa’angreal</em>’i. Taşın Yüreği denen odadan alınması ve Taş’ın düşmesi, Ejder’in yeniden doğumu ve Tarmon Gai’don’un yaklaşmasının en büyük işaretlerinden biridir. Rand al’Thor tarafından taşa saplanarak Yürek’te bırakılmıştır. <em>Bkz.</em> sa’angreal; Tear Taşı; Yenidendoğan Ejder.</p>

    <p><strong>Car’a’carn:</strong> Kadim Lisan’da, “Şeflerin Şefi”. Aiel kehanetine göre, Rhuidean’dan şafakta çıkan, iki Ejder’le işaretlenmiş bir adam onları Ejderduvarı’ndan aşıracaktır. Rhuidean Kehaneti o adamın Aielleri birleştireceğini ve yok edeceğini, ama kalanların kalıntılarının kalacağını söyler. <em>Bkz.</em> Aiel; Rhuidean.</p>

    <p><strong>Caraighan Maconar</strong> <em>(Karaygin Makonar)</em>: Efsanevi bir Yeşil Aes Sedai (KS 212-373); yüz ayrı macera yaşadığı Beyaz Kule kayıtlarına geçmiş olmasına rağmen, bazı Aes Sedailerin bile imkânsız saydığı kahramanlıklar gösterdiği söylenir; örneğin Mosadorin’deki bir isyanı bastırmış, yanında hiç Muhafız yokken Comaidin isyanlarını dindirmiştir. Yeşil Ajah tarafından, bir Yeşil Aes Sedai örneği sayılır. <em>Bkz.</em> Aes Sedai; Ajah.</p>

    <p><strong>Carridin, Jaichim</strong> <em>(Karidin, Jeykim)</em>: Işığın Eli’nin Engizisyoncusu, Işığın Evlatları’nda bir yüksek subay ve bir Karanlıkdostu.</p>

    <p class="paragraf"><strong>Çağın Deseni:</strong> Zaman Çarkı, insan yaşamlarının ipliklerini bir Çağın, o Çağın gerçekliğini oluşturacak Deseni’ne dokur; kısaca Desen olarak bilinir ve o Çağın gerçekliğinin maddesini oluşturur. <em>Bkz.</em> ta’veren.</p>

    <p class="paragraf"><strong>Deane Aryman</strong> <em>(Diane Ariman)</em>: Bonwhin’in Artur Şahinkanadı’nı kontrol etme teşebbüsü sırasında verdiği zararlardan Beyaz Kule’yi kurtaran Amyrlin Makamı. ÖY 920 civarında, Shiota’daki Salidar köyünde doğmuş, ÖY 992’de Mavi Ajah’tan Amyrlin Makamı’na terfi ettirilmiştir. Şahinkanadı’nın ölümü üzerine, Souran Maravaile’yi Tar Valon çevresindeki kuşatmayı (ÖY 975’te başlamıştı) kaldırmaya ikna ettiği söylenmektedir. Deane Kule’nin prestijini düzeltmiştir ve atından düşerek öldüğü ÖY 1084’te, Şahinkanadı’nın imparatorluğunun kalıntıları üzerine savaşan asilleri, ülke üzerinde birlik sağlamak üzere Beyaz Kule’nin önderliğini kabul etmeye ikna etmek üzere olduğuna inanılır. <em>Bkz.</em> Amyrlin Makamı; Artur Şahinkanadı.</p>

    <p><strong>Dehşetlordları:</strong> Tek Güç kullanabilen erkek ve kadınlar arasında, Trolloc Savaşları sırasında Gölge’nin tarafına geçip Trolloc, Myrddraal ve Karanlıkdostu güçlerine komuta edenler. Zaman zaman, az eğitim görmüş kişiler tarafından Terkedilmişlerle karıştırılırlar.</p>

    <p><strong>Deniz Halkı:</strong> Daha doğru isimleri ile Atha’an Miere <em>(Ataan Miyeer).</em> Aryth <em>(Arit)</em> Okyanusu’ndaki ve Fırtınalar Denizi’ndeki adaların sakinleri. O adaların üzerinde pek az zaman harcarlar, hayatlarını gemilerde geçirirler. Deniz ticaretinin çoğu Deniz Halkı’nın gemileriyle yapılır.</p>

    <p><strong>Dünyanın Kırılışı:</strong> Delilik Zamanı’nda, Tek Güç’ü artık bilinmeyen ölçüde kullanabilen erkek Aes Sedailer delirerek yeryüzünün görünüşünü değiştirdiler. Dağ sıralarını dümdüz ettiler, yeni dağlar yükselttiler, eskiden denizin olduğu yerde kuru topraklar çıkardılar, eskiden kuru toprak olanları okyanusun boğmasına sebep oldular. Dünyanın çoğu kısmı büyük ölçüde nüfussuz kaldı ve hayatta kalanlar rüzgârın önündeki toz zerreleri gibi saçıldı. Bu yıkım hikâyelerde, efsanelerde ve Dünyanın Kırılışı’nın tarihinde hatırlanmaktadır. <em>Bkz.</em> Delilik Zamanı.</p>

    <p><strong>Dünyanın Omurgası:</strong> Yalnızca birkaç geçidi olan, Aiel Kıraçları’nı batıdaki topraklardan ayıran yüksek bir dağ sırası. Ejderduvarı da denir.</p>

    <p><strong>Düşgezgini:</strong> <em>Tel’aran’rhiod</em>’a girebilen, düşleri yorumlayabilen ve düşlerinde başkaları ile konuşabilen kadınlara Aiellerin verdiği isim. Aes Sedailer, nadiren de olsa, bu terimi Düşgörenler için kullanırlar ve baş harfi büyük olarak yazarlar. <em>Bkz.</em> Tel’aran’rhiod; Yeti.</p>

    <p><strong>Düşgören:</strong> <em>Bkz.</em> Yeti.</p>

    <p class="paragraf"><strong>Efsaneler Çağı:</strong> Gölge Savaşı ve Dünyanın Kırılışı ile sona eren Çağ. Aes Sedailerin artık ancak hayal edilebilen harikalar yarattığı bir zaman. <em>Bkz.</em> Dünyanın Kırılışı; Gölge Savaşı.</p>

    <p><strong>Ehlileştirme:</strong> Aes Sedailer tarafından, Tek Güç’ü kullanabilen erkeklerin Kaynak ile bağlantılarının kesilmesidir. Bu gereklidir, çünkü yönlendirmeyi öğrenebilen her erkek <em>saidin</em>’in kirliliği yüzünden çıldıracak ve leke onu öldürmeden önce, deliliği içinde Güç ile korkunç şeyler yapacaktır. Ehlileştirilen bir adam Gerçek Kaynak’ı hissetmeye devam eder, ama ona dokunamaz. Ehlileştirmeden önce başlayan delilik tedavi edilemez, ama durdurulabilir ve bu yeterince erken yapılırsa ölüm engellenebilir. Ama ehlileştirilmiş bir adam kaçınılmaz olarak yaşamaktan vazgeçer; intihar etmeyi başaramayanlar yine de bir iki sene içinde ölür. <em>Bkz.</em> Tek Güç; Yalıtılma.</p>

    <p><strong>Ejder:</strong> Üç bin seneden fazla zaman önce gerçekleşen Gölge Savaşı sırasında Lews Therin Telamon’un lakabı. Tüm Aes Sedaileri ele geçiren çılgınlığa kapılınca, Lews Therin kanından gelen herkesi, sevdiği herkesi öldürdü ve sonuç olarak Kardeşkatili lakabını kazandı. <em>Bkz.</em> Ejder Kehanetleri; Yenidendoğan Ejder.</p>

    <p><strong>Ejder Kehanetleri:</strong> Eğitimli kişiler haricinde pek az kişinin bildiği, nadiren bahsedilen, <em>Karaethon Döngüsü</em>’nde verilen Kehanetler, Karanlık Varlık’ın bir kez daha özgür kalacağını söyler. Ve Lews Therin Telamon, Ejder, tekrar doğarak Tarmon Gai’don’u, Gölge’ye karşı Son Savaş’ı verecektir. Kehanetler onun dünyayı kurtaracağını –ve yeniden kıracağını– söyler. <em>Bkz.</em> Ejder.</p>

    <p><strong>Elaida do Avriny a’Roihan</strong> <em>(İlayda do Avrini a-Royhan)</em>: Eskiden Kızıl Ajah’tan olan bir Aes Sedai. Amyrlin Makamı oldu. Bir zamanlar Andor Kraliçesi Morgase’e danışmanlık yapıyordu. Zaman zaman Kehanet’te bulunur.</p>

    <p><strong>Evler Oyunu:</strong> Asil Evler tarafından avantaj kazanmak için yapılan entrikalar, planlar ve adam kullanmaya verilen isim. Gizliliğe, bir şey hedeflenir gibi görünüp başka bir şey amaçlamaya ve pek az görünür çaba ile hedeflere ulaşılmasına büyük önem verilir. Büyük Oyun ya da Kadim Lisan’daki ismi, <em>Daes Dae’mar</em> adı ile de bilinir.</p>

    <p class="paragraf"><strong>Far Dareis Mai</strong> <em>(Far Darayz Mey)</em>: Anlamı “Mızrağın Kızları”. Aiellerin savaşçı topluluklarından biri. Diğerlerinin aksine yalnızca kadınları kabul eder. Toplulukta kalan bir kız evlenemez ya da hamileyken savaşamaz. Bir Kız’ın doğurduğu çocuk yetiştirilmek üzere, annesinin kim olduğu anlaşılmayacak şekilde başka bir kadına verilir. (“Hiçbir erkeğe ait olmayacaksın, hiçbir erkek ya da çocuk sana ait olmayacak. Mızrağın senin âşığın, çocuğun ve hayatındır.”) <em>Bkz.</em> Aiel; Aiel Savaşçı Toplulukları.</p>

    <p class="paragraf"><strong>Gai’shain</strong> <em>(Gayşeyn)</em>: Kadim Lisan’dadır ve en yakın tercümesi, “Savaşta Barışa Yeminli Olan” olabilir. Bir baskın ya da savaş sırasında bir Aiel tarafından tutsak alınan bir başka Aiel’in, <em>ji’e’toh</em> gereği, onu tutsak alan kişiye bir sene ve bir gün boyunca alçakgönüllülükle ve itaatle hizmet etmesi gerekir. Bu süre içinde hiçbir silaha dokunmaz ve şiddete başvurmaz. Bilgeler, demirciler, çocuklar ya da on yaşından küçük çocuğu olan kadınlar <em>gai’shain</em> alınamaz. <em>Bkz.</em> Kasvet.</p>

    <p><strong>Gaidin:</strong> Sözcük anlamı “Savaş Kardeşi”. Aes Sedailer tarafından Muhafızlar için kullanılan unvan. <em>Bkz.</em> Muhafız.</p>

    <p><strong>Galad:</strong> Lord Galadedrid Damodred. Elayne ve Gawyn’in yarım kan kardeşi. Babaları birdir ve Taringail Damodred’dir. İşareti ucu aşağı bakan kanatlı, gümüş kılıçtır.</p>

    <p><strong>Gerçek Kaynak:</strong> Evrenin itici gücü, Zaman Çarkı’nı çevirir. Birlikte ve aynı zamanda birbirlerine karşı çalışan eril yarı <em>(saidin)</em> ve dişil yarıya <em>(saidar)</em> bölünmüştür. <em>Saidin</em>’i yalnızca erkekler, <em>saidar</em>’ı yalnızca kadınlar kullanabilir. Delilik Zamanı’nın başlangıcında <em>saidin</em> Karanlık Varlık’ın dokunuşu sonucunda kirlenmiştir. <em>Bkz.</em> Tek Güç.</p>

    <p><strong>Gri Adam:</strong> Gönüllü olarak ruhunu Gölge’ye vermiş, onun hizmetinde suikastçı olmuş biri. Gri Adamların görünüşü o kadar sıradandır ki insan onları fark etmeden bakıp geçebilir. Gri Adamların çoğunluğu gerçekten erkektir, ama küçük bir kısmı kadındır. Aynı zamanda Ruhsuz olarak anılırlar.</p>

    <p><strong>Gölge Savaşı:</strong> Aynı zamanda Güç Savaşı olarak bilinir ve Efsaneler Çağı’nı bitirmiştir. Karanlık Varlık’ın özgür kılınması teşebbüsünden kısa süre sonra başlamış, tüm dünyayı sarmıştır. Savaşın anılarının bile unutulduğu bir dünyada, savaşın her yanı yeniden keşfedilmiş, Karanlık Varlık’ın dünyaya dokunuşu ile çarpıtılmış Tek Güç silah olarak kullanılmıştır. Ejder Lews Therin Telamon önderliğinde, Yüz Yoldaş adı verilen yüz erkek Aes Sedai Karanlık Varlık’ı zindanına tekrar kapattığında sona ermiştir. Karanlık Varlık’ın karşı darbesi <em>saidin</em>’i lekelemiş, Lews Therin Telamon ile Yüz Yoldaş’ı delirtmiş, böylece Delilik Zamanı’nı başlatmıştır. <em>Bkz.</em> Ejder; Tek Güç.</p>

    <p><strong>Güç Savaşı:</strong> <em>Bkz.</em> Gölge Savaşı.</p>

    <p class="paragraf"><strong>Hikmet:</strong> Köylerde, Kadın Kurulu tarafından şifa, kehanet ve sağduyu gibi yetenekleri için seçilen bir kadın. Genellikle Belediye Başkanı’na denk, hatta bazı köylerde ondan üstün sayılır. Belediye Başkanı’nın aksine, ömür boyu hizmet etmek üzere seçilir ve bir Hikmet’in ölmeden görevden alınması çok nadir görülür. Geleneksel olarak neredeyse sürekli Belediye Başkanı ile anlaşmazlık halindedir. Başka ülkelerde Rehber, Şifacı, Bilge Kadın ya da Arayıcı gibi başka isimlerle anılabilir.</p>

    <p class="paragraf"><strong>Illian:</strong> Fırtınalar Denizi kıyısında büyük bir liman, aynı adı taşıyan ulusun başkenti.</p>

    <p><strong>Işığın Evlatları:</strong> Karanlık Varlık’ın alt edilmesine ve tüm Karanlıkdostlarının yok edilmesine adanmış, katı çileci kuralları olan bir topluluk. Yüzyıl Savaşları sırasında Lothair Mantelar <em>(Loteyr Mantilar)</em> tarafından, sayıları gittikçe artan Karanlıkdostlarını Işık’a döndürmek için kurulan topluluk, savaş sırasında tamamen askeri bir organizasyona dönüşmüştür. İnançları son derece katıdır, gerçeği ve doğruyu yalnızca kendilerinin bildiğinden kesinlikle emindirler. Aes Sedailerden nefret ederler, onları ve onları destekleyenleri Karanlıkdostu sayarlar. Beyazpelerinler olarak bilinirler; işaretleri beyaz fon üzerinde güneş patlamasıdır. <em>Bkz.</em> Sorgucular.</p>

    <p class="paragraf"><strong>Kabuledilmiş:</strong> Belli bir güç seviyesine ulaşan ve bazı sınavları geçen, Aes Sedai eğitimi gören genç kadınlar. Normalde çömezlikten Kabuledilmişliğe yükselmek beş on sene alır. Kabuledilmişler çömezlere göre daha gevşek kurallara sahiptir, belli sınırlar içinde kendi çalışma alanlarını seçerler. Bir Kabuledilmiş Büyük Yılan yüzüğünü takma hakkına sahiptir, ama yalnızca sol elinin orta parmağına takar. Bir Kabuledilmiş Aes Sedailiğe yükseldiğinde Ajahını seçer, şal takma hakkını kazanır ve yüzüğünü dilediği parmağa takar, hatta şartlar gerektirirse takmayabilir. <em>Bkz.</em> Aes Sedai.</p>

    <p><strong>Kadim Lisan:</strong> Efsaneler Çağı’da konuşulan dil. Genellikle asillerin ve eğitimli kişilerin bu dili konuşmayı bilmesi beklenir, ama çoğu birkaç sözcükten fazlasını bilmez. Pek çok farklı, ince anlam aktarabilen bir dil olduğundan tercümesi genellikle güçtür. <em>Bkz.</em> Efsaneler Çağı.</p>

    <p><strong>Karanlığın Yüce Efendisi:</strong> Karanlıkdostlarının Karanlık Varlık için kullandıkları isim. Gerçek ismini kullanmanın küfür sayıldığına inanırlar.</p>

    <p><strong>Karanlık Varlık:</strong> Shai’tan için her yörede kullanılan en yaygın isim: Kötülüğün kaynağı, Yaratıcı’nın antitezi. Yaratıcı tarafından Yaratım anında Shayol Ghul’deki bir zindana kapatılmıştır; onu zindandan kurtarma teşebbüsü Gölge Savaşı’na, <em>saidin</em>’in kirlenmesine, Dünyanın Kırılışı’na ve Efsaneler Çağı’nın sona ermesine yol açmıştır. <em>Bkz.</em> Ejder; Ejder Kehanetleri.</p>

    <p><strong>Karanlıkdostları:</strong> Karanlık Varlık’ı takip eden ve o zindanından kurtulduğu zaman büyük güç ve ödüller, hatta ölümsüzlük kazanacağını sanan kişiler. Kendi aralarında zaman zaman, eski isimlerini kullanarak kendilerine Karanlığın Dostları derler.</p>

    <p><strong>Karı-kardeş:</strong> Bir Aiel akrabalık terimi. Aynı erkeğe âşık olduğunu anlayan ya da aralarına bir erkeğin girmesini istemeyen yakın-kardeşler ya da birincil-kardeşler aynı erkekle evlenerek karı-kardeş olurlar. Zaman zaman aynı erkeğe âşık kadınlar yakın-kardeş ya da birincil-kardeş olarak, karı-kardeş olmanın ilk adımını atmış olurlar.</p>

    <p><strong>Kasvet:</strong> Eskiden beri sert savaşçılar olmadıklarını, atalarının Dünyanın Kırılışı ve takip eden seneler içinde kendilerini savunmak zorunda kalan katı barışçılar olduğunu öğrendiklerinde üstlerine çöken etkiye Aiellerin verdikleri isim. Pek çok Aiel, Aes Sedaileri hayal kırıklığına uğratan şeyin bu olduğuna inanıyor. Bazıları mızraklarını atıp kaçıyor. Diğerleri zamanları dolduğu zaman <em>gai’shain</em> kıyafetlerini çıkarmayı reddediyor. Bir kısmı ise bunun doğruluğunu inkâr ediyor ve bununla birlikte Rand al’Thor’un gerçek <em>Car’a’carn</em> olduğunu da reddediyor; bunlar ya Aiel Kıraçları’na dönüyor ya da Rand’a karşı çıkan Shaidolara katılıyor. <em>Bkz.</em> Aiel; Aiel Kıraçları; Car’a’carn; Gai’shain.</p>

    <p><strong>Kız-Veliaht:</strong> Andor’un Aslan Tahtı’nın halefinin unvanı. Hayatta olan bir kız evlat yoksa, taht kraliçe ile kan bağı olan en yakın kadın akrabaya kalır. En yakın akrabanın kim olduğu konusundaki ayrılıklar pek çok defa güç mücadelelerine yol açmıştır. Bunların sonuncusu “Taht Kavgası” –Andor’da bu isimle anılır ve başka ülkelerde “Üçüncü Andor Taht Kavgası” olarak bilinir– Trakand Evi’nden Morgase’in tahta çıkması ile sonuçlanmıştır.</p>

    <p class="paragraf"><strong>Lan; al’Lan Mandragoran</strong> <em>(al-Len Mandragoran)</em>: Taçsız Malkier Kralı, Dai Shan (Savaş Lordu) ve hayatta kalan son Malkier lordu. Malkier, Lan’in doğduğu sene (YÇ 953) Afet tarafından yutuldu. On altı yaşına geldiğinde Lan Afet’e ve Gölge’ye karşı tek kişilik savaş açtı ve bu savaş YÇ 979’da Moiraine’in Muhafızı olarak bağ kurana kadar sürdü. <em>Bkz.</em> Malkier; Moiraine; Muhafız.</p>

    <p><strong>Lews Therin Telamon; Lews Therin Kardeşkatili:</strong> <em>Bkz.</em> Ejder.</p>

    <p><strong>Lini:</strong> Leydi Elayne’in ve ondan önce annesi Morgase’in ve Morgase’in annesinin dadısı. Büyük içsel gücü, olağanüstü algılama yeteneği olan, sayısız deyiş bilen bir kadın.</p>

    <p><strong>Logain</strong> <em>(Logeyn)</em>: Bir zamanlar Yenidendoğan Ejder olduğunu iddia eden bir adam. Ghealdan, Altara ve Murandy’de savaş çıkardıktan sonra yakalandı, Beyaz Kule’ye götürüldü ve ehlileştirildi. Sonra, Siuan Sanche’nin makamından indirilmesi sırasında çıkan kargaşadan faydalanarak kaçtı. Onu büyük bir ihtişam beklemektedir.</p>

    <p class="paragraf"><strong>Manetheren</strong> <em>(Maneteren)</em>: İkinci Akit’i yapan On Ulus’tan biri, aynı zamanda o ulusun başkenti. Hem şehir, hem de ulus Trolloc Savaşları sırasında tamamen yok oldu. Manetheren’in işareti kanat açmış kızıl kartaldı. <em>Bkz.</em> Trolloc Savaşları.</p>

    <p><strong>Mayene</strong> <em>(Meyiin)</em>: Fırtınalar Denizi kıyısında, Tear tarafından kuşatılmış ve baskı altında tutulan bir kent-devlet. Eskiden Baş Lord ya da Baş Leydi olan Mayene Başı tarafından yönetilir. Mayene Başları Artur Şahinkanadı’nın kanından geldiklerini iddia ederler. Eskiden tek bir lord ya da leydi tarafından kullanılan İkinci unvanı, son dört yüz sene içinde aynı anda dokuza kadar kişi tarafından kullanılmıştır. Mayene’in işareti uçmakta olan altın şahindir.</p>

    <p><strong>Mazrim Taim:</strong> Saldaea’yı altüst eden bir sahte Ejder. Alt edildi ve yakalandı. Yönlendirebiliyor ve büyük güce sahip olduğu söyleniyor. <em>Bkz.</em> Sahte Ejder.</p>

    <p><strong>Melaine</strong> <em>(Meleyn)</em>: Goshien Aiellerinin Jhirad boyundan bir Bilge. Bir düşgezgini. Tek Güç konusunda ortalama kuvvete sahip. Goshienlerin klan şefi olan Bael ile evlendi. Dumanlı Pınarlar Mezrası’nın çatıhanımı olan Dorindha’nın karı-kardeşi. <em>Bkz.</em> Düşgezgini.</p>

    <p><strong>Moiraine Damodred</strong> <em>(Muareyn Damodred)</em>: Mavi Ajah’tan bir Aes Sedai. YÇ 956’da, Cairhien Kraliyet Sarayı’nda doğmuştur. YÇ 972’de çömez olarak Beyaz Kule’ye geldikten sonra hızla yükseldi, yalnızca üç sene sonra Kabuledilmişliğe terfi ettirildi ve bundan üç sene sonra, Aiel Savaşı’nın sonunda Aes Sedai oldu. O zamandan sonra (Kehanet edebilen bir Aes Sedai olan Gitara Moroso’ya göre), Parlak Duvarlar savaşı sırasında Ejderdağı’nın eteklerinde doğan ve Yenidendoğan Ejder olacak genç adamı aramaya başladı. Rand al’Thor, Mat Cauthon, Perrin Aybara ve Egwene al’Vere’i İki Nehir’den alıp götürdü. Cairhien’de, Lanfear ile savaşırken bir <em>ter’angreal</em>’in içinde kayboldu. Terkedilmiş ile birlikte öldüğü düşünülüyor.</p>

    <p><strong>Morgase</strong> <em>(Morgeyz)</em>: Işığın İnayeti ile, Andor Kraliçesi, Diyarın Savunucusu, Halkının Koruyucusu, Trakand Evi’nin Yüksek Makamı. Şimdi sürgünde ve pek çok kişi onun öldüğüne, Yenidendoğan Ejder tarafından öldürüldüğüne inanıyor. İşareti üç altın anahtardır. Trakand Evi’nin işareti gümüş bir anahtartaşıdır.</p>

    <p><strong>Muhafız:</strong> Bir Aes Sedai’ye bağlı bir savaşçı. Bağ Tek Güç ile ilgilidir ve adam bundan hızlı iyileşme, uzun süre yiyecek, su ve uyku olmadan dayanabilme, Karanlık Varlık’ın lekesini uzaktan hissedebilmek gibi yetenekler kazanır. Muhafız hayatta kaldığı sürece bağlandığı Aes Sedai, adam ne kadar uzakta olsa da onun hayatta olup olmadığını, öldüğü anı, ölüm şeklini anlar. Çoğu Ajah bir Aes Sedai’ye bağlı en az bir Muhafız olması gerektiğine inansa da, Kızıl Ajahlar hiçbir Muhafız ile bağ kurmaz, Yeşil Ajahlar ise bir Aes Sedai’nin dilediği kadar çok Muhafız ile bağ kurabileceğine inanır. Ahlaki açıdan Muhafız’ın bağa razı olması gerekir, ama adam gönülsüz olsa bile yapıldığı görülmüştür. Aes Sedailerin bağdan ne elde ettikleri, büyük bir özenle saklanan bir sırdır. <em>Bkz.</em> Aes Sedai.</p>

    <p><strong>Myrddraal</strong> <em>(Marddraal)</em>: Karanlık Varlık’ın yaratıkları, Trollocların kumandanları. İnsanlar kullanılarak üretilen Trolloclarda, insan özelliklerinin yüzeye çıktığı çarpık ürünlerdir, ama Trollocları yapan kötülük tarafından kirletilmiştir. Gözleri yoktur, ama aydınlıkta ve karanlıkta kartal gibi görebilirler. Karanlık Varlık’tan kaynaklanan belli özellikleri vardır; bakışları ile felç etmek, gölge olan herhangi bir yerde yok olmak bunladandır. Sahip oldukları bilinen pek az zayıflıktan biri, akan suyu aşma konusundaki gönülsüzlükleridir. Aynalar onları yalnızca puslu bir şekilde yansıtabilir. Farklı yörelerde değişik isimlerle bilinirler. Örneğin Yarı-insan, Gözsüz, Gölgeadam, Sinsi, Hortlak, Soluk.</p>

    <p class="paragraf"><strong>Ogier</strong> <em>(Ogeyr)</em>: (1.) Uzun boyları (ortalama bir erkek yetişkin üç metredir), geniş burunları, uzun, tüylü kulaklarıyla bilinen insan olmayan bir ırk. <em>Yurt</em> denilen bölgelerde yaşarlar, <em>yurtlarından</em> nadiren çıkarlar ve normalde insanlarla pek az ilişkileri olur. İnsanlar tarafından pek bilinmezler ve pek çok kişi Ogierlerin efsane olduğuna inanır, ama aslında harika duvar ustalarıdırlar ve Kırılış’tan sonra inşa edilen büyük şehirlerin çoğu onların eseridir. Barışçıl bir halk olduklarına, zor öfkelendiklerine inanılsa da, bazı eski hikâyeler Trolloc Savaşları’nda insanların yanında savaştıklarını anlatır ve onlardan alt edilmez düşmanlar olarak bahseder. Genellikle bilgi âşığıdırlar; kitapları ve hikâyeleri insanların kaybettiği bilgileri içerir. Ortalama Ogier ömrü insan ömrünün en az üç dört katıdır. (2.) Bu ırkın bireyi. <em>Bkz.</em> Dünyanın Kırılışı; Yurt.</p>

    <p class="paragraf"><strong>Padan Fain:</strong> Eskiden İki Nehir’de ticaret yapan ve Karanlıkdostu olan bir çerçi. Shayol Ghul’de dönüşüm geçirdi, böylece Yenidendoğan Ejder olacak genç adamı, tıpkı av peşinde bir av köpeği gibi bulabilme yeteneğini edindi. Yalnızca yetenek değil, onu bulma ihtiyacı da işlendi içine. Bu dönüşümün verdiği acı Fain’in içinde Karanlık Varlık ve Rand al’Thor’a karşı bir nefret yarattı. Al’Thor’u takip ederken, Shadar Logoth’ta kısılı kalmış Mordeth’in ruhu ile karşı karşıya geldi ve bu ruh Fain’in bedenini ele geçirmeye çalıştı. Ama Fain’e yapılanlar yüzünden sonuç, daha çok Fain olan bir birleşim oldu ve Fain başta sahip olmadığı yetenekler edindi, ama Fain henüz bu yetenekleri tam olarak bilmiyor. Çoğu insan bir Myrddraal’in bakışları karşısında korku duyar; Fain’in bakışları karşısında Myrddraaller korku duyar.</p>

    <p class="paragraf"><strong>Rashima Kerenmosa</strong> <em>(Raşima Kerenmosa)</em>: Asker Amyrlin olarak anılır. KS 1150 civarlarında doğmuştur. KS 1251’de, Yeşil Ajah’tan Amyrlinliğe terfi ettirilmiştir. Kule ordularına kişisel olarak kumanda ederek sayısız zafer kazanmıştır. Bunların en bilinenleri Kaisin Geçidi, Sorelle Bozkırı, Larapelle, Tel Norwin ve Maighande zaferleridir. Maighande’de, KS 1301’de ölmüştür. Savaştan sonra cesedi beş Muhafızı tarafından çevrelenmiş olarak bulunmuştur. Onların çevresinde büyük bir Trolloc, Myrddraal duvarı bulunmuştur ve düşman yığınının içinde en az dokuz Dehşetlordu’nun cesedi sayılmıştır. <em>Bkz.</em> Aes Sedai; Ajah; Amyrlin Makamı; Dehşetlordları; Muhafız.</p>

    <p><strong>Rhuidean:</strong> Büyük bir şehir, Aiel Kıraçları’ndaki tek şehir. Dış dünya tarafından hiç bilinmiyor. Neredeyse üç bin senedir terk edilmişti. Eskiden Aieller arasındaki erkekler Rhuidean’a yalnızca bir kez klan şefi olmaya uygun olup olmadıklarının anlaşılması için bir <em>ter’angreal</em> tarafından sınanmak üzere girebiliyordu (ancak üçte biri hayatta kalıyordu) ve kadınlar aynı <em>ter’angreal</em> tarafından sınanmak ve sonra Bilge olmak için iki kez girebiliyorlardı. Kadınların hayatta kalma oranı daha yüksekti. Artık şehir Aieller tarafından kullanılıyor ve Rhuidean’ın bir ucunu, bir yeraltı okyanusundan beslenen ve Kıraç’taki tek ırmağı besleyen tatlı su dolu bir göl kaplıyor. <em>Bkz.</em> Aiel.</p>

    <p class="paragraf"><strong>Sahte Ejder:</strong> Yenidendoğan Ejder olduğunu iddia eden adamlara verilen isim. Bazıları pek çok ulusu karıştıran savaşlar başlatmıştır. Yüzyıllar boyunca, çoğu Tek Güç’ü yönlendirememiş; ancak birkaçı yönlendirebilmiştir. Hepsi de, Ejder Kehanetleri’ni gerçekleştiremeden ya ortadan kaybolmuş ya yakalanmış ya da öldürülmüştür. Yönlendirebilen sahte Ejderlerin arasında Raolin Karanlıkbelası (KS 335-36), Yurian Taşyay (yaklaşık KS 1300-1308), Davian (ÖY 351), Guaire Amalasan (ÖY 939-43), Logain (YÇ 997) ve Mazrim Taim (YÇ 998) vardır. <em>Bkz.</em> Yenidendoğan Ejder.</p>

    <p><strong>Saidar; saidin:</strong> <em>Bkz.</em> Gerçek Kaynak.</p>

    <p><strong>Sandar, Juilin:</strong> Tearlı bir hırsız avcısı.</p>

    <p><strong>sa’angreal:</strong> Bir bireyin aksi halde mümkün ya da güvenli olmayacak kadar çok Güç yönlendirmesini sağlayan, son derece nadir bir nesne. <em>Sa’angreal angreal</em>’e benzer, ama daha güçlüdür. Bir <em>angreal</em> kullanılarak yönlendirilebilen Güç miktarı <em>angreal</em> kullanılmadan yönlendirilebilen Güç miktarından ne kadar fazlaysa, <em>sa’angreal</em> kullanılarak yönlendirilebilen Güç miktarı <em>angreal</em> kullanılarak yönlendirilebilen Güç miktarından o kadar fazladır. Nasıl yapıldıkları artık bilinmemektedir. <em>Angreal</em>’ler gibi, erkek ve kadın <em>sa’angreal</em>’leri vardır. Yalnızca bir avuç <em>sa’angreal</em> kalmıştır ve sayıları <em>angreal</em>’lerden çok daha azdır.</p>

    <p><strong>Seanchan</strong> <em>(Şovnçan)</em>: (1.) Artur Şahinkanadı’nın Aryth Okyanusu’nun karşısına gönderdiği ordulardan kalan ve oradaki toprakları ele geçirenler. Yönlendirebilen her kadının başka herkesin güvenliği açısından kontrol altına alınması, yönlendirebilen her erkeğin aynı sebepten öldürülmesi gerektiğine inanırlar. (2.) Seanchanların geldiği ülke.</p>

    <p><strong>Shayol Ghul</strong> <em>(Şeyol Gul)</em>: Büyük Afet’in ötesinde, Harap Topraklar’da bir dağ, Karanlık Varlık’ın zindanının olduğu yer.</p>

    <p><strong>Sınırboyları:</strong> Büyük Afet’in sınırında bulunan uluslar. Saldaea, Arafel, Kandor ve Shienar. Tarihleri, Trolloclara ve Myrddraallere karşı bitmek tükenmek bilmeyen bir savaştan oluşmaktadır. <em>Bkz.</em> Büyük Afet.</p>

    <p><strong>Sorgucular:</strong> Işığın Evlatları içinde bir grup. Anlaşmazlıklardaki gerçeği bulma ve Karanlıkdostlarını ortaya çıkarma yemini etmişlerdir. Gerçek ve Işık arayışı içinde, normal sorgulama yöntemleri işkencedir; normal tavırları, zaten gerçeği bildikleri, yalnızca kurbanın bunu itiraf etmesini sağlamalarının gerektiğidir. Kendilerine Işığın Eli derler –gerçeği ortaya çıkaran El– ve zaman zaman Evlatlardan ve Evlatları yöneten Kutsanmışlar Kurulu’ndan tamamen ayrıymış gibi davranırlar. Sorgucuların başı Yüksek Engizisyoncu’dur ve Kutsanmışlar Kurulu’nda yer alır. İşaretleri kan kırmızı bir çoban asasıdır. <em>Bkz.</em> Işığın Evlatları.</p>

    <p><strong>Sorilea:</strong> Shende Mezrası’nın Bilgesi, Jarra Chareenlerinden. Zar zor yönlendirebiliyor, yaşayan en yaşlı Bilgelerden biri, ama pek çok kişinin düşündüğü kadar yaşlı değil.</p>

    <p class="paragraf"><strong>Şahinkanadı, Artur:</strong> Efsanevi kral Artur Paendrag Tanreall. KY 943-94 arasında hüküm sürdü. Dünyanın Omurgası’nın batısındaki bütün toprakları birleştirdi. Aryth Okyanusu’nun ötesine ordular gönderdi (KY 992), ama ölümünden sonra bunlarla iletişim kayboldu. Ölümü Yüzyıl Savaşları’nı başlattı. İşareti uçan altın şahindir. <em>Bkz.</em> Yüzyıl Savaşları.</p>

    <p class="paragraf"><strong>Takvim:</strong> Bir haftada on gün, bir ayda 28 gün, bir senede 13 ay bulunmaktadır. Pek çok bayram günü herhangi bir ayın parçası sayılmaz; bunların arasında Güneşgünü (senenin en uzun günü), Şükran Bayramı (dört senede bir, bahar gün dönümünde kutlanır) ve Tüm Ruhlar Kurtuluş Bayramı ya da Tüm Ruhlar Günü (on senede bir güz gün dönümünde kutlanır) bulunmaktadır.</p>

    <p><strong>Tallanvor, Martyn</strong> <em>(Talanvor, Martin)</em>: Kraliçenin Askerleri’nin Muhafız Teğmeni. Kraliçesini canından ve onurundan çok sever.</p>

    <p><strong>Tarabon:</strong> Aryth Okyanusu kıyısında bir ulus. Başkenti Tanchico’dur. Bir zamanlar büyük bir tüccar ulus olan Tarabon, başka şeylerin yanı sıra halı, boya ve Havai Fişekçiler Loncası tarafından üretilen havai fişeklerin kaynağıydı. Şimdi iç savaş yüzünden harap olmaktadır; Arad Doman’a ve Yenidendoğan Ejder’in tarafında yemin etmiş insanlara, yani Ejderyeminlilere karşı savaş vermektedir. Bu yüzden artık Tarabon’dan pek az haber alınabilmektedir.</p>

    <p><strong>Tarmon Gai’don:</strong> Son Savaş. <em>Bkz.</em> Ejder Kehanetleri; Valere Borusu.</p>

    <p><strong>Tar Valon’un Alevi:</strong> Tar Valon’un, Amyrlin Makamı’nın ve Aes Sedailerin simgesi. Stilize bir alev şeklindedir; ucu yukarıya bakan tek bir gözyaşı damlası.</p>

    <p><strong>ta’veren:</strong> Zaman Çarkı’nın çevresine başka, belki tüm yaşam ipliklerini ördüğü kişi. <em>Bkz.</em> Çağın Deseni.</p>

    <p><strong>Tear:</strong> Fırtınalar Denizi’nde bir ulus. Aynı zamanda o ulusun başkenti, büyük bir liman. Tear’ın işareti kırmızı ve altın rengi fon üzerinde üç beyaz hilaldir. <em>Bkz.</em> Tear Taşı.</p>

    <p><strong>Tear Taşı:</strong> Tear şehrinde, Dünyanın Kırılışı’ndan sonra Tek Güç’le yapıldığı söylenen, büyük bir kale. Sayısız kez kuşatılmış ve saldırıya uğramıştır, ama bu teşebbüsler hiç başarılı olmamıştır. Yenidendoğan Ejder ve birkaç yüz Aiel tarafından tek gecede alınmış, böylece Ejder Kehanetleri’nin iki kısmı gerçekleştirilmiştir. <em>Bkz.</em> Ejder Kehanetleri.</p>

    <p><strong>Tear’ın Yüksek Lordları:</strong> Yüksek Lordlar kurul görevi görerek, kral ya da kraliçesi olmayan Tear ulusuna hükmederler. Sayıları sabit değildir, yıllar içinde yirmi ile altmış arasında değişmiştir. Daha önemsiz Tear lordları olan Toprağın Lordları ile karıştırılmamalıdır.</p>

    <p><strong>Tek Güç:</strong> Gerçek Kaynak’tan çekilen güç. İnsanların büyük çoğunluğu Tek Güç’ü yönlendirme yeteneğinden tamamen yoksundur. Pek az kişiye yönlendirme öğretilebilir ve daha da azında bu yetenek doğuştan vardır. Bu azınlığa öğretilmesine gerek yoktur; isteseler de istemeseler de, belki de ne yaptıklarını fark etmeden Gerçek Kaynak’a dokunacak, Güç’ü yönlendireceklerdir. Bu doğuştan yetenek genellikle ergenlik çağının sonlarında ya da gençlikte kendini gösterir. Kontrol öğretilmezse ya da kendiliğinden öğrenilmezse –bu çok zordur ve başarı oranı yalnızca dörtte birdir– ölüm kaçınılmazdır. Delilik Zamanı’ndan bu yana, zaman içinde tamamen çıldırmadan Güç’ü yönlendirebilen erkek çıkmamıştır; bir derece kontrol elde etmişse bile, hastanın canlı canlı çürümesine sebep olan bir hastalıktan ölür –bu hastalık, delilik gibi, Karanlık Varlık’ın <em>saidin</em>’i kirletmesinden kaynaklanır. <em>Bkz.</em> Aes Sedai; Beş Güç; Delilik Zamanı; Gerçek Kaynak; Yönlendirme.</p>

    <p><strong>Tel’aran’rhiod</strong> <em>(Teleyranriod)</em>: Kadim Lisan’da, “Görünmez Dünya” ya da “Düşler Dünyası”. Eskilerin olası tüm diğer dünyalara nüfuz ettiği, o dünyaları çevrelediğine inandığı, düşlerde kısa bakışlar atılabilen bir dünya. Pek çok kişi düşlerinde <em>Tel’aran’rhiod</em>’a birkaç saniyeliğine dokunabilir, ama pek az kişi kendi isteği ile girme yeteneğine sahiptir, ama bazı <em>ter’angreal</em>’ler bunu mümkün kılar. Başka rüyaların aksine Düşler Dünyası’nda olanlar gerçektir; orada alınan bir yara uyanışta hâlâ var olacaktır ve orada ölen biri uyanamaz. Ama bunun dışında, orada yapılan hiçbir şey uyanık dünyayı etkilemez. <em>Bkz.</em> ter’angreal.</p>

    <p><strong>Tenekeciler:</strong> Doğru isimleri ile Tuatha’an, ayrıca Gezginler de denir. Parlak renklere boyanmış arabalarda yaşayan; Yaprağın Yolu adlı, son derece barışçıl bir felsefeye inanan gezgin bir halk. Rahatsız edilmeden Aiel Kıraçları’nı geçebilen pek az gruptan biridirler, çünkü Aieller onlarla temastan dikkatle kaçınır. Tuatha’anların Aiellerle aynı soydan geldiğini, Dünyanın Kırılışı sırasında barış zamanına giden bir yol arayarak onlardan ayrıldıklarını pek az kişi tahmin ediyor. <em>Bkz.</em> Aiel.</p>

    <p><strong>Terkedilmişler:</strong> Efsaneler Çağı’nın en güçlü on üç Aes Sedaisine, dolayısıyla bilinen en güçlü insanlara, verilen ad. Ölümsüzlük vaadine karşılık, Gölge Savaşı sırasında Gölge’nin tarafına geçmişlerdir. Efsanelere ve kalan kayıtlara göre, Karanlık Varlık’ın zindanı yeniden mühürlenirken onunla beraber tutsak edilmişlerdir. Kendilerine “Seçilmiş” derler. İsimleri hâlâ çocukları korkutmak için kullanılmaktadır: Aginor, Asmodean, Balthamel, Be’lal, Demandred, Graendal, Ishamael, Lanfear, Mesaana, Moghedien, Rahvin, Sammael ve Semirhage.</p>

    <p><strong>ter’angreal:</strong> Tek Güç kullanan, Efsaneler Çağı’ndan andaçlar. <em>Angreal</em> ve <em>sa’angreal</em>’lerin aksine her <em>ter’angreal</em> belli bir işi yapması için yaratılmıştı. Bazı <em>ter’angreal</em>’ler Aes Sedailer tarafından kullanılır, ama başka pek çok <em>ter’angreal</em>’in hangi amaçla yapıldığı bilinmemektedir. Bazıları yönlendirme gerektirir, diğerleri herkesçe kullanılabilir. Bazıları, onları kullanan kadınları öldürür ya da yönlendirme yeteneklerini yok eder. <em>Angreal</em> ile <em>sa’angreal</em>’ler gibi, nasıl yapıldıkları Dünyanın Kırılışı’nda unutulmuştur. <em>Bkz.</em> angreal; sa’angreal.</p>

    <p><strong>Trakand Evi’nden Gawyn</strong> <em>(Gevin)</em>: Kraliçe Morgase’in oğlu, Elayne’in ağabeyi, Elayne tahta çıktığı zaman Kılıcın İlk Prensi olacak kişi. Galad’ın üvey kardeşi. İşareti beyaz yabandomuzudur.</p>

    <p><strong>Trolloclar</strong> <em>(Trolloklar)</em>: Gölge Savaşı sırasında yaratılan, Karanlık Varlık’ın yaratıkları. Çok iri yapılı, çarpık hayvan-insan melezidirler. Vahşi doğalara sahiptirler ve öldürme zevki için öldürürler. Son derece hilekârdırlar ve korkuyla güdülenmedikleri sürece güvenilmezler. Her şeyi –ya da herkesi– yerler. <em>Bkz.</em> Trolloc Savaşları.</p>

    <p><strong>Trolloc Savaşları:</strong> Yaklaşık KS 1000’de başlayan ve üç yüz yıldan fazla süren, bu süre içinde Trollocların Myrddraaller ve Dehşetlordları komutasında dünyayı yakıp yıktığı bir dizi savaş. Zaman içinde Trolloclar öldürüldü ya da Büyük Afet’e sürüldü, ama bazı uluslar yok oldu ve başkaları nüfuslarının çoğunu kaybetti. O zamana ait kayıtlar bölük pörçüktür. <em>Bkz.</em> Dehşetlordları; Myrddraal; Trolloclar.</p>

    <p class="paragraf"><strong>Üç Yemin:</strong> Aes Sedailiğe terfi eden Kabuledilmişlerin ettiği yeminler. Yemin Çubuğu’nu, yani yeminleri bağlayıcı kılan bir <em>ter’angreal</em>’i tutarak edilirler. Bu yeminler şunlardır: (1.) Gerçek olmayan söz söylememek. (2.) Bir insanın bir diğerini öldürmekte kullanabileceği bir silah yapmamak. (3.) Karanlıkdostları ya da Gölgedölleri haricinde kimseye karşı, son çare olarak kendisinin, Muhafızının ya da bir başka Aes Sedai’nin hayatını savunmak amacı dışında Tek Güç’ü silah olarak kullanmamak. İlk kullanılan ikinci yemindi ve Güç Savaşı’na tepki olarak doğdu. Bazen dikkatli konuşularak ilk yeminin bağlayıcılığından kaçınılmaktadır. Son ikisinin asla çiğnenemez olduğuna inanılır.</p>

    <p class="paragraf"><strong>Valere Borusu</strong> <em>(Valer)</em>: Büyük Boru Avı’nın efsanevi nesnesi. Gölge’ye karşı savaşmak üzere ölü kahramanları mezarlarından geri çağıracağına inanılır. Yeni bir Boru Avı başlatılmıştır ve pek çok ülkede Boru Avcıları bulunabilir.</p>

    <p class="paragraf"><strong>Yabani:</strong> Tek Güç yönlendirmeyi kendi kendine öğrenmiş kadın; bu kadınların ancak dörtte biri hayatta kalır. Bu tür kadınlar genellikle ne yaptıklarını anlamaya karşı engeller koyar, ama bunlar yıkılabilirse yabaniler en güçlü yönlendirenlerden olur. Terim genellikle horgörüyle kullanılır.</p>

    <p><strong>Yalıtılma:</strong> Aes Sedailer tarafından, bir kadının yönlendirme yeteneğini yok etme eylemi. Yalıtılan bir kadın Gerçek Kaynak’ı yine sezebilir, ama ona dokunamaz. Bu eylem o kadar az yapılmıştır ki, çömezlerin yalıtılan kadınların isimlerini ve suçlarını öğrenmeleri beklenir. Resmi olarak “yalıtılma” bir suç sonucu yargılanma ve cezaya çarptırılmadan sonra gerçekleştirilir. Kazayla olursa buna kavrulma denir. Uygulamada, terim her iki durum için de kullanılır. Nasıl gerçekleşirse gerçekleşsin, yalıtılmış kadınlar fazla yaşamaz; pes eder, ölürler. Ancak Tek Güç’ün bıraktığı boşluğu dolduracak bir şey bulabilirlerse yaşayabilirler. <em>Bkz.</em> Tek Güç; Yalıtılma.</p>

    <p><strong>Yenidendoğan Ejder:</strong> Ejder Kehanetleri’ne göre Lews Therin Kardeşkatili’nin reenkarnasyonu olan adam. Çoğu insan Rand al’Thor’u Yenidendoğan Ejder kabul etmektedir, ama herkes değil. <em>Bkz.</em> Ejder; Ejder Kehanetleri; Sahte Ejder.</p>

    <p><strong>Yeti:</strong> Tek Güç’ün belli alanlarda kullanılan yetenekleri. Yeti eğilimleri bireyden bireye çok değişir ve nadiren bireyin yönlendirme yeteneği ile ilişkilidir. Ana Yetiler vardır, bunlar arasında en bilineni ve en yaygın olanı Şifa’dır. Başka örnekler arasında Bulut Dansı (hava durumunun kontrol edilmesi), Toprak Şarkısı (yeryüzünün hareketlerinin kontrol edilmesi; örneğin depremlerin ve çığların önlenmesi ve yaratılması) vardır. Bir de nadiren isim verilen önemsiz Yetiler vardır. Örneğin <em>ta’veren</em>’leri görme yeteneği ya da bir <em>ta’veren</em>’in olasılıkları etkileme etkisini iki katına çıkarma yeteneği gibi, ama bu ancak birkaç metrekarelik küçük bir alanda yapabilir. Artık pek çok Yeti’nin yalnızca adı ve bazen belirsiz tarifleri bilinmektedir. Yolculuk gibi bazıları (insanın kendini bir yerden diğerine aradaki mesafeyi aşmadan götürebilmesi yeteneği) unutulmuştur. Diğerleri, örneğin Kehanet (gelecekteki olayları genel olarak bilebilme) yeteneği ancak nadiren bulunur. Uzun zaman önce kaybedildiği sanılan bir Yeti de Düşgörmedir. Bu Yeti Düşgörenin düşlerini yorumlayarak gelecekteki olayları Kehanet’in gösterdiğinden daha detaylı bilebilme yeteneğini de içerir. Bazı Düşgörenler <em>Tel’aran’rhiod</em>’a, Düşler Dünyası’na, hatta (inanışa göre) başka insanların düşlerine girebilir. Bilinen son Düşgören YÇ 526’da ölen Corianin Nedeal’di ama artık yalnızca pek az kişinin bildiği bir Düşgören daha vardır. <em>Bkz.</em> Tel’aran’rhiod.</p>

    <p><strong>Yönlendirme:</strong> (Fiil) Tek Güç’ün akışını kontrol etme. <em>Bkz.</em> Tek Güç.</p>

    <p><strong>Yurt:</strong> Ogierlerin yaşadığı yer. Dünyanın Kırılışı’ndan sonra pek çok <em>yurt</em> terk edilmiştir. Artık anlaşılmayan bir şekilde korunmaktadır, öyle ki <em>yurtların</em> içinde Aes Sedailer Tek Güç yönlendirememektedir, hatta Gerçek Kaynak’ı sezememektedir. Bir <em>yurdun</em> dışından Tek Güç yönlendirme teşebbüsü, <em>yurt</em> sınırlarının içinde etkili olmaz. Zorlanmadığı sürece hiçbir Trolloc <em>yurda</em> girmez, Myrddraaller bile ancak çok büyük ihtiyaç varsa ve büyük gönülsüzlük ile yaparlar bunu. Karanlıkdostları bile, eğer gerçekten adanmış kişilerse, <em>yurt</em> içinde rahatsız hissederler.</p>

    <p><strong>Yüzyıl Savaşları:</strong> (ÖY 994-1117) İttifakların devamlı değiştiği, birbirine girmiş bir dizi savaş. Artur Şahinkanadı’nın ölümü üzerine ve onun imparatorluğunun paylaşılması için başlamıştır. Savaş yüzünden Aryth Okyanusu ile Aiel Kıraçları, Fırtınalar Denizi ile Büyük Afet arasındaki topraklar nüfusunun çoğunu kaybetmiştir. Yıkım o kadar büyük olmuştur ki, o zamana ait pek az kayıt kalmıştır. Artur Şahinkanadı’nın imparatorluğu paramparça olmuş, bugünkü uluslar oluşmuştur. <em>Bkz.</em> Şahinkanadı, Artur.</p>

    <p class="paragraf"><strong>Zaman Çarkı:</strong> Zaman, yedi çubuklu bir tekerlektir ve her çubuk bir Çağ’dır. Çark dönerken Çağlar gelir ve geçer, her biri unutularak efsaneye, sonra mite dönüşen anılar bırakır ve o Çağ yeniden geldiğinde artık çoktan unutulmuştur. Bir Çağın Deseni, o Çağ’ın geldiği her seferde biraz değişik olur ve her seferinde büyük değişimlere açıktır.</p>

    <p><strong>Zincir Kurma:</strong> Yönlendirebilen kadınların Tek Güç akışlarını birleştirme becerisi. Birleşik akış bireysel akışların toplamı kadar büyük değildir, zincire önderlik eden kişi tarafından kullanılır ve bireysel akışlardan daha kesin, daha etkili bir biçimde kullanılabilir. Erkekler, çemberde bir ya da daha fazla kadın olmadan yeteneklerini birleştiremezler. Bir zincire katılmak normalde, en azından rıza gerektiren gönüllü bir eylem olsa da, zincirde bir erkeğin yer almaması şartı ile, bazı koşullar altında, çoktan oluşturulmuş yeterli bir zincir bir kadını zorla çembere dahil edebilir. Şimdiye dek bilindiği kadarıyla bir erkek, ne kadar büyük olursa olsun, herhangi bir çembere zorla dahil edilemez. On üçten az ya da on üç kadın bir erkek olmadan zincir kurabilir. Bir erkek eklenirse, çember yirmi altı kadına kadar arttırılabilir. İki erkek otuz dört kadınlık bir çember oluşturulmasını sağlayabilir ve altı erkek ve altmış altı kadın sınırına ulaşılana kadar bu şekilde devam eder. Daha fazla erkek ve daha az kadın içeren zincirler de vardır, ama bir erkek ile bir kadının, iki erkek ve bir kadının, iki erkek ve iki kadının zincir kurduğu durumlar haricinde, çemberde her zaman erkek sayısından en az bir fazla kadın olmalıdır. Çoğu çemberde, zincir bir erkek ya da bir kadın tarafından kontrol edilebilir, ama yetmiş iki kişilik çember ile, on üçten az kişiden oluşan karışık çemberler erkek tarafından idare edilmelidir. Genelde Güç konusunda erkekler daha kuvvetli olsa da, en kuvvetli çemberler erkek ve kadın sayısının olabildiğince eşit olduğu çemberlerdir.</p>
  </div>
</body>
</html>
