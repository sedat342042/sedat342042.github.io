<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x6.html" xml:lang="en-US">
    <div class="Basic-Text-Frame">
      <p class="ara-bas" xml:lang="en-GB">Fransızlar İçin Önsöz</p>

      <p class="araalt" xml:lang="en-GB">I</p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu kitabın –bir kitap olduğunu varsayarsak– yayım tarihi... İlkin 1927’de Madrid’de bir günlük gazetede yayımlanmaya başladıydı</span><span class="char-style-override-10" xml:lang="en-US"><a class="footnote-link" href="#footnote-225-1" id="footnote-225-1-backlink">1</a></span> <span class="char-style-override-9" xml:lang="en-US">ve irdelediği konu öylesine insani ki, zamanın geçişinden etkilenmemesi olanaksız. Hem öyle tarihsel çağlar vardır ki, esasen hep devingen olan insan gerçeği ivme kazanır, baş döndürücü bir hızla gemi azıya alır. Yaşadığımız dönemin bu türden, inişleri, çıkışları var çünkü. İşte bu yüzden, kitap olayların gerisinde kalmış durumda. İçinde yazılı olanların çoğu kısa sürede güncelleşti, bugün ise artık geçmişe ait. Ayrıca, geçtiğimiz yıllarda bu kitap Fransa dışında elden ele çok dolaştığından ötürü, içerdiği formüllerin önemli bölümü Fransız okuruna adsız olarak ulaştılar ve bugün artık herkesçe bilinen fikirler. Dolayısıyla çağımıza pek uyan bir hayırseverlik yapmanın tam sırasıydı aslında: Gereksiz kitapları yayımlamamak yani. Ben o yolda kendi açımdan elimden geleni ardıma koymadım – ama Stock Yayınevi çevirisini yayımlamayı beş yıl önce önermişti; bu sayfalarda açıklanan fikirler bütününün Fransız okurunun bilgisi dahilinde olmadığını, ister doğru ister yanlış, onun düşünce ve eleştirisine sunmanın yararlı olacağını ileri sürdüler.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Buna pek de inanmış değilim, ama artık karşı koymanın da pek anlamı yok. Durum böyleyken kitabı okumaya yersiz hayallerle başlamanızı istemiyorum. Dolayısıyla şunu iyice belirtmek dileğindeyim: Yapıt yalnızca yüksek tirajlı bir Madrid gazetesinde yayımlanmış bir yazı dizisinden ibaret. Kaleme aldığım şeylerin hemen hepsi gibi, bu sayfalar da kaderin önüme çıkarmış olduğu birtakım İspanyollara yönelikti. Şimdi alıcısı değişiyor ya, sözlerimin amaçladığı şeyleri Fransızlara da ifade etmeleri fazlasıyla olasılıkdışı değil mi? Doğrusu talihimin pek yaver gitmesini beklemek elimden gelmiyor, çünkü konuşmanın genellikle inanıldığından çok daha aldatıcı bir işlem olduğundan eminim, tabii aslında insanoğlunun yapıp ettiği işlerin hemen tamamı öyle. Dil yetisini düşüncelerimizi ifade etmekte yararlandığımız araç olarak tanımlarız. Ancak bir tanımlama, eğer doğruyu yansıtıyorsa, ince bir alay içerir, dile getirilmemiş çekinceler içerir ve o haliyle yorumlanmadığında vahim sonuçlara yol açar. Bu tanımlama da öyle. Üstelik dil yetisinin aynı zamanda düşüncelerimizi gizlemeye, yalan söylemeye de yaradığı meselesi var. İlk elde, normal konuşma içten olmasaydı, yalan olanaklı olmazdı. Sahte para sağlam para sayesinde dolaşımda kalır. Sonuçta, hile insan saflığının mütevazı bir asalağı olarak ortaya çıkar.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Aslında o tanımlamanın en tehlikeli yanı onu dinlerken genellikle eklediğimiz bir iyimserlik eklentisidir. Çünkü o eklenti dil yetisi aracılığıyla tüm düşüncelerimizi yeterince uyarlı biçimde ifade edebileceğimizin güvencesi değildir işte. O kadarını vaat etmez, ama bize dürüstçe şu gerçeği olduğu gibi göstermez de: İnsanın hemcinsleriyle anlaşması olanağı bulunmadığından, kökten bir yalnızlığa hükümlü olduğundan, diğerlerine ulaşmak için var gücüyle çaba gösterdiği gerçeğini. Tüm o çabaların arasında dil yetisi kimi zaman içimizde olup bitenlerden bazılarını en yaklaşık olarak açığa vurmayı başarandır. Hepsi bu. Öyle de, genellikle biz bu çekinceleri dikkate almayız. Tersine, insan konuşmaya kalkışıyorsa, düşündüğünü dile getirebileceğini sandığı</span> <span class="char-style-override-11" xml:lang="en-US">içindir</span><span class="char-style-override-9" xml:lang="en-US">. İşte o ham hayaldir. Dil yetisi o kadarına elvermez. Düşündüklerimizin bir bölümünü yaklaşık olarak söyler ve kalanının önüne aşılmaz bir set çeker. Matematik önerme ve kanıtlamalarda hayli işe yarar; lakin iş fizikten söz etmeye gelir gelmez belirsizleşmeye, yetersiz kalmaya başlar. Üstelik konuşma onlardan daha önemli, daha insani, daha “sahici” konulara kaydığı oranda belirsizliği, beceriksizliği, kafa karıştırıcılığı artar. Öteden beri yerleşmiş olan, insanların konuşa konuşa anlaştığı önyargısına boyun eğerek, öylesine iyi niyetle söyler ve dinleriz ki, sonunda çoğu zaman birbirimizi yanlış anlarız, dilsiz kalıp tahmin etmeye çalışsak daha iyi anlardık birbirimizin meramını.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Her sahici söylem yalnız bir şey söylemekle kalmaz, birisi birisine söylemektedir onu. Her söyleyişte bir gönderici bir de alıcı vardır, onlar sözcüklerin anlamına kayıtsız kalmazlar. Onlar değiştikçe anlam da değişir.</span> <span class="char-style-override-11" xml:lang="en-US">Duo</span> <span class="char-style-override-11" xml:lang="en-US">si idem dicunt no est idem</span><span class="char-style-override-9" xml:lang="en-US">.</span><span class="char-style-override-10" xml:lang="en-US"><a class="footnote-link" href="#footnote-225-2" id="footnote-225-2-backlink">2</a></span> <span class="char-style-override-9" xml:lang="en-US">Her sözcük kendi bağlamındadır.</span><span class="char-style-override-10" xml:lang="en-US"><a class="footnote-link" href="#footnote-225-3" id="footnote-225-3-backlink">3</a></span> <span class="char-style-override-9" xml:lang="en-US">Bu yüzdendir ki ben bir kitabın ancak bize gizli bir diyalog sunduğu oranda başarılı olduğuna inanırım, öyle bir yapıtta yazarın okurunu somut olarak kafasında canlandırdığını hissederiz, okur da sanki satırların arasından bir hayaletin eli uzanıyor ve onun kişiliğini yokluyormuş, onu okşamak –ya da büyük bir nezaketle, bir yumruk indirmek– istiyormuş duygusuna kapılır.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Söz kötüye kullanılmış ve bu yüzden gözden düşmüş bulunuyor. Başka çeşitli durumlarda da olduğu gibi, kötüye kullanma burada da, eldeki aracın sınırlarının bilincinden yoksun olarak, kaygısızca kullanılmış olması anlamına geliyor. Neredeyse iki yüzyıl var ki, konuşmak demek</span> <span class="char-style-override-11" xml:lang="en-US">urbi et orbi</span> <span class="char-style-override-9" xml:lang="en-US">konuşmak demektir; yani herkese yönelen ve hiç kimseye yönelik olmayan söylem. Öylesi bir konuşma biçiminden ben nefret ederim ve kiminle konuştuğumu çok somutlukla bilmezsem pek rahatsız olurum.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Gerçekliği pek de vurgulanmaksızın anlatılan bir olay vardır: Victor Hugo’nun jübilesi kutlandığında, Elysée Sarayı’nda büyük bir eğlenti verilmiş ve tüm ulusların temsilcileri gelip ona saygılarını sunmuşlar. Büyük şair davetin yapıldığı büyük salonda, dirseği şöminenin pervazına dayanmış, bir heykel görkemiyle öylece duruyormuş. Ulusların temsilcileri orada hazır bulunanların önünde ilerliyor ve Fransa’nın onuru olan şaire saygılarını sunuyorlarmış. Bir hizmetkâr yüksek perdeden sesiyle onları teker teker takdim ediyormuş:</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">“Sayın İngiltere temsilcisi!” Ve Victor Hugo, dramatik bir aktör sesiyle, gözlerini devirerek söyleniyormuş: “İngiltere! Ah, Shakespeare!” Hizmetkâr devam ediyormuş: “Sayın İspanya temsilcisi!” Victor Hugo: “İspanya! Ah, Cervantes!” Hizmetkâr: “Sayın Almanya temsilcisi!” Victor Hugo: “Almanya! Ah, Goethe!”</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Derken sıra ufak tefek, bodur, tıknaz, şapşalca bir adamcağıza gelmiş. Hizmetkâr bildirmiş: “Sayın Mezopotamya temsilcisi!”</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">O ana değin kendinden emin, güvenli duran Victor Hugo sarsılır gibi olmuş. Gözbebekleri telaşla, tüm evrende bir şey arıyor da bulamıyormuşçasına fırıl fırıl dönmüş. Ama hemen ardından aradığını bulduğu, yeniden kendini duruma hâkim hissettiği belli olmuş. Nitekim yine aynı dokunaklı ses tonuyla ve bir o kadar da inanarak, o tostoparlak temsilcinin saygısına yanıt vermiş: “Mezopotamya! Ah, İnsanlık!”</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bunu anlatışımın nedeni, Victor Hugo’nun görkeminden uzak, şunu belirtmek: Ben asla Mezopotamya’ya yönelik yazmadım ya da konuşmadım, söylemimi hiçbir zaman İnsanlığa yöneltmedim. O İnsanlığa konuşma âdeti demagojinin en yüce, dolayısıyla en küçümsenecek biçimidir, 1750’lere doğru kendini şaşırmış, kendi sınırlarının farkında olmayan birtakım aydınlarca benimsenmiştir, uğraşları gereği söylem,</span> <span class="char-style-override-11" xml:lang="en-US">logos</span> <span class="char-style-override-9" xml:lang="en-US">adamı olduklarından, sözü saygısızca, ihtiyatsızca kullanmışlar, onun son derece incelikle ele alınmayı gerektiren kutsal bir şey olduğunun farkına varmamışlardır.</span></p>

      <p class="b" xml:lang="en-GB">II</p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Sözün eylem alanının etkisinin cılız olduğu savım, bu kitabın Avrupa’nın hemen tüm dillerinde okur bulmuş olmasıyla yalanlanıyor gibi görünebilir. Oysa ben farklı düşünüyor, olayın başka bir şeyin, başka vahim bir şeyin belirtisi olduğuna inanıyorum: Tüm Batı âleminin içine sürüklenmekte olduğu durumların ürkütücü tıpkılığının. Bu kitap ortaya çıktığından beri, o türdeşlik üzücü biçimde artmış bulunuyor. Üzücü diyorum, çünkü gerçekten de ülkelerin her birinde acılı bir ortam olarak hissedilen şeyin moral bozucu etkisi, o acıyı duyanların, kıtanın hemen tamamında durumun aynı olduğunu fark etmesiyle bin katına çıkar. Eskiden bir ülkedeki kısıtlı ortamı, bir başka ülkeye pencere açmakla havalandırmak mümkündü. Oysa şimdilerde bu çare işe yaramaz oldu, çünkü başka ülkelerde de hava insanın kendi ülkesindekiyle aynı oranda boğucu. Bu yüzden insana daral geliyor. Ciddiyeti hiç elden bırakmaksızın nükteler savurmayı iyi bilen Job</span><span class="char-style-override-10" xml:lang="en-US"><a class="footnote-link" href="#footnote-225-4" id="footnote-225-4-backlink">4</a></span><span class="char-style-override-9" xml:lang="en-US">, dünyayı dolaşmış olan gezgin ve tacir dostlarına şöyle sorar:</span> <span class="char-style-override-11" xml:lang="en-US">Unde sapientia venit et quis est locus intelligentiae</span><span class="char-style-override-9" xml:lang="en-US">? “Dünyada zekânın mevcut olduğu bir yer biliyor musunuz acaba?”</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ortam koşullarını böyle giderek üstlenirken, karşıt değerli iki ayrı boyutu birbirinden ayırmamızda yine de yarar var.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Tarihin üzerindeki uçuşuna antik dünyanın yıkıntılarından havalanarak başlamış bulunan bu Batı halkları sürüsünün özelliği hep ikili bir hayat tarzı olmuştur. Çünkü her biri kendi özel karakterini biçimlendirmekteyken, bir yandan da aralarında ya da üstlerinde ortak bir dizi fikir, tarz ve coşku oluşmuştur. Dahası var. Onları giderek bir yandan homojen, bir yandan farklı kılan o yazgı, üstüne üstlük bir çelişki olarak da anlaşılmalıdır. Çünkü onlarda homojenlik farklılığa yabancı kalmamıştır. Tersine: Her yeni benzerlik ilkesi farklılaşmayı körüklemiştir. Hıristiyanlık fikri ulusal kiliseleri doğurmuştur; Roma İmparatorluğu’nun anısı farklı devlet biçimlerini esinlemiştir; XV. yüzyılda “edebiyatın canlandırılışı” farklı edebiyatların çıkış noktası olmuştur; bilim ve insanı “saf akıl” olarak alan birleştirici ilke, matematik binasının en ileri soyutluklarına değin farklı zihinsel biçemler oluşturmuştur. Hepsinin en sonuncu ve en ilerisi: Tüm halkların aynı Anayasaya sahip olması gerektiğini savunarak aşırıya kaçan XVIII. yüzyıl düşüncesinin etkisi bile, romantizm çağında birbirinden farklı ulusların bilincini doğurarak, her birini kendi özel yönelimine yüreklendirmiştir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Mesele şu ki Avrupalı denilen o halklar açısından, yaşamak her zaman için –XI. yüzyıldan, III. Otto’dan beri açık seçik görüldüğü üzere– ortak bir alanda ya da ortamda hareket etmek ve eylemde bulunmak olmuştur. Demek oluyor ki yaşamak, her biri için öbürleriyle ortak bir yaşam sürmek anlamına gelmiştir. O ortak hayatın kimi zaman savaşçı, kimi zaman barışçı olmuş olması fark etmez. Avrupalılar arasındaki savaşlar hemen her zaman aile kavgalarını andıran tuhaf bir tarzda olmuştur. Düşmanı yok etmekten kaçınılmış, daha çok boy ölçüşülmüş, köy delikanlılarının güreşleri ya da aile mirasını paylaşan akrabaların çekişmeleri misali üstünlük kavgası yapılmıştır. Farklı biçimlerde de olsa, hepsinin muradı aynıdır.</span> <span class="char-style-override-11" xml:lang="en-US">Eadem sed aliter</span><span class="char-style-override-9" xml:lang="en-US">.</span><span class="char-style-override-10" xml:lang="en-US"><a class="footnote-link" href="#footnote-225-5" id="footnote-225-5-backlink">5</a></span> <span class="char-style-override-9" xml:lang="en-US">Ne diyordu V. Karl I. François için: “Kuzenim François ile ben tamamen hemfikiriz: İkimiz de Milano bölgesini almayı istiyoruz.”</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Tüm Batı halklarının kendilerini evinde hissettikleri o ortak tarihsel alanın coğrafyada Avrupa diye adlandırılan bir somut mekâna karşılık geliyor olması o denli önemli değil. Benim söz ettiğim tarihsel alan etkin, uzun süreli bir ortak yaşamın çapıyla ölçülür – sosyal bir alandır. Bakınız şimdi, ortak yaşam ve toplum eşdeğerli terimlerdir. Toplum, salt ortak yaşam olgusu sonucunda kendiliğinden ortaya çıkan şeydir. Ve kendiliğinden, önüne geçilmez bir biçimde görenekler, gelenekler, dil, hukuk, kamu gücü üretir. Üstümüze sıçrayan lekelerinin ceremesini hâlâ çektiğimiz “modern” düşüncenin en vahim yanılgılarından biri, toplumu toplaşma eylemiyle karıştırmasıdır, oysa bu handiyse onun zıddıdır. Bir toplum iradelerin uzlaşmasıyla kurulmaz. Tersine, iradeler arasındaki her türlü uzlaşma bir toplumun, bir arada yaşayan insanların varlığını gerektirir. Toplumu sözleşmeye dayalı, dolayısıyla hukuksal nitelikli bir birleşme sayan düşünce, sonucu başa almaya yönelik, en anlamsız bir denemedir. Çünkü hukuk, “hukuk” denilen gerçek –yani filozofun, hukukçunun ya da demagogun o konudaki fikirleri değil–, süslü bir ifade kullanmamı bağışlarsanız, toplumun kendiliğinden yaptığı bir salgılamadır, başka şey olamaz. Hukukun önceden gerçek bir toplum ortamında yaşamış olmayan varlıklar arasındaki ilişkileri düzenlemesini beklemek bana öyle geliyor ki hukukun ne olduğu hakkında oldukça karışık ve –saygısızlığımı bağışlayın ama– gülünç bir fikre sahip olmak demektir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Öte yandan, hukuk hakkındaki bu belirsiz ve gülünç fikrin çoğunlukta olmasına şaşmamalı, çünkü çağımızın en büyük talihsizliklerinden biri şu ki, Batı halkları günümüzün korkunç toplumsal çatışmalarıyla karşılaştıklarında, toplum, topluluk, birey, görenekler, yasa, adalet, devrim vb. konularda köhnemiş ve işe yaramaz kavramlarla donanmış olarak kalakalmışlardır. Bugünkü tedirginliğin büyük bölümü fiziksel olgular konusundaki fikirlerimizin kusursuzluğuyla, “ahlaksal bilimler”deki utanılası gerilik arasındaki uyuşmazlıktan ileri gelmektedir. Bakan olsun, profesör olsun, ünlü fizik bilimcisi olsun, romancı olsun, o konularda mahalle berberine layık fikirler sergiliyorlar. Bu durumda ortamın havasını belirleyenin mahalle berberi olması da son derece doğal bir şey değil mi?</span><span class="char-style-override-10" xml:lang="en-US"><a class="footnote-link" href="#footnote-225-6" id="footnote-225-6-backlink">6</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Biz yine yolumuza dönelim. Demek istiyordum ki Avrupa halkları çok uzun zamandır bir toplum oluşturmaktalar, hem de bu sözcük o toplumu meydana getiren ulusların her birine uygulandığı zaman ne anlam taşıyorsa, aynen o anlamda bir topluluk</span> <span class="char-style-override-9" xml:lang="en-US">oluşturuyorlar. Toplum olmanın bütün özelliklerini göstermede o toplum; Avrupa görenekleri var, Avrupa gelenekleri var, Avrupa kamuoyu var, Avrupa hukuku var, Avrupa kamu gücü var. Ama tüm bu olgular Avrupa toplumunun içinde bulunduğu evrim aşamasına uyarlı biçimde ortaya çıkıyor, ama açıkça görülüyor ki, kendisini oluşturan parçaların, yani uluslarınki kadar ilerlemiş değil o.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bir örnek verelim: Kamu gücü denen toplumsal baskı biçiminin her toplumda işlerliği vardır, henüz onu kullanacak özel bir organın bulunmadığı ilkel toplumlarda bile. Eğer kamu gücünü kullanma yetkisi verilen o ayrışmış organa devlet denmek istenirse, bazı toplumlarda devlet bulunmadığı söylenebilir, ama kamu gücü bulunmadığı söylenemez. Peki, kamuoyunun var olduğu yerde, nasıl olur da kamu gücü bulunmaz? Öyle ya, kamuoyunun harekete geçirdiği toplu şiddetten başka bir şey değildir o. Şimdi bakınız: Yüzyıllardır ve giderek artan yoğunlukta bir Avrupa kamuoyunun –hatta bir de onu etkileme tekniğinin– varlığı kolayca yadsınamayacak bir şeydir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu yüzden okura şöyle bir tavsiyem olacak: Bu kitabın son bölümlerinde, günümüzde görülen durumun tersine, Avrupa’da bir devlet birliği kurulabileceği, kurulması olasılığını ileri sürme cesareti gösterildiğinde lütfen hainlik edip gülümsemesin. Avrupa Birleşik Devletleri’nin şu anda var olan en makul hayallerden biri olduğunu yadsımıyorum ve başkalarının bu terimler içinde düşündükleri şeyleri destekliyor değilim. Ama öte yandan, Avrupa halklarının şimdiden oluşturdukları kadar olgun bir toplumun, bir topluluğun, esasen var olan Avrupa kamu gücünü kurumlaştıracak bir devlet yapısına giderek yaklaşmaması pek olasılıkdışıdır. Demek istiyorum ki beni böyle düşünmeye sürükleyen şey ne düş gücünün özendirmeleri karşısında zayıflığımdır, ne de nefret ettiğim bir “idealizm”e eğilimli olmamdır, bunun karşısında ömür boyu savaşmışımdır ben. Avrupa’nın toplum olarak birliğinin bir “ideal” değil de, kökü çok eskilere dayanan bir gündelik gerçek olduğunu görmeyi bana öğreten tarihsel gerçekçilik olmuştur. Bu noktaya gelip de bunu görünce, genel bir Avrupa devleti olasılığı zorunlu olarak kendini dayatıyor. Sürecin birdenbire sonuca ulaşmasına herhangi bir olay neden olabilir: Örneğin Ural dağlarından bir Çinli kafasının belirmesi ya da şu koca İslam</span> <span class="char-style-override-11" xml:lang="en-US">magma</span><span class="char-style-override-9" xml:lang="en-US">sının şöyle bir silkinmesi.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu kitabın bazı bölümlerinde ulusal devletin, eskiçağ insanlarının tanıdığı şehir-devletinden pek farklı olduğu gösterilmeye çalışılıyor; aynı şekilde, o uluslarüstü Avrupa devletinin biçimi de elbette ki alıştıklarımızdan hayli farklı olacaktır. Ben bu sayfalarda, Avrupa geleneğinin bize önerdiği incelikli devlet ve toplum kavramına sadık kalsınlar diye zihinleri açmaya çabaladım.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Yunan-Roma düşüncesi açısından, gerçeği dinamizm olarak kavramak asla kolay olmamıştı. Gözüyle gördüğü ya da onunla eşdeğerli şeylerden kopamıyordu, tıpkı bir kitabın resimlerinden başka şeyini anlayamayan bir çocuk gibiydi. Tüm yerel filozofların o sınırı aşma yolundaki çabaları boşa gitmişti. Anlamak için yaptıkları denemelerde ölçüt olarak az çok bedensel cisim etkindi, onların gözünde “nesne”nin ta kendisiydi. Birliğin görsel yakınlık niteliği taşıdığı</span> <span class="char-style-override-11" xml:lang="en-US">bir</span> <span class="char-style-override-9" xml:lang="en-US">toplumu,</span> <span class="char-style-override-11" xml:lang="en-US">bir</span> <span class="char-style-override-9" xml:lang="en-US">devleti görmeyi becerebiliyorlardı ancak; örneğin bir kenti. Avrupalının zihinsel yönelimi ise onun karşıtıdır. Görülebilen her şey, o niteliğiyle kendisine görünüşten ileri gitmeyen basit bir maske olarak gözükür, gerisinde o maskeyi sürgit üreten bir gizli güç vardır ki, asıl gerçek odur. Her ne kadar dışavurumu olarak gözümüze farklı şeyler görünüyorsa da, gerçek birlik ancak gücün,</span> <span class="char-style-override-11" xml:lang="en-US">dynamis</span><span class="char-style-override-9" xml:lang="en-US">’in birlik içinde etkinlik gösterdiği yerde</span> <span class="char-style-override-11" xml:lang="en-US">vardır.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Kamu gücünün birliğini, onun ancak tanıdık ve handiyse taşlaşmış devlet maskeleri taşıdığı yerlerden başkasında bulamamak, eskilerin sınırlarına geri dönmek olur; işte o yerler Avrupa’nın tek tek uluslarıdır. Onlardan her birinde etkin olan nihai kamu gücünün ülke içindeki ulusal kamu gücünden ibaret olduğunu kesinlikle reddediyorum. Artık şunu fark etmemizde yarar var: Yüzyıllardır –ve dört yüzyıldır bilinçli olarak– Avrupa halkları öyle bir kamu gücüne boyun eğmekteler ki, doğrudan doğruya kendi dinamik saflığından ötürü, mekanik biliminden alınmış bir terimden başkasıyla adlandırılamaz, o da</span> <span class="char-style-override-11" xml:lang="en-US">balance of power</span><span class="char-style-override-9" xml:lang="en-US">, yani “Avrupa dengesi”.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">İşte, antik dünyanın yıkıntılarından kaçmış, oğul veren arılar misali telaşlı ve savaşkan halklar topluluğuna tarih boyunca uçuşu sırasında düzen veren Avrupa’nın sahici hükümeti odur. Avrupa’nın birliği bir hayal ürünü değil, gerçeğin ta kendisidir, asıl fantezi olan onun tersidir: Fransa’nın, Almanya’nın, İtalya ya da İspanya’nın başlı başlarına bağımsız özneler olduğunu düşünmektir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bununla birlikte, Avrupa gerçeğinin herkesçe açık seçik algılanmayışı anlaşılır bir şey, çünkü Avrupa bir “nesne” değil, bir dengedir. Daha XVIII. yüzyılda tarihçi Robertson Avrupa dengesini</span> <span class="char-style-override-11" xml:lang="en-US">the great secret of modern</span> <span class="char-style-override-11" xml:lang="en-US">politics</span><span class="char-style-override-10" xml:lang="en-US"><a class="footnote-link" href="#footnote-225-7" id="footnote-225-7-backlink">7</a></span> <span class="char-style-override-9" xml:lang="en-US">diye adlandırmıştı.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Büyük ve çelişkili sır, buna hiç kuşku yok! Çünkü güç dengesi ya da terazisi esasen bir çoğulluğun varlığından oluşan bir gerçektir. O çoğulluk kaybedilecek olsa, o dinamik de ortadan yok olur. Aslında Avrupa bir arı oğuludur: Bir sürü arı, bir tek uçuş.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Muhteşem Avrupa çoğulluğunun bu birlik özelliğini ben nitelikli homojenlik diye adlandırıyorum verimli ve istenebilir olan bir homojenlik, Montesquieu’nün dediği gibi:</span> <span class="char-style-override-11" xml:lang="en-US">L’Europe n’est qu’une nation composée de plusieurs.</span><span class="char-style-override-10" xml:lang="en-US"><a class="footnote-link" href="#footnote-225-8" id="footnote-225-8-backlink">8</a></span> <span class="char-style-override-9" xml:lang="en-US">Balzac da daha romantik terimlerle şöyle diyordu:</span> <span class="char-style-override-11" xml:lang="en-US">Famille continentale, dont tous ses efforts tendent à je ne sais quel mystère de civilisation.</span><span class="char-style-override-10" xml:lang="en-US"><a class="footnote-link" href="#footnote-225-9" id="footnote-225-9-backlink">9</a></span></p>

      <p class="b" xml:lang="en-GB">III</p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Avrupa tarzlarındaki bu çoğulluk, köken birliğinden sürgit fışkırmakta ve kendisine geri dönerek onu hayatta tutmakta; işte Avrupa’nın en büyük hazinesi budur. Kunt kafalı insanlar böylesi cambazca bir fikri düşünemezler, çünkü çoğulluğu belirtmeyle birliği kabullenme arasında durup dinlenmeksizin birinden öbürüne sıçramayı gerektirir. Kunt kafalar Doğu’nun sürgit despot rejimleri altında yaşamak için doğmuşlardır.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bugün tüm kıta alanında o hazineyi hepten tüketmekle tehdit eden bir homojenlik biçimi zafere ulaşmakta. Dört bir yanda bu kitapta irdelenen kitle adamı doğmuş bulunuyor, varlığı bir koşuşturmaca olan, bir avuç basit soyutlamadan başka donanımı bulunmayan, bu yüzden de Avrupa’nın bir ucundan öbürüne hep aynı olan bir insan türü. Yaşantının tüm kıtada bürünmekte olduğu hüzünlü, boğucu tekdüzelik görünümü onun yüzünden. O kitle adamının tarihi önceden boşaltılmış, yüreğinde bir geçmişi yok, o nedenle “uluslararası” diye adlandırılan her türlü düzene uysal. Bir insandan çok, salt</span> <span class="char-style-override-11" xml:lang="en-US">idola fori’</span><span class="char-style-override-9" xml:lang="en-US">den</span><span class="char-style-override-10" xml:lang="en-US"><a class="footnote-link" href="#footnote-225-10" id="footnote-225-10-backlink">10</a></span> <span class="char-style-override-9" xml:lang="en-US">oluşan bir insan kabuğundan ibaret; “iç dünyası”ndan, yalnız kendine ait, amansız, başkasına devredilemeyecek bir mahremiyetten, öyle baştan savılamayacak bir</span> <span class="char-style-override-11" xml:lang="en-US">ben</span><span class="char-style-override-9" xml:lang="en-US">den yoksun. O nedenle her zaman, artık nasıl olması gerekiyorsa öyleymiş gibi yapmaya hazır ve nazırdır. Yalnız hevesleri vardır, yalnız hakları olduğunu sanır, görevleri olduğuna inanmaz: İnsanı zorlayan soyluluktan yoksun –</span><span class="char-style-override-11" xml:lang="en-US">sine nobilitate</span><span class="char-style-override-10" xml:lang="en-US"><a class="footnote-link" href="#footnote-225-11" id="footnote-225-11-backlink">11</a></span><span class="char-style-override-9" xml:lang="en-US">– adamdır, İngiliz deyişiyle</span> <span class="char-style-override-11" xml:lang="en-US">snob</span><span class="char-style-override-9" xml:lang="en-US">’dur.</span><span class="char-style-override-10" xml:lang="en-US"><a class="footnote-link" href="#footnote-225-12" id="footnote-225-12-backlink">12</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Örneğin bugünün işçisinde böylesine açık seçik görülen soyluluk yoksunluğu ruhları köreltmiş bulunuyor, kıta yaşamının bugün var olan tüm yapılarının aşılması gerekmekle birlikte, bunun Avrupa’nın kendi içindeki çoğulluğun vahim kaybı olmaksızın yapılması lüzumu anlaşılmıyor. Soyluluk yoksunu kişi, kendi yazgısından yana da yoksun olduğundan ötürü, kendisinin yeryüzünde belirli, başkalarınınkiyle değiştirilemez bir yükümlüğü olduğunu hissetmediği gibi, özel misyonların ve özel mesajların varlığını da kavrama yetisi yoktur. Özgürlük Avrupa’da her zaman aslında neysek o olma serbestisi anlamına gelmiştir. Sahici bir görevi bulunmayan kişinin o serbestiden vazgeçmeyi emellemesi anlaşılır bir şey.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Herkes şaşırtıcı bir rahatlıkla eski liberalizmi yermekte, ona savaş açmakta söz birliği etmiş bulunuyor. Bu da kuşku uyandıran bir şey. Çünkü genellikle insanlar ancak biraz alçakça, biraz aptalca olan şeylerde uzlaşırlar. Eski liberalizmin tümüyle akla uygun bir fikir olduğunu iddia etmiyorum: Nasıl olsun ki, hem eski, hem de sonunda bir</span> <span class="char-style-override-11" xml:lang="en-US">izm</span> <span class="char-style-override-9" xml:lang="en-US">taşıyor! Ama onun kolektivist yericilerinin varsaydıklarından çok daha derin ve açık seçik bir toplum öğretisi olduğunu düşünüyorum,</span> <span class="char-style-override-11" xml:lang="en-US">evet</span><span class="char-style-override-9" xml:lang="en-US">, onlar bir kere o öğretiyi bilmeden işe başlıyorlar. Ayrıca liberalizm Avrupa’nın ne olmuş olduğunu son derecede isabetle sezinliyor.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Örneğin Guizot Avrupa uygarlığını öbürleriyle karşılaştırırken, onda hiçbir zaman hiçbir ilkenin, hiçbir grubun ya da toplumsal sınıfın mutlak zafere ulaşmamış olduğunu, sürekli büyümesinin ve ilerlemeci özelliğinin ondan ileri geldiğini belirttiğinde, kendisine dikkatle kulak vermemek elimizden gelmiyor.</span><span class="char-style-override-10" xml:lang="en-US"><a class="footnote-link" href="#footnote-225-13" id="footnote-225-13-backlink">13</a></span> <span class="char-style-override-9" xml:lang="en-US">O adam ne dediğini iyi bilen biridir. Bu ifadesi aslında yetersiz kalıyor, çünkü olumsuz, ama sözleri bize pek yakın vizyonlarla dolu geliyor. Su yüzüne dönen dalgıç nasıl deniz diplerinin kokularını üstünde taşırsa, bu adamın da Avrupa’nın, içine dalmayı başardığı derin geçmişinden çıkıp geldiğini görürüz. Nitekim XIX. yüzyılın başlangıcında, tumturaklı ve karmakarışık bir dönemde,</span> <span class="char-style-override-11" xml:lang="en-US">Histoire de la</span> <span class="char-style-override-11" xml:lang="en-US">civilisation en Europe</span> <span class="char-style-override-9" xml:lang="en-US">gibi bir kitabın yazılabilmiş olması inanılmaz şeydir. Günümüz insanı özgürlükle çoğulluğun birbirine nasıl karşılık verdiğini ve ikisinin nasıl Avrupa’nın sürgit bağrını oluşturduğunu hâlâ o kitaptan öğrenebilir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ama Guizot’nun ünü her zaman kötü olmuştur, genellikle doktrinerlerin</span><span class="char-style-override-10" xml:lang="en-US"><a class="footnote-link" href="#footnote-225-14" id="footnote-225-14-backlink">14</a></span> <span class="char-style-override-9" xml:lang="en-US">başına gelmiş olan şeydir bu. Beni hiç şaşırtmıyor. Bir insanın ya da bir grubun kolayca ve ısrarla alkışlandığını gördüğümde, içimde şiddetli bir kuşku uyanır, acaba o insanda ya da grupta olağanüstü yeteneklerin yanı sıra, fazlasıyla bulanık bir şeyler de mi var diye. Belki de benim bir yanılgımdır bu, ama hemen belirteyim, böyle olsun istemedim, ancak tecrübelerimin imbiğinden süzülerek içimde kendiliğinden oluştu. Her neyse, bir cesaret gösterip şunu belirtmek isterim: Herkesin gülüp alaya aldığı bu doktrinerler grubu, bana sorarsanız, XIX. yüzyıl boyunca kıtamızın politikasında ortaya çıkmış olan en değerli şeydir. Avrupa’da Büyük Devrim’den sonra ne yapılması gerektiğini açık seçik gören yalnız onlardı, ayrıca o yüzyılın giderek artan bayağılığı ve hafifliği karşısında, kendi kişiliklerinde vakarlı ve mesafeli bir tavrın örneğini vermişlerdir. Toplumun bireye ölçülü olması yolunda sunduğu hemen tüm kurallar çiğnenmiş ve geçerliliğini yitirmişti, birey eğer vakarlı davranmak istiyorsa artık o vakarı kendi derininden bulup çıkarmak zorundaydı. İsterse yalnızca kendini çevresindekilerin içinde yüzdükleri sefahatten korumak olsun, onu abartıya kapılmadan yapabilmek zordur. Guizot, Buster Keaton gibi, gülmeyen adam olmayı bilmişti.</span><span class="char-style-override-10" xml:lang="en-US"><a class="footnote-link" href="#footnote-225-15" id="footnote-225-15-backlink">15</a></span> <span class="char-style-override-9" xml:lang="en-US">Özdenetimini hiç elden bırakmaz. Kişiliğinde toplumsal çevrenin dalgalarıyla sürüklenemeden, biraz olsun kendilerini gevşetemeden, sürgit tetikte yaşamış olan birkaç Nimes’li Protestan kuşak toplanmıştır. Var olmayı direnmek, akıntıya kapılmamak için topuklarını toprağa saplamak sayan radikal izlenim, o insanların yüreğinde bir içgüdüye dönüşmüştü. Böyle bizimki gibi, sırf bir “akıntı” ve kendini bırakış çağında, “kendini bırakmayan” kişilerle temas kurmak iyi olur. Doktrinerler olağandışı bir zihinsel sorumluluk vakasıdır; yani 1750’lerden bu yana Avrupalı aydınlarda en çok eksik olan şey, ve o eksiklik günümüzdeki tedirginliğin derin nedenlerinden biridir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ama söylemim Fransız okurlarına yönelik olsa bile, doktrinarizmden iyi tanınan bir olgu olarak söz edebilir miyim, bilmiyorum. Çünkü ayıp ortada: O insan grubunun düşündüğü şeyleri</span><span class="char-style-override-10" xml:lang="en-US"><a class="footnote-link" href="#footnote-225-16" id="footnote-225-16-backlink">16</a></span> <span class="char-style-override-9" xml:lang="en-US">açıklamaya çalışan bir tek kitap bile bulunmadığı gibi, inanılmaz görünse de, ne Guizot ne de Royer-Collard</span><span class="char-style-override-10" xml:lang="en-US"><a class="footnote-link" href="#footnote-225-17" id="footnote-225-17-backlink">17</a></span> <span class="char-style-override-9" xml:lang="en-US">üstüne şöyle derli toplu bir yapıt var. Doğrusu şu ki, ne b</span><span class="char-style-override-9" xml:lang="en-US">iri ne de öteki birer sone bile yayımlamamışlardır. Ama sonuçta Avrupa kamu yaşamının en vahim sorunları üstüne kafa yormuşlardır, derin derin, özgünce düşünmüşler ve bütün yüzyılın en saygıdeğer siyasal öğretisini yapılandırmışlardır. Öte yandan başlıca sorunların o insanların önüne ne şekilde sergilenmiş olduğunu iyice kavramaksızın o yüzyılın tarihini yeniden yapılandırmak mümkün olmayacaktır.</span><span class="char-style-override-10" xml:lang="en-US"><a class="footnote-link" href="#footnote-225-18" id="footnote-225-18-backlink">18</a></span> <span class="char-style-override-9" xml:lang="en-US">Onların zihinsel tarzı kendilerinden önce ve sonra Avrupa’da zafere ulaşmış olan tarzlardan yalnızca farklı bir çeşni yaratmakla kalmamış, apayrı bir tür, apayrı bir öz olarak ortaya çıkmıştır. Klasik berraklıklarına karşın anlaşılamamış olmaları bundandır. Yine de gelecekte onlarınkine çok benzer zihinsel yönelişlerin revaç bulması çok olasıdır. Doktrinerlerin fikirlerini sistematik bir kesinlikle dile getirmeye girişecek kimselere, konularında beklenmedik zihinsel keyifler, toplumsal ve siyasal gerçeğin alışılmıştan tümüyle değişik bir sezisini bulacaklarını temin ederim. Onların düşüncesinde, akılcı geleneğin en niteliklisi etkinliğini korur, hani şu insanın mutlak değerler aramaya niyet ettiği gelenek; ama mutlak değeri ucuz soyutlamalarda bulan Ansiklopedicilerle, devrimcilerin miskin akılcılığından farklı olarak, onlar asıl mutlak olarak tarihselliği keşfederler. İnsanın gerçeği tarihtir. Başka gerçeği yoktur insanın. Şimdiki haline tarihin içinde oluşarak gelmiştir. Geçmişi inkâr etmek saçma ve aldatıcıdır, çünkü geçmiş “insanın doğal halidir, dörtnala geri döner”. Geçmiş onu inkâr edelim diye var olmamış, geçip gitme zahmetine boşuna katlanmamıştır, onu yaşamımızla bütünleştirelim diyedir.</span><span class="char-style-override-10" xml:lang="en-US"><a class="footnote-link" href="#footnote-225-19" id="footnote-225-19-backlink">19</a></span> <span class="char-style-override-9" xml:lang="en-US">Doktrinerler “insan hakları”nı küçümsüyorlardı, çünkü onları “metafizik” mutlaklar olarak görüyorlardı, soyutlamalar, gerçekdışı değerlerdi. Sahici haklar mutlak olarak duranlardı, çünkü tarih içinde giderek ortaya çıkmış ve yavaş yavaş yerleşmişlerdi: “Özgürlükler”, yasallık, yargı, “ehliyet” böyleydi. Bugün olsa, grev (siyasal olmayanı) ve toplu sözleşme hakkını da onlara katarlardı. Bir İngilize tüm bunlar çok normal görünürdü; gel gelelim biz kıtalılar henüz o aşamaya varabilmiş değiliz. Belki de Alcuino</span><span class="char-style-override-10" xml:lang="en-US"><a class="footnote-link" href="#footnote-225-20" id="footnote-225-20-backlink">20</a></span> <span class="char-style-override-9" xml:lang="en-US">çağından beri İngilizleri en az elli yıl geriden izliyoruz.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Şimdiki kolektivistler, öylece, tartışma götürmez bir şeymişçesine, eski liberalizmin bireyci olduğunu varsaydıklarında da aynı bilgisizliği sergiliyorlar. Daha önce belirttiğim üzere, tüm bu konularda kavramlar fazlasıyla bulanık. Şu son yıllarda Ruslar, Rusya’yı “kolektif ülke” olarak adlandırıyorlardı. Rus insanının biraz havai zihninde –Goethe’nin anlattığı İtalyan yüzbaşı gibi, sık sık</span> <span class="char-style-override-11" xml:lang="en-US">bisogna avere una confusione nella testa</span><span class="char-style-override-10" xml:lang="en-US"><a class="footnote-link" href="#footnote-225-21" id="footnote-225-21-backlink">21</a></span><span class="char-style-override-9" xml:lang="en-US">– o sözcüğü söylediğinde hangi fikirlerin ya da imgelerin uyandığını araştırmak ilginç olmaz mıydı dersiniz? Tüm bunlar karşısında, okurdan ricam aşağıdaki savları dikkate alması; ille kabullensin diye değil, tartışılsın, sonra da bir yargıya bağlansın diye:</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bir: Bireyci liberalizm XIX. yüzyılın bitki topluluğundandır; Fransız Devrimi yasalarını kısmen esinlemiş, ama onunla birlikte ölmüştür;</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">İki: XIX. yüzyılın kendine özgü yaratısı doğrudan doğruya kolektivizm olmuştur. Yüzyıl doğar doğmaz icat ettiği ilk fikirdir ve sürdüğü yüz sene boyunca sürgit genişlemiş, sonunda tüm ufku kaplamıştır.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Üç: Bu fikir Fransız kökenlidir. İlk olarak aşırı tepkici De Bonald ve De Maistre’de görülür. Özü itibariyle hemen herkesçe benimsenmiştir, tek istisna Benjamin Constant’dır, o da önceki yüzyıldan kalma bir “gecikmeli”dir. Ama kolektivizm Saint-Simon ile, Comte ile zafere ulaşmış, her yanda kaynaşmaya başlamıştır.</span><span class="char-style-override-10" xml:lang="en-US"><a class="footnote-link" href="#footnote-225-22" id="footnote-225-22-backlink">22</a></span> <span class="char-style-override-9" xml:lang="en-US">Örneğin Lyonlu bir hekim olan Amard 1821’de</span> <span class="char-style-override-11" xml:lang="en-US">personnalism</span><span class="char-style-override-9" xml:lang="en-US">’e karşı</span> <span class="char-style-override-11" xml:lang="en-US">collectism</span><span class="char-style-override-9" xml:lang="en-US">’den söz edecektir.</span><span class="char-style-override-10" xml:lang="en-US"><a class="footnote-link" href="#footnote-225-23" id="footnote-225-23-backlink">23</a></span> <span class="char-style-override-9" xml:lang="en-US">1830 ve 1831’de</span> <span class="char-style-override-11" xml:lang="en-US">Avenir</span><span class="char-style-override-9" xml:lang="en-US">’de yayımlanan bireycilik karşıtı yazıları okuyunuz.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ama tüm bunların en önemlisi başka bir nokta. Yüzyıl ilerleyip, liberalizmin büyük kuramcılarına –Stuart Mill ya da Spencer– vardığımızda, bireyi savunma iddialarının özgürlüğün ona yararlı olduğunu ya da toplumu ilgilendirdiğini kanıtlamaya dayanmadığını görerek şaşarız. Spencer’in kitabına koyduğu saldırgan başlık –</span><span class="char-style-override-11" xml:lang="en-US">Birey Devlete Karşı</span><span class="char-style-override-9" xml:lang="en-US">– kitapların başlığından başka yanını okumayanlar tarafından inatla yanlış anlaşılmıştır. Öyle, çünkü o başlıkta birey ile devlet aynı biricik öznenin –toplum– iki organı olmaktan başka anlam taşımazlar. Ve tartışılan nokta, kimi toplumsal gereksinimlere o organların birinin mi, yoksa ötekinin mi daha iyi hizmet verdiğidir. Hepsi o kadar. Spencer’in ünlü “bireyciliği” hep kendi sosyolojisinin kolektivist atmosferi çerçevesinde dövüşür. Ortaya çıkan sonuç gerek onun, gerekse Stuart Mill’in bireylere, aynen bazı termitlerin sonradan özlerini emmek üzere besledikleri hemcinslerine yaptıkları gibi, zalim bir toplumsallaştırma uyguladıklarıdır. Topluluğun önceliği oraya değin varır, kendi fikirlerinin safça üzerinde salındıkları, başlı başına apaçık meydanda duran temeldir o!</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Eski liberalizmi canla başla savunuşumun tümüyle çıkarsız ve karşılıksız olduğu da böylece anlaşılır. Çünkü ben bir “eski liberal” falan değilim. Toplumsallığın, topluluk yararının keşfedilişi –kuşkusuz şanlı, temel önem taşıyan bir olay– fazlasıyla yeniydi. O insanlar topluluğun bireylerden ve bireylerin basit toplamından farklı bir gerçek olduğunu gözle görmekten çok, el yordamıyla buluyorlardı, ancak nelerden oluştuğunu, asıl niteliklerinin neler olduğunu iyice bilmiyorlardı. Öte yandan, çağın toplumsal olguları topluluğun asıl ekonomisini örtmekteydi, çünkü o zamanlar topluluğun yararı bireyleri iyi beslemekteydi. Her düzeyde tesviye, gasp ve paylaşma saati gelip çatmamıştı henüz.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">O sayede “eski liberaller” havada soludukları kolektivizme yeterli ihtiyatı göstermeksizin açılıyorlardı. Ancak salt o niteliğiyle toplumsal olgunun, kolektif olayın bir taraftan yararlı olan, ama öte taraftan ürkütücü, korkunç olan yanları açık seçik görülmüşken, insan sadece kökten yenilenmiş bir liberalizme destek verebiliyor, o denli safdil olmayan, mücadelesini daha ustalıkla yapacak bir liberalizm filiz vermeye başladı bile, yakında çiçeklenecek, ufukta belirmiş durumda.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">O insanlar fazlasıyla keskin zekâlıydılar, çağlarının bize hazırladığı bunalımları zaman zaman fark etmiyor olamazlardı. Genellikle düşünüldüğünün aksine, tarihte gelecek üstüne kehanetlerde bulunmak normal olmuştur.</span><span class="char-style-override-10" xml:lang="en-US"><a class="footnote-link" href="#footnote-225-24" id="footnote-225-24-backlink">24</a></span> <span class="char-style-override-9" xml:lang="en-US">Macaulay’in, Tocqueville’in, Comte’un yapıtlarında bizim yaşayacağımız zaman öngörülür. Örneğin bakınız seksen yılı aşkın süre önce Stuart Mill ne yazmıştı: “Tek tek düşünürlerin özel öğretileri bir yana, dünyada toplumun birey karşısındaki gücünü, gerek kamuoyu gerekse yasaların baskısıyla son haddine vardırma yolunda kuvvetli bir eğilim var, hem giderek artmada. Ve dünyada etkili olan bütün değişiklikler toplumsal gücü artırıp, bireysel gücü azalttığından, bu taşkın kendiliğinden ortadan kalkma yoluna girecek değildir, tam tersine, gittikçe korkunçlaşacaktır. İster hükümdar konumunda, isterse yurttaş konumunda olsunlar, insanların kendi görüşlerini ve zevklerini başkalarına davranış biçimi olarak dayatma eğilimi, insan doğasında bulunan bazı en iyi ve en kötü duygularla öylesine kuvvetle desteklenir ki, ancak gücünün eksikliğiyle dizginlenir. Şimdi ben diyorum ki, o güç de azalmaya yüz tutmak şöyle dursun, artıyor gibi göründüğünden, kötülüğün karşısında kuvvetli bir ahlaksal kanı engeli yükselmedikçe, dünyanın bugünkü koşullarında o eğilim de olsa olsa artacaktır.”</span><span class="char-style-override-10" xml:lang="en-US"><a class="footnote-link" href="#footnote-225-25" id="footnote-225-25-backlink">25</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ama Stuart Mill’de bizi en çok ilgilendiren husus, bütün Batı dünyasında artmakta olduğunu gördüğü kötü cinsinden homojenlik karşısında duyduğu kaygıdır. O kaygıyla, Humboldt’un gençliğinde açıklamış olduğu önemli bir düşünceyi benimser. Humboldt’a göre, insanoğlunun manen zenginleşmesi, sağlamlaşması ve mükemmelleşmesi için, “durum çeşitliliği” şarttır.</span><span class="char-style-override-10" xml:lang="en-US"><a class="footnote-link" href="#footnote-225-26" id="footnote-225-26-backlink">26</a></span> <span class="char-style-override-9" xml:lang="en-US">Her ulusun içinde ve uluslar bütün olarak alındığında, farklı ortam koşulları bulunmalıdır. Böylelikle, o koşullardan biri eksildiğinde, öbür olasılıklar açık kalır. Avrupa yaşamını bir tek koza, bir tek insan tipine, hep aynı “duruma” indirgemek saçma olur. Bundan kaçınmak, bugüne değin Avrupa’nın isabetli sırrı olmuştur ve o sırrın bilinci, açık seçik olsun, kekeleyerek olsun, Avrupa’nın sürgit liberalizminin dudaklarından dökülmüştür. Kıtasal çoğulluk o bilinçte kendi kendisini olumlu bir değer olarak, kötülük değil iyilik olarak tanımıştır. Bu yapıtta önerilen bir uluslarüstü Avrupa fikrinin yanlış anlaşılmaması için bu noktaya açıklık getirmek istedim.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Şimdilerdeki gidişimizle, “durum çeşitliliği”nin giderek azalmasıyla düpedüz Roma İmparatorluğu’nun son dönemine benzemiş bulunuyoruz. O dönem de bir kitleler çağı, ürkütücü bir homojenlik çağı olmuştu. Antoninus sülalesi döneminde açık seçik algılanan garip bir olgu vardır ki, hak ettiğince vurgulanmamış, incelenmemiştir: İnsanlar aptallaşmışlardır. Daha öncesinden gelen bir süreçtir o. Cicero’nun hocası Stoacı Posidonius’un antikçağın olayları geçirgen ve aktif bir zihinle karşılayan, irdelemeye hazırlıklı son temsilcisi olduğu söylenmiştir, doğrudur bu. Ondan sonra kafalar bulanmış, İskenderiyeliler dışında kimse basmakalıp fikirleri yinelemekten öte bir şey yapmamıştır.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ama hayatın imparatorluğun bir ucundan öbürüne, aynı zamanda hem homojen, hem aptalca –biri öbürüne kapı açar– bir şekil alışının en korkunç belirtisi ve belgesi, en beklenmedik ve bildiğim kadarıyla kimsenin de aramadığı bir yerdedir: Dilde. Her birimizin söylemek istediği şeyi yeterince söylememize yaramayan dil, buna karşılık, biz istemeksizin, onu konuşan toplumun en gizli koşulunu ele verir, hem de bağıra çağıra. Roma halkının Helenleşmemiş kesiminde kullanılan dil “halk Latincesi” denilen, bizim Roman dillerimizin anasıdır. O halk Latincesi çok iyi bilinmez ve büyük ölçüde gramer biçimlerinin yeniden yapılandırılması yoluyla ortaya çıkarılır. Ama bilindiği kadarıyla iki özelliği bizi ürkütmeye fazlasıyla yeter. Biri gramer düzeneğinin klasik Latinceye kıyasla inanılmayacak ölçüde basitleşmiş olmasıdır. Üst sınıfların kullandığı dilde korunmakta olan o güzelim Hint-Avrupa karmaşıklığının yerini ayaktakımının konuşma biçimleri almıştı, düzeneği çok basitti, ama aynı zamanda o nedenle bıktıracak denli mekanikti; kekeme, dolambaçlı bir gramer, sınamalı, yinelemeli, çocukların yaptığı gibi. Gerçekten de us yürütmenin ince cambazlıklarına ya da lirik pırıltılara elvermeyen bir çocuk dili ya da</span> <span class="char-style-override-11" xml:lang="en-US">kuşdili.</span> <span class="char-style-override-9" xml:lang="en-US">Işığı, ısısı olmayan bir dil, kesinlikten, ruh sıcaklığından yoksun, el yordamıyla ilerleyen hüzünlü bir dil. Eski bakır sikkelere benzer sözcükler, kir pas bağlamış, Akdeniz meyhanelerinde yuvarlanarak yıpranmışçasına yuvarlaklıktan çıkmış. Nasıl da içi boşalmış, umutsuz, sürgit güncelliğe hükümlü yaşantılar sezilir o kupkuru dil aracının gerisinde!</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Halk Latincesinin insana dehşet veren bir diğer özelliği de homojenliktir. Havacılardan sonra belki de en korkusuz insanlar olan dilbilimcilerin Kartaca ve Galia, Tingitania ve Dalmaçya, Hispania ve Rumania gibi birbirinden onca ayrı ülkede aynı dilin konuşulması karşısında kılları kıpırdamaz gibidir. Oysa ben hayli ürkek biriyim, rüzgârın kamışları hırpaladığını gördüğümde olduğu gibi, bu olgu karşısında da iliklerime değin titremeden duramam. Düpedüz korkunç gelir bana. Aslında uzaktan bakıldığında gözümüze sadece homojenlik olarak görünen şeyin içyüzünde nasıl olduğunu kafamda canlandırmaya çalışırım; o olgunun hangi canlı gerçeğin sessiz yansıması olduğunu bulup çıkarmaya çabalarım. Evet, elbette ki Afrika kökenli, Hispania kökenli, Galia kökenli sözcüklerin varlığı bilinen şey. Ama o noktanın bilinmesi, mesafelerin uzaklığına, ulaşım güçlüklerine, alışverişin azlığına ve dil biçimlerini yerleştirmeye yarayacak bir edebiyatın bulunmayışına karşın, dilin gövdesinin ortak ve aynı olduğu anlamına gelir. Keltiberlerle Belçikalıların, Hipona-lılarla Lutetialıların, Moritanyalılarla Dakyalıların aynı düzeye gelebilmeleri için tek yol vardı: Genel düzey düşmüş, hayatın temeli alçalmış, onun altında yaşantılar ezilip gitmişti. Halk Latincesi oracıkta, arşivlerde duruyor işte, taş kesilmiş, tüyler ürpertici bir tanıklık gibi, o verimli “durum çeşitliliği”nin ortadan kaybolmasıyla tarihin bir zamanlar alt tabakanın homojen buyruğu altında nasıl can çekişmiş olduğunu anlatıyor bize.</span></p>

      <p class="b" xml:lang="en-GB">IV</p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Ne bu kitap, ne de ben siyasal nitelikliyiz. Burada anlatılan konu politikadan öncelikli, politikanın yeraltına ait. Benim çalışmam bir madencinin yeraltındaki bilinmeyen didinmesidir. “Aydın” denilen kişinin misyonu bir bakıma siyasetçininkine karşıttır. Aydının yapıtı çoğu zaman beyhude yere, olup bitenleri biraz aydınlatmaya yöneliktir, politikacınınki ise, tam tersine, onları olduğundan daha fazla karmaşıklaştırmaktır. Solcu olmak da sağcı olmak gibi, insanın ahmağın biri olmak için seçebileceği sayısız olanaktan biridir: Aslında her ikisi de ahlaksal felç durumunun çeşitli biçimlerindendir. Üstelik bu nitelemeler böylece sürüp giderse, günümüzün “gerçeği”ni büsbütün çarpıtmaya önemli bir katkısı olacak; o gerçek zaten kendiliğinden çarpık, çünkü o niteliklerin karşılık verdikleri siyasal deneyimler çığırından çıkmış bulunuyor: Kanıtı, bugün sağcıların devrim vaat ediyor, solcuların ise baskı rejimleri öneriyor olmaları.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Çağın sorunlarını irdelemek bir zorunluluktur. Buna hiç kuşku yok. Ve ben ömür boyu yaptım bunu. Ön saflardan hiç ayrılmadım. Ama günümüzde</span> <span class="char-style-override-11" xml:lang="en-US">söylenegelen</span> <span class="char-style-override-9" xml:lang="en-US">şeylerden biri –bir “akım” bu– zihinsel berraklığın zararına bile olsa, herkes</span> <span class="char-style-override-11" xml:lang="en-US">dar anlamda</span> <span class="char-style-override-9" xml:lang="en-US">siyaset yapmak zorundaymış. Bunu söyleyenler tabii ki yapacak başka şeyi olmayanlar. Üstelik Pascal’ın</span> <span class="char-style-override-11" xml:lang="en-US">abêtissement</span><span class="char-style-override-12" xml:lang="en-US"><a class="footnote-link" href="#footnote-225-27" id="footnote-225-27-backlink">27</a></span><span class="char-style-override-9" xml:lang="en-US">buyruğunu ileri sürerek onu pekiştiriyorlar. Ama nice zaman var ki birileri Pascal’dan alıntı yaptı mı kafamda alarm zilleri çalıyor. En basit bir zihinsel sağlık kuralı bu.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Topyekûn siyasetçilik, politikanın her şeyi ve her insanı yutması, burada açıkladığım kitlelerin ayaklanması olgusuyla bir ve aynı şeydir. Ayaklanan kitle her türlü din ve bilgi yeteneğini yitirmiş bulunuyor. Bağrında siyasetten başka şey barındıramıyor, aşırılaşmış, dizginlerinden boşalmış, kendinden geçmiş bir siyaset; öyle, çünkü bilginin, dinin, sağduyunun yerini alma iddiasında – oysa onlar özleri gereği, insan zihninin odağında olmayı hak eden tek şeydir. Siyaset insanın yalnızlığını ve mahremiyetini elinden alıp, içini boşaltır, o nedenle topyekûn siyasetçiliğin vaz edilmesi insanı toplumsallaştırmakta kullanılan tekniklerden biridir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Biri bize politikada ne yanda olduğumuzu sorduğunda ya da çağımızın saygısızlığıyla sormaya da gerek görmeksizin bize bir siyasal etiket yapıştırdığında, o saygısıza yanıt vermek yerine şunu sormalıyız: Acaba kendisi insanın, doğanın, tarihin ne olduğunu, toplumun, bireyin, topluluğun, devletin, göreneklerin, hukukun ne olduğunu düşünüyor? Politikanın huyu, bütün bu kavramlar karanlıkta birbirine karışsın diye alelacele ışıkları söndürmektir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Avrupa düşüncesinin bütün bu konulara yepyeni bir açıklık getirmesi şarttır. Görevi budur, akademik toplantılarda tavuskuşu misali gövde gösterisi yapmak değil. Hem bunu çabucak yapmalı ya da Dante’nin dediği gibi, çıkış yolunu bulmalıdır.</span></p>

      <p class="G-vde---Metin-Ortala" xml:lang="tr-TR"/>

      <p class="ara-bas para-style-override-9" xml:lang="en-GB"><span class="char-style-override-11" xml:lang="en-US">... araştırın yolu</span></p>

      <p class="ara-bas para-style-override-9" xml:lang="en-GB"><span class="char-style-override-11" xml:lang="en-US">Batıya karanlık çökmeden</span><span class="char-style-override-9" xml:lang="en-US">.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">(Araf, XXVII, 62-63)</span></p>

      <p class="G-vde---Metin-Ortala" xml:lang="tr-TR"/>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Günümüzde kitlelerin yarattığı korkunç sorunun çözümü yolunda belirsiz de olsa bir umut vaat eden tek yol odur.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu kitabın uzaktan olsun, hiçbir benzer iddiası yok. Son sözcüklerinde belirtildiği üzere, günümüz insanının sorununa yalnızca bir ilk yaklaşımdan ibaret. Daha ciddi ve daha derinine konuşmak istendiğinde, uçurumlara dalmaktan, dalgıç giysilerini giyip insanın en derinine inmekten başka çare yoktur. İddiasızca, ama kararlılıkla yapılmalıdır bu, ben başka dillerde yakında basılacak olan,</span> <span class="char-style-override-11" xml:lang="en-US">İnsan ve Herkes</span> <span class="char-style-override-9" xml:lang="en-US">başlıklı bir kitapla yaptım.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bir kez bugün ortalığa hâkim olan ve kitle insanı olarak adlandırdığım bu insan tipinin ne mene bir şey olduğunu iyice belirledikten sonradır ki, en verimli ve en dramatik sorular ortaya dökülecektir: Acaba bu insan tipini yeni baştan düzenlemek mümkün müdür? Demek istiyorum ki: Kusurları var onun, hem de öylesine vahim kusurlar ki, düzeltilmezlerse bu yüzden Batı dünyasının yok olması kaçınılmazdır, ama düzeltilmeye dayanabilecekler mi? Çünkü okurun göreceği üzere, sorun onun kendi içine sımsıkı kapalı bir insan oluşu; gerçekten kendinden üstün hiçbir değere açık değil.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Benim fikrimce her türlü kurtuluş olanağının bağlı olduğu öbür kesin soru da şu: Acaba kitleler isteseler de kişisel hayata uyanabilirler mi? Bu dehşet verici konuyu burada irdelemenin yeri yok, çünkü daha hiç el atılmadı. Temellendirmekte kullanılacak terimler henüz kamunun bilincinde yer almıyor. Geçmişin her çağının insan varlığına bıraktığı farklı bireysellik marjının incelenmesi kabataslak olsun ele alınmış değil. Çünkü insana kişisel birey olması için sunulan yerin tarih ilerlediği oranda genişleyeceği varsayımı “ilericiliğin” zihinsel ataletinden başka bir şey değildir; Herbert Spencer öyle düşünüyordu, ama kendisi tarihçilikten hiç mi hiç nasibini alamamış olan dürüst bir mühendisti. Hayır, tarih bu bakımdan gerileme örnekleriyle doludur, hem de doğrudan doğruya bizim çağımızda, yaşamın yapısı insanın kişi olarak yaşamasını fazlasıyla engellemekte.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Büyük kentlerde o muazzam yığınların sokaklarda koşuşturmalarını ya da festivallerde toplaşmalarını seyrettikçe, şu düşünce kafamda saplantıya dönüşüyor: Acaba bugün yirmi yaşındaki bir adamın bireysel denebilecek, dolayısıyla onun bağımsız girişimleriyle, özel çabalarıyla gerçekleştirmek zorunda olduğu bir yaşam tasarımı oluşturması mümkün müdür? Kafasında öyle bir imge canlandırmaya çalıştığında, onu konumlandıracağı, kendi kararı uyarınca hareket serbestliği bulacağı yer olmadığını, onu gerçekleştirmesinin olanaksız değilse bile, neredeyse olasılıkdışı olduğunu görmeyecek midir acaba? Kısa sürede fark edecektir ki, tasarımı yanı başındaki kişilere toslamaktadır, tıpkı yanı başındakilerin hayatının kendi hayatını sıkıştırdığı gibi. Yaşının verdiği uyarlanma kolaylığıyla, yalnız her türlü kişisel eylemden vazgeçmekle kalmayacak, her türlü emeli de bir yana bırakacak, tam tersi yönde bir çözüm arayacaktır: Kendisine herkesin emellerine ortak olan standart bir yaşam seçecek, ona ulaşmak için başkalarıyla birlikte, topluca istemek ya da topluca izlemek durumunda olduğunu görecektir. İşte kitlesel etkinlik böyle doğuyor.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Korkunç bir olgu bu, Avrupalıların hemen tümünün giderek fiilen içine düşmekte oldukları durumu abartıyor değilim. Kapasitesinin çok üstünde bir sayıda tutuklunun yığıldığı bir cezaevinde kimse kendi girişimiyle kolunu bacağını oynatamaz, çünkü diğerlerinin bedenlerine çarpacaktır. O durumda, hareketlerin topluca uygulanması şarttır, hatta solunum kasları bile yönetmelikte öngörülen tempoyla işlemek durumundadır. Karınca yuvasına dönmüş bir Avrupa’nın hali böyle olur. Ama bu acımasız görüntü de çözüm değildir. İnsan karıncalığı olanaksızdır, çünkü dünyayı ve dünyada yaşayan</span> <span class="char-style-override-11" xml:lang="en-US">herkesi</span> <span class="char-style-override-9" xml:lang="en-US">manen zenginleştirmiş olan şey, adına “bireycilik” denilen şeydir, insan bitkisinin inanılmaz oranda serpilmesini sağlayan da yine odur. O “bireyciliğin” izleri kaybolursa, Avrupa’da Roma İmparatorluğu’nun son dönemlerindeki devasa açlık ortaya çıkar ve hain, intikamcı bir tanrının soluğu eşmişçesine yıkılır karınca yuvası. Geriye çok daha az sayıda insan kalır, ama insanlıktan biraz daha nasiplenmiş olurlar.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">İstesek de istemesek de ufukta belirmiş olan bu sorunun vahşiyane dokunaklılığı karşısında, öylesine saygın olan “toplumsal adalet” solgunlaşıyor, samimiyetsiz, romantik bir laf cambazlığı düzeyine iniyor. Ama aynı zamanda, insanları o “toplumsal adalet”ten elde edilmesi mümkün ve doğru olanı elde etmek için isabetli yollara yöneltiyor: O yollar da sefil bir toplumsallaşmadan geçiyora benzemiyorlar, dosdoğru hayırsever bir dayanışmacılığa yöneltiyor gibiler. Öte yandan bu sözcük henüz işlerlik kazanmış değil, çünkü kuvvetli bir tarihsel ve toplumsal fikirler sistemi günümüze değin çevresinde yoğunlaşmamış, şimdilik belirsiz bir insanseverlik kokusu saçıyor yalnızca.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bugünkü durumun iyileşmesi için ilk şart, onun muazzam çetinliğini iyice üstlenmektir. Ancak böylece kötülükle gerçekten kaynaklandığı o en derin katmanlarda mücadele edebiliriz. Öyle, çünkü bir uygarlığı demagogların pençesine düşme saati çalmışken kurtarmak çok güçtür. Demagoglar uygarlıkları en fazla boğan kimseler olmuşlardır. Yunan ve Roma o iğrenç hayvan topluluğuna kurban gitmişlerdir. Şöyle sesleniyordu Macaulay: “Tüm yüzyıllar boyunca, insan doğasının en alçak örnekleri demagoglar arasından çıkmıştır.”</span><span class="char-style-override-10" xml:lang="en-US"><a class="footnote-link" href="#footnote-225-28" id="footnote-225-28-backlink">28</a></span> <span class="char-style-override-9" xml:lang="en-US">Ama bir insan yalnızca kalabalığın önünde bağırıp çağırmaya başladı diye demagog sayılmaz. Hatta kimi durumlarda çok saygı uyandıran bir yöneticilik örneği de olabilir o. Demagogun demagojisinin özü kafasının içindedir, evirip çevirdiği ve kendi yaratmamış olduğu, asıl yaratıcılarından hazır devraldığı fikirler karşısındaki sorumsuzluğundan ileri gelir. Demagoji bir zihinsel yozlaşma biçimidir, Avrupa tarihinin geniş oylumlu bir olgusu niteliğiyle 1750’ye doğru Fransa’da ortaya çıkmıştır. Neden o dönemde? Neden Fransa’da? İşte bu Batı’nın yazgısının hassas noktalarından biridir, özellikle de Fransa’nın yazgısının.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Mesele şu ki, o zamandan beri Fransa ve oradan yansıyarak hemen tüm kıta, büyük sorunları çözümlemek için gereken yöntemin devrim olduğuna inanıyor, devrimi de Leibniz’in “genel devrim” olarak adlandırdığı şey</span><span class="char-style-override-10" xml:lang="en-US"><a class="footnote-link" href="#footnote-225-29" id="footnote-225-29-backlink">29</a></span> <span class="char-style-override-9" xml:lang="en-US">olarak alıyor, yani her şeyi ve her tür sorunu</span><span class="char-style-override-10" xml:lang="en-US"><a class="footnote-link" href="#footnote-225-30" id="footnote-225-30-backlink">30</a></span> <span class="char-style-override-9" xml:lang="en-US">bir vuruşta değiştirme iradesi. Bu yüzdendir ki, Fransa denilen harika, günümüzün çetin konjonktürüne kötü koşullar içinde varmakta. Çünkü bu ülke bir devrimci geleneğe sahip ya da sahip olduğuna inanıyor. Ve devrimci olmak başlı başına vahim bir durum ise, çelişkili bir deyişle geleneksel devrimcilik büsbütün vahim! Fransa’da bir Büyük Devrim ve birkaç vahşi ya da gülünç devrim yapılmış olduğuna kuşku yok, ama tarihsel günlüklerin çıplak gerçeğine bakacak olursak, şöyle bir durumla karşılaşırız: O devrimlerin başlıca yararı birkaç gün ya da hafta dışında, bütün bir yüzyıl boyunca Fransa’nın şu ya da bu ölçüde, bütün öbür halklardan fazla süreyle otoriter ve karşı-devrimci rejimler altında yaşaması olmuştur. Özellikle açık seçik görülür ki, Fransız tarihinin ikinci imparatorluğun yirmi yılını kapsayan ahlaksal çöküntüsü 1848 devrimcilerinin</span> <span class="char-style-override-10" xml:lang="en-US"><a class="footnote-link" href="#footnote-225-31" id="footnote-225-31-backlink">31</a></span><span class="char-style-override-9" xml:lang="en-US">çılgınlıklarının sonucudur, Raspail’ın</span><span class="char-style-override-10" xml:lang="en-US"><a class="footnote-link" href="#footnote-225-32" id="footnote-225-32-backlink">32</a></span> <span class="char-style-override-9" xml:lang="en-US">kendisi onların büyük bölümünün daha önceden kendi müşterileri olduğunu itiraf etmiştir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Devrimlerde soyutlama somutun karşısına dikilmeye kalkışır, bu yüzden başarısızlık devrimlerin özünden ileri gelir. İnsani sorunlar, astronomik ya da kimyasal sorunlar gibi soyut değildir. Fazlasıyla somutturlar, çünkü tarihseldirler. Onları irdelerken biraz olsun isabet olasılığı sağlayan tek düşünce yöntemi “tarihsel akıl”dır. Fransa’nın son yüz elli yıldaki kamu yaşamına panoramik olarak bakıldığında, ülkenin geometri uzmanlarının, fizikçilerinin ve doktorlarının siyasal yargılarında hemen hep yanılgıya düşmüş olduklarını, buna karşılık tarihçilerinin genellikle isabet etmiş olduklarını görürüz. Ne var ki fiziksel-matematiksel akılcılık Fransa’da öylesine şanlı bir geçmişe sahiptir ki, kamuoyunu diktası altına almaması olanaksızdır. Malebranche, masasında Tukidides’in bir yapıtını gördü diye bir arkadaşıyla ilişkiyi kesmişti.</span><span class="char-style-override-10" xml:lang="en-US"><a class="footnote-link" href="#footnote-225-33" id="footnote-225-33-backlink">33</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Geçen aylarda, yalnızlığımı Paris sokaklarında sürüklediğim sıralarda bir şey fark ettim: O büyük kentte heykeller dışında hiç kimseyi sahiden tanımıyordum. Oysa o heykellerden bazıları eski dostlardı, eski teşviklerdi ya da benim sürgit mahremiyet hocalarımdı. Ve konuşacak kimsem de olmadığından, insanlığın büyük konuları hakkında onlarla söyleştim. O</span> <span class="char-style-override-11" xml:lang="en-US">Heykellerle Söyleşiler</span> <span class="char-style-override-9" xml:lang="en-US">günün birinde basılır mı bilmiyorum, ama yaşantımın acılı ve kısır bir dönemini tatlandırdılar. O söyleşilerde Quai Conti’de bulunan Condorcet markisi ile ilerleme fikrinin içerdiği tehlike hakkında sohbet ediyorum. Comte’un rue Monsieur-le-Prince’deki dairesinde duran ufak büstüyle</span> <span class="char-style-override-11" xml:lang="en-US">pouvoir spirituel</span><span class="char-style-override-10" xml:lang="en-US"><a class="footnote-link" href="#footnote-225-34" id="footnote-225-34-backlink">34</a></span> <span class="char-style-override-9" xml:lang="en-US">üstüne konuşuyorum: Önde gelen edebiyatçılarla, ulusların gerçek yaşamının hepten dışında kalmış olan bir üniversitenin yeterince kullanamadıkları bir güç. Aynı zamanda, o büstün öbürüne, Sorbonne meydanındaki büyük büste gönderdiği güçlü bir mesajı iletmekle onurlandırıldım; Littré’nin Comte’unun, resmi, sahte Comte’un büstü). Ama doğaldır ki, her şeyden çok yüce hocamız Descartes’ın sözünü dinlemek ilgilendiriyordu beni, Avrupa’nın en fazla şey borçlu olduğu kişidir o.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Yalnızca hayatımı sarsıp duran talihin cilvesi sonucu, bu satırları Hollanda’da,</span> <span class="char-style-override-11" xml:lang="en-US">akıl’</span><span class="char-style-override-9" xml:lang="en-US">ın yeni kâşifinin 1642’de oturduğu yere bakarak yazmaktayım. Adı Endegeest olan ve ağaçları penceremi gölgeleyen bu yer bugün bir akıl hastanesi. Günde iki kez –ve uyarıcı bir yakınlıktan– mankafalarla delilerin gelip geçtiğini seyrediyorum, biraz havayı almaya çıkarılan insan müsveddeleri.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Üç yüzyıllık “akılcı” deneyim bizi durup, Descartes’ın o harika</span> <span class="char-style-override-11" xml:lang="en-US">akıl’</span><span class="char-style-override-9" xml:lang="en-US">ının görkemi ve sınırları üstüne yeniden düşünmeye zorluyor. O akıl salt matematiksel, fiziksel, biyolojiktir. Doğa karşısındaki her türlü düşü aşan zaferleri, asıl insani meselelerdeki başarısızlığını büsbütün vurguluyor ve onu daha daha radikal nitelikli bir başka akılla bütünleştirmeye davet ediyor: “Tarihsel akıl”dır o.</span><span class="char-style-override-10" xml:lang="en-US"><a class="footnote-link" href="#footnote-225-35" id="footnote-225-35-backlink">35</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu bize her çeşit genel devrimin, 89’daki kafa karıştırıcılar gibi, bir toplumu birdenbire değiştirip de tarihi sıfırdan başlatmaya kalkışmanın beyhudeliğini gösterir. Devrim yöntemine karşı, günümüz Avrupalısının gerisinde bulunan eski tarihli deneyime layık olan tek yöntem. Devrimler birtakım hakları ilan etmenin cömert, ama ikiyüzlü telaşından ötürü, kendilerini dizginleyemezler ve sonuçta her zaman insanın temel hakkını ayaklar altında çiğnemişler, yok etmişlerdir. Hem de öylesine temel bir haktır ki o, doğrudan doğruya insanın maddesinin tanımıdır: Süreklilik hakkı. İnsan tarihiyle “doğal tarih” arasındaki tek köklü fark, birincisinin asla yeni baştan başlayamamasıdır. Köhler</span><span class="char-style-override-10" xml:lang="en-US"><a class="footnote-link" href="#footnote-225-36" id="footnote-225-36-backlink">36</a></span> <span class="char-style-override-9" xml:lang="en-US">ve başka bilimciler şunu ortaya çıkarmışlardır: Şempanzeyle orangutanın insandan ayrılıkları, kesin terimlerle söyleyecek olursak, zekâ dediğimiz şey değildir, belleklerinin bizimkinden çok daha kısa oluşudur. O hayvancağızlar her sabah bir gün önce yaşadıklarını unutmuş olarak uyanırlar, zihinleri çok ufak bir deneyim malzemesiyle işler. Aynı şekilde, bugünün kaplanı altı bin yıl öncekinin tıpkısıdır, çünkü her bir kaplan, sanki kendinden önce başka kaplan olmamış gibi, kaplanlığa yeniden başlamak durumundadır. Oysa insan, hatırlama yetisi sayesinde, geçmişini biriktirir, ona sahiptir, yararlanır ondan. İnsan asla ilk insan değildir: Birikmiş bir geçmişin yüksekliğinden başlar var olmaya. İşte insanın tek hazinesi, ayrıcalığı ve belirtici özelliği budur. Ve geçmişin isabetli, korunmaya değer sayılan kısmı o hazinenin en değerli yanı değildir; asıl önemli olan yanılgıların anısıdır, çünkü aynı hatalara düşmemizi engeller. İnsanın gerçek hazinesi yanılgılarının hazinesidir, binlerce yıl süresince damla damla damıtılmış hayat deneyimidir. O nedenle Nietzsche üst insanı “belleği en uzun olan” varlık diye tanımlar.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Geçmişle sürekliliği sağlayan bağları koparmak sıfırdan başlamak, aşağılara inmek, orangutana öykünmek olur. 1860’larda şöyle seslenme cesaretini göstermiş olan kişinin bir Fransız, Dupont-White olmasından memnunum: “La continuité est un droit de l’homme; elle est un hommage a tout ce qui la distingue de la bête.”</span><span class="char-style-override-10" xml:lang="en-US"><a class="footnote-link" href="#footnote-225-37" id="footnote-225-37-backlink">37</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Önümde bir gazete duruyor, İngiltere’de yeni kralın taç giyme töreni dolayısıyla yapılan kutlamaların öyküsünü yazıyor. Deniyor ki, uzun zamandır İngiliz monarşisi simgesel olmaktan öteye geçmeyen bir kurummuş. Doğru olmasına doğru, ama bunu söylerken en önemli noktayı atlamış oluyoruz. Çünkü gerçekten de Britanya İmparatorluğu’nda monarşi elle tutulacak hiçbir maddi işlev görmüyor. Rolü hükümdarlık etmek değil, adalet dağıtmak değil, orduya komuta etmek de değil. Ama bu yüzden içi boş, görevden yoksun bir kurum sayılamaz. İngiltere’de monarşi çok belirgin ve büyük bir etkinliği olan bir işlev görür: Simge olma işlevini. O nedenle İngiliz halkı, şimdi pek bilinçli olarak, taç giyme töresini alışılmadık bir görkemle yerine getirmiş bulunuyor. Kıtanın bugünkü kargaşası karşısında, kendi hayatını düzenleyen değişmez kuralları vurgulamak istemiş. Bize bir kez daha ders verdi. Kıtalılar, her zaman olduğu gibi –çünkü Avrupa her zaman bir halklar sürüsü olarak görünmüştür– dehadan yana zengin, ama huzur yoksunudurlar, hiç olgunlaşmazlar, hep çocuksudurlar ve geride, onların ardında İngiltere... Avrupa’nın mürebbiyesi gibidir.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Geleceğe her zaman ilk ulaşan halktır İngilizler, neredeyse her düzleme, herkesten önce varmışlardır. Aslında nerdeyse sözcüğünü kaldırabiliriz. Ve işte o halk, en saf</span> <span class="char-style-override-11" xml:lang="en-US">dandy</span><span class="char-style-override-9" xml:lang="en-US">’liğin verdiği bir tutam saygısızlıkla, bizi kadim bir töreye tanık olmaya, tarihinin en eski, en tılsımlı araçları olan taçla hükümdarlık asasının nasıl etki gösterdiğini –çünkü etki göstermekten asla geri kalmamışlardır– seyretmeye zorluyor; oysa bizde o gereçler yalnızca iskambil destesini karıştırmaya yarar.</span> <span class="char-style-override-11" xml:lang="en-US">İngiliz insanı kendi geçmişinin, geçmiş olması nedeniyle, kendi başından geçmiş olmasından ötürü, onun için varlığını koruduğunu bize etraflıca belirtmeye kararlı</span><span class="char-style-override-9" xml:lang="en-US">. Bizim henüz varamadığımız bir gelecekten, kendi geçmişinin dipdiri yürürlükte olduğunu göstermekte bize.</span><span class="char-style-override-10" xml:lang="en-US"><a class="footnote-link" href="#footnote-225-38" id="footnote-225-38-backlink">38</a></span> <span class="char-style-override-9" xml:lang="en-US">Bu halk bütün tarihi boyunca geziniyor, geçmiş yüzyıllarının gerçekten sahibi, etkin bir hazine misali. Gerçek anlamıyla insanlardan oluşan bir halk</span> <span class="char-style-override-11" xml:lang="en-US">olmak</span> <span class="char-style-override-9" xml:lang="en-US">budur işte: Bugün kendi geçmişini sürdürürken, aynı zamanda gelecek için yaşamaktan geri kalmamak, sahici bir bugünde var olmak; çünkü içinde yaşanan gün geçmişin ve geleceğin varlığından ibarettir, geçmişle geleceğin fiilen var olduğu mekândır.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Simgesel taç giyme töreniyle, İngiltere bir kez daha devrim yöntemlerine karşı kendi süreklilik yöntemini çıkarmış bulunuyor; insani meselelerin ilerleyişinde, tarihi felçlilerle saralılar arasındaki şanlı ve bitmek bilmez bir mücadeleye çeviren o illetli görünümü engelleyen tek yöntemdir o.</span></p>

      <p class="b" xml:lang="en-GB">V</p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu sayfalarda günümüzde egemen olan insan tipinin anatomisi çıkarıldığından, dış görünümünden başlıyorum, derisinden diyebilirim, sonra ardından biraz daha derinlere giderek iç organlarına doğru ilerliyorum. Bu yüzden ilk bölümler diğerlerinden daha fazla aşılmış durumda. Çağın derisi değişti çünkü. Okur onları okurken, gerilere, 1926-1928 yıllarına gitmelidir. O tarihlerde Avrupa’da bunalım başlamıştır, ama henüz başka birçok bunalımdan biri gibi görünmektedir. İnsanlar henüz kendilerini pek güvende hissetmektedirler. Henüz enflasyonun sağladığı lükslerden yararlanmaktadırlar. Üstüne üstlük, şöyle düşünüyorlardır: İşte Amerika örneği! Masallara layık</span> <span class="char-style-override-11" xml:lang="en-US">prosperity</span> <span class="char-style-override-9" xml:lang="en-US">Amerika’sı!</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Bu sayfalarda söylediklerim arasında beni biraz olsun gururlandıran tek şey, o zamanlar hemen tüm Avrupalıların, iktisatçılar dahil, içine düştükleri inanılmaz görüş hatasına kapılmamış olmamdır. Çünkü o zamanlar ciddi ciddi sanılıyordu ki, Amerikalılar şu bunalım denen sürgit insanlık illetini sonsuza değin yok etmiş olan değişik bir hayat düzeni keşfetmişlerdir. Bugüne değin en yüce icatları –tarih bilincini– başarmış olan Avrupalıların, o durumda o bilinçten tümüyle yoksun olduklarını göstermeleri bende utanç duygusu uyandırıyordu. Amerika’nın geleceği temsil ettiği yolundaki eski genel geçer fikir bir an için zihinleri köreltmişti. O zaman öylesi bir yanılgıya karşı çıkma cesaretini göstermiştim, Amerika’nın geleceği temsil etmek şöyle dursun, aslında uzak bir geçmiş olduğunu, çünkü ilkellik anlamını taşıdığını iddia etmiştim. Ve sanıldığının aksine, gerçekten de öyleydi, hem de Kuzey Amerika, İspanyol etkisi almış olan Güney Amerika’dan çok daha fazla ilkeldi. Şimdilerde durum açıklığa kavuşmakta ve ABD artık eski kıtaya genç hanımları “Avrupa’da ilginç hiçbir şey bulunmadığını görmeleri için” –o sıralar bana içlerinden biri böyle demişti– yollamaz oldu.</span><span class="char-style-override-10" xml:lang="en-US"><a class="footnote-link" href="#footnote-225-39" id="footnote-225-39-backlink">39</a></span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Kendi kendimi zorlayarak, bu kitap-benzeri yapıtta, insan için, özellikle de Avrupa insanı için, onun yakın geleceğinin sorunlarının bütününden bir tek etmeni ayırıp irdeledim: Günümüzde her şeylere sahip çıkmakta olan vasat insanın özelliklerini belirledim. Bu beni sımsıkı bir disipline soktu: Ayaküstü değindiğim şeyler konusunda kanılarımı dile getirmekten geri durdum. Dahası var: Konuları bu incelemenin tek odağını açıklama açısından en elverişli biçimde sunayım derken, o konular hakkında kendi görüşlerimi anlatmak açısından en elverişsizi seçtim. Bir tek meseleye değineyim yeter, çünkü temel konu o. Günümüzün vasat insanını modern uygarlığı sürdürme yeteneği ve kültüre katılımı oranında değerlendirdim. Bu yüzden herhangi biri çıkıp o iki şeyi –uygarlıkla kültürü– başlı başlarına mesele olarak ele almadığımı söyleyebilir. Oysa gerçek şu ki, onlar benim neredeyse ilk yapıtlarımdan başlayarak tartışmaya açtığım şeyler. Ne var ki meseleleri karmaşıklaştırmamak durumundaydım. Uygarlıkla kültür karşısındaki tavrımız ne olursa olsun, kitle insanının oluşturduğu anormallik, hesaba katılması gereken birincil önemde bir etmen olarak oracıkta durmakta işte. Dolayısıyla ilk iş olarak onun varlığının belirtilerini kesinkes ayrıştırmak zorundaydım.</span></p>

      <p class="ara-bas para-style-override-9" xml:lang="en-GB"><span class="char-style-override-9" xml:lang="en-US">Demek istiyorum ki, Fransız okuru bu kitaptan, içinde amaçlanandan fazlasını beklemesin, aslında fırtınanın ortasında bir dinginlik denemesinden öte bir şey değil o.</span></p>

      <p class="ara-bas para-style-override-9" xml:lang="en-GB"/>

      <p class="ara-bas para-style-override-11" xml:lang="en-GB"><span class="char-style-override-13" xml:lang="en-US"><br/>
      <br/></span></p>

      <p class="ara-bas para-style-override-11" xml:lang="en-GB"><span class="char-style-override-13" xml:lang="en-US">JOSÉ ORTEGA Y GASSET</span></p>

      <p class="ara-bas para-style-override-11" xml:lang="en-GB"><span class="char-style-override-13" xml:lang="en-US">“Het Witte Huis”. Oegstgeest-Hollanda, Mayıs 1937</span></p>

      <div class="footnotes">
        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-1-backlink" id="footnote-225-1">1</a> Kitlelerin Ayaklanışı’nın ilk basımı 1930 tarihini taşır, ilk bölümü El Sol gazetesinin 24 Ekim 1929 günkü sayısında basılmıştır, ama o sayfalar 1927 tarihli başka bir yazıyı yeniden gündeme getiriyordu. (ç.n.)</p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-2-backlink" id="footnote-225-2">2</a> <span class="char-style-override-11">Duo</span> <span class="char-style-override-11">si idem dicunt no est idem</span><span>: İki kişi söylüyorsa söylenen aynı değildir (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-3-backlink" id="footnote-225-3">3</a> <span>Bkz. yazarın</span> <span class="char-style-override-11">Sistem Olarak Tarih</span> <span>başlıklı yapıtı,</span> <span class="char-style-override-11">Philosophy and History. Homages to Ernst Cassirer</span> <span>kitabında, Londra 1936.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-4-backlink" id="footnote-225-4">4</a> <span>Job: Tevrat’ta adı geçen, sabrıyla ünlü peygamber (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-5-backlink" id="footnote-225-5">5</a> <span class="char-style-override-11">Eadem sed aliter</span><span>: Aynısı, ama ayrı tarzda (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-6-backlink" id="footnote-225-6">6</a> <span>Tüm bu kavramların aydınlatılıp belirlenmesine yalnızca Fransa’da başlanmış olduğunu söylemek hakşinaslık olur. Okur başka bir yerde bu konuda, ayrıca o başlangıcın kötü sonuçlanmasının nedeni üstüne bazı bilgiler bulacaktır. Kendi açımdan o aydınlatma çabasına yakın zamanda oluşmuş bulunan ve bu tür konularda diğerlerinden üstün olan Fransız geleneğinden yola çıkarak katkıda bulunmaya çalıştım. İrdelemelerimin sonucu yakında basılacak olan</span> <span class="char-style-override-11">İnsan ve Herkes</span> <span>kitabındadır. Okur orada bu şimdi söylediklerimin gelişimini ve haklılık nedenlerini bulacaktır. [</span><span class="char-style-override-11">İnsan ve Herkes</span> <span>(çev. N. Gül Işık), Metis Yayınları, İstanbul 1995</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-7-backlink" id="footnote-225-7">7</a> <span class="char-style-override-11">the great secret of modern</span> <span class="char-style-override-11">politics</span><span>: modern politikanın büyük sırrı (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-8-backlink" id="footnote-225-8">8</a> <span class="char-style-override-11">Monarchie universelle</span><span>:</span> <span class="char-style-override-11">deux opuscules</span><span>, 1891, s.36. [</span><span class="char-style-override-11">L’Europe n’est qu’une nation composée de plusieurs</span><span>: Avrupa ancak birkaç ulustan oluşan tek bir ulustur. (ç.n.)]</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-9-backlink" id="footnote-225-9">9</a> <span class="char-style-override-11">Oeuvres complètes</span> <span>(Calmann-Levy). Cilt XXII, s.248. [</span><span class="char-style-override-11">Famille continentale, dont tous ses efforts tendent à je ne sais quel mystère de civilisation</span><span>:</span> <span>Tüm çabalarını bilmem hangi uygarlık sırrına yönelten kıtasal aile (ç.n.)]</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-10-backlink" id="footnote-225-10">10</a> <span class="char-style-override-11">idola fori</span><span>:</span> <span>topluluk putları (ç.n)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-11-backlink" id="footnote-225-11">11</a> <span class="char-style-override-11">sine nobilitate</span><span>: Soylu sanı olmayan</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-12-backlink" id="footnote-225-12">12</a> <span>İngiltere’de eskiden mahalle sakinlerinin listesinde her adın yanında kişinin uğraşı ve toplumsal düzeyi belirtilirdi. Örneğin sanı bulunmayan burjuvaların adlarının yanında</span> <span class="char-style-override-11">s.nob</span> <span>yazardı, yani soyluluktan yoksun:</span> <span class="char-style-override-11">Snob</span> <span>sözcüğünün kökeni budur.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-13-backlink" id="footnote-225-13">13</a> <span>“La coexistence et combat de principes divers”, Guizot,</span> <span class="char-style-override-11">Histoire de la civilisation en Europe</span><span>, s.35. Ranke gibi, Guizot’dan öylesine farklı bir adamda da aynı fikri buluruz: “Avrupa’da bir ilke, hangisi olursa olsun, mutlak egemenliğe göz dikti miydi, hep insanların en derin bağrından yükselen bir direniş ona karşı çıkar”</span> <span class="char-style-override-11">Oeuvres complètes</span><span>, c. 38, s.110. Başka bir yerde (cilt 8 ve 10, s.3): “Avrupa âleminin kökenleri farklı öğelerden oluşur, onların sonradan birbirlerine karşı çıkmaları ve birbirleriyle mücadele etmeleri sonucu tarihsel çağların değişimi gelişir.” Ranke’nin bu sözlerinde Guizot’nun açık etkisi yok mudur acaba? XIX. yüzyıl tarihinin kimi derin katmanlarının görülmesini engelleyen bir etmen, Fransa ile Almanya’nın diyelim ki 1790-1830 arasındaki etkileşiminin iyi incelenmemiş oluşudur. Öyle bir incelemenin sonucu belki de Almanya’nın o dönemde Fransa’dan, onun Almanya’dan aldığından çok daha fazlasını almış olduğunu ortaya koyacaktır.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-14-backlink" id="footnote-225-14">14</a> <span>Doktrinarizm ya da doktriner liberalizm: Fransa’da Restorasyon döneminde (1814-1830) oluşmuş, “doktrinerler” diye adlandırılan bir grup düşünürün öğreti ve siyasal uygulaması: Monarşi yanlısıydılar ve kralcı olarak niteledikleri bir tavırla, krallıkla Fransız Devrimi’ni, otoriteyle özgürlüğü bağdaştırmaya çalışıyorlardı. Solunda cumhuriyetçilerle ütopyacı sosyalistlerin, sağında mutlak monarşi yanlılarının yer aldığı siyasal yelpazenin ortasında bulunuyorlardı. (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-15-backlink" id="footnote-225-15">15</a> <span>Kendisinin Madam de Gasparin’e biraz da övünerek anlattığına göre, Papa XVI. Gregorius Fransa büyükelçisiyle konuşurken onun hakkında şöyle demiş: “Çok düzeyli bir bakan. Diyorlar ki hiç gülmüyormuş.”</span> <span class="char-style-override-11">Correspondence avec Mme. de Gasparin</span><span>, s.283.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-16-backlink" id="footnote-225-16">16</a> <span>Eğer okur bilgi edinmek isterse, her yanda şöyle bir kaçamak ifadeyle karşılaşacaktır: Doktrinerlerin ortak bir öğretileri yoktu, doktrin birinden öbürüne değişiyordu. Sanki her düşünce okulunda öyle olmazmış ve bir insan grubunu bir gramofon grubundan ayıran başlıca fark o değilmiş gibi.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-17-backlink" id="footnote-225-17">17</a> <span>Son yıllarda Charles H.Pouthas, Guizot’nun arşivlerini taramak gibi yorucu bir görev üstlenmiş, böylelikle birkaç ciltte bize ilerde o akımın yeniden yapılandırılması için şart olan bir malzeme sunmuş bulunuyor. Royer-Collard hakkında o kadarı da mevcut değil. Sonuçta her ikisinin de düşünceleri konusunda Faguet’nin çalışmalarına başvurmak gerekiyor. Daha nitelikli hiçbir şey yok, onlar da fazlasıyla canlı olmakla birlikte, tümüyle yetersiz incelemeler.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-18-backlink" id="footnote-225-18">18</a> <span>Örneğin, “direniş” politikasını sırf basit tutuculuk olarak yorumlayan hiç kimsenin vicdanı rahat kalamaz – aydın vicdanına sahip birini kastediyorum. Royer-Collard, Guizot, Broglie adlı kişilerin sadece tutucu olmadıkları fazlasıyla ortada. Anlaşıldığı kadarıyla, önceki Ranke alıntısında Guizot’nun o büyük tarihçi üstündeki etkisini belgeleyen “direniş” sözcüğü de, Royer-Collard’ın bir söylevinde şunları okuduğumuzda ayrıca ani bir anlam değişikliğine uğruyor ve söz gelimi, bize gizli bağrını açıyor: “Les libertés publiques ne sont pas autre chose que des resistences.” [Kamusal özgürlükler direnişten başka şey değildirler. (ç.n.)] (Bkz.Barante:</span> <span class="char-style-override-11">La vie et les discours de Royer-Collard</span><span>, II, 130). İşte burada yine her türlü durağanlığı dinamizme indirgeyen en nitelikli Avrupa esiniyle karşı karşıyayız. Özgürlük devleti birbirlerine karşı direnen bir kuvvetler çoğulluğundan oluşur. Gel gelelim Royer-Collard’ın söylevleri bugün o denli az okunuyor ki, harika olduklarını söylesem saygısızlık etmek gibi olacak, oysa okurken dört dörtlük bir zihinsel keyif alıyorsunuz, insanı eğlendiriyor, hatta neşelendiriyorlar, Descartes biçeminin en son örneğini oluşturuyorlar.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-19-backlink" id="footnote-225-19">19</a> <span>Bkz. Yazarın daha önce belirtilen</span> <span class="char-style-override-11">Sistem Olarak Tarih</span> <span>başlıklı denemesi.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-20-backlink" id="footnote-225-20">20</a> <span>York’lu Alcuino: VIII-IX. yüzyıllarda İngiltere’de yaşamış bir Anglosakson dinbilimci, bilgin ve eğitimci. (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-21-backlink" id="footnote-225-21">21</a> <span class="char-style-override-11">bisogna avere una confusione nella testa</span><span>: kafası karmakarışık olmalı (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-22-backlink" id="footnote-225-22">22</a> <span>Almanlar, toplumsallığı bireylerden ayrı ve “öncelikli” bir gerçek olarak keşfedenlerin kendileri olduğu iddiasındadırlar.</span> <span class="char-style-override-11">Volkgeist</span> <span>onlara en özbeöz fikirlerinden biri gibi gelir. Bu da önceki bir dipnotumda değindiğim, 1790-1830 arası Fransız-Alman fikir alışverişinin ayrıntılı bir incelemesinin yapılmasının yararını en iyi gösteren durumlardan biridir. Ama</span> <span class="char-style-override-11">Volkgeist</span> <span>terimi Voltaire’in</span> <span class="char-style-override-11">esprit des</span> <span class="char-style-override-11">nations</span> <span>kavramının çevirisi olduğunu fazlasıyla açık seçik göstermektedir. Kolektivizmin Fransız kökeni bir rastlantı değildir ve Fransa’yı sosyolojinin beşiği yapan ve 1890’lara doğru Durkheim ile canlanmasını sağlayan aynı nedenlere bağlıdır.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-23-backlink" id="footnote-225-23">23</a> <span>Bkz. C. Bouglé ve E. Halévy’nin sunuş ve dipnotlarıyla</span> <span class="char-style-override-11">Doctrine de Saint-Simon</span><span>, (s.204, dipnot). Saint-Simonculuğun 1829’da yapılmış bu tanıtımı yüzyılın en dahice yapıtlarından biri olmasının yanı sıra, Bouglé ve Halévy’nin dipnotlarında birikmiş olan çalışma 1800-1830 arasındaki Avrupa ruhunun etkinlikle aydınlatılmasına en önemli katkılardan birini oluşturuyor.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-24-backlink" id="footnote-225-24">24</a> <span>Birileri çıkıp her çağda yakın gelecek üstüne yapılmış kehanetleri bir araya toplamalı, kolay ve yararlı bir çalışma olur bu. Benim topladıklarım, her zaman geleceği öngörebilmiş bazı kişilerin çıkmış olduğunu görerek hayrette kalmama yetti.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-25-backlink" id="footnote-225-25">25</a> <span>Stuart Mill:</span> <span class="char-style-override-11">La liberté</span><span>, çev.Dupont-White (ss.131-132)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-26-backlink" id="footnote-225-26">26</a> <span class="char-style-override-11">Gesammelte Schriften</span><span>, I, 106.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-27-backlink" id="footnote-225-27">27</a> <span class="char-style-override-11">abêtissement</span><span>: aptallaşma, aptallaştırma (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-28-backlink" id="footnote-225-28">28</a> <span class="char-style-override-11">Histoire de Jacques H</span><span>, I, 643.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-29-backlink" id="footnote-225-29">29</a> <span>“Je trouve même que des opinions approchantes s’insinuant peu à peu dans l’esprit des hommes du gran monde, qui réglent les autres et dont dépendent les affaires, et se glissant dans les livres à la mode disposent toutes choses à la révolution générale dont l’Europe est menacée.” [Hatta bana öyle geliyor ki birbirine yakın görüşler, başka insanlara ve ticarete yön veren mevki sahibi insanların kafasına yavaş yavaş sirayet ediyor ve moda kitaplara sızarak her şeyi, Avrupa’yı tehdit eden umumi bir devrime hazırlıyor. (ç.n.)]</span> <span class="char-style-override-11">Nouveaux Essais sur l’entendement humain</span><span>, IV, Böl.16. İki hususu kanıtlar bu. Birincisi: Leibniz’in bu satırları yazdığı yaklaşık 1700’lere doğru, bir insan yüz yıl sonra olacakları öngörme yeteneğine sahipmiş. İkincisi: Avrupa’nın bugünkü illetleri, genellikle düşünüldüğünden kronolojik ve potansiyel olarak daha derin bölgelerde oluşmuş.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-30-backlink" id="footnote-225-30">30</a> <span>“…notre siècle qui se croit destiné a changer les lois en tout genre…” [Her tür yasayı değiştirmenin kaderi olduğunu zanneden asrımız... (ç.n.)] D’Alembert:</span> <span class="char-style-override-11">Discours préliminaire a l’Encyclopédie. Oeuvres</span><span>: 1, 56 (1821).</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-31-backlink" id="footnote-225-31">31</a> <span>“Cette honnete, irreprochable, mais imprévoyante et superficielle révolution de 1848 eut pour conséquence, au bout de moins d’un an, de donner le pouvoir à l’élément le plus pesant, le moins clairvoyant, le plus obstinément conservateur de notre pays.” [Dürüst, masum ancak basiretsiz ve yüzeysel olan bu 1848 Devrimi, bir yıldan az bir zaman sonunda iktidarı, memleketimizin en hantal, en dargörüşlü ve inadına en muhafazakâr unsuruna teslim etti. (ç.n.)] Renan:</span> <span class="char-style-override-11">Questions contemporaines</span><span>, XVI. 1848’de genç olan ve o devrime sempatiyle bakmış olan Renan, olgunluk çağında onun lehine bazı olumlu çekinceler ileri sürerek, “dürüst ve masum” olduğunu varsayıyor.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-32-backlink" id="footnote-225-32">32</a> <span>François-Vincent Raspail (1794-1878): Fransız bilim adamı ve sosyalist siyasetçisi. (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-33-backlink" id="footnote-225-33">33</a> <span>J.R.Carré:</span> <span class="char-style-override-11">La Philosophie de Fontenelle</span><span>, s.143.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-34-backlink" id="footnote-225-34">34</a> <span>Manevi güç</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-35-backlink" id="footnote-225-35">35</a> <span>Bkz.</span> <span class="char-style-override-11">Sistem Olarak Tarih</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-36-backlink" id="footnote-225-36">36</a> <span>Wolfgang Köhler (1887-1967): Gestalt Psikolojisinin başlıca kuramcılarından. Hayvanların algılama yetisi konusunda çalışarak, şempanzeler üstünde, insanın algılayışı açısından da ilginç olan deneyler yapmıştır. (ç.n.)</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-37-backlink" id="footnote-225-37">37</a> <span>Stuart Mill’in</span> <span class="char-style-override-11">La Liberté</span> <span>kitabının çevirisine önsözünde, s.44. [La continuité est un droit de l’homme; elle est un hommage a tout ce qui la distingue de la bête: Süreklilik insanın hakkıdır; onu hayvandan ayıran her şeye saygıdır o” (ç.n.)]</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-38-backlink" id="footnote-225-38">38</a> <span>Sözün gelişi söylemiyorum, harfiyen gerçek bu, çünkü “yürürlük” sözcüğünün bugünkü ilk anlamında, yani hukukta taşıdığı anlamla geçerli. İngiltere’de “aucune barriere entre le présent et le passée. Sans discontinuité le droit positif remonte dans l’histoire jusqu’aux temps immémoriaux. Le droit anglais est un droit</span> <span class="char-style-override-11">historique</span><span>. Juridiquement parlant, il n’y a pas</span> <span class="char-style-override-11">d’ancien droit anglais.</span><span>” [Geçmiş ile günümüz arasında hiçbir engel yoktur. Pozitif hukuk tarih öncesi zamanlara kadar hiçbir süreksizlik olmadan geriye gitmektedir. İngiliz hukuku,</span> <span class="char-style-override-11">tarihi bir hukuktur</span><span>. Hukuk ilmi açısından, kadim İngiliz hukuku diye bir şey yoktur. (ç.n.)] “Donc, en Angleterre tout le droit est actuel, quel qu’en soit l’âge.” [Öyleyse İngiltere’de hukukun her dalı, geçmişi ne kadar geriye giderse gitsin günceldir. (ç.n.)] Lévy-Ullmann:</span> <span class="char-style-override-11">Le systeme juridique de l’Angleterre</span><span>, I, ss.38-39.</span></p>
        </div>

        <div class="footnote">
          <p class="Basic-Paragraph-1" xml:lang="en-GB"><a class="footnote-anchor" href="#footnote-225-39-backlink" id="footnote-225-39">39</a> <span>Bkz.</span> <span class="char-style-override-11">Hegel ve Amerika</span> <span>denemem (1928) ve kısa süre sonra yayımlanan</span> <span class="char-style-override-11">Amerika Birleşik Devletleri</span> <span>konulu yazılarım.</span></p>
        </div>
      </div>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>
  </div>
</body>
</html>
