<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-146</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x4" xml:lang="tr-TR">
		<div class="Basic-Text-Frame">
			<p class="split">      </p>
			<p class="baslik" id="_idParaDest-144">Efruz Bey<span class="dipp"><a class="_idFootnoteLink" href="#footnote-225-296" id="footnote-225-296-backlink">296</a></span></p>
			<p class="paragraf ParaOverride-16"><span class="CharOverride-12">I</span></p>
			<p class="paragraf"><span class="CharOverride-10">Bu küçük romanı Efruz Beyefendi’nin kendisine hediye ediyorum.</span></p>
			<p class="paragraf"><span class="CharOverride-10">Sevgili Efruz!</span></p>
			<p class="paragraf"><span class="CharOverride-10">Hayatından şu birkaç levhayı yazarken ihtimal biraz mübalâğacı göründüm. Ne yapayım? Bu benim mizacım... Bunun için kızma. Beni affet! Hem emin ol ki maksadım ne seni tahkir, ne de maskara etmek... Hakikati görüldüğü gibi, edebiyat yapmadan yazmak istedim. Muvaffak oldum mu? Bilmiyorum. Fakat okuyunca samimiyetimin derecesini herkesle beraber sen de anlayacaksın. Herkes seni –bizzat kendi kadar–tanır, Efruzcuğum, bugün hiç kimse sana yabancı değildir; çünkü sen “hepimiz” değilsen bile “hepimizden bir parça”sın...</span><span class="dipp"><a class="_idFootnoteLink" href="#footnote-225-297" id="footnote-225-297-backlink">297</a></span></p>
			<p class="paragraf ParaOverride-7"><span class="CharOverride-10">Ö. S.</span></p>
			<p class="yildiz">* * *</p>
			<p class="paragraf"><span class="CharOverride-10">Hürriyete Lâyık Bir Kahraman</span></p>
			<p class="paragraf ParaOverride-14">Ahmet Bey kaleme girince arkadaşlarına şöyle bir baktı. Güldü. Boyun kırdı. Başını salladı.</p>
			<p class="paragraf">“Nasıl gördünüz mü?” dedi. Yirmi dört saat evvel Allah’tan ziyade Abdülhamit’ten korkan kâtiplerin henüz benizlerine kan gelememişti. Hepsi, yeni geçmiş bir fırtınanın kapalı yerlere savurduğu sonbahar yaprakları gibi solgundu. İçlerinde korkunç bir “şüphe” çarpıyor, sormadıkları bir “acaba?” sökülmez bir hıçkırık ıstırabıyla boğazlarına tıkanıyor, dalgın dalgın birbirlerine bakışıyorlardı. Ahmet Bey koltuğuna oturdu. Parlak beyaz kolluklarını yenlerinden fırlatan hususî bir hareketten sonra fesini çıkardı. Masasının üstüne koydu. Bir çelik yay gibi kuruldu. Kabardı.</p>
			<p class="paragraf">“Yoksa hâlâ haberiniz yok mu?” diye tekrar güldü. Bütün bir kalem ondan bir Babıâli kuşkusuyla korkardı. Bir sene evvel iki bin beş yüz kuruş maaşla “bâ-irade-i seniyye” gelen bu beyi amirleri hafiye, madunları “Jön Türk” sanırlardı. Kendisi Galatasaray’dan, Mülkiye’den... bazen de Aşiret Mektebi’nden birinci çıktığını, mabeynin emri üzerine diplomasıyla altın maarif madalyası verilmediğini söylerdi. Amirlerinin itikadınca bu “altın madalyayla diploma” Mabeynde, başkâtip paşa hazretlerinin çekmecesindeydi. Eğer bu diploma Ahmet Bey’in elinde olsaydı hemen Avrupa’ya kaçacak, yedi düvelden hangisini isterse birisinin hizmetine girecek, maazallah... Efendimizi rahatsız edecekti! Fakat hariciye dairesinin koridorlarında ödlekliklerine rağmen yine dedikodu yapmaktan çekinmeyen züppeler Ahmet Bey’in Galatasaray’dan kovulduğunu anlatırlar, her tarafa yayarlar, arkasından alay ederlerdi. Pek gençti. Pek yakışıklıydı. Pek kibardı. Pek zengindi. Pek âlimdi. Pek edipti. Kimin nesi olduğunu kimse bilmiyordu. Ama herkes onun görünen şekline inanıyor, ihtiramda kusur etmiyordu. Son numara bir moda gazetesinden canlanarak hayata fırlamış canlı bir resim kadar şıktı. Sağ gözüne taktığı soğan rengi tek gözlüğünü düzelterek “Hepiniz korkuyorsunuz, be!” dedi, “Yoksa haberiniz yok mu?” Çekirdekten yetişme tam bir Babıâli mahsulü olan Köse Mümeyyiz, sanki hiç bilmiyormuş gibi sordu: “Neden haberimiz olacak? Ne var?”</p>
			<p class="paragraf">....</p>
			<p class="paragraf">Ahmet Bey en müşkül mevkilerle en tehlikeli zamanlarda yaptığı asabî bir hareketle gözlüğünü tuttu. Yavaş yavaş doğruldu. Ayağa kalktı. Mümeyyize dik dik baktı. Acaba bu bir “istibdat” taraftarı mıydı? Lâkin ne cesaret!..</p>
			<p class="paragraf">“Hürriyetin ilân olunduğunu daha duymadınız mı?” diye haykırdı.</p>
			<p class="paragraf">....</p>
			<p class="paragraf">Kalem halkı, bu zavallı iki cami arasında kalmış beynamazlar ne yapacaklarını şaşırdılar. Biraz cesurları bu korkunç Jön Türk’ün ceplerinde boğucu gaz çıkaran küçük küçük müthiş –komprime– bombacıklar var sanıyorlardı. Bazen bıyık altından “cehennem leblebileri” dediği bu bombalardan, ya kızıp bir tanesini ortaya atarsa... bir anda Babıâli dünya yüzünden silinecek, bir mezar, bir harabe olacaktı! Lâkin eski buruşuk istanbulinli Köse Mümeyyiz, öyle denemeden kuru gürültüye pabuç bırakır takımından değildi.</p>
			<p class="paragraf">İri –hem o vakte göre– şahane burnunu kaldırdı. “Sizin gibi bu sabahki gazeteleri biz de okuduk oğlum” dedi.</p>
			<p class="paragraf">Ahmet Bey, yine hiddetle sordu: “Hiçbir şey anlamadınız mı?”</p>
			<p class="paragraf">“Ne anlayacağız?”</p>
			<p class="paragraf">“Hürriyetin ilânını...”</p>
			<p class="paragraf">“Hangi gazetede?”</p>
			<p class="paragraf">“Hepsinde.”</p>
			<p class="paragraf">....</p>
			<p class="paragraf">Mümeyyiz sarı sıska elleriyle titreyerek masanın sol gözünü çekti. İki gazete çıkardı. Tehlikeli bir şeymiş gibi yavaşça önüne koydu: “İşte <span class="CharOverride-10">Sabah</span> ile <span class="CharOverride-10">İkdam</span>... İlânat taraflarını bile okudum. Öyle hürriyete dair bir şey yok.”    </p>
			<p class="paragraf">Hürriyet’in ilânını ilânat sahifesinde aramasında ne nükte olduğunu anlamayan Ahmet Bey bunu mümeyyizin hakaret etmek istemesine yordu. Çöllerin payansız sükûnuna haykıran erkek bir arslan gibi kükredi: “Siz artık bu devre lâyık adamlar değilsiniz. İlânat sütunlarında hürriyet ilânı arıyorsunuz. Hayır, hayır, hayır... En başa bakınız. Orada bir tebliğ var. İşte bu tebliğ hürriyeti ilân ediyor.”</p>
			<p class="paragraf">....</p>
			<p class="paragraf">Kâtipler önlerine bakıyorlar, her ihtimale karşı bu tehlikeli münakaşayı hiç işitmiyor gibi davranıyorlardı. Mümeyyiz, kırmızı çuha kılıfından gümüş gözlüğünü çıkardı. Taktı. <span class="CharOverride-10">Sabah</span>’ı açtı. Tebliği buldu. Okudu. Sonra Ahmet Bey’e döndü.</p>
			<p class="paragraf">“Kanun-ı esasî hakkındaki tebliği mi söylemek istiyorsunuz?”</p>
			<p class="paragraf">“Evet.”</p>
			<p class="paragraf">“Fakat bu tebliğde hürriyete dair bir şey yok.”</p>
			<p class="paragraf">“Siz hürriyeti ne sanıyorsunuz? İşte Kanun-ı esasî... Kanun-ı esasî, hürriyet demektir!”</p>
			<p class="paragraf">“...”</p>
			<p class="paragraf">Köse mümeyyiz geniş bir nefes aldı. Astarı parçalanmış kahverengi perdeli büyük pencerelerden sıcak bir yaz havası, müseddes şeklinde ince uzun bir kibrit kutusunu andıran karanlık kaleme giriyor; sigara, kâğıt, mürekkep, nefes kokularının rutubete karışmasından hâsıl olmuş ağır bir havayı... ıslak tavuk kokusuna benzeyen bu ağır havayı tebahhur ettiriyordu.</p>
			<p class="paragraf">Ahmet Bey terliyor, yerinde duramıyordu.</p>
			<p class="paragraf">Görüyordu ki hâlâ kalem şüphedeydi. Hâlbuki o ta yerinden, yani Mabeyn’den haber almıştı. Bu sahihti. Fakat nasıl olduğunu bilmiyordu. Herkesten ismini, münasebette bulunduğunu sakladığı hamisi paşaya dün gece “ubudiyet arz ederken” kendisine, “Yarın hürriyet ilân olunacak” demişti, “efendimiz emretti. O kadar önüne geçmek... bu Jön Türk rezillerinin zaptı kabil olmayacağını anlatmak istedik. Kâr etmedi. Allah akıbetimizi hayreylesin...”</p>
			<p class="paragraf">O ana kadar tamamıyla Mabeyn’e mensup geçinen Ahmet Bey velinimetinin konağından çıkarken o kadar “hürriyetperver ”di ki yanında Namık Kemal’le Mithat Paşa halis istibdat taraftarı kalırlardı. Sokak tenhaydı. Evine doğru yürüdü. [754] Nişantaşı’nın daha bir şeyden haberi yoktu. Komşu konaklarda vur patlasın, çal oynasın, saz âlemleri devam ediyor; uzak yakın piyano sesleri işitiliyordu. Ahmet Bey o gece uyuyamadı. Böyle âli, böyle mesut bir günü bu kadar hasretle, bu kadar iştiyakla beklediğinin şimdiye kadar farkına varmadığına şaşıyordu. Bu müjdeyi ilk haber alan kendisi olduğu için sonradan duyacaklara karşı ruhunda büyük bir faikiyet duyuyordu. Bütün İstanbul halkına, bütün Türkiye’ye, hâsılı herkese bugün faikti. Yarın hürriyeti kabul eden bütün Osmanlılar arkasından geleceklerdi. Bunları düşüne düşüne sabahı dar etti. Siyah bonjurlarını giydi. “Tam resmî olmalıyım” dedi. Beyaz eldivenler taktı. Her günkünden daha şık oldu. Gelmesi hürriyetten daha ziyade şaşılacak bir hadiseydi. Soluğu kalemde aklı. Arabada gelirken <span class="CharOverride-10">İkdam</span>’ı baştanbaşa okumuştu. Kanun-ı esasî tebliğinden başka bir şey yoktu. Fakat, kendi kendine, “...Kanun-ı esasî demek kâfidir!” diyordu. Kalemdekiler daha Kanun-ı esasî tebliğinden bu mesut manayı çıkaramamışlardı. Çünkü... Çünkü... Evet, haberleri yoktu! Hâlbuki o, işte tam yerinden haber almıştı. Bir senedir gayet büyük bir adama mensup görünmekle zımnen tehdit ettiği Köse Mümeyyiz’e tekrar sordu: “Demek mümeyyiz Bey, siz bunun hürriyet olduğunu anlayamadınız ha?”</p>
			<p class="paragraf">“O vakitki Babıâli zihniyetinden hariç” hiçbir şeye ihtimal vermeyen mümeyyiz, “Bu tebliğden ben hürriyet gibi şeyler anlamam” dedi, “Kanun-ı esasî zaten vardır. Onun tatbikini tekrar tebliğ etmek yeni bir tensikat hareketine delâlet etse gerektir. Fakat başka şeye... asla...”</p>
			<p class="paragraf">....</p>
			<p class="paragraf">Mümeyyiz Kanun-ı esasî’nin zaten mevcut olduğunu, her sene resmî salnamenin en başına basıldığını söylüyorken kalemin müdürü girdi. Bu şişman, esmer, fikri son derece mahdut bir beydi. Kaleme bugün nasılsa erken uğramıştı.</p>
			<p class="paragraf">Zira yaz kış Büyükada’da oturduğu için öğle paydosundan on dakika evvel gelir, öğle paydosu daha bitmeden kalkar giderdi. Mabeyne mensup bir adama mensup bir kadının sütkardeşine mensupluk sayesinde devamsızlığı bir kusur sayılmıyordu.</p>
			<p class="paragraf">Ahmet Bey onunla, diğer kâtiplerden daha teklifsizdi. Onu da yokladı. Zavallının haberi yoktu. Hatta gazete okumak âdeti olmadığı için tebliği bile görmemişti. “Hürriyet” lâfını işitince kızardı. Sonra sarardı. Morardı. Beyazlaşan dudakları titremeğe başladı. Ahmet Bey’e yüzünü çevirerek “Rica ederim, böyle şeylerden bahsetmeyelim. Bizim vazifemiz her şeyden mukaddestir!” dedi. Maiyeti kâtipler müdürlerinin ne mükemmel, ne gayûr adam olduğunu zaten bilirlerdi. Onlara da dönerek “İşlerinize bakınız, beyler!” emrini verdi, “Ben âmirinizim, benim gibi vazifeperver olunuz. İnsanın en büyük saadeti vazifesini ihmalsiz icrasıdır!”</p>
			<p class="paragraf">Haftada bir iki defa günde on dakika kaleme gelen bu herifin vazifeden bahsetmesi Ahmet Bey’in canını sıktı. Ayağa kalktı, işte hepsi uyuyorlardı. Lâkin yarın... hepsi uyanacaklardı. Kendisi için bu budalaların arasında bir dakika geçirmek artık bir asır kaybetmeğe müsaviydi. Fesini giydi. Tek gözlüğünü tekrar elledi. Jimnastikle kabarmış göğsünü daha ziyade kabartarak, kollarını bir idman taliminde imiş gibi hususî bir ahenk ile sallayarak kapıya doğru yürüdü. Çıkmadan durdu. Başını bütün kaleme “Acele etmeyiniz. Yarın görürsünüz!” diye haykırdı. Dışarı atıldı.</p>
			<p class="paragraf">Babıâli koridorları her vakitkinden daha tenha gibi duruyordu. Hariciye tarafına geçti. Orada biraz hayat vardı. Kapıları önünde kalem beyleri dolaşıyorlar, “âdetleri veçhile” Fransızca konuşuyorlardı:</p>
			<p class="paragraf">Je ne corova pa...<span class="dipp"><a class="_idFootnoteLink" href="#footnote-225-298" id="footnote-225-298-backlink">298</a></span></p>
			<p class="paragraf">Cet un blague.<span class="dipp"><a class="_idFootnoteLink" href="#footnote-225-299" id="footnote-225-299-backlink">299</a></span></p>
			<p class="paragraf">Dis donc...<span class="dipp"><a class="_idFootnoteLink" href="#footnote-225-300" id="footnote-225-300-backlink">300</a></span></p>
			<p class="paragraf">Eh bien, ce n’est pas possible.<span class="dipp"><a class="_idFootnoteLink" href="#footnote-225-301" id="footnote-225-301-backlink">301</a></span></p>
			<p class="paragraf">.....</p>
			<p class="paragraf">Ahmet Bey birisini arıyormuş tavrını takındı. Aralarında gezindi. Hepsine kulak misafiri oldu. Konuştuklarını işitiyor, ama pekiyi –yani hiç– anlamıyordu. “Hürriyet”in Fransızcasını hatırlamağa çalıştı. Bu kelimeyi çok işitmişti. Ama zekâsının tuhaf bir hususiyeti vardı. Çok işittiği şeyi pek çabuk unuturdu. “Leblebi” gibi bir isimdi...</p>
			<p class="paragraf">“Leblebi, leblebici, lâbada... Hayır!”</p>
			<p class="paragraf">Elleri cebinde hürriyetin Fransızcasını böyle derin derin ararken, “kahramanlık, gösteriş” damarlarının birdenbire kabardığını duydu. Kendini dinledi. Yanaklarından başlayan bir sıcaklık şakaklarına, başına çıkıyor, saçlarının arasına dağılıyor, sonra ensesinden sanki kaynamış bir su gibi bel kemiğinin hizasından akıyor... belinden aşağısını tutuşturuyordu. Ah bir şeyler oluyordu. Sarhoş gibi gözleri dumanlanıyor, kalbi göğsünü çatlatacak gibi çarpıyor, çeneleri kilitleniyordu. Evet... Şimdi, şurada, “Yaşasın hürriyet!” diye bağırırsa ismi tarihe geçecekti. Düşünüyor, tir tir titriyordu. Babıâli’de birinci defa bu mukaddes kelimeyi çınlatmak!.. Birden, kendisini tutamadı. Gözleri daha ziyade dumanlandı. Âdeta karardı. Kendi iradesinin haricinde, ne olduğu bilinmez bir kuvvet içine girmiş, onu kımıldatıyordu. Ellerini kalçalarına koydu. Göğsünü şişirdi. Gözünün dumanları içinde sayısını göremediği bu müstebitler ordusuna karşı avazı çıktığı kadar bir nara attı: “Yaşasın hürriyet!”</p>
			<p class="paragraf">Bir an herkes sustu... Kalem kapılarında vücutsuz başlar göründü.</p>
			<p class="paragraf">Yaptığı deliliğin dehşetinden birdenbire ödü kopan Ahmet Bey narasını tekrarlayınca koridorlardan herkes kaçıştı. Bunu Mabeyn tarafından kurulmuş bir tuzak sanıyorlardı. Ahmet Bey Babıâli’de birinci defa olarak bu kelimeyi haykırabildiği için ruhunda öyle bir büyüklük, öyle bir fevkalâdelik duydu ki hükümetin bütün ordusu önüne çıksa “Bir hamlede yere geçireceğim” sandı.</p>
			<p class="paragraf">Artık katiyen ne yaptığının farkında değildi!</p>
			<p class="paragraf">Dâhiliye tarafına, Sadaret’e koştu. Merdiven başlarında, meydanlarda, nazır odalarının önlerinde haykırdı: “Yaşasın hürriyet!”</p>
			<p class="paragraf">Kapıcılar onu delirmiş zannıyla polise gönderiyorlardı. Ahmet Bey’in tutulmadığını, boyuna “Yaşasın hürriyet” narasını bastığını gören kâtipler yavaş yavaş onun etrafında toplanmağa başladılar. O coşuyor, deliriyor, bir artezyen şiddetiyle taşıyor, fışkırıyordu.</p>
			<p class="paragraf">“Geliniz, vatandaşlar, geliniz! Benim yanıma koşunuz. Hürriyetin kollarına atılınız. Eski idareye lânetler! Lânetler olsun...”</p>
			<p class="paragraf">Öyle küfürler savuruyor, öyle dehşetli lâflar söylüyordu ki... Yarım saat içinde bütün Babıâli yerinden oynadı. Bu zelzele sokağa aksetti. Köprü’yü geçti. Beyoğlu’nu karıştırdı.</p>
			<p class="yildiz">* * *</p>
			<p class="paragraf">Bir saat sonra...</p>
			<p class="paragraf">Evlerine kaçan vükelânın daima toplandığı büyük meclis salonundaydı. Etrafında müsteşarlar, müdürler, Şûrâ-yı Devlet azaları filân toplanmıştı. Ahmet Bey kendini kaybettikçe ediyor, kendini bir daha bulamayacak derecelere geliyor, bu ilân ettiği hürriyetin yegâne faili kendini sanıyordu. Hem... Bunda asla şüphesi yoktu. İşte bütün hükümetin erkânı rükûa yakın bir vaziyette karşısındaydı. Yirmi dört saat evvel hiç düşünmediği, aklına bile getirmediği hürriyeti şimdi tamamıyla benimsiyor, onun için çalışmış görünüyor, kendine hakikî bir kahraman süsü veriyordu.</p>
			<p class="paragraf">Herkes de buna inanıyordu. [755]</p>
			<p class="paragraf">Herkes inandıkça onun iddiasında artık hiçbir şüphesi kalmıyor, hakikaten kendisinin bir kahraman olduğuna iman ediyor, bu imanın hayaline ika ettiği tedailerle korkunç bir roman uyduruyordu. Meclis odasının içi dışı dolmuştu. Herkes bir defacık olsun onu uzaktan görmek istiyordu. Halk niçin olduğunu bilmeden avluda toplanıyor, İstanbul’un otuz senedir hiçbir maskaralıkla bozulmamış sükûnu tehlikede kalıyordu. Ahmet Bey’in sesi kısılmıştı. Meclis odasındakiler, “Ey kahraman-ı hürriyet! İstibdadı nasıl devirdin? Bize anlat!” diye haykırıştılar.</p>
			<p class="paragraf">Ama Ahmet Bey yalnız “Hürriyet”in lâfını biliyordu. Bunun nasıl istihsal olunduğundan, müstebidin nasıl Kanun-ı esasî’yi verdiğinden falan hiç malûmatı yoktu. Avrupa’da Jön Türkler bulunduğunu biliyordu. Lâkin bunlar kimdi? Haberi yoktu. Hatta bir “Jön Türk” ismi bile tanımıyordu. Fakat işte herkes, bu binlerce hükümet memuru, bu müsteşar, bu müdürler, mümeyyizler, hulefalar, kâtipler ondan “Jön Türklerin kimler olduğunu” sormuyorlar; kendisinin, bizzat kendisinin hürriyeti nasıl istihsal ettiğini anlamak istiyorlardı. Hissi, idraki bir saat evvelkinden tamamıyla başka bir mahiyette kendine geliyor, yavaş yavaş düşünmeğe, hükmetmeğe başlıyordu. Oturduğu koltuktan kalktı. Hemen ona yol açtılar. Açılan yoldan ağır ağır yürüdü. Ağır ağır oradaki masanın üzerine çıktı. Salonun kapısından hâlâ birbirlerini ezerek giriyorlar, sıcağa rağmen, kalabalıktan düşmemek için pencerelerin camlarını indiriyorlardı. Bir elini kalçasına dayadı. Öteki eliyle tek gözlüğünü sımsıkı tutarak bağıra bağıra anlatmağa başladı: “Vatandaşlar! Bize ‘Jön Türk’ derler. Bizi kimse tanımaz. Bizim kimse ismimizi bilmez. İşte bu Jön Türklerden birisi benim! Ben onların reisiyim! Beni kimse bilmez. Beni kimse tanımaz.”</p>
			<p class="paragraf">.....</p>
			<p class="paragraf">Kapının yanından bir ses haykırdı: “Ben sizi tanırım efendim.”</p>
			<p class="paragraf">“Kim o?”</p>
			<p class="paragraf">“Kim o, kim o?..”</p>
			<p class="paragraf">Salondakiler bu mes’udun kim olduğunu sorarak o tarafa baktılar. Bu bir odacıydı. Ahmet Bey’in kalemindeki Arapkirli saf bir ihtiyardı. Bu kadar büyük bir adamı tanıdığı için son derece seviniyor, tekrar “Ben sizi tanırım! Sizin isminiz Ahmet Bey’dir!” diye haykırıyordu.</p>
			<p class="paragraf">Ahmet Bey masanın üzerinden topuklarını kaldırdı, daha ziyade yükseldi. Protesto etti: “Hayır, yalan söylüyor, ‘Ahmet’ benim müstear ismimdir. Asıl ismim değil. Beni kimse tanımaz.”</p>
			<p class="paragraf">Odacı, “bir senedir tanıdığını” haykırdıkça Ahmet Bey doğduğundan beri taşıdığı, babasının koyduğu bu “Ahmet” ismini inkâr ediyordu.</p>
			<p class="paragraf">Hürriyet hikâyesini dinlemek isteyen ekseriyet birdenbire hiddetlendi. Odacıyı tokatlayarak dışarı attılar.</p>
			<p class="paragraf">Ahmet Bey sözüne devam etti: “Bu cahil adam benim müstear ismimi asıl ismim sanıyor. Fakat kabahati yok. Bugüne kadar kalemdeki beyler de, mümeyyizler de müdür de hatta nazır da, hatta İstanbul ahalisi de... hatta ve hatta evimdeki ailem de beni ‘Ahmet Bey’ tanıyorlardı. Hâlbuki... yanılıyorlardı. Ben bu nam altında asıl şahsiyetimi, asıl ismimi saklıyordum. Bizim cemiyetimizin merkezi Patagonya’daydı. Fakat her sene kongremizi İstanbul’un tenha bir köşesinde, Sulukule’de bir Çingene evinin altındaki eşek ahırında yapardık. Düşündük. Taşındık. Bizim istediğimiz, kan dökülmeden hürriyeti elde etmekti. Ben bir proje yaptım Sulukule’den ta Yıldız Sarayı’na kadar bir tünel kazmak... Sonra bu tünelden geçerek bir gece müstebidi sarayının bir odasında yapyalnız yakalamak... Kafasını tabanca altına alarak hürriyeti ilân ettirmek... Yüz muhalif reye karşı on bin beş yüz muvafakat reyiyle benim projem kabul olundu.”</p>
			<p class="paragraf">Ta masanın dibinde duran Köse Mümeyyiz kendisini zapt edemedi. “Affedersiniz Ahmet Bey” dedi, “pardon, müstear isminizi söyledim, kahraman bey! Kongrenizde on bin altı yüz imza olduğu anlaşılıyor. Bu kadar kişiyi içine alacak bir ahır, Sulukule’de değil İstanbul’da bile yok, sakın rakamda bir yanlışlık olmasın...”</p>
			<p class="paragraf">“Hayır, hayır...”</p>
			<p class="paragraf">“Fakat...”</p>
			<p class="paragraf">“Ne fakatı be?..”</p>
			<p class="paragraf">“Nasıl olur bu?”</p>
			<p class="paragraf">....</p>
			<p class="paragraf">Mümeyyiz vaziyeti tayin etmemişti. Hâlâ Ahmet Bey’e madun muamelesi ediyordu. Kahraman kızardı.</p>
			<p class="paragraf">“Hayır, hayır” dedi, “itiraza lüzum yok. Kongre için bütün azanın toplanması icap etmez. On kişi, beş kişi, hatta iki kişi kâfi... Diğerleri reylerini bunlara havale ederler. Karbonari<span class="dipp"><a class="_idFootnoteLink" href="#footnote-225-302" id="footnote-225-302-backlink">302</a></span> gibi nice siyasî cemiyetler vardır ki kongrelerini yıllarca bir aza ile yapmışlardır. Hâsılı... Lâfı uzatmayalım. Susunuz, dinleyiniz.”</p>
			<p class="paragraf">Mümeyyiz sararan yüzünü ekşiterek güldü. Cevabın kat ’îliğinden yumuşamıştı: “Zaten, dinlemek, anlamak için soruyoruz.”</p>
			<p class="paragraf">“Hayır siz asla hürriyete alışamayacaksınız. İtirazı, suali bırakınız. Yoksa şimdi sizi deminki münasebetsiz kapıcı gibi dışarı attırırım. Hem kapıdan değil ha...”</p>
			<p class="paragraf">İcraattan hoşlanan salondakiler merakla sordular: “Kapıdan değilse nerden, nerden attıracaksınız?”</p>
			<p class="paragraf">“Pencereden, evet... pencereden! Altı yedi metrelik bir yükseklikten avluya atılınca itirazın ne demek olduğunu anlar. Hürriyet serbestlik demektir. Kanun-ı esasî demektir. Buna ait bir söze itiraz etmek “istibdat” cinayetinden başka bir şey değildir. İstibdatın cezası bütün hür milletlerde birdir.”</p>
			<p class="paragraf">“Nedir? Nedir?” diye bağrıştılar.</p>
			<p class="paragraf">“İdam!”</p>
			<p class="paragraf">Ses seda kesildi. Bütün salonun üstünde bir ölüm havası dalgalandı. Köse Mümeyyiz daha beter sarararak önüne baktı. Dışarı kaçacak bir yol yoktu. Ahmet Bey cevabının yaptığı uhrevî sükûn içinde hikâyesine devam etti: “...Evet benim projem kabul olundu! Tüneli kazmağa başladık. Çıkardığımız toprakları Sulukule deresine atıyorduk. Bu topraklar denize yakın araziyi beş metre kadar büyüttü. Bu kadar büyük bir tebeddül karşısında bile hafiyeler bizim vücudumuzdan şüphe etmediler. Tuhaf değil mi?”</p>
			<p class="paragraf">“...”</p>
			<p class="paragraf">Hayretten kimse tasdik edemedi.</p>
			<p class="paragraf">“... İstanbul’un bir sahili denize doğru büyüyordu da kimse bunu görmüyordu. Hâlbuki Nil nehrinin getirdiği kumlarla, çamurlarla İskenderiye sahillerinin gittikçe denize doğru genişlediğini maarif bütün mektep çocuklarına öğretiyordu. [756] Nihayet yirmi senede bu tüneli tamamladık. Yirmi sene! Bu size uzun gelir değil mi?”</p>
			<p class="paragraf">“...”</p>
			<p class="paragraf">“... Hayır, bir inkılâpçı, bir ihtilâlci için bu zaman, yirmi dakika kadar kısadır. Ne eziyetler çektik! Saçlarımız ağardı. Şairlerin hayatta bahar farz ettikleri gençliğimiz dar, güneş görmez bir delik içinde kazma vurmakla geçti. Dişlerimiz döküldü...”</p>
			<p class="paragraf">Feci, yorgun, perişan bir tavırla bu yirmi senelik uğraşmayı; Sulukule’nin, Yenibahçe’nin, Fatih’in hatta Haliç’in... Beyoğlu’nun, Nişantaşı’nın altından geçen nihayetsiz tünelin nihayetsiz karanlıklarını Ahmet Bey anlattıkça, masanın dibinde Köse Mümeyyiz fenalaşıyordu. Ah şimdi hürriyet olmasa, eski istibdat zamanı olsa ona kaç yaşında olduğunu soracak; “Yirmi dört yaşındayım!” cevabını alınca, projesini kaç yaşındayken yaptığını tekrar soracaktı... İşte dayandığı şu geniş masanın üstünde dimdik duran bu genç kazmayla değil, daha bir toplu iğne ile bir toprağa dokunmamıştı. Bunu görüyordu. Elleri pek pembe, pek temizdi, âdeta bir kadın eli gibi. Saçları simsiyahtı. Beyaz olan yalnız dişleriydi. Hem içinde bir tane eksik yoktu. Demek bu Jön Türk tüneli dört yaşında kazmağa başlamıştı. Sual boğazından dilinin üstüne geliyor, dudaklarına dayanıyordu. Fakat Köse Mümeyyiz yutkundu. Suali karnına indirdi. Çünkü artık hürriyet devri içine girilmişti. Bir kahramana itirazvarî sual sormak tehlikeli bir kabahatti. Kulağında bu korkunç kelimenin çınladığını duydu.</p>
			<p class="paragraf">“İdam! İdam!”</p>
			<p class="paragraf">Pencereyle avlunun arasındaki mesafe gözünün önüne geldi. İçini çekti. Sustu. Müstear ismi Ahmet Bey olan kahraman hikâyesini anlattıkça salonun içindekiler titriyorlar; hayret, takdir sedaları çıkarıyorlardı. Hiç kimsenin inanmamazlık aklına gelmiyordu. Cumhur... Bu dinleyen, dinleyerek susan yığın asla Köse Mümeyyiz gibi rakama ehemmiyet vermiyor, “zaman, mekân” umdeleriyle düşünmüyordu; en atmasyon vakaları, en esassız bir masalı en büyük bir hakikat gibi dinleyip inanmak istidadını haizdi. Evet... Bu tünel nihayet bir gece bitmişti. Masanın üzerinde canlı bir heykel gibi muhteşem bir vaziyet alan kahraman hikâyesinin burasına gelince göğsüne vurdu.</p>
			<p class="paragraf">“İşte vatandaşlar!” dedi. “Bir gece kazmamızı vurunca yıldızla dolu semayı gördük. Burası sarayın bahçesiydi! Ben başımı çıkardım. Etrafı dinledim. Biraz ileride nöbetçiler geziyordu. Mabeyn’in mükemmel bir haritası yanımızda hazırdı. Tekrar tünele çekildik. Hususî bir ihtilâl aletiyle mevkimizi tayin ettik. Müstebidin yattığı köşkten yüz metre uzaktaydık. Arkadaşlarıma veda ettim. “Haydi siz gidin, beni yalnız bırakın” dedim. Onlar tünele girdiler. Yer altından Sulukule’ye doğru gitmeğe başladılar. Siz o vakit, o gece, o saat, o saniye kim bilir ne kadar rahat, ne kadar asude, sıcacık yatağınızda mışıl mışıl uyuyordunuz. Hâlbuki... Ben ne heyecanlar geçiriyordum...”</p>
			<p class="paragraf">Bütün salon bir kulak kesilmiş; nefes almıyor, dinliyor, vakanın dehşetinden herkesin dizleri titriyordu. Kahraman, hareketlerini, vücuduyla tekrarlayarak yerde nasıl sürüne sürüne gittiğini, iki dakika içinde yirmi üç tane nöbetçi neferini nasıl zehirli hançerle öldürdüğünü, nihayet müstebidin yanına giriverince nasıl tabancasını alnına dayayıp sakalından tuttuğunu anlattı.</p>
			<p class="paragraf">“?!?!..”</p>
			<p class="paragraf">“Müstebit, ‘Aman, Jön Türk! Benden ne istersen iste. Vereyim. Yalnız canıma dokunma!’ deyince ben ‘Senden bir şey istemem. Yalnız şimdi hürriyeti ilân edeceksin. Yoksa karışmam’ dedim. Can korkusuyla hiç düşünmedi. Huzuruna giremeyen mabeyncilere sakalı elimde yazdığı iradeyi gönderdi. İşte bu sabah gazetelerde okuduğunuz tebliğ benim ona yazdırdığım satırlardır...”</p>
			<p class="paragraf">.....</p>
			<p class="paragraf">Kahraman anlattıkça hikâyesi kulaklardan geçerek ağızlardan çıkıyor... Ağızdan ağıza yayılarak kapıdan Babıâli’nin avlusundan dışarı savruluyordu. O gece bu vakıayı İstanbul’da duymayan kalmadı. Sokaklara fırlayan binlerce kâtip Jön Türkün kahramanlığını anlatıyorlar, işitenler henüz işitmeyenlere –kendilerinden de bazı şeyler karıştırarak– tekrarlıyorlar... Kadınlar evlerde, ihtiyarlar mahalle kahvelerinde, askerler kışlalarda, yirmi dört saat evvel bütün dünyaya hükmeden müstebidin nasıl sakalı ele verdiğini tahayyül ediyorlardı.</p>
			<p class="paragraf">Ahmet Bey o akşam Nişantaşı’ndaki annesinin evine büyük bir zafer alayıyla gitti. Babıâli’ye getirttiği arabanın atlarını çıkarmıştı. İkindiye doğru hürriyetin sahiden ilânına inanan tıbbiyeliler, hukuklular, Darülfünunlular, medreseliler Babıâli’ye üşüşmüşlerdi. Hepsi Ahmet Bey’in arabasına koşuldu.</p>
			<p class="paragraf">“Yaşasın hürriyet! Yaşasın hürriyet!” nakaratıyla çekmeğe başladılar. Babıâli Caddesi cülûs günü gibi donanmıştı. Köprü’den geçerken Ahmet Bey, “Artık köprü parası<span class="dipp"><a class="_idFootnoteLink" href="#footnote-225-303" id="footnote-225-303-backlink">303</a></span> alınmayacak, bu vahşîliktir, hürriyete yakışmaz...” diye haykırdı. Mektepliler kendi hürriyet mabutlarının bu narasından coştular. Galeyana geldiler. Para toplayan memurları boyunlarındaki kutularla beraber denize fırlattılar. Memur barakalarını parçaladılar. Alay Köprü’nün ortasına gelmeden Aziziye Karakolu’nu<span class="dipp"><a class="_idFootnoteLink" href="#footnote-225-304" id="footnote-225-304-backlink">304</a></span> boşaltan askerler, takım kumandanları, yani onbaşıları Ferik Paşa önlerinde olduğu hâlde Galata’ya doğru kaçışıyorlardı. Jön Türkün arabasını çeken mekteplilerle medreselilere katılan halk on bini geçmişti. Bu muazzam alayın başı Karaköy’e geldiği hâlde Zülfikar gibi iki kuyruklu ucunun biri Bahçekapı’sında, biri henüz Yeni Cami muvakkithanesinin önündeydi. Birkaç dakika içinde bütün Galata’da dükkânlar kapandı. “Patrida”ları<span class="dipp"><a class="_idFootnoteLink" href="#footnote-225-305" id="footnote-225-305-backlink">305</a></span> olan Türkiye’yi ateşinden yanacak derecede şiddetli bir muhabbetle seven sevgili sadık “yerli Yunanlı” kardeşçiklerimiz de hemen Jön Türk’ün alayına katıldılar. Yahudiler Balat’tan ayrı bir alay yapmış koşuyorlar, Hürriyet nümayişine yetişmek istiyorlardı. Belki İstanbul şimdiye kadar böyle sevinçli, böyle umumî bir hareket görmemişti. Alay Beyoğlu’na geldi. Fakat büyüdü, büyüdü büyüdü. O kadar büyüdü ki Cadde-i kebir<span class="dipp"><a class="_idFootnoteLink" href="#footnote-225-306" id="footnote-225-306-backlink">306</a></span> bu kalabalığı almadı. Sıkışanın, üzülenin, ezilenin haddi hesabı yoktu. Bu anî tuğyandan şaşıran sefarethaneler tuhaf bir şaşkınlıkla bayraklar çekmişler, daha ne olduğunu iyice anlayamadıkları bu hadiseyi selâmlıyorlardı. Genç mekteplilerin kalın enseli, ince fikirli, son derece hürriyetperver medreselilerin sevinç gözyaşları dökerek çektikleri arabada küçük dağları yaratmış bir ilâh yavrusu gibi kurulan Ahmet Bey Rus Sefarethanesi’nin önüne gelince insandan atlarına “çüş!” manasına gelir garip bir ses çıkardı: “Durrrr...”</p>
			<p class="paragraf">Araba durdu. Alay durdu. Naralar, alkışlar durdu. Bu lâhutî sükût içinde Jön Türkün, hürriyet mabudunun sedası işitildi: “Ey vatandaşlar! Bizi dünyada en çok seven mukaddes komşumuzun, sevgili Çarlık Rusya’sının sefarethanesi önündeyiz... Onları selamlayalım. Eski hain istibdat idaresi sevgili kardeşlerimiz olan Rusları, hürriyetperver Rus çarını bize düşman bildirmişti. Hayır, hayır, hayır... Hiçbir devlet kendi komşusuna düşman olmaz. Olamaz. Bu mantığa muhaliftir. Her ne kadar mantık yoksa da yine de muhaliftir. Bizim düşmanlarımız olsa olsa İspanya, Portekiz, İsveç, Norveç, Monako, Liberya, Arjantin, Panama hükümetleridir.” [757]</p>
			<p class="paragraf">Biz bunların hücumundan korkmalıyız. Dünyanın en büyük hürriyetperveri olan Çar’ın hükümeti hür bir Türkiye’ye düşman olamaz...</p>
			<p class="paragraf">... Bu nutuk uzadı. Uzadı. Kendi memleketimizi bizden daha çok sevdiklerinden hiç kimsenin şüphe edemeyeceği sadık yerli Yunanlı kardeşlerimiz, ellerinden kıvılcımlar çıkacak derecede bu nutku alkışlıyorlar, “Zito, zito, zito...<span class="dipp"><a class="_idFootnoteLink" href="#footnote-225-307" id="footnote-225-307-backlink">307</a></span>” diye avazları çıktığı kadar haykırıyorlardı. İngiltere Sefarethanesi ’nin önünde de Ahmet Bey bir nutuk söyledi. Bütün Osmanlılar anladı ki bizim en hakikî dost, hatta vücudundan haberimiz olmayan müttefikimiz Rusya imiş...</p>
			<p class="paragraf">...Alay, Harbiye Mektebi’nin önüne gelince, o kadar çoğalmıştı ki... Artık hareket imkânı kalmadı. Hava kararıyor, akşam oluyordu. Ahmet Bey sabahtan beri hiçbir şey yemediğinin şimdi farkına vardı. Arabanın üstünden dedi ki: “Artık alayımız hareket edebilmek istidadını kaybetti. Bari bana bir kişilik yer açınız da gideyim.”</p>
			<p class="paragraf">Mektepliler hep bir ağızdan bağırdılar: “Asla, ey ‘kahraman-ı hürriyet!’, asla! Senin ayağın toprağa lâyık değildir. Caddeler, sokaklar seni görmek isteyenlerle dolu... Onların başlarına basarak yürü... İstediğin yere git...”</p>
			<p class="paragraf">Arabanın içinde biraz doğruldu. Nişantaşı tarafına baktı. Hakikaten yer hiç gözükmüyordu. Kımıldamayan bir halk sürüsü bütün yolu doldurmuştu. Sabahleyin bol bol geçtiği sokak şimdi bir buçuk metre kadar yükselmiş... Kırmızı tuğla kaplanmış gibiydi. Kalktı. Düşünmedi. Bir eliyle tek gözlüğünü tutarak bu kırmızı, fakat yumuşak tuğlalar üstünde yürümeğe başladı. Alkışlayan eller ayaklarını okşuyordu. Yumuşak tuğlaların altında birtakım canlı yuvarlaklar kımıldıyor, nihayetsiz bir uğultu semaya yükseliyordu: “Ya...şa...sın... Hür...ri...yet!”</p>
			<p class="paragraf">Ahmet Bey düşe kalka evinin önüne geldi. Ama kapıya inmek ihtimali yoktu. Halk sıkışmış kımıldayamıyordu. İkinci kat pencerelerinden bakan hizmetçiler beylerini herkesin başında, elleri üstünde yürüyor görünce koşup hanımefendiye haber verdiler. Hanımefendi otuz senedir İstanbul’da oturduğu hâlde Türkçe konuşmasını öğrenememiş bir Çerkez’di. Kızların lâflarını iyice anlayamadı. Lâkin sevgili Ahmet’inin ismini duyunca “Acaba bir kaza mı oldu?” diye pencereye koştu. Balık istifi gibi sokağa dolan halkın başları üzerinde gezinen oğlunu görünce şaşırdı. Panjuru aralık etti: “Ayol ümmet-i Muhammed’imin başında yürümeğe böyle utanmıyor musun, Ahmet...”</p>
			<p class="paragraf">Ahmet Bey başını kaldırdı. Müstear isminin hâlâ kullanılması birdenbire onu hiddetlendirdi. İçeri girmek istediğini unuttu.</p>
			<p class="paragraf">“Affedersin anne! Benim adım Ahmet değil...” dedi. Zavallı kadın yanlışlık olmasın diye oğluna dikkatli dikkatli baktı.. Hayır hiç şüphesi yoktu. İşte... Oydu! Tam kendisiydi. Doğurduğu, meme verdiği, büyüttüğü, ismini koyduğu oğlu... Ahmet Beyciğiydi. Kızdı: “Halt mı etmişsin, emin seni Ame...”</p>
			<p class="paragraf">“Değil işte...”</p>
			<p class="paragraf">“Hayır, Ame, Ame...”</p>
			<p class="paragraf">“Ahmet değil, işte.”</p>
			<p class="paragraf">“Sus aklı mı kaybettin? İçerime fenalık gelecek.”</p>
			<p class="paragraf">“Hayır, Ahmet değil diyorum. Sen benim asıl ismimi bilmezsin...”</p>
			<p class="paragraf">.... Bu münakaşa ana oğul arasında âdeta şiddetlice bir kavga hâlini aldı. Zavallı kadın oğlunun ismi “Ahmet” olduğuna evdeki bütün hizmetçileri, ihtiyar dadısını, şahit gösterip pencereden gösteriyor, rahmetli babasının şeyh efendisi, doğduğu vakit kulağına avazı çıktığı kadar ezan okuyarak “Ahmet” ismini koyduğunu... Hatta bu ezanın şiddetinden küçükken kulağı ağrıyıp ta âkil baliğ oluncaya kadar aktığını anlatıyordu. Ahmet Bey bütün hatıralara, şahitliklere karşı inkârında inat etti. O kadar ki... Annesinin sinirleri tuttu. Zavallı kadın oğlunun ismi kaybolur yahut değişirse onu bütün bütün elden kaçıracakmış gibi bir vehme kapılıyor, haklı olduğunu ispata çalışıyordu. Fakat muvaffak olamadı.</p>
			<p class="paragraf">“Hayyy...” diye bir çığlık kopardı. Arkasındaki hizmetçi kızın kucağına düştü. Bayıldı. Ahmet Bey’in üzerinde gezindiği yumuşak tuğlaların altındaki canlı yuvarlak taşlardan çıkan fısıltılar, sakin bir göl dalgası gibi, birbirine karışıyor; “Müthiş Jön Türkün hakikî ismini annesinin bile bilmediği” uzaklara; İstanbul’un ta en hücra köşelerine yayılıyordu. Ahmet Bey annesini merak etti. Aile içinde “Deli Saraylı” şöhretini taşıyan bu kadıncağız en ufak şeye hiddetlenir; elleri, çeneleri kitlenir, bayılınca saatlerce ayılmazdı. Ahmet Bey son bir gayretle, kapının önündekilerini biraz aralık edip aşağıya inmeğe çalıştı. Olacak iş değildi. Nümayişçiler bir granitin ecza-yı ferdiyesi gibi sıkışmışlardı. Eve nasıl girecekti? Galatasaray’ın jimnastik dersleri onu mahir akrobat yapmıştı. Sinemalarda aktörlerin, hırsız, apaş rolüne çıkanların duvarlardan atladıkları, en üst pencerelerden binalara daldıklarını gördükçe hep içinden “Ben daha çeviğim, ben olsam bu kadar yavaş tırmanmam!” der, yanındakilere kendisinin bir el ile barfikste tam mihver döndüğünü söylerdi. İşte şimdi münasip bir fırsat... Herkes onun çevikliğini, marifetini görecekti. Akrobatlığı, cambazlığı şöhretine şöhret, şanına başka bir şan ilâve edecekti. Diyeceklerdi ki: “Aman bu Jön Türk! Düz duvarı kedi gibi çıkıyor. Yüksekten, tehlikeden hiç korkmuyor, ne cesaret, ne cesaret!”</p>
			<p class="paragraf">Evet mademki fırsat düşmüştü. Cesaretini göstermek lâzımdı. Sokağı dolduran bu kalabalığın sebebini anlamayan, kalabalığın kafalarında gezen beyini gayet eğlenceli bir palyaço gibi seyrederek gülen Anadolulu arsız evlâtlığa “Kız dadımı çağır” diye haykırdı. Evlâtlık hemen pencereden kayboldu. Bir dakika sonra tekrar aynı pencerede göründü.</p>
			<p class="paragraf">“Dadı gelmiyor.”</p>
			<p class="paragraf">“Niçin?”</p>
			<p class="paragraf">“Hanımefendiyi koku ile ovuyor.”</p>
			<p class="paragraf">“Mehveş’i çağır.”</p>
			<p class="paragraf">“Mehveş ablam da hanımefendinin kollarını ovuyor.”</p>
			<p class="paragraf">“Peyker’i çağır.”</p>
			<p class="paragraf">“Peyker ablam da hanımefendinin ayaklarını ovuyor.”</p>
			<p class="paragraf">“Pesent’i çağır.”</p>
			<p class="paragraf">“Pesent ablam da hepsinin ellerine kolonya döküyor.”</p>
			<p class="paragraf">“Despina nerde?”</p>
			<p class="paragraf">“Bilmem.”</p>
			<p class="paragraf">“Git çabuk, bak...”</p>
			<p class="paragraf">Evlâtlık yine pencerede kayboldu. Aradan çok geçmedi. Yine aynı pencereden görünerek haykırmağa başladı: “Despina aşçının yanında oturuyor. Çağırdım.”</p>
			<p class="paragraf">“Geliyor mu?”</p>
			<p class="paragraf">“Saçlarını düzeltiyor. Gelecek.”</p>
			<p class="paragraf">...İkinci kat pencerelerinin birinden Despina göründü. Şeytan, maskara, güzel bir Rum kızı... Hürriyetin ne olduğunu çapkın pekâlâ biliyordu. Sokaktaki gürültüden, bağrışmalardan hiçbir şey anlamayan Bolulu aşçıbaşıya demin hürriyetin manasını “Sizin hanımlar da bizim gibi olacak artık! Hürriyet bu demek!” diye anlatmıştı. [758] “Tüh tüh, töbe... Sus gopeğin gızi...” diye hürriyeti anlayamayan koca Türk hâlâ bu gürültüleri, bu kalabalığı bir yangın sanıyor, “Ateş buralara gelinceye kadar ben yemeği verir, bulaşıkları bile yıkarım” düşüncesiyle hiç istifini bozmuyordu.</p>
			<p class="paragraf">“Ne istiyorsunuz beyefendi?”</p>
			<p class="paragraf">“Görüyorsun ya, içeri gireceğim. Sokak kapısına inecek yer yok.”</p>
			<p class="paragraf">“Ne yapayım?”</p>
			<p class="paragraf">“Git çamaşır iplerinden getir. Sarkıt. Ben tırmanarak pencereye çıkayım.”</p>
			<p class="paragraf">Bu kadar alaylı bir manzara Despina’yı gülmekten katıltıyordu.</p>
			<p class="paragraf">“Simdi, simdi küçük bey” diye kahkahalarla sıçrayarak ipi getirmeğe gitti. Ahmet pazılarını elleriyle yokluyor, altındaki cumhura bakıyor, mektepte imtihanlara girerken duyduğu heyecana benzer bir ürperme kalbini biraz fazla çarptırıyordu. Sabahtan beri yorgunluktan, açlıktan hisleri körleşmişti. Altındaki cumhur bir şeyler bağırıyor, fakat artık o manasını anlamıyordu. Kulakları derin şimşekli bir uğultu ile dolmuştu.</p>
			<p class="paragraf">“Hürriyet!”</p>
			<p class="paragraf">“Yaşasın!”</p>
			<p class="paragraf">“Jön Türk!”</p>
			<p class="paragraf">Bu kelimelerin anlaşılmaz bir surette karışmasından hâsıl olma bir uğultu... Müthiş, muazzam bir gürültü...</p>
			<p class="paragraf">Despina elinde ip ikinci kattan görününce Ahmet Bey, “En üst kata, en üst kata çık!” diye haykırdı.</p>
			<p class="paragraf">“Düsezeksiniz, beyim.”</p>
			<p class="paragraf">Haydi sen karışma . En üst kata çık diyorum.</p>
			<p class="paragraf">Ahmet Bey’in fırsat düşünce muvaffakiyetin azamisini elde etmek âdetiydi. En üst katın pencereleri dururken, ikinci kattan girmek hakikaten abesti. Çapkın Despina’yı dördüncü katın pencerelerinde bekliyorken, tavan arasının penceresinden ipi sarkıttığını görünce öyle sevindi ki...</p>
			<p class="paragraf">“Sarkıt, sarkıt...”</p>
			<p class="paragraf">“İşte.”</p>
			<p class="paragraf">“Biraz daha...”</p>
			<p class="paragraf">Ahmet Bey ipin ucunu tuttu. Despina yukardan haykırdı: “İpi nereye bağlayayım.”</p>
			<p class="paragraf">“Orada bir yer yok mu?”</p>
			<p class="paragraf">“Panjurun demir mandalı var.”</p>
			<p class="paragraf">“Pekâlâ işte ona bağla.”</p>
			<p class="paragraf">İp bağlandıktan sonra cumhurun alkışları arasında yavaş yavaş Ahmet Bey çıkmağa başladı. Kollarının müthiş kuvvetini göstermek için ayaklarını hiç ipe dokundurmuyordu. İkinci katı geçmişti. Birdenbire Despina’nın çığlığıyla beraber demir mandal koptu. Ahmet Bey ahalinin tepelerine yuvarlandı. Bu yuvarlanıştan şüphesiz başları çok acıyan, beyinleri sarsılan halk hiçbir şikâyet sedası çıkarmadı. Bilakis yine olanca kuvvetiyle “Yaşasın Jön Türk, yaşasın!” diye haykırışlar... Ahmet Bey başını yukarı kaldırdı.</p>
			<p class="paragraf">“Despina, Despina...” diye avazı çıktığı kadar haykırdı. İşittiremedi. Tavan arasının penceresinden yarı beline kadar sarkan ellerini çırpan Rum kızı alkıştan<span class="dipp"><a class="_idFootnoteLink" href="#footnote-225-308" id="footnote-225-308-backlink">308</a></span> hezeyana uğramış sıçrayıp duruyordu. Bu Ahmet Bey’in bir hafta evvel müstahdemin idaresinden getirdiği genç, şuh bir hizmetçiydi.<span class="dipp"><a class="_idFootnoteLink" href="#footnote-225-309" id="footnote-225-309-backlink">309</a></span> Elini salladı.</p>
			<p class="paragraf">“Despina, Despina... Be!”</p>
			<p class="paragraf">Efendisinin harikulade vaziyetinden galeyana gelen kız ince sesiyle haykırdı: “Ti ehi vire Begimu?”<span class="dipp"><a class="_idFootnoteLink" href="#footnote-225-310" id="footnote-225-310-backlink">310</a></span></p>
			<p class="paragraf">“Tekrar ip sarkıt.”</p>
			<p class="paragraf">“Ne yapazaksınız?”</p>
			<p class="paragraf">“Göreceksin...”</p>
			<p class="paragraf">“Kala, kala...”<span class="dipp"><a class="_idFootnoteLink" href="#footnote-225-311" id="footnote-225-311-backlink">311</a></span></p>
			<p class="paragraf">“İpleri balkona bağla. Ucunu aşağı uzat.”</p>
			<p class="paragraf">“Kala, kala...”</p>
			<p class="paragraf">.....</p>
			<p class="paragraf">Tavan arasının balkonundan eve girmeyi pek hoş bulan kız yine tekrar keskin bir kahkahayla halkın gürültüsünü çınlattı. Ahmet Bey Despina’nın sarkıttığı ipi tutunca tırmanmağa başladı. Birinci, ikinci kat hizasına kadar çıktı. Müthiş bir gürültü. “Yaşasın Jön Türk! Yaşasın Jön Türk!” gürültüsü camları sarsıyordu. Fakat Ahmet Bey işte ne vakitten beri ipe çıkmamıştı. İdmanı kaçmıştı. Elleri acıyor, kolları kesiliyordu. Aklına, tekrar aşağı kayıp ikinci katın penceresinden içeri girivermek geldi. Amma muvafık değildi. Tükürdüğünü yalamaktı. İşte mademki ipi balkondan sarkıttırmıştı, oradan girmeliydi. Maksadından yarı yerde dönmek azimsizlikti. Halbuki kendisi? Jön Türk!.. Ulvî bir kuvvet bütün vücudundan taştı. Dişlerini sıktı. Son bir gayretle ipe sarıldı. Santimetre santimetre yükseliyordu. </p>
			<p class="paragraf">Sokağı dolduran halk “Yaşasın, yaşasın!” diye haykırıyor, karşı tarafında açılan panjurlardaki çoluk çocuk kafalar da alkışlara karışıyor, yarı beline kadar sarkan Despina ince sesiyle “Gayret Begimu, gayret...” diye onu teşci ediyordu.</p>
			<p class="paragraf">Ne ise zorla balkonun kenarına yapıştı. Kollarını kendisine uzatan Despina’yı kucakladı. Mevkiinin sevinciyle bu siyah, zorla gülen gözler derin bir aşk güneşinin yakıcı aydınlığını görür gibi oldu. Halk, Jön Türkün muvaffakiyetinden deliriyor, coşuyor, taşıyordu. Bu beyaz yanakların üstündeki ince kumral kaşların arasını öpmek istedi. Birden içinden ilâhî bir seda, “Senin aşkın hürriyettir! Ne yapıyorsun?” dedi.</p>
			<p class="paragraf">“Evet. Ne yapıyorum?” diye mırıldandı. Despina kollarından kurtularak cevap verdi: “Çok büyük ayıp yapıyorsun, herkes karşısında böyle...”</p>
			<p class="paragraf">“Haydi, sen aşağı in.”</p>
			<p class="paragraf">“Baş üstüne!”</p>
			<p class="paragraf">Kızı aşağı savınca balkona yaslandı. Artık tamamıyla akşam olmuş, sakin semada yıldızlar, bu nümayişin azametinden mahzuz oluyor gibi pırlanta şuleleriyle titremeğe başlamışlardı.</p>
			<p class="paragraf">“Haydi vatandaşlar! Yarına, yarına!” diye haykırdı; “Yarına... Şimdi evlerinize gidiniz. Çoluğunuzu çocuğunuzu tebrik ediniz. Onlara söyleyiniz ki artık bedbaht olmalarının ihtimali yoktur. Çünkü hürriyet güneşi doğdu. Bu güneşin altında bütün sefaletlerin, rezaletlerin nasıl eriyeceğini size mufassalan anlatacağım. Yarın. Yarın. Evet yarın. [759] Zira bugün çok yorgunum... Hem yarın size öyle bir şey söyliyeceğim ki... Bunu işitince hayatınızın en büyük bir saadetini idrak etmiş olacaksınız.”</p>
			<p class="paragraf">Kırmızı tuğlaların altındaki sıcak taşlar bağrıştılar: “Ne söyleyeceksin? Ne söyleyeceksin?”</p>
			<p class="paragraf">....</p>
			<p class="paragraf">“Size şimdiye kadar kimsenin bilmediği hakikî ismimi söyleyeceğim. Evet yarın bunu işiteceksiniz!”</p>
			<p class="paragraf">Bu vaat, bu müjde halk arasında öyle müthiş, öyle korkunç, öyle tarif olunamaz derecede şiddetli bir sevinç husule getirdi ki... Manası anlaşılmaz bir uğultu, dar bir nehrin yatağına akmış bir umman, bir tufan gürültüsünü yükseltiyor, her taraftan açılan panjurlardan kadın, kız, erkek, çocuk başları uzanıyor, bu umumî tahassüse her taraftan iştirak olunuyordu. Bu uğultu büyüyor, dalgalanıyor, ânâtını değiştiriyor, yavaş yavaş bir musiki hâline giriyordu.</p>
			<p class="paragraf">Ahmet Bey balkondan ayrılamıyordu.</p>
			<p class="paragraf">Ruhundaki azametin göklere sığmayacak derecede esirîleştiğini, âdeta bütün kâinata inkılâp ettiğini duyuyor, kendini bu ulviyet karşısında bir nokta gibi ufacık görüyordu. İpten sıyrılarak kanayan ellerine, kabarık göğsüne, yukarı kıvrılmış siyah bıyıklarına bakıyor, burnunun gölgesinde pembe, manevî bir nurun parladığını fark ediyordu. Büyük sokaktan geniş caddeye kadar uzanan manzaraya dalıyor, hangi imparatorun bu kadar sadık tebaası olabileceğini düşünüyordu. Hayır, hayır... Onun şimdi imparatorların fevkinde bir kuvveti vardı. Ne dese şu halk, şu birbirini ezen, bağıran, haykıran, teganni eden halk ne dese hemen yapacaktı! İmparatorlar değil, hatta hiçbir peygamber hayatında bu kadar sadık, bu kadar meftun bir ümmete sahip olmamıştı. Allah’la Tûr-ı Sina’da görüşen Musa’nın müminleri kaç kişi idi? Kız oğlan kız anasından babasız doğan, doğuşuyla mucizelerin en büyüğünü gösteren İsa (a.s.)’ın kaç mümini vardı. Topu tüfeği on iki kişi değil mi? Bu on iki kişinin içinde de bir hain çıktı. Zavallı peygamberin çarmıha gerilmemek için, şeklini değiştirerek genç yaşında göğe kaçmasına sebep oldu. Hâlbuki şimdi bütün İstanbul, yani bir milyon kişi ona tâbiydi, ondan doğan güneşe tapıyorlardı. Sokaktaki uğultu büyüyor, büyüdükçe musikileşiyordu. Ahmet Bey bir an, eskiden tanıdığı bir ahengin yükselir gibi olduğunu zannetti.</p>
			<p class="paragraf">Evet, evet... Bu havayı tanıyordu.</p>
			<p class="paragraf">Halk... hayır, halk değil; halkın “dehâ” sesi otuz üç sene evvel hürriyet rüyasından kalma bir nağmenin, veznini bozmadan, güftesini değiştiriyor, düzeltiyor, bağırıyordu:</p>
			<p class="paragraf ParaOverride-34"><span class="CharOverride-10">Kalkın, ey ehl-i vatan!</span></p>
			<p class="paragraf ParaOverride-23"><span class="CharOverride-10">Biz de şâdân olalım,</span></p>
			<p class="paragraf ParaOverride-23"><span class="CharOverride-10">Bu “Jön Türk”ün uğruna</span></p>
			<p class="paragraf ParaOverride-23"><span class="CharOverride-10">Biz de kurban olalım...</span><span class="dipp"><a class="_idFootnoteLink" href="#footnote-225-312" id="footnote-225-312-backlink">312</a></span></p>
			<p class="paragraf ParaOverride-14">Gök iyice karardı. Havagazları “gelip gitme” kesildiği için yakılamamıştı. Sokaktaki kalabalık seyrekleşe seyrekleşe caddeye aktı. Ahmet Bey balkonun tırabzanına dayadığı kolunun uyuştuğunu duydu.</p>
			<p class="paragraf">Derin tefekkürlerden uyanan dalgınlara has cevval bir mahmurlukla doğruldu. Balkon kapısını açtı. Üzerinde yatak yığınları duran sandıkların arasından geçti. Merdiven kapkaranlıktı. Parmaklıkları tutarak indi. İkinci kata gelince annesinin odasına doğru yürüdü. Hâlâ ayılmamış olacaktı. Zavallının kollarını, göğsünü kolonya ile ovan hizmetçilere kapıdan sordu: “Daha açılmadı mı?”</p>
			<p class="paragraf">Kızlar “Hayır...” dediler. Annesinin hizmetçi kıtlığına kıran girmiş gibi Kastamonu’dan getirttiği arsız evlâtlık ilâve etti: “... Hep kulağına ‘İsmi Ahmet Bey’miş. Şaka yapmış’ diye bağırdık, duymadı.”</p>
			<p class="paragraf">Ahmet Bey bu tedavi tarzına fena hâlde hiddetlendi. Kan beynine fırladı. Yüzü kızardı. Yumruklarını sıkarak “Bir daha bana ‘Ahmet Bey’ dediğinizi duyarsam vallahi hepinizi döver, bu evden kovarım!” diye haykırdı.</p>
			<p class="paragraf">Baygın annesinin uzandığı kırmızı kadife kanepenin başucunda uyakta duran ihtiyar dadısı, böyle birdenbire değişen beyinin hâline feci feci baktı.</p>
			<p class="paragraf">“Öyle ise artık size ne diyelim?”</p>
			<p class="paragraf">“Asıl ismimi söyleyiniz.”</p>
			<p class="paragraf">“Asıl isminiz ne?”</p>
			<p class="paragraf">“....”</p>
			<p class="paragraf">Bunu henüz Ahmet Bey de bilmiyordu.</p>
			<p class="paragraf">“?”</p>
			<p class="paragraf">“Yarın söylerim” dedi, “aceleden patlıyor musunuz? Daha dünyada kimse asıl ismimi öğrenmedi!”</p>
			<p class="paragraf">“....”</p>
			<p class="yildiz">* * *</p>
			<p class="paragraf">İnce beyaz Mısır hasırı döşeli sofadan yürüdü. Yatak odasına girdi. Esvapları, kitapları, kâğıtları, hâsılı her şeyi bu geniş odadaydı.</p>
			<p class="paragraf">Havagazı lâmbasını yakmışlardı. Açık pencerenin yanındaki Şam kumaşı kaplanmış alçak koltuğa kendini attı. Bir an daldı. Kımıldamadı. Ansızın tek gözlüğü düştü. Onu yerden alırken karşısında Despina’yı gördü. Haberi olmadan içeri girmişti: “Servit, mösyö, servit...”<span class="dipp"><a class="_idFootnoteLink" href="#footnote-225-313" id="footnote-225-313-backlink">313</a></span></p>
			<p class="paragraf">“Haydi git, yemek filân istemem” diye onu kovdu.</p>
			<p class="paragraf">“...”</p>
			<p class="paragraf">İşte bir anda halkın mabudu oluvermişti. Bunu hissediyordu. Evvelâ sırf boş bir tefahürden, emelsiz bir cakadan, dipsiz bir gösterişten ibaret olan “hürriyetperverlik” iddiasını “halk” denen yığın sahih sanmıştı. O şimdiye kadar bütün tanıdıklarını âdeta bir sanat edindiği “satışı” sayesinde aldatırdı. Meselâ her ay annesinin verdiği on beş lira ile kalemden aldığı iki bin beş yüz kuruştan başka on para bir geliri olmadığı hâlde kendine bir zengin, bir milyoner süsü verir... tanıştıklarının hepsi de onu zengin tanırlardı. Zamanenin ne kadar büyük adamı varsa hepsini tanır, evlerine gider, sofralarında kalır... gibi görünürdü. Kalemde daima şöyle söze başlardı:</p>
			<p class="paragraf">“... Başkâtip Paşa’nın konağında o gece sabaha kadar eğlendik. Bir saat uyuyamamışım, kalkınca...”</p>
			<p class="paragraf">Yahut:</p>
			<p class="paragraf">“... Tam yatacaktım. Kapı çalındı. Mabeyn’den bir yaver gelmiş, Darüssaade ağası<span class="dipp"><a class="_idFootnoteLink" href="#footnote-225-314" id="footnote-225-314-backlink">314</a></span> beni istemiş! [760] ‘Gidemem, hastayım...’ diyecektim ama... Hınzır Arab’ın hatırını kırmağa gelmez ki... Bu soğukta kalktım, gittim. Yanıma şeyi... Evet, neyse... onu yanıma aldım. Dışarı fırladım...”</p>
			<p class="paragraf">Yahut da:</p>
			<p class="paragraf">“... Fehim Paşa<span class="dipp"><a class="_idFootnoteLink" href="#footnote-225-315" id="footnote-225-315-backlink">315</a></span> arabasını o gün bana vermişti. Margerit’e iki yüz elli liralık bir çek gönderdim. Hemen geldi. Arabaya, sahibinin metresiyle binerek öyle bir eğlendik ki... tarif edemem...”</p>
			<p class="paragraf">İlh, ilh, ilh...</p>
			<p class="paragraf">Hâlbuki bunların hiçbirisinin aslı yoktu. Yalnız büyük adamlara mensup görünmekle kalmaz; cesur, şair, edip, feylesof, âlim, derviş, pehlivan, tamburacı, damacı filân... görünmek ister, hem de görünürdü. Kalemde küçüklerin yanında hep kendine “Esrar-âlûd bir Jön Türk” süsü verir, bir satırını görmediği hâlde Namık Kemal’in bütün eserlerini okuduğunu söyler, aklında kalmayan bazı şiirlerini bile ezberden okurdu. Hatta şehit Mithat Paşa’nın kanlı gömleğinin evinde saklı olduğunu rast geldiğine bir sır olmak üzere söyler, bu sırrı saklayacaklarına peşinen yeminler ettirirdi. Herkesi inandırmakta son derece mahirdi. Çünkü görünmek, caka satmak istediği şeyin aslına hiç ehemmiyet vermezdi. Onun ehemmiyet verdiği şey, yalnız öyle görünmekti... işte bütün kuvvetini bu tarafa sarf ettiği için muvaffak olurdu. Görünmek istediği şeylerden birisi de zenginlikti. Zengin olmayı aklından bile geçirmezdi. Haddizatında zenginliğin de onca hiçbir ehemmiyeti yoktu. Yalnız zengin görünmenin ehemmiyeti vardı. Bir zengin gibi hareket eder, daima aslı olmayan yüz bin liralardan, çeklerden, madenlerden, apartmanlardan bahsederdi. Gayet hasis olan annesinin ne kadar iradı olduğunu da bilmiyordu. Babası nesi var nesi yok, bu kadına bırakmıştı. Lisanı gibi tabiatını da değiştirmeyen bu köylü Çerkez, sineği sıkıp yağını çıkaracak derecede muktesitti. Daima sofrada kendisine “Ah, paranın bereketi kalmadı. Boğaza yetiştiremiyorum” diye sızlanırdı.</p>
			<p class="paragraf">“Anne! Yemekte para, masraf lâfı etme!” diyen Ahmet Bey yarın mirasa konunca satın alacağı gümüş takımları, vereceği ziyafetleri düşünerek dalar giderdi. İlmi, fazlı, kuvveti, kibarlığı, şıklığı, hâsılı her şeysi biraz kabuk, biraz renk, biraz boyaydı. Neye kıymet verilirse o kıymete sahiden sahip olmağa çalışmaz, o kıymet kendisinde eskiden varmış gibi görünmeğe uğraşır, muvaffak da olurdu.</p>
			<p class="paragraf">Fakat bu son muvaffakiyeti...</p>
			<p class="paragraf">... O kadar büyüktü ki... şimdi düşünürken kendisi bile şaşıyordu. Evet, büyük bir cesaret göstermiş, Babıâli’de, daha herkes korkuyla şüpheden uyuşuk dururken “Yaşasın hürriyet!” diye haykırmıştı. Sonrasını pek iyi hatırlıyordu. Çorap söküğü gibi gitmişti. O “cemiyet”in “fert” gibi, belki fertten ziyade hayalperver bir isterik olduğunu bilmezdi. Fertlerin inanamayacağı ne kadar kaba yalanlar vardı ki cemiyet bunlara hemen kapılır, fakat... fakat çabuk ayılır; hayali, fertten çabuk inkisara uğrardı.</p>
			<p class="paragraf">Şimdi koltuğunda derin bir hülyaya dalan Ahmet Bey cemiyetin ruhundaki bu oynak temayülden haberi olmadığı için hâlâ dışardan gelen sesleri, nümayiş gürültülerini dinleyerek halkın kendine verdiği ehemmiyete kendi de ehemmiyet veriyor... hayalinde şanla, şerefle, altınla çerçevelenmiş pembe, nihayetsiz bir ufuk açılıyordu.</p>
			<p class="paragraf">Yarın ne olacaktı?</p>
			<p class="paragraf">İsmi duyulunca şöhreti bir anda, telgraflarla dünyanın her köşesine yayılmayacak mıydı?</p>
			<p class="paragraf">Fakat ismi?</p>
			<p class="paragraf">Evet, sabah olmadan ismini, asıl kendi ismini bulmalıydı. Düşünmeğe başladı. Aklına “Edebiyat-ı cedide” romanlarında okuduğu isimler geliyordu: “Bülent, Nevin, Nahit, Fahir, Sühran, Şadan, Kâmuran, Süha, Neriman, falan...” Hayır, bunları beğenmiyordu. Öyle bir isim olsun ki... hiç işitilmemiş, hiç kullanılmamış olduktan başka kendi mevcudiyetine, büyüklüğüne, ehemmiyetine uysun! İki saatten ziyade aradı, bulamadı.</p>
			<p class="paragraf">Ne kadar isim varsa hepsi kullanılmıştı. Kullananların hepsini kendinden aşağı, kendini onların hepsinden yukarı, yüksek görüyordu.</p>
			<p class="paragraf">“Yeni bir kelime uydurmalıyım...” dedi. Ama bu nasıl olacaktı. Bestekâr Verdî’nin<span class="dipp"><a class="_idFootnoteLink" href="#footnote-225-316" id="footnote-225-316-backlink">316</a></span> ismini hatırladı. Tokatlıyan’da anlatırlarken işitmişti. Bu bestekâr, kralından mükâfat olarak ismini istemiş, kral da ona kendi isminin her kelimesinden yalnız birer harf vermişti: Victor Emmanuel, Roi d’Italie”<span class="dipp"><a class="_idFootnoteLink" href="#footnote-225-317" id="footnote-225-317-backlink">317</a></span> “v, r, d, i” İşte “Verdi” ismi! “Verdi” ismi böyle doğmuştu.<span class="dipp"><a class="_idFootnoteLink" href="#footnote-225-318" id="footnote-225-318-backlink">318</a></span> Hâlbuki o kimin isminden harf alabilirdi. Abdülhamit Han Hazretlerinden mi? Hayır! Hâşâ... Onu yarın belki yerinden düşürecekti. Korkar gibi etrafına bakındı. Dolabın aynasında kendisini gördü. Fesi bile hâlâ başında duruyordu. Çıkardı. Karşıki kanepeye fırlattı. Parmaklarıyla alabros saçlarını düzeltti. Hâlâ sokakta nümayişçilerin, hürriyetçilerin sedaları dalgalanıyordu. Tek gözlüğünü eline aldı. Göğsündeki cebinden çektiği ipekli mendille silmeğe başladı. Mutlaka bir hükümdar isminden mi harf alınabilirdi? Birkaç hükümdarın isminden de pekâlâ alınabilirdi. Meselâ Avrupa hükümdarlarının isimlerinden... Ayağa kalktı. Lavabonun yanındaki küçük akaju yazıhaneye oturdu. Yazıhanenin sağında yüksek bir tournant<span class="dipp"><a class="_idFootnoteLink" href="#footnote-225-319" id="footnote-225-319-backlink">319</a></span> vardı. Raflar eski “Frou Frou”<span class="dipp"><a class="_idFootnoteLink" href="#footnote-225-320" id="footnote-225-320-backlink">320</a></span> nüshalarıyla dolu idi. Ahmet Bey Türkçe cinaî roman tercümeleriyle bu açık Paris gazetelerinden daima alırdı. Romanları sabahleyin yatakta okur, Culotte Rouge’un,<span class="dipp"><a class="_idFootnoteLink" href="#footnote-225-321" id="footnote-225-321-backlink">321</a></span> Sans-Gène’in<span class="dipp"><a class="_idFootnoteLink" href="#footnote-225-322" id="footnote-225-322-backlink">322</a></span> yatmazdan evvel resimlerine bakardı. Son okuduğu cinaî romanlardan bir tanesi tournantın ta üstündeydi. Uzandı. Onu aldı. Kabını açtı. Boş sayfaya cebinden çıkardığı kırmızı mürekkepli bir kalemle aklına gelen Avrupa hükümdarlarının isimlerini yazdı: Nicola, Wilhelm, Edward, Victor Emanuel, Alfons, Yorgi, George, François, Jozef, Albert, Hakon... Bu isimlerin başlarından birer harf topladı. Yazdı: Nvavayjfah...</p>
			<p class="paragraf">Yazdığına baktı. Telâffuz etti. Bağırdı. Hoşuna gitmedi. Bu harflerin birkaç defa yerlerini değiştirdi:</p>
			<p class="paragraf ParaOverride-6"><span class="CharOverride-11">	</span></p>
			<p class="paragraf ParaOverride-14">“Hafjyararan,”</p>
			<p class="paragraf">“Fanajavah,”</p>
			<p class="paragraf">“Vajnuhfa,”</p>
			<p class="paragraf">“Jafnahuv...”</p>
			<p class="paragraf">Yavaş yavaş okudu. Ağır okudu. Hızlı okudu. Bağırdı. Hayır, hayır... Beğenemedi. Hoşuna gitmedi.</p>
			<p class="paragraf">“Vay anasını” dedi, “beni ya Hintli, ya Çerkez sanacaklar, hep Hintli, hep Çerkez ismi çıkıyor.”</p>
			<p class="paragraf">Sonra hürriyetin üç meşhur şiarından birer harf almasını düşündü. Onu da tecrübe etti: Hürriyet, müsavat, uhuvvet! yazdı.</p>
			<p class="paragraf">“Humma...”<span class="dipp"><a class="_idFootnoteLink" href="#footnote-225-323" id="footnote-225-323-backlink">323</a></span></p>
			<p class="paragraf">Hastalık ismi! Beğenmedi. Sait gibi elifi ortaya aldı: “Ham...”</p>
			<p class="paragraf">Yüzünü buruşturdu. Bir kere daha değiştirdi: “Amh...”</p>
			<p class="paragraf">Bu hepsinden münasebetsizdi.</p>
			<p class="paragraf">Gece yarısı geçti. O hâlâ romanın kenarlarına isimler yazıyor, başlarından birer harf topluyordu. Meşhur kahramanların, meşhur inkılâpçıların isimlerinden çıkardığı kelimeler birbirinden münasebetsiz, birbirinden biçimsiz oluyordu. Nihayet bu usulü bıraktı. Yazıhanenin üstünde romanlarda rast geldiği bazı kelimelere bakmak için daima bir <span class="CharOverride-10">Lûgat-ı Osmaniye</span><span class="dipp"><a class="_idFootnoteLink" href="#footnote-225-324" id="footnote-225-324-backlink">324</a></span> dururdu. Ona el attı. Önüne açtı. Karıştırmağa [761] başladı. Gözü ansızın bir kelimeye takıldı, kaldı: <span class="CharOverride-10">Efruz...</span></p>
			<p class="paragraf">Manasını okudu: <span class="CharOverride-10">Ziyalandırıcı, ruşen edici olan.</span></p>
			<p class="paragraf">Tekrarladı:</p>
			<p class="paragraf">	“Efruz,”</p>
			<p class="paragraf">	“Efruz...”</p>
			<p class="paragraf">	“Efruz...”</p>
			<p class="paragraf">......</p>
			<p class="paragraf">Hoştu. Ahenkliydi. Hele manası tamamıyla kendine uyuyordu. İstibdat, zulüm karanlığını o aydınlatmamış mıydı? Bundan başka... evet, şimdiye kadar hiç kimse bu ismi taşımamıştı.</p>
			<p class="paragraf">“Efruz, Efruz...”</p>
			<p class="paragraf">Gece gündüz terkip düzmek için lûgatlarda Arapça, Acemce kelime arayan şairler, edipler nasıl olup bunu bulamamışlar, kendilerine mahlas diye kullanamamışlardı. Buna şaşıyordu. Bu, tamamıyla büyüklük, ulviyet, yükseklik, harikuladelik ismiydi.</p>
			<p class="paragraf">“Efruz Bey, Efruz Beyefendi, Efruz Paşa, Efruz Han, Efruz Sultan, Efruz Şah...”</p>
			<p class="paragraf">Ayağa kalktı. Bir aşağı, bir yukarı gezinmeğe başladı. İsmini telâffuz ediyordu. Asıl kendi ismini telâffuz ediyordu: Efruz Bey, Efruz Bey...</p>
			<p class="paragraf">...Artık sabah oluyor, yıldızları silinen göklerin menekşe rengindeki ziyaları camları parlatıyordu. Efruz Bey yirmi dört saattir ne yemiş, ne içmiş, ne de uyumuştu. Vücudunda hiç yorgunluk duymuyordu... Sinirlerinde, hayalinde öyle şiddetli bir faaliyet vardı ki... oturamıyor, duramıyordu. Bu sefer asıl ismini öğrenen halk kim bilir nasıl onu alkışlayacaktı; “Yaşasın Efruz Bey!” diye bağıracaklardı. İsminin aksiyle İstanbul’un yedi tepesi, dünyanın bütün tepeleri, dağları, nehirleri, bataklıkları, gölleri, çölleri, ormanları, yanardağları, hatta be hatta cumudiyeleri çınlayacaktı. Zihni o derece hayal ile dolu idi ki... fikirlerini seçemiyor, bugün ne yapacağını tayin edemiyordu. Hakikaten çok yapacak şey vardı. Fakat bunlar neydi? Bunları henüz tasavvur bile edemiyordu. Durdu. Yorulmamış bir azmin bütün kuvvetiyle gerildi. Ellerini kalçalarına koydu. Avazı çıktığı kadar bağırdı: “Yaşasın Efruz Bey!”</p>
			<p class="paragraf">......</p>
			<p class="paragraf">Bütün ev halkı, annesi, dadısı, hizmetçi kızlar, evlâtlık “Ne oluyoruz?” diye yataklarından fırlayarak onun odasına koştular. Efruz Bey’i bu kadar erken giyinmiş, dışarı çıkacak gibi hazırlanmış görünce şaşırdılar. Bilmiyorlardı ki o bu sabah daha giyinmemiş... fakat dün gece hiç soyunmamıştı. Kenarı gümüşî yollu beyaz bir yemeni ile saçlarını sımsıkı bağlamış olan annesi “Ahmetçiğim, neye bağırdın? Sana bir şey mi oldu? Ödümüzü kopardın. Ne var?” diye boynuna sarılmak istedi. Efruz Bey hiddetli hiddetli haykırdı.</p>
			<p class="paragraf">“Hâlâ bana... hâlâ bana ‘Ahmet’ diyorsunuz ha?”</p>
			<p class="paragraf">“Ne diyelim?”</p>
			<p class="paragraf">“Asıl ismimi söyleyiniz.”</p>
			<p class="paragraf">“Asıl ismin ‘Ahmet’ değil mi? Sen deli mi oldun?”</p>
			<p class="paragraf">“Sen deli olmuşsun, anne! Benim ismim ‘Ahmet’ mi?”</p>
			<p class="paragraf">......</p>
			<p class="paragraf">Bu kadar büyük bir iman, bir katîyet karşısında şaşalayan... ağzı açılıp içinden dili birkaç santimetre dışarı çıkan zavallı kadın gözlerini kırparak tekrar sordu.</p>
			<p class="paragraf">“Ya, ne?”</p>
			<p class="paragraf">“Efruz...”</p>
			<p class="paragraf">“Ne?”</p>
			<p class="paragraf">“Efruz...”</p>
			<p class="paragraf">Pek uzun süren birkaç saniye içinde anne, kızlar, dadı, hepsi birbirlerine bakıştılar. Sofu kadın böyle isim değiştirmeyi en büyük bir cinayet sayıyordu. Sarayda “kapı yoldaşları”nın bazısının güzel isimleri olurdu. Yeni gelen halayıklara vermek için bu güzel isimlilerden birisinin ismi alınır, kendisine başka bir isim verilirse, ismin eski sahibi kız yıllarca ağlar, bedbaht olurdu. Hatta bir arkadaşını hatırlıyordu. On bir senelik ismini alıp yeni gelen bir kıza verdikleri için inat etmiş, günlerce yemek yememiş, açlıkla kendini öldürmüştü. Efruz... Hem bu nasıl isimdi?</p>
			<p class="paragraf">“Oğlum, sen Müslümansın, böyle gâvur ismi takınmağa utanmaz mısın?”</p>
			<p class="paragraf">“Bu gâvurca değil, Farisîce...”</p>
			<p class="paragraf">“Nece olursa olsun, hiç böyle isim işitilmemiş!”</p>
			<p class="paragraf">Efruz Bey o kadar kat’î söylüyordu ki annesi, dadısı, kızlar, nasıl olduğunu bilmedikleri hâlde, onun asıl isminin “Efruz” olduğuna inanır gibi oluyorlardı.</p>
			<p class="paragraf">... Ortalık tamamıyla aydınlanmıştı. Hürriyetçiler hezeyana uğramış bir çılgın sürüsü hâlinde sokağa birikmişlerdi. Bu sefer ellerinde allı beyazlı hürriyet bayrakları da vardı. Bağrışıyorlardı.</p>
			<p class="paragraf">Efruz Bey camı açık pencereden başını çıkardı. Bu vatanperverlere baktı. Beş on bin kişi vardı. Aralarına irili ufaklı mektep çocukları da karışmıştı. Üç kalabalık bando, dün halkın güftesini değiştirdiği marşı çalıyor, çocuklar... büyükler... hepsi avazları çıktığı kadar haykırıyorlardı:</p>
			<p class="paragraf">Kalkın ey Osmanlılar!</p>
			<p class="paragraf">Biz de şâdân olalım.</p>
			<p class="paragraf">Bir Jön Türkün uğruna</p>
			<p class="paragraf">Biz de kurban olalım...</p>
			<p class="paragraf ParaOverride-14">Zavallıların asıl kendi isminden haberleri yoktu. Bu umumî cehalete acıdı. Azıcık daha gözleri yaşaracaktı, eliyle sükût işareti etti. Bütün bandolar, bağıranlar sustular.</p>
			<p class="paragraf">“Ne istiyorsunuz vatandaşlar?”</p>
			<p class="paragraf">Halk bir ağızdan cevap verdi: “Seni, seni...”</p>
			<p class="paragraf">“Ben kimim?”</p>
			<p class="paragraf">“Jön Türksün, Jön Türksün...”</p>
			<p class="paragraf">“İsmim ne?” [762]</p>
			<p class="paragraf">“Bilmiyor[uz]. İsmin ne? İsmin ne?”</p>
			<p class="paragraf">“Efruz...”</p>
			<p class="paragraf">“...”</p>
			<p class="paragraf">“Efruz...”</p>
			<p class="paragraf">Halk bu ismi işitince hakikaten çıldırdı. Sanki hepsi sarhoştu. El şakırtıları, yaşasın sedaları arasında tekrarladıkları bu isim pek hoşlarına gidiyordu.</p>
			<p class="paragraf">Efruz Bey her sabahki tıraş âdetini bile yapamadı. Yalnız lavabonun önündeki aynaya yaklaştı. Siyah bir pomatla çabuk çabuk bıyıklarını kıvırdı. Merdivenleri dörder dörder atlayarak aşağı indi. Kapıyı açtı. Dışarı çıktı. Dışarı çıkar çıkmaz halk onu yakaladı. Omuzlarına aldı.</p>
			<p class="paragraf">Hareket başladı.</p>
			<p class="paragraf">Harbiye Mektebi, Taksim Bahçesi’yle, Cadde-i kebir... Her taraf hürriyet bayraklarıyla donatılmıştı. Sokak başlarında yeni yeni bandolar cemiyete katılıyor, halk dün bozduğu güfteyi bugün bir kat daha bozuyor, haykırıyordu:</p>
			<p class="paragraf ParaOverride-22"><span class="CharOverride-10">Kalkın ey hür kardeşler,</span></p>
			<p class="paragraf ParaOverride-23"><span class="CharOverride-10">Biz de şâdân olalım, </span></p>
			<p class="paragraf ParaOverride-23"><span class="CharOverride-10">Efruz Bey’in uğruna </span></p>
			<p class="paragraf ParaOverride-23"><span class="CharOverride-10">Gelin kurban olalım...</span></p>
			<p class="paragraf ParaOverride-14">...İlk defa Babıâli’de bağırarak ilân ettiği bu hürriyeti idare etmek için bir merkez lâzımdı. Efruz Bey alkışla bağrıştan başka bir şey düşünmeyen halkın elleri üstünde bunu düşündü. Köprü’yü geçerken daha böyle bir merkez kararlaştıramamıştı. Yeni Postahane binası aklına geldi. Bu müşküldü. Hem birkaç gün posta muamelesi durabilirdi. Hükümetin haricinde bir yer aklına gelmiyordu. Düyun-ı Umumiye Dairesi... pek güzeldi. Ama altından çapanoğlu çıkmak ihtimali vardı. Büyük bir yer... Demir kapısıyla, kemerli pencereleriyle gözünün önüne “Sahavet Hanı” geldi. Emretti. Bütün halk hanın yolunu tuttu. Hanın içinde ne kadar tüccar varsa sokağa atıldı.</p>
			<p class="paragraf">Efruz Bey kendisine muavin seçmekte güçlüğe uğradı. Herkes hürriyetperverdi. Aralarından bazılarını seçip ayırmak müsavata muhalif bir hareketti. Sahavet Hanı’na bir saat içinde yerleşildi. Efruz Bey tellâllarına hatipleri çağırttı, binden ziyade hatibin hizmetine hazır olduğunu anladı. Bunları yüzer yüzer hana topladı. İstanbul’un dört bir tarafına saldırdı. İlk teşebbüs ettiği icraat zabıta ile polis teşkilâtını lağv... hapishaneleri boşaltmak oldu. Fikrince polis hürriyetin en birinci mâniasıydı. İlmin tanıdığı ahlâkta kanun, hürriyetti. Bir insan ne kadar hür olursa o kadar düşünür, ne kadar düşünürse o kadar ahlâklı olurdu. Hükümeti de kaldırmayı kurdu. Ama bu birdenbire yapılamazdı. Sabır lâzımdı.</p>
			<p class="paragraf">...Efruz Bey merkez ittihaz ettiği handa İstanbul’un dört bir tarafına taze taze hatipler gönderir, terfi edeceklere tavsiyenameler yazar, hürriyetperverlere vesikalar verirken ismi, şöhreti, dünkü ifşaatı yayılıyor, mübalâğalanıyordu. Öğleden bir saat sonra çıkan ilâveler bir gün evvelki nümayişler esnasında alınan resimlerini basıyor, “Sulukule-Yıldız” tünelinin haritası onar kuruşa her sokakta satılıyordu. Bu tünelin Jöntürklerden alınması için Beyoğlu’nda Levantenlerden mürekkep büyük bir anonim şirket teşekkül etti. Yenimahalle’de, Zincirlikuyu’da, Yenibahçe’de, Sulukule’de, Edirnekapısı’nda arazi fiyatı birdenbire fırladı. Hele Sulukule’de Jön Türk tünelinin varlığı duyulduktan sonra arşını on paraya olan arsaların metre murabbaı iki yüz liraya çıktı. Fakat Çingeneler bu tebeddüle ehemmiyet vermediler.</p>
			<p class="paragraf">“Sulukule-Yıldız” tünelinin İstanbul’da anî olarak uyandırdığı iktisadî hareketin o kadar ehemmiyeti yoktu. Duyulan şeylerin doğru olduğuna tıpkı halk gibi inanan Yıldız Sarayı’nda da şimdi büyük bir heyecan hüküm sürüyordu. Müstebit daha sabahleyin erkenden en sadık mühendislerini, tüfekçilerini, bostancılarını, bahçıvanlarını, kuşçularını toplatmış, sarayın bahçesinde Sulukule tünelinin deliğini arattırıyordu. Bütün tarhlar bozuldu. Sık ağaçlar kesildi. Bu deliği bulmak mümkün değildi. Müstebit oturduğu köşkün küçük bahçesini kapatmak için binlerce çelik levha satın almağa en sadık yaverlerini gönderdi. Köşkün pencerelerine mitralyözler koydurttu.</p>
			<p class="paragraf">Mabeyn tünelin deliğini ararken halkın meraklıları da oradaki deliği bulmağa çalışıyorlardı.</p>
			<p class="paragraf">“Yıldız’a giden tüneli bize gösteriniz!” diye bahşiş vermeğe kalkıyorlar, bu tekliften bir şey anlamayanlar hücum edenleri sarhoş sanarak ellerinden biraz “mangiz koparmak” hülyasıyla “keriz atıyorlar...”, “hampur...” çekiyorlardı.</p>
			<p class="paragraf">...Sahavet Hanı’nın önü ikindiye doğru mahşer gibi olmuştu. Lâkin bu mahşer, dünkü mahşer gibi karman çorman değildi. Sınıflara, milliyetlere göre ayrılmıştı. Mektepliler, softalar, papazlarla kumru gibi ağız ağıza öpüşen hocalar... Kürtlüğü temsil eden hamallar, Rumlar, Araplığı temsil eden Tahtakaleliler, Ermeniler, Yahudiler, Arnavutluğu temsil eden bozacı, muhallebici, hamamcı esnafı, bahçıvan Bulgarlar... Tophane kahvelerinin canlı demirbaş eşyası makamında olan büyük kalpaklı, gümüş kamalı –bilaistisna asil, bey olan– Çerkezler... hep ayrı kümeler hâlinde gelmişlerdi. Efruz Bey çıkacak, Sultanahmet Meydanı’nda “hürriyet nutku”nu verecekti. Beş altı saat içinde etrafında yirmi kadar mukarriple birkaç yüz kadar yaver peyda oluvermişti. Mukarripleriyle beraber aşağı indi. Beygirsiz büyük bir lastikli araba kendisini bekliyordu. Tam bineceği sırada dehşetli bir arbede koptu. Mukarripler, yaverler meseleyi anlamak için halkın içine koştular. Niçin bu hür kardeşlerin boğaz boğaza geldiklerini anlayamayan Efruz Bey’e Araplar, Arnavutlar, Rumlar, Bulgarlar, Kürtlerle Çerkezlerin arabayı çekmek için kavga ettiklerini, Çerkezlerin “Efruz Bey bizim cinsimizdendir. Arabasını çekmek bizim hakkımızdır!” diye kamalarına davrandıklarını anlattılar. Efruz Bey öğleden beri büyük adamlara mahsus “az lâf söylemek” seciyesini iktisap etmişti.</p>
			<p class="paragraf">“Pekâlâ, ben üçüncü katın penceresine çıkıyorum. Bana baksınlar. Beni dinlesinler” dedi. İsmini bilmediği samimî mukarriplerinden bir ikisiyle geri döndü. Hana girdi, merdivenleri dörder, beşer aşarak yukarı çıktı. Halk, “Üçüncü katın penceresine!” diye içinde emri duymayanlara haber veriyordu.</p>
			<p class="paragraf">İki dakika sonra Efruz Bey pencereden göründü. Yine bir alkış tufanı koptu. Bir eli kalçasında, bir eli tek gözlüğündeydi. Kıvrık bıyıklarını yukarı kaldırarak kalabalığa bakıyordu.</p>
			<p class="paragraf">Biraz gürültü gevşeyince söze başladı: “Vatandaşlar! İçinizde bazı cahiller bana Çerkez diyorlarmış! Hayır. Ben Çerkez değilim. Ben hiçbir milletten değilim. Ben Efruz Bey’im! Ben hürüm! Ben herkese müsaviyim! Siz daha hürriyeti anlamamışsınız! Hürriyet demek Kanun-ı esasî demektir! [563] Kanun-ı esasî ‘bilâ tefrik-i cins ü mezhep’ demektir! ‘Bilâ tefrik-i cins ü mezhep’ ne demektir? Biliyor musunuz?”</p>
			<p class="paragraf">“Hayır.”</p>
			<p class="paragraf">“Hayır, hayır!..”</p>
			<p class="paragraf">“Bilmiyoruz!” diye bağrıştılar.</p>
			<p class="paragraf">“Pekâlâ. Söyleyeyim. ‘Hiçbir cins, hiçbir mezhep yok!’ demektir.”</p>
			<p class="paragraf">“!...”</p>
			<p class="paragraf">Sükûnun şaşkınlığından istifade eden Efruz Bey bütün kuvvetiyle hürriyet felsefesini bağırmağa başladı: “...İnsan ‘hür’ olunca müsavi olur. Müsavi olunca kardeş olur. Din farkı, millet farkı kalmaz. Hürriyet karşısında böyle şeylerin hiç ehemmiyeti yoktur. Hele ‘milliyet’ kadar budalalık olamaz. Sakın böyle bir iddiada bulunmayınız. İnsanların hepsi hürdür. Kardeştir. Müsavidir. Artık ayrılmağa mana var mı? Birbirinizin lisanını bilmiyorsanız ‘Esperanto’ dilini öğreniniz. Haydi, hepiniz birleşiniz: Öpüşünüz. Sevişiniz. ‘Bilâ tefrik-i cins ü mezhep’ bayrağının altına gelmeyenler müstebitlerdir. Onlar bizim düşmanlarımızdır. Bırakınız onlar mabetlerine gitsinler. Bizim cinsimiz, bizim mezhebimiz birdir: İnsanlık... Haydi öpüşünüz. Vahi fikirleri, bâtıl itikatları vahşîlere, yamyamlara bırakınız. Medenî olmağa çalışınız...”</p>
			<p class="paragraf">Bu nutuk biraz fazla uzadı.</p>
			<p class="paragraf">Efruz Bey izdivaç, aile, milliyet, hukuk... falan gibi ne kadar içtimaî müessese varsa hepsinin birtakım bâtıl, cahilane münasebetsizlikler olduğunu birçok delillerle anlattı. Halkı ikna etti. Hiçbir milliyeti benimsemeyen yerli İstanbullular Rumların, Arapların, Arnavutların, Yahudilerin, Kürtlerin, Bulgarların, Ermenilerin boğazlarına atıldılar. Hepsini öpmeğe başladılar. Yüz binlerce öpücüğün şapırtısından hâsıl olan büyük bir şakırtı havayı sarsıyordu.</p>
			<p class="paragraf">Efruz Bey, yalnız kendi cinslerinden olduğunu inkâr ettiği ince kafalı Çerkezleri kandıramamıştı. Onlar Rum, Bulgar, Yahudi... Hâsılı hiçbir milleti öpmeğe tenezzül etmeyerek, “Kendi cinsini inkâr eden Çingeneden alçaktır!” diye söylene söylene Tophane tarafındaki kahvelerine döndüler. Hiçbir şey olmamış gibi yine birbirlerine kabadayılıklarını, cesaretlerini, doğmamış oğlak derisinden kalpaklarını, memleketteki atlarını, Kafkasya’daki eyerlerini, gümüşlü kamçılarını anlatmağa başladılar.</p>
			<p class="paragraf">Efruz Bey’in arabasına “bilâ tefrik-i cins ü mezhep” bütün insanlar koşuldu.</p>
			<p class="paragraf">Ta gece yarılarına kadar nümayiş, nutuk, hutbe gürültüleriyle İstanbul inledi.</p>
			<p class="paragraf">Boğaziçi’nden, Terkos’tan, Polonez Köyü’nden, Çekmece ’den bile meş’aleli alaylar geldi.</p>
			<p class="paragraf">Her tarafta “Yaşasın Efruz Bey!” sedası yükseliyordu.</p>
			<p class="paragraf">İstanbul kadınları on iki saat içinde bu muhterem kahramanın ismini bozdular.</p>
			<p class="paragraf">Afaroz Bey yaptılar. Bu gece sabahlara kadar her evde, hücra mahalle kahvelerinde Afaroz Bey’in hikâyesi anlatıldı. Hatta bu kahramanın padişahzadeliği de söylendi. “Sultan Murad’ın hapishaneden kaçıp ismini değiştirerek yaşamış bir şehzadesi!” dendi. 1324 senesi Temmuzunun on birinci, on ikinci, on üçüncü gecesi doğan erkek çocukların isimleri “Efruz” yazılıp “Afaroz” okundu. Bu üç gün, bu üç gece esnasında doğan kız çocukların isimleri Efruz Bey’inkine son derece benzetildi, “Firuze” konuldu.</p>
			<p class="paragraf">Efruz Bey artık “nüfuz ve iktidarın” son noktasına gelmişti. Müstebit, kendisini görmek için sarayına çağırıyor... o, “Ben gidemem! O benim ayağıma gelsin...” diye küstahça haber yolluyor... Kendini hakikaten bu inkılâbın yegâne âmili, yegâne müsebbibi, yegâne kahramanı sanıyordu. Etrafında yüzlerinin şekillerini, isimlerini hatırlayamadığı birtakım mukarripler kaynaşıyor, asker, sivil, birçok hürriyetperverler arkasına takılıyor, arabasına koşuluyor... O ne dese bir papağan gibi tekrarlanıyor, bir aygır gibi bağırıyorlardı.</p>
			<p class="paragraf">Efruz Bey, üçüncü gününü de alkış, şâbâş, nümayiş, azil, nasp, hitap içinde... –halkın mabudu olarak– tıpkı rüya gibi geçirdi. Gözlerinde yine bir duman vardı. Sanki sarhoştu. Hiçbir şey görmüyor, gördüklerini hatırlayamıyordu.</p>
			<p class="paragraf">Gece yarısından sonra hürriyetperverler arabasını evinin önüne çektiler. Sağında solunda bandolar müthiş bir ahenkle uğulduyordu. Artık pek yorgundu. Mukarriplerini selâmladı.</p>
			<p class="paragraf">“Şimdi biraz istirahat edelim. Yarın erken gelirsiniz!” dedi.</p>
			<p class="paragraf">“Hayır, biz gitmeyiz efendim...” diyen mukarriplerine sordu: “Fakat niçin?” </p>
			<p class="paragraf">“Sabaha dört beş saat var! Biz burada hem mızıka çalarız, hem nutuklar veririz!”</p>
			<p class="paragraf">Efruz Bey bunu muvafık görmedi. “Ama... ben uyuyamam” dedi, “biraz uyuyup yarın erken kalkmalıyım?”</p>
			<p class="paragraf">“Pekâlâ... susalım, sizi öyle bekleyelim.”</p>
			<p class="paragraf">Canı sıkıldı.</p>
			<p class="paragraf">“Hayır canım!” diye bağırdı, “Gidin, başka yerde nümayiş yapın. Beni biraz rahat bırakın...”</p>
			<p class="paragraf">Kahramanın öfkesinden korkan mukarripler, “Baş üstüne, baş üstüne!” diye eğilerek, “yaşasın, yaşasın!” diye haykırarak uzaklaştılar. Efruz Bey kapıyı çaldı. Tekrar çaldı. Yine çaldı... Nihayet duyurdu. Bodrum katında uyuyan aşçı Durmuş ağız bir tarafta, burun bir tarafta, bir elinde şamdan, kapıyı açtı. Annesinin hem uşak, hem aşçı diye kullandığı bu hissiz herife kızdı: “Ulan, bu ne uyku!”</p>
			<p class="paragraf">Durmuş eliyle gözlerini ovuşturarak, “Daha sabah namazı okunmadı ki...” dedi.</p>
			<p class="paragraf">“Sana namazı soran yok.”</p>
			<p class="paragraf">“Peki efendim.”</p>
			<p class="paragraf">“Hürriyet neye derler?”</p>
			<p class="paragraf">“Bilmem efendim.”</p>
			<p class="paragraf">“Tüh Allah belânı versin...”</p>
			<p class="paragraf">“...”</p>
			<p class="paragraf">Şamdanı elinden aldı. Yürüdü. Kendi gibi hürriyeti vazedenin evinde hâlâ onun ne olduğunu bilmeyen vardı. “Ayı...” diye mırıldandı. İki gündür dünyayı yıkan nümayişlerin ne olduğunu bile merak etmemişti. Hasır döşeli merdivenleri çıktı. Odasına gireceği zaman Despina’yı gördü. [764] Yüzü kızarmıştı. Geriniyordu.</p>
			<p class="paragraf">“Ne bekliyorsun?” dedi.</p>
			<p class="paragraf">“Sizi bekliyorum!”</p>
			<p class="paragraf">Tatlı tatlı yüreği çarptı. Ama pek yorgundu! Parmağını kaldıracak hali yoktu. Kızın gülen şuh gözlerine dikkatle baktı. Şamdanın şulesi bebeklerinde altın alevler parlatıyordu. Burnunu kaşıdı. Tek gözlüğünü yerleştirerek sordu: “Annem uyuyor mu?”</p>
			<p class="paragraf">“Evet...”</p>
			<p class="paragraf">Annesiyle aynı katta yatarlardı. Odaları karşı karşıyaydı.</p>
			<p class="paragraf">“Dadımla öbür kızlar beni beklediğini biliyorlar mı?”</p>
			<p class="paragraf">“Biliyorlar.”</p>
			<p class="paragraf">“Yarın anneme söylemezler mi?”</p>
			<p class="paragraf">“Zaten hanımefendi, sizi bekleyeyim, dedi.”</p>
			<p class="paragraf">“Ne?”</p>
			<p class="paragraf">“Hanımefendi dedi.”</p>
			<p class="paragraf">“Annem mi?”</p>
			<p class="paragraf">“Evet.”</p>
			<p class="paragraf">Efruz bıyığını tuttu. Düşündü. Bu ne tebeddüldü? “Deli Saraylı” denen annesinden yılmıştı. Bu kadın son derece kıskançtı. On dört yaşından beri oğlunu hizmetçilerden kıskanırdı. “Hangi çamlar bardak oldu” dedi. İşte bu mutlaka hürriyetin tesiriydi... Demek ki annesi bu güzel Despina’yı ona oda hizmetçisi tayin etmişti. Kapıyı açtı.</p>
			<p class="paragraf">“Gel bakalım” dedi. Kız içeri girince, “Şu gece kandilini yak!” diye gerindi. Kandil yakılırken kızın hareketlerine bakıyor, şimdiye kadar onun güzelliğine dikkat etmediğine şaşıyordu. Ah yorgun olmasaydı...</p>
			<p class="paragraf">“Artık her gece beni bekleyecek misin?”</p>
			<p class="paragraf">“Hayır.”</p>
			<p class="paragraf">“Niçin?”</p>
			<p class="paragraf">“Bu gece isi var da...”</p>
			<p class="paragraf">“Ne işi?”</p>
			<p class="paragraf">“Size bir telgraf var. Azeleymiş... Hanımefendi ‘Gelinceye kadar bekle. Eline ver!’ dedi.”</p>
			<p class="paragraf">“Nerede o telgraf?”</p>
			<p class="paragraf">“İste...”</p>
			<p class="paragraf">Kızın cebinden çıkarıp uzattığı kâğıdı aldı.</p>
			<p class="paragraf">“Şu mumu da dışarda söndür...” dedi. Odasında, ölü gözü gibi yanan kandilin başında yalnız kalınca telgrafı açtı. Pek merak etmiyordu. Okudu. Bir şey anlamadı: </p>
			<p class="paragraf ParaOverride-24"><span class="CharOverride-10">Nişantaşı’nda Kahraman-ı Hürriyet Efruz Bey Kardeşimize</span></p>
			<p class="paragraf ParaOverride-16"><span class="CharOverride-10">Bazı mesail-i muallâka-i mühimme-i âliye-i inkılâbiye ve Meşrutiyet’i berâ-yı tezkâr ve müzakere Nuruosmaniye’deki</span></p>
			<p class="paragraf ParaOverride-16"><span class="CharOverride-10">muvakkat kulübü teşrifiniz ehemmiyetle rica olunur efendim.</span></p>
			<p class="paragraf ParaOverride-7"><span class="CharOverride-10">İttihat ve Terakki</span></p>
			<p class="paragraf ParaOverride-8"><span class="CharOverride-10">İstanbul Heyet-i Merkeziyesi</span></p>
			<p class="paragraf ParaOverride-12">“Tuhaf şey! Bu ne demek?” dedi... “Bu cemiyet, bu kulüp nereden çıkmış?”</p>
			<p class="paragraf">Fakat hayretinde son derece samimiydi. İki gün evvel hürriyetperver gibi “unvan” satarken tutulduğu cereyan içinde kendini kaybetmiş... Hatta bir gazete bile okumamıştı. Hemen herkesin mevcudiyetini duyduğu İttihat ve Terakki Cemiyeti’nden onun henüz haberi yoktu. Bu üç gün zarfında o, yalnız söylemiş... Fakat asla dinlememişti!</p>
			<p class="paragraf">Etrafındakiler, arabasını çekenler, alkışlayanlar, hatta yaverleri, mukarripleri bile onu, işte bu... Daha henüz ismini bilmediği İttihat ve Terakki Cemiyeti’ne mensup sanırlardı. Telgrafı bir kere daha okudu. Dudağını büktü, tek gözlüğünü çıkardı, düşünüyor gibi gözlerini ufalttı.</p>
			<p class="paragraf">“Bunlar mutlaka bizimkiler olacak! Fakat benden habersiz nasıl kulüp falan açıyorlar. Ne ise... Yarın görürüz!” dedi. Acele soyundu. Al pijamalarını giydi. Karyolasına uzandı. Daha gözlerini kapar kapamaz uyumaya, tatlı, doyulmaz rüyalar görmeğe başladı. “Bizimkiler” diye hiç ehemmiyet vermeyerek kendi hürriyetperverleri sandığı İttihatçılar ilk gün onun hareketinden, şöhretinden bir şey anlayamamışlar, fakat ertesi gün Selanik’teki Merkez-i Umumî’lerinden bu Efruz Bey’in selâhiyetini, kim olduğunu sormuşlardı. Daha ertesi gün Merkez-i Umumiye’den gelen cevap “Komitanın bu namda bir mensubu olmadığı gibi İstanbul’da vâsi selâhiyeti haiz hiçbir ferdi bulunmadığına.. bu Efruz Bey denilen şahsın süratle tevkif olunarak sükûnetin, asayişin tehlikeden kurtarılmasına” dairdi.</p>
			<p class="paragraf">Efruz Bey bu sabah pek erken uyandı. Geç yatınca erken uyanmak onun âdetiydi. Kahvaltısını yaptı. Tıraş oldu. Giyindi. Atsız arabasını çoktan kapının önüne getirmişlerdi. Kendini alkışlayanları selâmladı. Bindi. “Kulübe çekin...” dedi.</p>
			<p class="paragraf">Çalmağa başlayan bandoların ağır gürültüleri içinde mukarripler sordular: “Bizim kulübe mi efendim?”</p>
			<p class="paragraf">“Sizin kulüp hangisi?”</p>
			<p class="paragraf">“Bizim kulübümüz işte.”</p>
			<p class="paragraf">“?”</p>
			<p class="paragraf">Üç gündür en ziyade gözüne görünen, bahriye korvet kâtipliğinden vatanperverliği için tart olunduğu vakit bulup kendine anlatan genç bir mukarrip bilgiçliğini göstermek için arkadaşlarının arasından ilerledi, arabaya yaklaştı.</p>
			<p class="paragraf">“İttihat ve Terakki Kulübü! efendim...” dedi.</p>
			<p class="paragraf">Efruz Bey nümayişler içinde hürriyet, müsavat, [765] adalet, uhuvvet kelimeleriyle işittiğini hatırladığı bu kelimeleri ilk defa duyuyordu. Bozuntuya vermedi.</p>
			<p class="paragraf">“Evet bizim İttihat ve Terakki Kulübüne!” diye başını salladı.</p>
			<p class="paragraf">“Ama çabuk.”</p>
			<p class="paragraf">“Alesta...”<span class="dipp"><a class="_idFootnoteLink" href="#footnote-225-325" id="footnote-225-325-backlink">325</a></span></p>
			<p class="paragraf">Genç mukarrip avazı çıktığı kadar bir nara bastı: “Yaşasın İttihat ve Terakki!”</p>
			<p class="paragraf">Bando gürültülerini söndüren halkın sedası bu sözü tekrarladı. Yine bir alkış tufanı koptu. Efruz Bey bir şey anlamıyor, anlamış görünerek düşünmeğe lüzum görmüyordu. Her günkü alayla bayraklar, alkışlar, nutuklar, hitabeler, çiçekler, çelenkler arasında, kulüp denen yere geldi. Burası mavi soluk boyalı eski bir konaktı. Arabadan tek gözlüğünü tutarak, kurula kurula indi. Fakat daha kapıdan girer girmez şaşırdı. Çünkü kendini karşılayacaklar sanıyordu. Kır bıyıklı bir adam ne istediğini sordu.</p>
			<p class="paragraf">“Ben Efruz Bey’im!”</p>
			<p class="paragraf">“Kim olursan ol... Ne istiyorsun?”</p>
			<p class="paragraf">“Burası İttihat ve Terakki Kulübü değil mi?”</p>
			<p class="paragraf">“Evet.”</p>
			<p class="paragraf">“Git, kime lâzımsa haber ver. Ben geldim.”</p>
			<p class="paragraf">Kır bıyıklı adam, onu baştan aşağı bir süzdü.</p>
			<p class="paragraf">“Pekâlâ, hele sen şuraya gir” diye onu eski kaba hasır döşeli, pis, küçük bir odaya soktu. Mukarripleri, alayı, bandoları dışarda kalmıştı. “Yaşasın İttihat ve Terakki” avazı içinde bulunduğu odanın kirli badanalı duvarlarını sarsıyordu. Oturacak bir yer yoktu. Gezine gezine bekledi. Bir saat kadar bekledi. Alayı, bandoları uzaklaştılar. Gürültü kesildi. Artık hiddetleniyordu. Bu nasıl hareketti? Kendisine, Efruz Bey’e karşı ha... Hiddeti kabarıyor, kabarıyor, topuklarının hizasına çıkıyorken kır bıyıklı herif geldi.</p>
			<p class="paragraf">“Haydi bakalım...” diye onun önüne takıldı. Geniş bir merdivenden çıkardı. Bir odaya soktu. Burası küçükçe bir evvel zaman salonuydu. Duvarlar nakışlıydı. Ortada yeşil örtülü büyük bir masa vardı. Bu masanın etrafında tanımadığı birkaç kişi toplanmıştı. Ne selâm verdiler, ne de ayağa kalktılar. Yalnız hayrete benzer bir nazarla kendisini baştan aşağı süzüyorlardı. Sabredemedi. Hiddetle... Hiddetinin bütün celâdetiyle onlara “Siz kimsiniz? Beni ne sıfatla çağırabiliyorsunuz?” diye kabardı.</p>
			<p class="paragraf">....</p>
			<p class="paragraf">Kendilerinin “Heyet-i Merkeziye” olduğunu söyleyerek heyecanlı sualine hiç cevap vermeyen bu adamların en genci onu âdeta istintak etti: “Asıl isminiz ne?”</p>
			<p class="paragraf">“Efruz.”</p>
			<p class="paragraf">“Müstear isminiz var mı?”</p>
			<p class="paragraf">“Var.”</p>
			<p class="paragraf">“Nedir?”</p>
			<p class="paragraf">“Ahmet...”</p>
			<p class="paragraf">“Babanızın ismi?”</p>
			<p class="paragraf">“Mustafa Tevfik...”</p>
			<p class="paragraf">“Sağ mı?”</p>
			<p class="paragraf">“Hayır, beş sene evvel öldü.”</p>
			<p class="paragraf">“Neciydi?”</p>
			<p class="paragraf">“Defterdardı. Mutasarrıflıklarda gezdi.”</p>
			<p class="paragraf">“Nerede oturuyorsunuz?”</p>
			<p class="paragraf">“Nişantaşı’nda...”</p>
			<p class="paragraf">....</p>
			<p class="paragraf">Bu mavi gözlü, iri, boylu bir zattı. Tatlı tatlı gülümseyerek soruyordu. Efruz Bey manyetizma olmuş gibi, iradesinin haricinde bir itaatle cevaplar veriyordu. Üç gün evvelki hayatının her tarafını ona söylettiler. Sonra onun “hiçbir şeyden haberi olmadığını”, sırf gösteriş, sırf nümayiş, sırf satış için bu kadar gürültüye sebebiyet verdiğini anlayınca hepsi birden kahkahalarla gülüşmeğe başladılar.</p>
			<p class="paragraf">“Olur iş değil...”</p>
			<p class="paragraf">“Olur iş değil...” diyorlardı.</p>
			<p class="paragraf">Kendilerine mensup tahlifli<span class="dipp"><a class="_idFootnoteLink" href="#footnote-225-326" id="footnote-225-326-backlink">326</a></span> bir jandarma neferiyle onu hapishane-i umumî’ye gönderdiler.</p>
			<p class="paragraf">Bu idarî hapis keyfiyeti vakıa çok sürmedi. Efruz Bey yine serbest bırakıldı... Ama daha bırakılmadan “halk” denen kitle atmasyonlarına aldanıp üç günde taptığı mabudunu üç saniye içinde unutmuştu.</p>
			<p class="yildiz">* * *</p>
			<p class="paragraf">Foyası meydana çıktıktan sonra Efruz Bey de üç büyük gününü mühim bir bahar rüyası gibi kolaylıkla unuttu. “Acaba sahiden rüya mıydı?” şüphesiyle düşünürken hiçbir şey hatırlayamaz oldu. Unuttuğu bu tatlı rüyasında kendi arabasını çeken coşkun hürriyetçilerin arasına katıldı. Atlara binmiş, elleri kırbaçlı iki kâtibin, Selim Sırrı ile Rıza Tevfik’in peşinde günlerce koştu. “Yaşasın, yaşasın!” diye bağırmaktan sesi kısıldı. Alkıştan avuçlarının içine kan oturdu. Yaralar açıldı. Yorgunluktan hastalandı. Fakat sesinin kısıklığı, ellerinin yaraları, hastalığı... her şey, her şey, şanlı, şöhretli, şerefli kahramanlı günler... her şey, her şey gayet parlak bir hayal şimşeği çabukluğuyla geçti. Yalnız bu nur, bu emel, bu hülya, bu ümit kıyametinden ona emsalsiz, işitilmemiş bir yadigâr kaldı!</p>
			<p class="paragraf">“Bu neydi? Biliyor musunuz?”</p>
			<p class="paragraf">“....”</p>
			<p class="paragraf">“İsmiydi! İsmi...”</p>
			<p class="paragraf">“....”  </p>
			<p class="paragraf">Asıl kendi ismi: Efruz Bey.</p>
			<p class="paragraf ParaOverride-24">SON</p>
			<p class="paragraf ParaOverride-7"><span class="CharOverride-10">Vakit</span>, Sayı: 753-765, 10-23 Kânun-ı evvel [Aralık] 1919, s. 1-2.</p>
			<p class="paragraf ParaOverride-8"><span class="CharOverride-10">Vakit</span>, sayı: 753, 10 Kânûn-ı evvel [Aralık] 1919, s. 1-2.</p>
			<p class="paragraf ParaOverride-8">sayı: 754, 11 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 755, 13 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 756, 14 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 757, 15 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 758, 16 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 759, 17 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 760, 18 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 761, 19 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 762, 20 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 763, 21 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 764, 22 Kânûn-ı evvel [Aralık] 1919, s.2.</p>
			<p class="paragraf ParaOverride-8">sayı: 765, 23 Kânûn-ı evvel [Aralık] 1919, s.2.</p>
			<p class="paragraf ParaOverride-8"><span class="CharOverride-10">Efruz Bey </span>–Fantezi Roman–, Vakit Matbaası, İstanbul,</p>
			<p class="paragraf ParaOverride-8">[1919-1920],<span class="dipp"><a class="_idFootnoteLink" href="#footnote-225-327" id="footnote-225-327-backlink">327</a></span> 80 s.</p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-296-backlink" id="footnote-225-296">296</a>	Yayımlanacağı şu ilanla duyurulmuştur:</p>
					<p class="dipnot">	<span class="CharOverride-10">“EFRUZ BEY</span></p>
					<p class="dipnot"><span class="CharOverride-10">	Yeni Tefrikamız</span></p>
					<p class="dipnot">		<span class="CharOverride-12">EFRUZ BEY</span></p>
					<p class="dipnot">		<span class="CharOverride-10">Fantezi Roman</span></p>
					<p class="dipnot"><span class="CharOverride-10">		Muharriri: Ömer Seyfettin</span></p>
					<p class="dipnot"><span class="CharOverride-10">	... Çarşamba gününden itibaren Ömer Seyfettin Bey’in </span>Efruz Bey<span class="CharOverride-10"> unvanlı romanını tefrika etmeye başlıyoruz. Efruz Bey, memleketimize ait bazı tiplerin ve bazı meyil ve itiyatların, sanatkârane bir mübalağa ile çizilmiş bir karikatürü hükmündedir. Roman beş fasıldan ibarettir ki her birini uzunca bir küçük hikâye addetmek mümkündür. Bu fasıllar şunlardır:</span></p>
					<p class="dipnot"><span class="CharOverride-10">	1. Hürriyet’e Lâyık Bir Kahraman</span></p>
					<p class="dipnot"><span class="CharOverride-10">	2. Asiller Kulübü</span></p>
					<p class="dipnot"><span class="CharOverride-10">	3. Bilgi Bucağında</span></p>
					<p class="dipnot"><span class="CharOverride-10">	4. Açık Hava Mektebi</span></p>
					<p class="dipnot"><span class="CharOverride-10">	5. Beyaz Serçe”</span></p>
					<p class="dipnot">	(<span class="CharOverride-10">Vakit</span>, Sayı: 753, 8 Kânun-ı evvel 1335/1919, s. 1)</p>
					<p class="dipnot">	Ancak “Hürriyet’e Lâyık Bir Kahraman” bölümü tefrika edildikten sonra kitaplaştığı hâlde, diğer kısımların yayımı ertelenmiştir. <span class="CharOverride-10">Zaman</span> gazetesi, <span class="CharOverride-10">Vakit</span> gazetesinin yayımlamadığı kısımları tefrika etme kararı almışsa da (“Yeni Tefrikalarımız”, <span class="CharOverride-10">Zaman</span>, Sayı: 272, 6 Kânun-ı sânî 1919, s. 1), sekiz gün sonra, açıklamadığı “bazı sebeplerden dolayı” bu niyetini ertelediğini duyurmuştur (“Yeni Tefrikamız”, <span class="CharOverride-10">Zaman</span>, Sayı: 280, 6 Kânun-ı sani 1919, s. 1). Böylece söz konusu metinler müsvedde olarak kalmış ve “Beyaz Serçe” dışındakiler yazarın vefatından 6 yıl sonra [bir kısmı yine <span class="CharOverride-10">Vakit</span> gazetesinde, bir kısmı <span class="CharOverride-10">Resimli Ay</span> (<span class="CharOverride-10">Sevimli Ay</span>) dergisinde] yayımlanabilmiştir. <span class="CharOverride-10">Beyaz Serçe</span> ise ilk defa 1938’de (<span class="CharOverride-10">Ömer Seyfettin Külliyatı, 9, Tarih Ezeli Bir Tekerrürdür</span>, Muallim Ahmet Halit Kitabevi, İstanbul, 1938, s. 31-39) okuyucuya sunulmuştur. Muhtemelen yayına hazırlayan Şerif Hulusi Kurbanoğlu veya yayıncı hikâyedeki “inat” vurgusunun “beyaz serçe” vurgusundan daha yüksek tonda oluşunu dikkate alarak isim değişikliğine gitmiştir. Yukarıdaki açıklama yapılırken söz konusu metinlerin bugün elimizdeki şekline ulaşmamış olma ihtimali son derece zayıftır. Hatta, sözünü ettiğimiz erteleme kararından kısa bir müddet sonra yazarın hastalandığını da biliyoruz. Dolayısıyla elimizdeki Efruz Bey bölümlerinin –ilki yayımlandığında– bitmiş metinler olduğu kesindir. Bu itibarla, yayımlanma tarihi kronolojik sıralamaya esas alınamaz. </p>
					<p class="dipnot">	“Tam Bir Görüş” (1914) ve “Sivrisinek” (1917) hikâyeleri de Efruz Bey tipi etrafında olmakla birlikte bu hikâyeler yayımlandığında Efruz Bey romanının taslağı henüz ortada yoktur. Dolayısıyla bu iki hikâye, yazarın Efruz Bey romanının bölümleri olarak sayabilmesine rağmen diğer beş metinden ayrı tutularak kendi kronolojik sıralamalarında bırakılmıştır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-297-backlink" id="footnote-225-297">297</a>	Yazarın son cümlesi çok anlamlı. Alaya alınan herhangi bir karakter için farklı çevre ve kimseler üzerindeki gözlemlerin birleştirilmiş olması ve sonra bunların yazarın muhayyilesi ile beslenerek yazarlık içgüdüsüyle kişiliğe kavuşturulması her türlü edebî eser için geçerlidir. Efruz Bey’in sıkça değişebilen bir şarlatan tipi olarak çizilmesi, yazara, hicvedeceği insanlara oklarını kolayca fırlatma fırsatı/imkânı vermiştir. Efruz Bey herhangi bir hikâyede herhangi bir insanı değil, yabancılaşan, sartlaşan aydınımızı temsil ediyor. Hicvedildiği, alaya alındığı düşünülen kişiler ve kimlikler için bk. (Alangu 1968: 474-507; Mert 2004: 416-424).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-298-backlink" id="footnote-225-298">298</a>	Sanmam...</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-299-backlink" id="footnote-225-299">299</a>	Bir şaka bu.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-300-backlink" id="footnote-225-300">300</a>	Vay canına...</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-301-backlink" id="footnote-225-301">301</a>	Yok canım, imkânsız.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-302-backlink" id="footnote-225-302">302</a>	Karbonari (Carbonari): İtalya’nın Napoli şehrinde, 1799’da kurulan, “Kömürcüler” anlamındaki adını kömür işçilerinden alan, ilk Mason derneği.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-303-backlink" id="footnote-225-303">303</a>	Galata Köprüsü’nden yaya geçişleri için alınan ücret.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-304-backlink" id="footnote-225-304">304</a>	Şimdiki Seyr-i Sefain Acentesi’nin olduğu yerdeki karakol (Ö. S.).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-305-backlink" id="footnote-225-305">305</a>	Patrida (Rumca): Vatan.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-306-backlink" id="footnote-225-306">306</a>	Beyoğlu’nda şimdiki İstiklâl Caddesi.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-307-backlink" id="footnote-225-307">307</a>	Zito (Rumca): Yaşasın!</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-308-backlink" id="footnote-225-308">308</a>	Metinde “alkışı”.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-309-backlink" id="footnote-225-309">309</a>	Kitap olarak basılırken bu cümle çıkarılmıştır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-310-backlink" id="footnote-225-310">310</a>	Ne var be beyim (Rumca).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-311-backlink" id="footnote-225-311">311</a>	İyi, iyi... (Rumca).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-312-backlink" id="footnote-225-312">312</a>	Namık Kemâl’in “Vatan Şarkısı”ndaki</p>
					<p class="dipnot">	“Kalkın ey ehl-i vatan biz de şadan olalım</p>
					<p class="dipnot">	Din ü millet uğruna haydi kurban olalım”</p>
					<p class="dipnot">	mısraları bozularak uyarlanmıştır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-313-backlink" id="footnote-225-313">313</a>	Yemek hazır efendim, yemek hazır. (Fr.)</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-314-backlink" id="footnote-225-314">314</a>	Darüssaade ağası: Osmanlı sarayında harem dairesinde bulunan ve iç işlere bakan kimse.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-315-backlink" id="footnote-225-315">315</a>	Fehim Paşa (1873-1908) Sultan II. Abdülhamit’in yaver ve hafiyelerinden.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-316-backlink" id="footnote-225-316">316</a>	Guiseppe Verdi (1813-1901): İtalyan bestekâr.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-317-backlink" id="footnote-225-317">317</a>	Victor Emmanuel (1820-1878): İtalya kralı (Roi d’Italie).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-318-backlink" id="footnote-225-318">318</a>	Yazar mizah peşinde, Verdi kraldan yedi yıl önce doğdu.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-319-backlink" id="footnote-225-319">319</a>	Döner dolap.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-320-backlink" id="footnote-225-320">320</a>	<span class="CharOverride-10">Le Frou Frou</span>: 1904-1912 arasında yayımlanmış Fransızca avangard magazin dergisi.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-321-backlink" id="footnote-225-321">321</a>	Culotte Rouge, 1900 başlarında askerler için çıkarılmış Fransızca bir mizah dergisi. Derginin adı “kırmızı külot” anlamındadır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-322-backlink" id="footnote-225-322">322</a>	Fransız yazar Victorien Sardou’nun (1831-1908) komedilerinden.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-323-backlink" id="footnote-225-323">323</a>	“Hürriyet”, “müsavat”, “uhuvvet” kelimelerinin Arap harfleriyle baş harflerinden oluşan kelime: <span class="CharOverride-28">ﺎﻤﺣ</span><span class="CharOverride-12"> </span>humma.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-324-backlink" id="footnote-225-324">324</a>	Redhousse’ın <span class="CharOverride-10">Müntahabat-ı Lugat-i Osmaniye</span>’si (1852-1853) kastediliyor. Kitabın kapaktaki adı <span class="CharOverride-10">Lugat-i Osmaniye</span>’dir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-325-backlink" id="footnote-225-325">325</a>	Hazır, hemen (Rumca).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-326-backlink" id="footnote-225-326">326</a>	Yeminli. İttihat ve Terakki Cemiyetine, Meşrutiyet’e sadık kalacağına yemin etmiş asker.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-327-backlink" id="footnote-225-327">327</a>	Kitap, sadece <span class="CharOverride-10">Vakit</span> gazetesindeki “Hürriyete Lâyık Bir Kahraman” tefrikasından ibarettir. Efruz Bey tipi etrafındaki diğer hikâyeler yoktur. Üzerinde tarih bulunmamasına rağmen, “<span class="CharOverride-10">Vakit</span> gazetesinde tefrika edildikten sonra kitap şeklinde basılmıştır” şeklindeki not, basım işleminin en geç 1920 başında olduğunu gösterir. </p>
				</div>
			</div>
		</div>
	</body>
</html>