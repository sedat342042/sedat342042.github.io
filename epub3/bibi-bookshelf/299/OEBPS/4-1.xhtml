<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-1</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x4" xml:lang="tr-TR">
		<div class="Basic-Text-Frame">
			<p class="split">        </p>
			<p class="baslik" id="_idParaDest-2">Ömer Seyfettin Hakkında</p>
			<p class="paragraf">Türk hikâyecisi, şair, dilci ve fikir adamı Ömer Seyfettin’in hayatı hakkındaki bilgilerimizin çoğu, yazılı kaynaklar yanında kendisini tanıyanların bilgilerini de içeren iki kitap (Yöntem, 1947; Alangu, 1968), “Balkan Harbi Hatıraları” ve yazarın <span class="CharOverride-10">Ruznâme</span> adını verdiği ve bazı kısımları ilk defa Ali Canip tarafından <span class="CharOverride-10">Giresun’da Işık</span> gazetesinde yayımlanan hatıra defterlerine dayanmaktadır. Araştırmacıların, onun mektup ve daha başka kalem tecrübelerinden çıkardığı sonuçlar da diğer bilgi kaynaklarıdır.</p>
			<p class="paragraf">Aslen İstanbullu olan bir aileye mensuptur. Babası Ömer Şevki Bey, Dağıstan göçmeni bir Türk’tür. II. Meşrutiyet sonlarındaki Türkçülük-İslâmcılık tartışmaları sırasında, babası Ömer Şevki Bey’in, Dağıstan göçmeni bir aileden gelmesi dolayısıyla, Çerkez olduğu iddia edilmiştir (farklı algılamaların listesi için bk. Alangu, 1968: 41-44, Gözler, 1976: 12-16). Ömer Seyfettin ise bu iddiayı kesin bir dille reddetmiştir (<span class="CharOverride-10">Sebilürreşat</span>, Sayı: 376, 31 Teşrin-i evvel 1334/1918, Alangu, 1968: 398-399). Ömer Şevki Bey, mektepten yetişme değil alaylı bir subay olup, binbaşılığa kadar yükselebilmiştir.</p>
			<p class="paragraf">Annesi Fatma Hanım da bir asker çocuğudur. Fatma Hanım’ın babası İsfendiyaroğulları’ndan Ankaralı topçu kaymakamı (yarbay) Mehmet Bey’dir. Dayısı Dr. Faik Paşa, sonra sadrazam olan Kıbrıslı Kâmil Paşa’nın damadıdır ve onun İzmir valiliği sırasında orada hastane başhekimliği yapmıştır (Alangu, 1968: 13, 25-26, 44).</p>
			<p class="paragraf">Babasının meslekî görevi dolayısıyla bulunduğu Gönen’de (Balıkesir), 1884’te doğdu. Dört çocuklu bir ailenin ikinci çocuğu olan Ömer Seyfettin’in küçük yaşta ölen bir kız kardeşi, kendisinden bir yaş küçük Hasan adlı bir erkek kardeşi, kendisinden on yaş büyük Güzide adlı bir ablası vardır (Alangu, 1968: 25-26).</p>
			<p class="paragraf">Altı yaşında Gönen’deki bir mahalle mektebinde başlayan ilkokul (ibtidaiye) tahsili, babasının görev yeri değişikliğinden dolayı ailenin İstanbul’a giderek dedesinin Kocamustafapaşa ’daki konağına yerleşmesinden sonra, dokuz yaşındayken 1893’te Eyüp Askerî Baytar Rüştiyesi’nde ordu mensupları için açılan özel sınıfa kaydedilmesiyle sürer. 1896’da biten bu okuldan sonra aynı yıl Edirne Askerî İdadîsi’ne başlar. 1900’de orta dereceli tahsili de biter ve artık İstanbul’da, bu tahsilin yüksek kısmı olan Mekteb-i Harbiye-i Şahane’ye kaydolur. 2 Ağustos 1903’te Makedonya’da baş gösteren çetecilik ve isyan hareketlerinden dolayı, onun bulunduğu son sınıf, bir an önce o bölgede görevlendirilmek üzere, “sınıf-ı müsta’cele” sıfatıyla, 9 Ağustos 1319’da (22 Ağustos 1903) apar topar mezun edilir (Alangu, 1968: 60-86).</p>
			<p class="paragraf">Ömer Seyfettin’in meslek hayatı, karargâhı Selanik’te bulunan 3. Ordu’nun İzmir’deki Redif Fırkası’na (tümen) bağlı Kuşadası Piyade Taburu’nda “mülâzım-ı sanî” (teğmen) olarak başlar. Ancak “Sebat” hikâyesinin, “Temenni-i Hâb” şiirinin altındaki tarih ve yer kayıtlarından anlaşıldığına göre Ömer Seyfettin, İzmir’e gelmeden, “sınıf-ı müsta’cele” gerekçesine uygun biçimde, doğrudan taburunun gönderildiği Rumeli’de Selanik’te ve Manastır’a bağlı bir sancak olan Pirlepe’de görev yapmıştır (Huyugüzel, 2000: 210). Buradaki görevinde gösterdiği başarılardan dolayı iki liyakat madalyası ile ödüllendirilmiştir. İsyanın bastırılmasından sonra, bağlı bulunduğu tabur, 6 Eylül 1904’te asıl görev yeri olan Kuşadası’na dönmüştür. 1907 Temmuz’unun başlarında, dayısı İzmir Askerî Hastanesi Baştabibi Faik Paşa’nın da delâletiyle, İzmir’deki Aydın Vilâyeti Jandarma Alay Mektebi’nin kuruluşunda, İtalyan subayı Miralay Tomas’a yardım etmek üzere, bu okulun “Kavâid-i Diniye” hocalığına atanır. İzmir’den ayrılış tarihi kesin biçimde bilinmemekle birlikte, 30 Aralık 1908 tarihli <span class="CharOverride-10">İttihat</span> gazetesinde çıkan bir haberden, “mülâzım-ı evvel” (üsteğmen) rütbesiyle aynı görevde olduğu anlaşılmakta, Selanik’teki bir nizamiye taburuna 1909 başlarında tayin edildiği tahmin olunmaktadır (Huyugüzel, 2004: 211-212). </p>
			<p class="paragraf">İki yıl süreyle Balkanlar’daki Velmefçe, Pirlepe, Osenova, Pirbeliçe, Serez, İştip, Babina, Demirhisar, Cumayıbâlâ, Razlık gibi sınır yerleşim yerlerinde çete takibiyle uğraştı. Aynı amaçla Makedonya sınırındaki Serez mutasarrıflığı Menlik kazası Razlık kasabası yakınlarındaki Yakorit köyü bölük komutanlığı yaptı. 1909’da bir ara Köprülü’de Askerî Rüştiye Mektebi’nde üsteğmen rütbesiyle beden eğitimi öğretmenliği görevinde bulundu. (Cunbur, 1985 a: 8). </p>
			<p class="paragraf">II. Meşrutiyet’in ilanını takip eden günlerde İstibdat Devri aleyhine, İttihat ve Terakki lehine bazı kalem tecrübeleri varsa da, devrin bu en önemli siyasî örgütüyle ilişkisi Selanik’e atandığı 1909’dan itibaren başlar. 17 Nisan 1909’da, “31 Mart Vakası”nı bastırmak üzere İstanbul’a gelen Hareket Ordusu’nda Ömer Seyfettin de vardı. İstanbul’un siyasî ve fikrî havası, asker-siyaset ilişkisi, onun askerlikten soğumasına sebep oldu (Tural, 1984: 11).<span class="CharOverride-10"> Perviz</span> imzasıyla yazılarının yayımlandığı <span class="CharOverride-10">Hüsün ve Şiir</span> dergisi adını <span class="CharOverride-10">Genç Kalemler</span> olarak değiştirerek İttihat ve Terakki’nin maddî desteği ile farklı bir şekil almıştı. Ömer Seyfettin bu dergide (C. II, Sayı. 1, 11 Nisan 1911, s. 1-7) “Yeni Lisan” hareketini başlattı. M. Nermi’ye dayandırılan bilgiye göre, aynı yıl, artık bütün zaman ve enerjisini kültürel konulara vermek amacıyla, Ziya Gökalp’ın araya girmesi sonucu, tazminatını İttihat ve Terakki’nin ödemesiyle ordudan ayrılır (Alangu, 1968: 165, 581).<span class="dipp"><a class="_idFootnoteLink" href="#footnote-225-1" id="footnote-225-1-backlink">1</a></span></p>
			<p class="paragraf">Fakat Balkan Savaşı’nın patlak vermesi üzerine yeniden askere çağrıldı ve üsteğmen rütbesiyle Garp Ordusu’nun 39. Alay 3. Tabur’una katıldı (14 Eylül 1912). Komanova’da Sırplara, Yanya’da Yunanlılara karşı savaştı. 20 Ocak 1913’te Kanlıtepe’de Yunan ordusuna esir düştü. Atina yakınlarındaki Naflion kasabasında on ay kadar süren esirlik hayatı 28 Kasım 1913’te bitince, 17 Aralık 1913’te İstanbul’a döndü. Hatıra defterinden anlaşıldığına göre bu sıralarda annesi ölmüş, babası tekrar evlenerek İstanbul’dan ayrılmıştır. Kendisini çok yalnız ve bitkin hisseden Ömer Seyfettin, 25 Şubat 1914’te “siyasetle iştigali” dolayısıyla ordudan ihraç edildi (Polat, 2015:105-107). Memurluk istememesine rağmen, sadece yazarlıkla geçinemediği için Darülmuallimînde (İstanbul Erkek Öğretmen Okulu) “Edebî Kıraat” ve Kabataş Sultanîsinde (ölümüne kadar) “Edebiyat” öğretmenliği yaptı. Aynı yıl, Dârülfünun’da kurulan “Tedkikat-ı Lisaniye Encümeni” üyeliğine seçildi (Alangu, 1968: 298). 1915’te Harbiye Nezareti’nin Çanakkale Cephesine kültür ve sanat adamları için düzenlediği geziye katıldı (Yöntem, 1947: 34).</p>
			<p class="paragraf">1915 yılı sonlarında, İttihat ve Terakki’nin nüfuzlu mensuplarından Dr. Besim Edhem Bey’in kızı Calibe Hanım’la evlenerek Kadıköy’de oturdukları konağa içgüveyisi girdi. Fahire Güner (Elgun) adını verdikleri bir kızları doğdu (6 Aralık 1916). Fakat alafranga terbiye görmüş, sonraları İstanbul’un en meşhur bayan terzisi sıfatıyla tanınacak olan bu hanımla evlilikleri sadece üç yıl sürdü, 5 Eylül 1918’de bitti (Alangu, 1968: 301-312).</p>
			<p class="paragraf">Gerek mensubu bulunduğu siyasî kadronun Mondros Mütarekesi ’ne giden sondaki sorumluluğu, yönetimdeki bazı suiistimaller, gerekse özel hayatındaki bu olumsuzluk, zaten bozulmuş olan sıhhatini iyice kötüleştirdi. Manastır yıllarında komutanı olan Cavit Paşa’nın Kalamış Koyu’ndaki yalısını kiraladı. Ömrünün bundan sonrasını, “Münferit Yalı” adını verdiği bu mekânda münferit ve münzevi olarak yaşadı. 23 Şubat 1920’de yatağa düştüğünde, önce Dr. Hakkı Bey “nevralji” sonra, Dr. Neşet Ömer İrdelp “nevralji ile romatizma karışık” teşhisi koydu. 4 Mart 1920’de Haydarpaşa Tıp Fakültesi hastanesine kaldırıldı (Yöntem, 1947: 42-45). 6 Mart 1920’de öldüğünde, yapılan otopsi ile hastalığının şeker olduğu anlaşıldı (Alangu, 1968: 583). </p>
			<p class="paragraf">Cenazesi Kadıköy-Kuşdili Mahmutbaba Mezarlığı’na defnedildi. Buranın tramvay garajı haline getirilecek olmasından dolayı, kemikleri 23 Ağustos 1939’da Zincirlikuyu Asrî Mezarlık’a taşındı. “Eski yazı” olduğu gerekçesiyle Mahmutbaba ’daki kitabesinin üzeri örtülmüştü (Yöntem, 1947: 46). Ali Canip’in gayretleriyle yeniden düzenlenen mezar taşına yeni harflerle “Merhum Ömer Seyfettin burada yatıyor” ibaresi hâkkedildi (Alangu, 1968: 563).</p>
			<p class="paragraf">Yazılarının basıldığı süreli yayın organları şunlardır:<span class="CharOverride-10"> Mecmua-i Edebiye, Musavver Fen ve Edep, Sabah, Malumat, İrtika, Haftalık İzmir (Serbest İzmir, Üsbuî İzmir), Aşiyan, Eşref (Musavver Eşref), 11 Temmuz, Bahçe, Çocuk Bahçesi, Teşvik, Piyano (Düşünüyorum), Felsefe Mecmuası, Tenkit, Musavver Hâle, Musavver Eşref, Kadın (Selanik), Hüsün ve Şiir, Genç Kalemler, Hıyaban, Dicle, Serbest Fikir, Yirminci Asırda Zekâ (Zekâ), Felsefe, Tanin, Nevsâl-i Millî, Türk Yurdu, Çocuk Dünyası, Talebe Defteri, Safahat-ı Şiir ve Fikir, Donanma, Halka Doğru, Türk Sözü, Yeni Mecmua, Millî Mecmua, İfham (İfham’ın Edebî İlâvesi), Büyük Mecmua, Birinci Kitap (İkinci Kitap, Üçüncü Kitap), Kırım, Türk Kadını, Millî Talim ve Terbiye Mecmuası, Tercüman-ı Hakikat, Turan, Vakit, İleri, Atî, Zaman, Şair, Türk Dünyası, Muallim, Yeni Dünya, Akşam, Büyük Mecmua, Diken, İnci. </span>Vefatından sonra metinlerinin yayımlandığı yerler:<span class="CharOverride-10"> Vakit, Resimli Ay, Hayat, Hayat Tarih, Yeditepe.</span></p>
			<p class="paragraf">Ayrıca 1919’da Ali Canip (Yöntem) ile birlikte <span class="CharOverride-10">Tenkit</span> adlı bir dergi çıkarmak istediğini biliyoruz (<span class="CharOverride-10">Zaman</span>, sayı: 283, 19 Ocak 1919, s. 2.).</p>
			<p class="paragraf">Hatıra defterlerinin birinde (<span class="CharOverride-10">Ruznâme</span>) yazı hayatının verimsizliğinden yakınsa da 36 yıllık kısa ömrü ve 14 yaşında başlayan edebiyat hayatı dikkate alınınca, onun en verimli yazarlarımızdan biri olduğu sonucuna varılır. </p>
			<p class="paragraf">Ömer Seyfettin’in yazı faaliyeti, mevcut külliyatlarda bulunanlardan daha zengindir. Ona ait olduğunu bildiğimiz kalem tecrübelerinin (tefrikalar da kitaplar da tek kabul edilmek kaydıyla) sayısı 532’dir. Bunlardan 511’u telif, 21’i tercümedir. Teliflerin yazı türlerine göre dağılımı şöyledir: 166 hikâye (biri şiirle birlikte, biri öğretici kitap/makale içinde), 166 öğretici metin/makale (popüler bilim ve fikir ve eleştiri yazısı), 88 manzum metin (makale içindeki iki metinden biri tercüme), 56 fıkra, 21 mensure (fantezi), 15 mektup, 3 piyes, 2 hatıra defterinden parçalar. 7 metin, iki ayrı gruba girebilecek niteliktedir. Elinizdeki kitaba, anlatma esasına bağlı (yani öncelikle hikâyeler ve sonra piyes sayılabilecek metinler) toplam 166 edebî metin alınmıştır. Bizim hikâye saydığımız metni bir başkasının mensure veya fıkra olarak değerlendirdiğini görebilirsiniz. Esasen tür adının, sınıflandırma ötesinde bir değeri yoktur.</p>
			<p class="paragraf">Bu kitapta ilgi çerçevemizdeki metinler, bir olay etrafında oluşan, anlatımı (tahkiye/hikâye etme) esas alan metinlerdir. Doğrudan tiyatro tekniği ile yazılan “Mahcupluk İmtihanı” ve “Yaşasın Dolap” ile II. Meşrutiyet yıllarında yaygın biçimde kullanılan “tekellümî hikâye”lerin de bu kitaba alınması uygun görülmüştür. “Tekellümî hikâye”lerin tiyatrodan farkı, hacim bakımından kısa olmaları dolayısıyla sahnelenme amacına uygun düşmemeleridir. Diğer yandan bu metinler, “hikâye etme”yi karşılıklı konuşmalara yüklemiş olmakla yani hikâye tekniği bakımından “gösterme”yi esas almakla tiyatroya yakındırlar. Yazarın “hikâyecik” dediği metinler de hacim itibariyle çok kısa oldukları için böyle isimlendirilmişlerdir. Bütün bunlar hikâye tekniği ile ilgili şeylerdir ve söz konusu metinlerin “hikâye” sınırları içinde değerlendirilmesine mani değildir. Ayrıca mutlaka bir tür adı kullanacak isek, diğer tür adları sözü edilen metinlere daha aykırı düşecektir.</p>
			<p class="paragraf">Yukarıda verdiğimiz metin sayısı, bugüne kadar elde edilebilenlerden 23 tane fazladır. Fakat yine de Ömer Seyfettin külliyatının tamamlandığı söylenemez. Kütüphanelerimizin süreli yayın koleksiyonlarındaki noksanlar ve Ömer Seyfettin’in pek çok takma ad kullanmış olması, bu külliyatı eksiksiz kılmanın önündeki önemli engellerdir. Şimdilik bilinen takma ad ve rumuzları şunlardır: Ayas, Ayın ﻉ, Ayın Ha ·ﺡ ·ﻉ, Ge ve Ayın ﻉ ﻭ ﮒ, Ayın Sin ·ﺱ ·ﻉ, Camasb, C., C. Nazmi, Ç. Kemâl, Feridun, F. Nezihi, Tarhan, Ömer Tarhan, Ö ﻉ. Seyfettin, Perviz, Süheyl Feridun, Şit, Tarhan, Tekin, ?, ?? (Tansel, 1984: 727- 783; Polat, 1998: 11; Argunşah, 1999: 10).</p>
			<p class="paragraf">Ömer Seyfettin; hikâyeci olarak şöhret yapmasına rağmen, edebiyat âlemine şiirle adım atmıştır. Tespit edilebilen ilk şiiri “Terâne-i Giryan” (<span class="CharOverride-10">Mecmua-i Edebiye</span>, sayı: 9, 20 Aralık 1900, s. 65) yayımlandığında, henüz 16 yaşında ve Mekteb-i Harbiye-i Şahane’de öğrenci idi. II. Meşrutiyet’in ilanı pek çok edip gibi Ömer Seyfettin’in de sanat hayatında bir dönüm noktası olmuştur. II. Meşrutiyet öncesi şiirlerinde, edebî formasyonunu kazandığı ilk gençlik yıllarının baskın edebî zümresi Edebiyat-ı Cedide topluluğunun tercihleri açık biçimde görülmektedir: Üçü dışında değişmez konu aşktır, vezin aruzdur, ikisi dışında nazım şekli sonedir. Bu tercih sisteminin arkasında, Edebiyat-ı Cedide şiir anlayışının devrin hâkim temayülü olması kadar, Tevfik Fikret’i sevmesi de vardır. Nitekim Edirne Askerî İdadîsi’nde öğrenci iken “mükemmeliyet” fikrini Fikret’ten öğrendiğini, hep <span class="CharOverride-10">Rübâb-ı Şikeste</span>’yi okuduğunu ifade eder (Ünaydın, 1918: 241). II. Meşrutiyet’e yaklaşırken onun şiirine girmeye başlayan sosyal konulu çizgiler daha sonra 1914’e kadar birkaç şiirinde daha devam edecektir. <span class="CharOverride-10">Genç Kalemler</span> dergisindeki meşhur “Yeni Lisan” yazısında ise Edebiyat-ı Cedide şiir anlayışını tamamen reddederek Fikret’in sadece duygu ve düşüncede değil, kitabının ismini bile bir Fransız şairin eserinden (Emile Bergerat: <span class="CharOverride-10">Lyre Brisée</span>) aldığı iddiasındadır. 1911’de <span class="CharOverride-10">Genç Kalemler</span>’de “Yeni Lisanla” açıklamasıyla yayımlananlardan itibaren şiir vokabülerinde önemli değişiklikler görülür. Ama Ömer Seyfettin’in şiirlerindeki asıl değişme 1914’te başlar. Vezin olarak daha önce sadece bir çeşni niyetiyle kullandığı heceyi benimsemiştir. Sonenin yanı sıra halk şiirinin nazım şekillerinden koşmayı da tercihleri arasına katmıştır. Mesnevi geleneği istikametindeki şiirlerinde ise, hem bu geleneğin hem de kolayca kafiye bulma ihtiyacından dolayı, düz kafiyeyi (mesnevi) tercih etmektedir. Konu bakımından ağırlık merkezi millî meselelere kaymıştır. İlham kaynakları ise tarih, destan ve efsaneler, halk hikâyeleri gibi sözlü edebiyat ürünleridir. Bu çizgi, tam anlamıyla Ziya Gökalp istikametidir. Türklük aşkı ve Türklüğü uyandırma gayreti ile Turancılık ülküsüne samimiyetle bağlanmıştır. 1914’e kadarki şiirleri Fikret’i ne kadar hatırlatıyorsa, sonrakiler de o kadar Ziya Gökalp’ın yönlendiriciliğini yansıtır.</p>
			<p class="paragraf">1917 Haziran’ında kurulan Şairler Derneği’nin kurucularından biri de Ömer Seyfettin’dir. Bu dernek, “Millî Edebiyat” anlayışını hece veznini kullanmak, konuşma diliyle yazmak, ilhamı İran ve Yunan mitolojisinden değil, Türk esâtirinden almak gibi ilkeler etrafında netleştirmek istemiştir (Reel, 1917: 348-350). Bu ilkelere Şairler Derneği’nden önce Ömer Seyfettin’in ilkeleri diye bakmak gerekir. </p>
			<p class="paragraf">Hangi döneminde olursa olsun, Ömer Seyfettin’in şiirlerinde –ara sıra küçük ilham kabarmaları dışında– lirizm noksanlığı daima hissedilmektedir. </p>
			<p class="paragraf">Hatıra defterinde kaydettiğine bakarak, 1902’de <span class="CharOverride-10">Sabah</span> gazetesinde çıkan ilk hikâyesi “Tenezzüh”ten beri, 7 Ocak 1918 tarihi itibariyle yüz on iki hikâye yazdığını ve bunların elli tanesinin yayımlandığını biliyoruz. Yazar, bu rakamı verirken, ayda bir hikâye bile yazamamış olmasına hayıflanmaktadır. O sıralar, yazarın en verimli devresidir. Nitekim ertesi yıl (1919) otuz dokuz hikâye yayımlayacaktır ki, bu da dokuz günde bir hikâye demektir. Bu kolay yazmaya rağmen, temaları itibariyle hiçbir hikâyesi, bir diğerinin aynı değildir. Ayrıca kendisine kadarki hiçbir hikâyeci, bu ölçüde velût olamamıştır. Ömer Seyfettin, yaşadığı, duyduğu, okuduğu veya hayalinden geçen her şeyden kolayca bir hikâye çıkarabilir. Yine hatıralarında “Ben her şeyden, en ehemmiyetsiz fıkralardan, bir cümleden bir hikâye, koskoca bir roman çıkarabilirim. Sanat, o hikâyeyi, o romanı çıkardığım ehemmiyetsiz şey değil, benim o şey etrafında canlandırdığım hayattır” demektedir. Bu asla küçücük bir şeyi balonlaştırmak, içi boş vakalar icat etmek değildir. Sanatını bu biçimde açıklamakla, sanatkârlığın herkes için ortada olan malzemede değil, onu amaca göre şekillendirmede saklı bulunduğunu ifade eder. <span class="CharOverride-10">Maupassant tarzı</span> diye bilinen <span class="CharOverride-10">giriş (serim), gelişme (düğüm/ler) </span>ve<span class="CharOverride-10"> sonuç (çözüm)</span> bölümlemeli, vakayı ön plana çıkaran, karakter tahlili ve mekân tasvirini geri planda tutan hikâyeyi Türk okuyucusuna, Ömer Seyfettin sevdirmiştir. Önceleri, bir kısmını “fantezi” diye vasıflandırdığı tahkiyeli metinler veya Maupassant tarzına tam uygun hikâyeler yazmış olsa da, onun şahsî damgasını taşıyan hikâyeleri 1911’deki Yeni Lisan hareketinden sonra yazdıklarıdır. </p>
			<p class="paragraf">Ömer Seyfettin’in hikâyelerindeki ilham kaynakları hayli çeşitlidir. Öncelikle şahsî hayat tecrübelerinin izlerini taşıyan metinler, her hikâyecide olduğu gibi, onun yazdıklarında da önemli bir yer tutar. Bunlardan bir kısmını kahraman-anlatıcının bakış açısıyla (I. şahıs) anlatması, onun hakkında araştırma yapanları da yönlendirmiştir. Bazı ansiklopedi ve benzeri eserlerin Ömer Seyfettin ile ilgili maddelerinde veya onun hakkındaki hemen her kitapta söz konusu hikâyeler adeta kurmaca değil, bilgilendirici veya hatıra türünden metinlermiş gibi onun hayatını anlatmada belge olarak kullanılmışlardır. Mesela, “And”, “Falaka”, “İlk Cinayet”, “Kaşağı” gibi hikâyeleri çocukluk yıllarının, “Bomba”, “Hürriyet Bayrakları”, “Tuhaf Bir Zulüm”, “Beyaz Lâle”, “Nakarat” gibi hikâyeleri ise askerlik hayatının yansıması olarak kabul edilmiştir (Yöntem, 1947: 8; Alangu, 1968: 21-192; Tural, 1984: 9; Kutlu, 1990: 182-183; Parlatır, 1977: 263; Mert, 2004: 62-63 gibi). </p>
			<p class="paragraf">Ömer Seyfettin hikâyelerinin bir kısmı, Birinci Dünya Savaşı sırasında, Harbiye Nezareti’nin, cephedeki askerin ve halkın moralini yüksek tutacak edebî metinler yazılması isteğine uygun parçalardır. Fakat tarih ve kahramanlık temalı bu tür metinler zaten “Millî Edebiyat” yaratma arzusunun doğal tezahürüdür. Yazarın “Eski Kahramanlar” üst başlığı ile çıkan hikâyelerinin tamamı, bu bağlamda düşünülebilecek cinstendir. Ömer Seyfettin bazı hikâyelerini ise sosyal ve siyasî konulardaki fikirlerini edebî kılıkta vermek maksadıyla yazmıştır. “Ismarlama” suçlamasına muhatap olan bu gibi hikâyelerinin (“Ashab-ı Kehfimiz”, “Mehdî” gibi) bazı kısımları, gazetelerde görülebilecek yorum-haberleri andırmaktadır.</p>
			<p class="paragraf">Ömer Seyfettin hikâyelerinin önemli bir kısmında ironi, diğer özellikleri ikinci plana atacak kadar belirgindir. Ondan önce sadece Hüseyin Rahmi Gürpınar’ın eserlerinde görülen bir tavırla, toplum hayatının bönlük, cehalet vb. taassuptan dolayı gülünçleşen, komikleşen taraflarını ortaya koyarak hicveder (“Kurbağa Duası”, “Perili Köşk”, “Keramet”, “Nezle”) gibi. Bunlara ilaveten toplumda parazit gibi yaşayan açıkgöz, şarlatan kimselerle ilgili hikâyelerinde de ince alay, nükte biçiminde bir mizah anlayışı vardır (“Karmanyolacılar”, “Efruz Bey” tipi etrafındaki hikâyeler gibi).</p>
			<p class="paragraf">Bazı hikâyelerinin ise bir atasözü, halk hikâyesi, destan, masal gibi sözlü edebiyat ürünlerinden ilham alınarak yazıldığı anlaşılmaktadır (“Nadan”, “Çakmak”, “Bir Hayır” vb.). Bu gibi hikâyelerini Ziya Gökalp’ın fikirleri istikametinde kurulan ve onun da katıldığı Halka Doğru Cemiyeti’nin misyonuyla ilgili görmek gerekir. </p>
			<p class="paragraf">Bütün hikâyelerinin ortak özelliklerini şöyle sıralamak mümkündür:</p>
			<p class="paragraf">1. Yeni Lisan’dan önce yazdıklarında önemli ölçüde Edebiyat -ı Cedide kalıntıları vardır. Arapça-Farsça kelime kadrosunun kabarıklığı, süs için yapılmış terkipler, hayaller ve benzetmelerdeki yapaylık hep bu tortunun izleridir (“Bir Refikin Defter-i İhtisasatından”). Bununla birlikte dönemin başka yazarlarına nispetle konuşma diline daha yakın bir çizgidedir. Yeni Lisan’dan sonraki hikâyeleri ise arı, duru bir İstanbul Türkçesiyledir. Ancak konuşma dilini yakalama ve yansıtma merakı, onu bazen ağız taklidine götürür (“Nezle”, “Yalnız Efe”, “Bir Hayır”). Malzeme olarak çok başarılı biçimde kullandığı argo söyleyişlerin hikâyelerine girişi de aynı sebepledir (“Yuf Borusu Seni Bekliyor” vb.).</p>
			<p class="paragraf">2. Şiirde ancak 1911’de Yeni Lisan sonrasında vardığı sosyal faydacı sanat anlayışını, II. Meşrutiyet sonrası hikâyelerinin tamamında bulmak mümkündür. Ali Canip’e gönderdiği bir mektupta, “Ben edebiyatta yalnız sanata kail olsam, edebiyatı pek küçük görmüş olacağım. Halbuki o benim nazarımda o kadar büyüktür ki cehaletin, nâsûtî duyguların alçalttığı beşeriyet için onu bir kurtarıcı addediyorum. Nazarımda edipler insanlara âdiliklere karşı nefreti talim edecek mürşitlerdir” diyen yazar, her bir hikâyesinde eğitici-öğretici bir mesaj kullanarak, topluma yön vermeye gayret göstermiştir.</p>
			<p class="paragraf">3. Kelime kadrosu itibariyle konuşma dilinden almış olması dışında, süssüz bir üslûpla yazılmış olması da bu hikâyelerin tanıtıcı vasıflarındandır. Ali Canip’e yazdığı bir mektupta “ben edebiyattan nefret ediyorum” derken kastettiği, Edebiyat-ı Cedide’nin konuşma dilinden uzak, sunî bir dille meydana getirdiği edebiyattır.</p>
			<p class="paragraf">4. Ahmet Mithat, Hüseyin Rahmi ve bütün sosyal faydacı edipler gibi “edebiyatsız edebiyat yapmak” isteyen hikâyeci Ömer Seyfettin’de de, bilgilendirme çabası yüzünden, üslûpçuluk gölgelenmiştir.</p>
			<p class="paragraf">5. Mekânın memleket sathına yayılmış genişliği de dikkat çekmektedir. Mühim bir kısmının vakalarını tarihten veya bizzat yaşadığı Balkan savaşlarından alması, Edebiyat-ı Cedide alışkanlığını kırarak İstanbul dışı mekânlara açılmayı da gerekli kılmıştır. Ayrıca Maupassant tarzına bağlılığı da orta tabaka halkla birlikte, onların yaşadığı mekânı ve dili tercihleri arasına sokmuştur.</p>
			<p class="paragraf">6. Konu ve vakayı her şeyin önüne almakla beraber, karakter ve tip yaratmada da başarılıdır. Başarıyla çizdiği üç tipten bahsedilebilir: </p>
			<p class="paragraf">a. Türk tarihinden alıp, “Eski Kahramanlar” ortak üst başlığıyla bir ideal insan olarak işlediği kahraman tipi (“Ferman”, “Kütük”, “Vire”, “Teselli”, “Pembe İncili Kaftan”, “Başını Vermeyen Şehit”, “Kızılelma Neresi?”, “Büyücü”, “Teke Tek”, “Topuz”, “Diyet”).</p>
			<p class="paragraf">b. II. Meşrutiyet sonrasında fikrî ve siyasî yönelişlerdeki olumsuzlukları göstermek üzere Efruz Bey adıyla çizdiği şarlatan tipi. (“Hürriyete Lâyık Bir Kahraman”, “Asilzadeler”, “Bilgi Bucağında”, “Tam Bir Görüş”, “İnat/Beyaz Serçe”, “Sivrisinek”).</p>
			<p class="paragraf">c. Gündelik hayatın içinde yaşattığı iddiasız, arif, babacan Bican Efendi tipi (“Mermer Tezgâh”, “Tütün, Dama Taşları”, “Makul Bir Dönüş”, “Acaba Ne İdi?”). Bican Efendi, tek perdelik komedisi “Mahcupluk İmtihanı”nda da bulunmakla birlikte asıl kahraman değildir.</p>
			<p class="paragraf">Bunlar içinde Efruz Bey, son derecede ustalıkla çizilerek, birbirinden çok farklı, hatta birbirine zıt kişilikler ve onların temsil ettiği görüşler eleştirilebilmiştir. Bu farklılaşmaya da Efruz Bey ağzından <span class="CharOverride-10">“Yaşayende tebeddül eder est </span>(Yaşayan değişir)<span class="CharOverride-10">”</span> şeklinde, şarlatan bir tipe yaraşır türden felsefî bir boyut kazandırılmıştır.</p>
			<p class="paragraf">Onun için Efruz Bey etrafındaki hikâyelerin ilki “Hürriyete Lâyık Bir Kahraman”ın baş tarafına koyduğu bir notta kahramanına <span class="CharOverride-10">“...Herkes seni bizzat kendi kadar tanır. Efruzcuğum, bugün hiç kimse sana yabancı değildir; çünkü sen ‘hepimiz’ değilsen bile hepimizden bir parçasın”</span> diye seslenir.</p>
			<p class="paragraf">Yazar, Cabi Efendi etrafındaki hikâyeleriyle, arif ve babacan bir tip yaratmak istemişse de, mevcut metinlerle, tam bir tipe varılamadığını kabul etmek gerekir. Çünkü Cabi Efendinin olaylar karşısındaki tavrı tutarlı değildir. Önceleri (“<span class="CharOverride-10">Mermer Tezgâh”, “Tütün”</span>), ârif ve babacan olan Cabi Efendi daha sonra tımarhanededir (“<span class="CharOverride-10">Dama Taşları”, “Makul Bir Dönüş”, “Acaba Ne İdi?”</span>). Onu tımarhaneye tıkan I. Dünya Savaşı yıllarında yaşadıklarıdır. Ama tipin gelişiminde bu dönem eksiktir. Muhtemelen bu dönemle ilgili hikâyeler henüz külliyatına dâhil edilmemiştir. <span class="CharOverride-10">Çocuk Sesi</span> dergisi yazar ve çizerlerinden biri Cabi Efendi fıkra ve karikatürleriyle, bu tipi devam ettirmeye çalışmıştır (Polat, 1998: 29).</p>
			<p class="paragraf">Yazarın Efruz Bey ve Cabi Efendi tipleri etrafındaki hikâyeleri, onun romana geçme arzusu olarak yorumlanabilir. Nitekim Efruz Bey hikâyeleri yayımlanırken roman olarak takdim edilmiştir. Fakat buradaki her bir hikâyenin çok keskin bir biçimde sonuca ulaşması, roman bütünlüğünü gölgelemektedir. Denebilir ki Ömer Seyfettin gibi güncel olay ve durumlardan hikâye çıkarmak isteyen bir yazarın bunlar arasındaki dokuyu örgüleyebilmesi zordur. Ama Efruz Bey merkezliler, Cabi Efendi etrafındaki metinlerden daha çok yaklaşmıştır romana. Sağlığında “Ashab-ı Kehfimiz” adlı eseri “içtimaî roman”, “Efruz Bey” “fantezi roman” tanımlamasıyla yayımlanmıştır. Roman olmaya en yakın eseri ise, bitiremediği “Yalnız Efe”dir. Daha sonra başkaları tarafından da benimsenmiş olan “Anadolu romanı” sıfatı, ilk defa bu romanın üzerinde görülmektedir. Hatıralarında bir de beğenmediği için yazmaya devam etmediğini bildirdiği <span class="CharOverride-10">Ararken</span> adlı bitmemiş bir romanı daha vardır.</p>
			<p class="paragraf">Ömer Seyfettin’in üç tane de sahne tekniğine uygun ve üçü de kadın-erkek ilişkilerinden yola çıkılarak yazılmış mizahî kalem tecrübesi vardır. Bunlardan biri “küçük hikâye” dediği, bütün aramalara rağmen tam metni bulunamayan “Yaşasın Dolap”, biri “tekellümî hikâye” olarak nitelediği, “Pamuk İpliği” ve diğeri, sağlığında sahnelenen “İhtiyar Olsam da” (“Mahcupluk İmtihanı”) adlı bir perdelik komedidir (bunlar da elinizdeki kitaba alınmıştır).</p>
			<p class="paragraf"><span class="CharOverride-12">Dilciliği</span>: Ömer Seyfettin’in diğer önemli bir cephesi de dilciliğidir. Denilebilir ki Osmanlı’dan Cumhuriyet’e kalan en büyük miras, Arapça-Farsça karşısında istiklâl mücadelesini kazanmış Türkçedir ve bu mücadeleyi kazanmada en büyük pay sahibi ise Ömer Seyfettin’dir.</p>
			<p class="paragraf">Edebî formasyonunu almaya başladığı yıllarda edebiyat âleminde hâkim temayül Edebiyat-ı Cedide anlayışı idi. II. Meşrutiyet sonrasında Fecr-i Âtî’nin, öz itibariyle aynı anlayışı devam ettirmesi, Türkçenin Tanzimat’tan beri tabiî yürüyüşünü engellemişti. Ömer Seyfettin, Yeni Lisan hareketiyle Türkçeyi tekrar tabiî mecrasına sokmuştur.</p>
			<p class="paragraf">Yeni Lisan hareketinin fikir köklerini, Tanzimat yıllarındaki dil çalışmalarına kadar indirmek mümkündür. 1896’da <span class="CharOverride-10">İkdam</span> gazetesinde Necip Âsım (Yazıksız)’ın dil ve imlâ konusunda yazdığı sadeleşme arzusunu yansıtan yazılar İzmir basınında da hayli taraftar bulmuş. Mehmet Şeref Aykut, Tevfik Nevzat ve Necip Türkçü’nün <span class="CharOverride-10">Köylü</span>, <span class="CharOverride-10">Ahenk</span> ve <span class="CharOverride-10">Hizmet</span> gazetelerindeki gayretleri sayesinde konuşma diliyle yazma konusu gündeme girmişti. Benzeri bir çıkış da Selanik’teki <span class="CharOverride-10">Bahçe</span> (1905) ve Üsküp’teki <span class="CharOverride-10">Yıldız</span>’da (1909) görülmüştü. Ayrıca Aralık 1908’de İstanbul’da Türk Derneği, kendi adıyla çıkardığı bir dergi ile Türkçeden yabancı kelimelerin atılması yolunda çalışmaya başlamıştı. Askerlik hayatının büyük bir kısmı Selanik’te geçen Ömer Seyfettin, bu fikirleri ve temsilcilerini yakından tanımıştı. Hakkı Tarık Us’a yazdığı 19 Ekim 1906 tarihli mektubunda, “Gurbet İllerinde -I- Yalnızlık” adlı şiirinden iftiharla “Sırf Türkçedir” diye bahsetmesi, daha bu tarihlerde, konuşma diliyle yazma davasına inandığını gösterir. Yeni Lisan, başlangıçta bu hareketler gibi “avâmın da anlayabileceği bir dille, konuşma diliyle yazmalı” diye özetlenebilecek ve sadece Osmanlı Türklüğünü dikkate alan bir “halkçı” anlayıştı. </p>
			<p class="paragraf">Ömer Seyfettin’in Selanik’teki <span class="CharOverride-10">Genç Kalemler</span> dergisinde “?” rumuzuyla yayımlanan ilk “Yeni Lisan” yazısı, <span class="CharOverride-10">Eski Lisan, Edebiyatımız, Millî Edebiyatımız, Şark’a Doğru, Garb’a Doğru, Bugünküler, Hastalıklar, Tasfiye, Nasıl, Milliyete Doğru, Tasfiye Sarfı, İsimler ve Sıfatlar, İmlâ, Gaye, Ey Gençler!, Netice</span> başlıklı 16 bahis halindedir. Yazar, burada görüşlerini çok keskin biçimde, bahis başlarındaki cümleleri tek kelimelik veya tek ibarelik olacak kadar kısa ve çarpıcı ifadelerle vermeye çalışır.</p>
			<p class="paragraf">Türk dili ve edebiyatına yeni bir rota çizen bu yazıdaki görüşler şöyle özetlenebilir: </p>
			<p class="paragraf">Eski Lisan (yazı dili), asla konuşulmayan, Latince, İbranice gibi yalnız kendisiyle meşgul alanlara hitap eden ölü bir dildir. Çünkü Türkçe aynı din ve medeniyet dairesindeki Arapça ve Farsçadan çokça etkilenmiştir. Türkçeye bu dillerden birçok kelime girmesinin asla zararı yok. Fakat edebiyat ve sanat gayretleriyle gelen “tezeyyün (süsleme) fikri” Arapça ve Farsça kurallarını da beraberinde getirmiş, Türkçenin düzenini bozmuştur. Doğallıktan uzaklaşıp tamamen yapay bir hale gelmesine rağmen fiiller ve çekimler, Türk dilinin istiklâlini korumuştur. Türkçe işte bu istiklâl ile aslına, doğal ve temiz haline döndürülebilir.</p>
			<p class="paragraf">Türk Edebiyatı, Şark’a Doğru ve Garb’a Doğru yönelen iki devreden ve bunlar da taklitten ibarettir. Dün Farsça divan yazarak şöhret ve iktidar kazanmak isteyenlerin yerini bugün Fransızca yazanlar almıştır. Onun için “millî” bir edebiyatımız daha önce yoktu, hâlâ yok! </p>
			<p class="paragraf">Bugünküler - Yani Fecr-i Âtî: Bunların yegâne meziyeti “dünküler” dedikleri Servet-i Fünûn kümesinin mahiyetini tamamıyla değilse bile nispeten anlamış olmalarıdır (...) Fakat vatanın bütün ümidi yine onlardır. Hiç şüphesiz, asırlardan beri bizi millî bir edebiyattan mahrum bırakan eski ve sunî lisanı terk edeceklerdir.</p>
			<p class="paragraf">Yeni bir hayata, bir uyanış devresine giren Türklere yeni, tabiî bir lisan lâzımdır. Millî bir edebiyat vücuda getirmek için evvelâ millî bir lisan ister. Eski lisan hastadır. Hastalıkları içindeki lüzumsuz ve yabancı kurallardır. Tasfiye gereklidir. Ama bu, Türk Derneği’nin görüşleriyle Türkçeyi doğu Türkçesine benzetmekle yapılamaz. Halkın diline yerleşmiş Arapça Farsça kelimeleri mümkün değil terk edemeyiz. Hele aruzu atıp heceyi kullanmayı hiçbir şair kabul etmez. Konuştuğumuz lisan, İstanbul Türkçesi en tabiî lisandır. Klişe olmuş terkiplerden başka lüzumsuz ziynetler asla konuşma diline girmez. O halde millî bir dil için, konuşma dilini yazı dili yapmak lâzımdır. Arapça ve Farsçadan gelme kelimelerin imlâları muhafaza edilmeli. Türkçe kelimelerin imlâsı için şimdilik orta yolu seçmeli, çözümü zamana bırakmalıdır. Gayemiz, millî bir edebiyat vücuda getirmektir.”</p>
			<p class="paragraf">Millî Edebiyat hareketinin manifestosu sayılabilecek olan bu ilk “Yeni Lisan” yazısının sonunda, Osmanlı Türklüğünün karşı karşıya olduğu iç ve dış tehlikelere, azınlık gayretlerine dikkat çekilerek, bütün bunlarla mücadele etmenin de Türk unsurunun ilerlemesine bağlı olduğu söyleniyor. İlerlemenin ise bilim, fen ve edebiyatın yaygınlaşması yoluyla olacağı ve bunun da ancak tabiî ve millî bir dille yapılabileceği vurgulanmaktadır.</p>
			<p class="paragraf"><span class="CharOverride-10">Genç Kalemler</span>’deki (C. 2, Sayı: 1) ilk “Yeni Lisan” makalesinden dört ay bir hafta sonra Diyarbakır’da çıkan <span class="CharOverride-10">Dicle</span> gazetesinde (Yıl: 1, Sayı: 23, 4 Ağustos 1327/17 Ağustos 1911, s. 1-3) başka bir “Yeni Lisan” makalesi daha yayımlanmıştır. İlk “Yeni Lisan” makalesi Osmanlı Türklüğü ile sınırlı ve “halkçı” bir dil anlayışıyla yazılmışken, esasları itibariyle onunla tamamen aynı olan <span class="CharOverride-10">Dicle</span> gazetesindeki “Yeni Lisan” yazısı ve aynı konuda daha sonra yazdıklarının tamamında ise bütün Türklüğe yönelik, “milliyet” merkezli bir dil anlayışı vardır. Bu fark, Ziya Gökalp’le tanışmasına bağlanabilir. Nitekim <span class="CharOverride-10">Dicle</span>’deki yazısını, Gökalp’ın meşhur <span class="CharOverride-10">Turan</span> manzumesinin sloganlaşan son beytiyle bitirir.</p>
			<p class="paragraf">İstanbul konuşmasını bütün Türklüğün yazı dili yapma fikri, daha önce İsmail Gaspıralı ve Hüseyinzade Ali Turan tarafından ortaya atılmış, uygulanmaya çalışılmıştır. Aynı görüşleri Ömer Seyfettin’le eşzamanlı olarak Ziya Gökalp da tekrarlamış, <span class="CharOverride-10">Türkçülüğün Esasları</span>’nda (1923) daha sistematik hale sokmuştur. Fakat Ömer Seyfettin ve Ziya Gökalp’ın Doğu Türkçesine karşı mesafeli duruşları, Gaspıralı’nın başlattığı ortak yazı dili projesini başarısız kılan sebepler arasındadır.</p>
			<p class="paragraf">Dil görüşlerinin en güzel uygulamasını kendi hikâyelerinde görmek mümkündür.</p>
			<p class="paragraf"><span class="CharOverride-12">Fikir Dünyası: </span>Ömer Seyfettin’in bilgilendirici mahiyetteki ilk kalem tecrübesi, <span class="CharOverride-10">Mecmua-i Edebiye</span>’nin “Musahabe-i Fenniye” sütununda yayımlanan “Elektrik Leması” ve “Saikanın Bazı Hadisat-ı Garibesi” (Sayı: 67, Mart 1902, s. 114-115) şeklinde iki ayrı alt başlığa bölünmüş bir metindir. Daha sonra <span class="CharOverride-10">İzmir</span> gazetesindeki üç yazısı da aynı niteliktedir. </p>
			<p class="paragraf">Yazı hayatına fennî konularla başlama, I. Meşrutiyet yıllarının, aydınları siyaset dışı konulara yönlendirme politikasına uygundur ve bu, başka yazarlar için de geçerlidir.</p>
			<p class="paragraf">Ömer Seyfettin’in makale ve diğer fikrî eserlerindeki konular arasında, cimnastik, ev ve aile hayatı, çocuk terbiyesi, kadın, eğitim, siyaset, Türkçe ve Türkçenin sadeleştirilmesi, edebî şahsiyetler, edebiyat ve edebiyatın millîleştirilmesi gibi meseleler vardır.</p>
			<p class="paragraf">Basılı ilk fikrî eseri, Genç Kalemler Tahrir Heyeti adına Ziya Gökalp ve Ali Canip’le birlikte kaleme aldıkları <span class="CharOverride-10">Vatan! Yalnız Vatan</span>… (Selanik-1911) adlı kitapçıktır. İttihat ve Terakki Cemiyeti’nin gizli olduğu dönemdeki çalışmalarında Mason cemiyetlerinden çokça faydalanması, Selanik’te Masonluğu yaygınlaştırmış, bu üç arkadaş ise sözü edilen risale ile, millet ve milliyet gibi kavramları reddeden Masonluğun kozmopolitlik tehlikesine dikkat çekmek istemişlerdir (Yöntem, 1947: 22) Yazarın aynı günlerde yayımlanan “Primo Türk Çocuğu”<span class="CharOverride-10"> </span>adlı hikâyesi de bu risaledeki fikirler istikametindedir (Mert, 2004: 121-127).</p>
			<p class="paragraf">Ömer Seyfettin siyasî kanaatleri itibariyle İttihat ve Terakki mensubudur. II. Meşrutiyet’in hemen sonrasında bu taraftarlığı ihsas eden yazılarına rağmen İttihat ve Terakki Fırkası ile ilk teması 1909’dadır. “Yeni Lisan” makalesi ile dilin millîleştirilmesi üzerinde geniş bir tartışma zemini başlatınca, İttihat ve Terakki Cemiyeti’nin ileri gelenlerinden Ziya Gökalp’ın dikkatini çekti. “Görgüsü ile idealist, kabiliyeti ile realist” olan Ömer Seyfettin, Ziya Gökalp’ın aradığı yazarın ta kendisiydi. Ömer Seyfettin ise Gökalp’ın sohbetlerinde, yaşadıklarını sistemleştirilmiş bir halde bulur. Ali Canip de dâhil, birlikte vücut verdikleri “Yeni Hayat Kadrosu”, Yeni Lisan’ın açtığı yoldan, yavaş yavaş bir gençlik akımı halinde gelişir (Aktaş, 2006: 222). Gökalp’ın teşvikiyle 1911’de askerlikten istifa etmişti. Yeniden askerlik hayatı ve esaretten sonra, Ali Canip’ten, İttihat ve Terakki Cemiyeti’nin yayın organı <span class="CharOverride-10">Tanin</span>’de, olmazsa cemiyetin vilâyetlerdeki gazetelerinde yazarlık yapması için aracılık etmesini istemişti. Yazarı olduğu dergilerin bir kısmı İttihat ve Terakki Cemiyeti ile organik bağ içinde idi. Zaman zaman bir kadro adamı olarak İttihat ve Terakki’nin propagandasını yapan yazılar ve risaleler de yazdı. 1914’te yayımlanan <span class="CharOverride-10">Herkes İçin İçtimaiyat: Ticaret ve Nasip, Yarınki Turan Devleti, Mektep Çocuklarında Türklük Mefkûresi</span> adlı risalelerinde bir taraftan tıpkı Ziya Gökalp gibi partilerüstü bir anlayışla Türklüğün uyanışı ve uzak hedefleri için fikrî meselelerle ilgilenirken diğer yandan aynı yıl çıkan <span class="CharOverride-10">Millî Tecrübelerden Çıkarılmış Amelî Siyaset</span>’te, günlük siyasî olayları dikkate alarak “... ikinci defa Türklüğü ve Türkleri, Türk vatanını ve istikbalini kurtaran [Edirne’nin kurtarılması kastediliyor] İttihat ve Terakki Cemiyeti idi” veya “Bir Türk’ün İttihat ve Terakki’den ayrılması kat’î bir cinayettir. (...) ayrılıp da nereye gidecek? Mutlaka Hürriyet ve İtilâfçı muhaliflerin koştukları yere, patrikhaneye değil mi?” gibi propaganda cümlelerine de yer verdi. </p>
			<p class="paragraf">İttihat ve Terakki kapandıktan sonra, roman olması niyetiyle yazdığı “Efruz Bey”de, bazı aydınlar ve temsil ettikleri anlayışlarla birlikte, İttihat ve Terakki içindeki çeşitli anlayışları (grupları) da hicveder. </p>
			<p class="paragraf">Ömer Seyfettin’in diğer bir hizmet alanı da tercümedir. Millî edebiyatların oluşumunda destanların rolüne dikkat çekmek amacıyla, “Kırk Kız” ve “Köroğlu Kimdi?” gibi destanî metinler üzerinde çalıştığı sıralarda, <span class="CharOverride-10">Kalevala</span> ve <span class="CharOverride-10">İlyada</span>’yı çevirdi (1918). Neşri yarım kalan bu metinlerden başka, Fransızca üzerinden, Batı edebiyatlarından çevirdiği 22 kalem tecrübesi daha bulunmaktadır. Ömer Seyfettin’in bazı hikâyeleri Almanca, Fransızca ve Rusçaya çevrilmiştir (Yöntem, 1947: 38-41).</p>
			<p class="paragraf">Sağlığında şu oniki eseri yayımlanmıştır: </p>
			<p class="paragraf"><span class="CharOverride-10">Tarih Ezelî Bir Tekerrürdür</span> (İstanbul-1911), <span class="CharOverride-10">Millî Jimnastik </span>(1911), <span class="CharOverride-10">Yeni Lisan ve Bir İstimzac </span>(Ziya Gökalp ve Ali Canip Yöntem, M. Nermi ve Kâzım Nami Duru ile birlikte, Selanik-1911), <span class="CharOverride-10">Vatan! Yalnız Vatan</span>... (Selanik-1911), <span class="CharOverride-10">Herkes İçin İçtimaiyat: Ticaret ve Nasip </span>(1914)<span class="CharOverride-10">, Yarınki Turan Devleti </span>(1914)<span class="CharOverride-10">, Mektep Çocuklarında Türklük Mefkûresi </span>(1914), <span class="CharOverride-10">Millî Tecrübelerden Çıkarılmış Amelî Siyaset </span>(1914), <span class="CharOverride-10">Turan Masalları: İhtiyarlıkta mı Gençlikte mi?</span> (1914), <span class="CharOverride-10">Ashab-ı Kehfimiz</span> (1918), <span class="CharOverride-10">Harem</span> (1918), <span class="CharOverride-10">Efruz Bey</span> (1919). </p>
			<p class="paragraf">Ayrıca, “Hikâye Külliyatı” serisinden iki hikâyesi, Mehmet Rauf ve Selahatin Enis’in hikâyeleriyle birlikte kitapçık halinde basılmıştır. Künyeleri şöyledir: </p>
			<p class="paragraf">Ömer Seyfettin-Mehmet Rauf: <span class="CharOverride-10">Uçurumun Kenarında-Fedai -</span> Hikâye Külliyatı, Sayı: 8, Matbaa-i Orhaniye, İstanbul, [1919?]<span class="dipp"><a class="_idFootnoteLink" href="#footnote-225-2" id="footnote-225-2-backlink">2</a></span>, s. 3-6.</p>
			<p class="paragraf">Ömer Seyfettin - Selâhattin Enis [Atabeyoğlu]: <span class="CharOverride-10">Aşk ve Ayak Parmakları - Bataklık Çiçeği</span>; Hikâye Külliyatı, Sayı: 14, [İstanbul, tarihsiz], s. 3-6.</p>
			<p class="paragraf">Şiirleri ilk defa Fevziye Abdullah Tansel tarafından kitaplaştırıldı (<span class="CharOverride-10">Ömer Seyfettin’in Şiirleri,</span> Ankara, 1972). Hikâyelerini ilk toplayan, Ali Canip Yöntem, yayımlayan İkbal Kütüphanesi’dir (3 c., İstanbul, 1926-1927). Daha sonra bu seri genişletilerek Muallim Ahmet Halit Kitabevi tarafından yayımlandı (<span class="CharOverride-10">Ömer Seyfettin Külliyatı</span>, 9 c., İstanbul, 1938). Bu yayın, Şerif Hulusi (Kurbanoğlu) tarafından gözden geçirilerek notlarla yenilendi (10 c., İstanbul 1950). Daha zenginleşmiş bir derleme: <span class="CharOverride-10">Ömer Seyfettin’in Toplu Eserleri, </span>11 c. (haz. Tahir Alangu), Refet Zaimler Kitap Yayınevi, İstanbul, 1962-1974.</p>
			<p class="paragraf">Aynı hikâyeler daha sonra pek çok yayınevi tarafından farklı tasniflerle defalarca yayımlandı (Cunbur, 1985 b:163). </p>
			<p class="paragraf">Hikâyeleri dışındaki eserleriyle ilk külliyat:</p>
			<p class="paragraf"><span class="CharOverride-10">Ömer Seyfettin – Bütün Eserleri, </span>17 c. (haz. Muzaffer Uyguner), Bilgi Yayınevi, Ankara, 1970-1997.</p>
			<p class="paragraf">Ömer Seyfettin’in yazdıkları ve hakkında yazılanlar tam künye halinde Müjgân Cunbur tarafından derlendi (Cunbur, 1985 b: 113-180). O güne kadar tespit edilemediği için bu bibliyografyaya girmeyen metinler, çeşitli notlar ve açıklamalarla Nâzım H. Polat tarafından kitaplaştırıldı (Polat, 1998). Bütün bu yayınlardaki metinler, önce tür ve sonra kronolojik sıralama esasına göre Hülya Argunşah tarafından 7 cilt halinde yeniden bir araya getirildi (Argunşah, 1997-2001).</p>
			<p class="paragraf"><span class="CharOverride-12">Kaynakça</span>*</p>
			<p class="paragraf">Aktaş, Şerif; 2006: “Millî Edebiyat Dönemi (1911-1923)”, <span class="CharOverride-10">Türk Edebiyatı Tarihi</span>, Kültür ve Turizm Bak. Yay., Ankara.</p>
			<p class="paragraf">Aktunç, Hulki; 1998: <span class="CharOverride-10">Büyük Argo Sözlüğü (Tanıklarıyla)</span>, Yapı Kredi Yay., İstanbul.</p>
			<p class="paragraf">Alangu, Tahir; 1968: <span class="CharOverride-10">Ömer Seyfettin. Ülkücü Bir Yazarın Romanı</span>, MAY Yay., İstanbul.</p>
			<p class="paragraf">Argunşah, Hülya; 1999-2001: “Sunuş”, <span class="CharOverride-10">Ömer Seyfettin – Bütün Eserleri</span>, 7 C., Dergâh Yay., İstanbul.</p>
			<p class="paragraf">Cunbur, Müjgân; 1985 a: “Ömer Seyfettin’in Hayatı ve Eserleri”, <span class="CharOverride-10">Doğumunun Yüzüncü Yılında Ömer Seyfettin,</span> Atatürk Kültür Merkezi Yay., Ankara.</p>
			<p class="paragraf">Cunbur, Müjgân; 1985 b: “Ömer Seyfettin Bibliyografyası”, <span class="CharOverride-10">Doğumunun Yüzüncü Yılında Ömer Seyfettin,</span> Atatürk Kültür Merkezi Yay., Ankara.</p>
			<p class="paragraf">Devellioğlu, Ferit; 1993: Osmanlıca-Türkçe Lûgat, Ankara.</p>
			<p class="paragraf">Gözler, H. Fethi; 1976: <span class="CharOverride-10">Ömer Seyfettin – Bütün Yönleriyle</span>, Çağdaş Yayınevi, İstanbul.</p>
			<p class="paragraf">Huyugüzel, Ö. Faruk; 2000: <span class="CharOverride-10">İzmir Fikir ve Sanat Adamları (1850-1950)</span>, Kültür Bak. Yay., Ankara.</p>
			<p class="paragraf">Huyugüzel, Ömer Faruk; 2004: <span class="CharOverride-10">İzmir’de Edebiyat ve Fikir Hareketleri Üzerine Araştırmalar</span>, İzmir Belediyesi Yay., İzmir.</p>
			<p class="paragraf">(Kurbanoğlu), Şerif Hulusi, 1950; <span class="CharOverride-10">Ömer Seyfettin Külliyatı</span>, Muallim Ahmet Halit Kitabevi İstanbul, (1938, 9 c.; 1950, 10 c.).</p>
			<p class="paragraf">Kutlu, Mustafa; 1990: “Ömer Seyfettin”, <span class="CharOverride-10">Türk Dili ve Edebiyatı Ansiklopedisi</span>, C. 7, Dergâh Yay., İstanbul, s. 182-187.</p>
			<p class="paragraf">Mert, Necati; 2004: <span class="CharOverride-10">Ömer Seyfettin – İslâmcı, Milliyetçi ve Modernist Bir Yazar,</span> Kaknüs Yay., İstanbul.</p>
			<p class="paragraf">Meydan Larousse; 1991: Sabah Gaz. Yay., İstanbul.</p>
			<p class="paragraf">Nebioğlu, Osman; 1961-1962: <span class="CharOverride-10">Türkiye’de Kim Kimdir?</span>, Nebioğlu Yay., İstanbul.</p>
			<p class="paragraf">Özgül, Metin Kayahan; 1991: “Ömer Seyfettin’in Bilinmeyen Bir Roman Parçası”, <span class="CharOverride-10">Türk Kültürü</span>, Sayı: 334, Şubat 1991, s. 104-121.</p>
			<p class="paragraf">Özön, Mustafa Nihat; 1962: <span class="CharOverride-10">Türkçe Yabancı Kelimeler Sözlüğü</span>, 2. bas., İnkılâp ve Aka Kit., İstanbul.</p>
			<p class="paragraf">Pakalın, Mehmet Zeki; 1983: <span class="CharOverride-10">Osmanlı Tarih Deyimleri ve Terimleri Sözlüğü</span>, MEB Yay., İstanbul.</p>
			<p class="paragraf">Parlatır, İsmail; 1977: “Ömer Seyfettin”, <span class="CharOverride-10">Türk Ansiklopedisi</span>, C. XXVI, MEB Yay., Ankara, s. 261-266.</p>
			<p class="paragraf">Polat, Nâzım H.; 1998: <span class="CharOverride-10">Külliyatına Girmemiş Yazılarıyla Ömer Seyfettin</span>, Arma Yay., İstanbul.</p>
			<p class="paragraf">Polat, Nâzım H.; 2015: Ömer Seyfettin’in Askerlikten Ayrılışı, Türk Edebiyatı, Sayı: 500, Haziran 2015.</p>
			<p class="paragraf">Redhouse, James W.; 2009: Müntahabat-ı Lugat-ı Osmaniyye, (haz. R. Toparlı vd.), TDK Yay., Ankara.</p>
			<p class="paragraf">[Reel], Ahmet Hidayet; 1917: “Şairler Derneği”, <span class="CharOverride-10">Servet-i Fünûn, </span>Sayı: 1352, 14 Haziran 1917, s. 348-350.</p>
			<p class="paragraf">[Sinanoğlu], Nüzhet Haşim; 1918: <span class="CharOverride-10">Millî Edebiyata Doğru</span>, İstanbul. </p>
			<p class="paragraf">Tansel, Fevziye Abdullah; 1984: “Ömer Seyfettin’in İlk Eser ve Şiirleri”, <span class="CharOverride-10">Doğumunun Yüzüncü Yılında Ömer Seyfettin,</span> Atatürk Kültür Merkezi Yay., Ankara.</p>
			<p class="paragraf">Tarım, Rahim; 2000: <span class="CharOverride-10">Mehmet Rauf’un Hayatı ve Hikâyeleri Üzerine Bir Araştırma</span>, Akçağ Yay., Ankara.</p>
			<p class="paragraf">Törenek, Mehmet; 1987: <span class="CharOverride-10">1908-1918 Arası Türk Hikâyeciliği</span>, Atatürk Üniversitesi Sosyal Bilimler Ens., Yayımlanmamış Yüksek Lisans Tezi, Erzurum.</p>
			<p class="paragraf">Tuğlacı, Pars; 1983: <span class="CharOverride-10">Okyanus Ansiklopedik Türkçe Sözlük</span>, Cem Yay., İstanbul.</p>
			<p class="paragraf">Tural, Sadık; 1984: “Ömer Seyfettin’in Hayatı ve Eserleri”, <span class="CharOverride-10">Doğumunun 100. Yılında Ömer Seyfettin, </span>Marmara Üni. Yay., İstanbul.</p>
			<p class="paragraf">Uyguner, Muzaffer; 1970-1997: <span class="CharOverride-10">Ömer Seyfettin – Bütün Eserleri, </span>17 c. (haz. Muzaffer Uyguner), Bilgi Yayınevi, Ankara.</p>
			<p class="paragraf">Ülken, Hilmi Ziya; 2005, <span class="CharOverride-10">Türkiye’de Çağdaş Düşünce Tarihi</span>, 8. bas., Ülken Yay., İstanbul,</p>
			<p class="paragraf">Ünaydın, Ruşen Eşref; 1918: <span class="CharOverride-10">Diyorlar ki, </span>Kanaat Mat., İstanbul 1334 (1918).</p>
			<p class="paragraf">Yalçın, Hüseyin Cahit, 2002;  <span class="CharOverride-10">Tanıdıklarım</span>, (haz. Cemil Koçak), 2. bas. Yapı Kredi Yay., İstanbul.</p>
			<p class="paragraf">Yöntem, Ali Canip; 1947: <span class="CharOverride-10">Ömer Seyfettin: Hayatı Karakteri, Edebiyat ve Eserlerinden Numuneler,</span> Remzi Kitabevi, İstanbul (ilk şekli: <span class="CharOverride-10">Ömer Seyfettin Hayatı ve Eserleri,</span> 1935, İstanbul).</p>
			<p class="paragraf">Yücel, Hasan Âli; 1957: <span class="CharOverride-10">Edebiyat Tarihimizden</span>, Ankara.</p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-1-backlink" id="footnote-225-1">1</a>	Ancak tazminatın ödenme biçimiyle ilgili bilgi ihtiyatla karşılanmalıdır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-2-backlink" id="footnote-225-2">2</a>	20 sayısından haberdar olduğumuz Hikâye Külliyatı’nın tamamı tarihsizdir. Bunlardan 13’ünde Mehmet Rauf’un 14 hikâyesi bulunmaktadır. Mehmet Rauf’un 1914-1919 arası edebî hayatında bir boşluk olduğunu biliyoruz. Yazarın bu serideki hikâyelerinden ilk yayım yeri tespit edilebilenlerin hepsi 1914 ortalarına kadarki bir tarihte yayımlanmıştır (Rahim Tarım, <span class="CharOverride-10">Mehmet Rauf’un Hayatı ve Hikâyeleri Üzerine Bir Araştırma</span>, Akçağ Yay., Ankara 2000, s. 287-288). “Hikâye üstatlarımızın en yeni eserlerini takdim” edeceği vaadinde bulunan <span class="CharOverride-10">Hikâye Külliyatı</span>’nın 8. sayısında Ömer Seyfettin’in “Uçurumun Kenarında” adlı hikâyesi, Mehmet Rauf’un “Fedai”siyle birlikte yayımlanmıştır. Aynı serinin 14. sayısında, Ömer Seyfettin’in ilk defa 1910’da yayımlanan “Aşk ve Ayak Parmakları” hikâyesi yer alıyor. Hikâye Külliyatı’nın 14. sayısındaki bir ilanda, Halit Ziya’nın “Sepette Bulunmuş” adlı eserinin “hafta içinde” yayımlanacağı, Mehmet Rauf’un “Pervaneler Gibi” adlı hikâye kitabının ise “yeni neşrolundu”ğu bildirilmiştir. Bu iki eserin de üzerinde 1920 tarihi vardır. Yani Hikâye Külliyatı 14. sayının da 1920’de yayımlandığı kesindir. 20. sayının kapağında (iç taraf) külliyatın haftada bir olmak üzere beş aydır sürdüğü fakat artık yaz geldiği için programa ara verildiği belirtilmektedir. O halde daha sonra devam ettirilemeyen bu seri, 1919 sonları ile 1920 başlarında yayımlanmıştır. Öyle anlaşılıyor ki bu seri, “Hikâye üstatlarımızın en yeni eserleri”nden değil, belki yayıncının zevkine göre en beğenilen eserlerinden oluşuyor. Ömer Seyfettin’in “Uçurumun Kenarında” hikâyesi de muhtemelen daha önce yayımlanmıştı. Ama ilk yayım yeri ve tarihini buluncaya kadar 1919’da basıldığını varsaymak zorundayız. </p>
				</div>
			</div>
		</div>
	</body>
</html>