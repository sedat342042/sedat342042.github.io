<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4-49</title>
		<link href="css/idGeneratedStyles.css" rel="stylesheet" type="text/css"/>
	</head>
	<body id="x4" xml:lang="tr-TR">
		<div class="Basic-Text-Frame">
			<p class="split">    </p>
			<p class="paragraf">Millî hikâye</p>
			<p class="baslik" id="_idParaDest-47">Primo Türk Çocuğu</p>
			<p class="paragraf"><span class="CharOverride-10">1 </span></p>
			<p class="paragraf"><span class="CharOverride-10">Nasıl Doğdu?</span></p>
			<p class="arayazi ParaOverride-26">Bu küçük romanın birinci kısmı Selanik’teki Genç Kalemler’de neşredilmişti. Bu kısmın gayet muhtasar bir hulâsasını işte yazıyoruz.</p>
			<p class="arayazi ParaOverride-27">Mühendis Kenan Bey on sene evvel İzmir’de bir İtalyan kızıyla evlenmiş. Avrupa’da tahsil görmüş ve o vakte kadar Türk olduğunu düşünmemiş. Bu kadından da çocuğu var. İtalya muharebesi başlıyor. Bu haksız tecavüz son derece gücüne gidiyor. Karısının İtalya’ya gitmek teklifini ret, hatta ona Türk olup kalmasını teklif ediyor. Kadın “Ben vahşî Türklüğü asla kabul etmem...” diyor. Fakat ayrılıp İtalya’ya giderken çocuğunu da götürmek istiyor. Hâlbuki çocuk Selanik’te yapılan nümayişlerden müteessir olmuş ve Türklüğün büyüklüğünü, mukaddesliğini anlamıştır. Türkçe bilmediği hâlde, “Ben Turko çocuk, ben Turko çocuk...” diye İtalyanlığı reddediyor ve yeni doğan Turan mefkûresinin canlı bir delili gibi babasının ve annesinin karşısında yükseliyor...” </p>
			<p class="arayazi ParaOverride-28">T[ürk] S[özü]</p>
			<p class="paragraf ParaOverride-12"><span class="CharOverride-10">2</span></p>
			<p class="paragraf"><span class="CharOverride-10">Nasıl Öldü?</span></p>
			<p class="paragraf ParaOverride-14">Annesi Türk ve İslâm olmayı istemeyerek babasından boşandı. İtalya’ya gitti. Primo evde yalnız kalmıştı. Bu yalnızlık hoşuna gidiyordu. Zaten o ecnebi kadının, o düşmanın aralarında ne lüzumu vardı? Şimdi Fransız mektebinden de çıkmış, bulvarın nihayetindeki büyük mektebe, bu Türk ocağına girmişti. Bir ay içinde Türkçeyi öğrendi. Bu ne güzel bir lisandı... Yavaş yavaş gazeteleri bile okumağa başladı. Bir gün babası “Primo, sana bir Türk ismi koyalım!” demişti. Hemen sevinerek razı oldu.</p>
			<p class="paragraf">“Koyalım, Enver meselâ...”</p>
			<p class="paragraf">“Bu Türkçe değil.”</p>
			<p class="paragraf">“Öyleyse Niyazi...”</p>
			<p class="paragraf">“O da değil.”</p>
			<p class="paragraf">“Tuhaf, şaka ediyorsun baba... Türklerin kullandıkları bu adlar nasıl Türkçe olmaz” diye güldü. Ve babası kendisi ile eğleniyor zannetti; ciddileşti. Kaşlarını çattı. Kollarını göğsünün üzerine çaprazladı. Dik dik baktı. Babası onun sertliğini bozmak istiyor gibi kucağına çekti.</p>
			<p class="paragraf">“Şaka etmiyorum, yavrum, bu adlar Türkçe değil.”</p>
			<p class="paragraf">“Ya nece?”</p>
			<p class="paragraf">“Arapça.”</p>
			<p class="paragraf">“Türkçeler başka mıdır?”</p>
			<p class="paragraf">“Başkadır.”</p>
			<p class="paragraf">“Ne gibi?”</p>
			<p class="paragraf">“Meselâ Oğuz, Turhan, Orhan, Cengiz, Turgut, Alp ve İlh...”</p>
			<p class="paragraf">“Oh Oğuz, Oğuz... Oğuz koyalım” diye ellerini çırptı ve babasının boynuna sarılarak sordu: “Bu büyük bir adamın adı mıdır?”</p>
			<p class="paragraf">“En büyük Türkün adı.”</p>
			<p class="paragraf">“Bu bir paşa mı?”</p>
			<p class="paragraf">“Hayır, Türklerin ilk hakanı... İlk Türk hakanı... Her milletin olduğu gibi Türklerin de esatiri vardır. Oğuz Han gökten inmiş ve sülâlesi Türklere hükmetmiş.”</p>
			<p class="paragraf">“Oğuz... Oğuz... Beni bir kere çağırınız bakayım.”</p>
			<p class="paragraf">“Oğuz...” [40]</p>
			<p class="paragraf">“Buradayım...”</p>
			<p class="paragraf">Minimini vücudu dimdik oldu. Göğsünü ileri çıkardı ve bir kahraman vaziyeti aldı. Babası tekrar onu kucakladı. Öptü. “Sen bir aslansın yavrum, aslan bir Türk. Adın tarihe geçecek” dedi. “Primo bir dakika düşündü. Adını tarihe geçirmek... Bu nasıl olurdu?”</p>
			<p class="paragraf">“Bir adamın adı tarihe nasıl geçer?”</p>
			<p class="paragraf">Babası onun kumral ve kıvırcık saçlarını okşayarak cevap verdi: “Gayet büyük ve âli bir şey yapmakla... Herkesi hayretten şaşırtacak bir kahramanlık göstermekle...”</p>
			<p class="paragraf">“Pekâlâ, pekâlâ...” dedi. Ve o andan itibaren büyük şeyler düşünmeğe, takındığı “‘Oğuz” adına lâyık hayallerle uğraşmağa başladı. Fransızcayı ana dili olarak biliyordu. Babası ona sarı kaplı ve “Mavi Bayrak” adlı bir kitap getirdi. Küçük Oğuz hep onu okuyor, rüyaları Cebe’nin ordularıyla, Cengiz’in saraylarıyla doluyordu. Derslerini bitirdikten sonra Mavi Bayrak’a dalar, saatlerce okurdu. Sabahleyin ilk işi gazeteleri gözden geçirmekti. Trablus’ta alçak İtalyanlara öyle bir darbe vuruluyordu ki...</p>
			<p class="yildiz">* * *</p>
			<p class="paragraf">Bir gün babasına sordu:</p>
			<p class="paragraf">“Biz Türk müyüz?”</p>
			<p class="paragraf">“Şüphesiz, yavrum...”</p>
			<p class="paragraf">“O hâlde evdeki uşak, aşçı, hizmetçi neye Rum?”</p>
			<p class="paragraf">Babası düşündü. Oğlunun bu milliyetperverliği hoşuna gitti. Öyle ya, insan Türk olduktan sonra hiç olmazsa kendi yurdunu olsun Türkleştiremez miydi?</p>
			<p class="paragraf">“Doğru söylüyorsun, Oğuz” dedi. Ve ertesi gün bir Türk uşak buldurdu. Aşçı ile hizmetçi de arıyordu. Zorluk çekmedi. Emine Hanım isminde bir dul bulundu. Güzel yemek yapmasını da biliyordu. Alaturka yemeklere hasret kalmıştı. Hele Oğuz ömründe yememişti. Bu kadın bir muhacirdi. Bir de oğlu vardı. Askerdi. Komşu bir zabitin evinde emir neferliği ediyordu. Bir hafta içinde artık evde Türk’ten başka millet yoktu. Artık Oğuz bol bol Türkçe konuşur, babasının getirdiği Türkoloji’ye dair kitapları iyice anlamadan okur, okuduklarını herkese anlatırdı. Bonmarşeden aldığı bir talim tabancası ile hep nişan almağa çalışırdı. İtalya kralının resmini hedef yapmıştı. Her gün bu Türk düşmanının bazı başına, bazı göğsüne bir iki atım yerleştirirdi.</p>
			<p class="paragraf">İtalya muharebesi uzadıkça uzuyor, hâlâ Trablus alınamıyordu. Nerede ise bir sene olacaktı. Ajanslar ve gazeteler iyi yazıyordu. Fakat babasını çok meyus ve mahzun görüyordu. Acaba kederi niçindi? Sordu. Babası başını salladı. “Oğuzcuğum” dedi, “artık son günlerimizi yaşıyoruz. Biz de Acemistan gibi olacağız. Hem bu, çok sürmeyecek...”</p>
			<p class="paragraf">Primo şaşırdı: “Nasıl, lâkin nasıl? Babacığım, Trablus’ta pek güzel muharebe ediyoruz. Ordularımız hazır.”</p>
			<p class="paragraf">Babası tekrar bir ah çekti. [6/48] “Dinle beni yavrum” diye başladı, “sana Türkiye’yi ve garp Türklerinin hâlini anlatayım. Bizim hükümetimizi tesis eden Ertuğrul ve Osmanoğulları Turan’dan, Horasan’dan, Altundağı’ndan kalkarak Anadolu’ya gitmişler, Anadolu’da ne kadar Türk varsa, Selçukî ve başkaları... hepsini kılıç kuvvetiyle birleştirmişler. Sonra Avrupa’ya geçmişler. Orada Rum, Arnavut, Bulgar, Sırp gibi milletleri esir etmişler. Memleketlerini almışlar. Daha sonra çok kuvvetlenince Suriye ve Arabistan’ı alarak oralarda intizamsızlık felâketlerine nihayet vermişler. Fakat aldıkları yerlerin ahalisini Türkleştiremediklerinden bu büyüklük onların zayıf düşmelerine sebep olmuş. Hani bir bardak limonatanın içine fazla su koyup çoğalttıkça nasıl şekerinin kuvveti azalırsa ve tadı kaçarsa öyle... Eskiden bu milletleri ayrı ayrı, oldukça iyi idare etmişler. Sonra Tanzimat işi bozmuş. Ah bu Tanzimat... Bu, işte asıl felâketimizin başlangıcıdır.”</p>
			<p class="paragraf">Primo “Acayip, bu Tanzimat ne?” diye sordu. Babası daha mufassal anlatmağa başladı:</p>
			<p class="paragraf">“Türklüğümüzü bütün unuttuğumuz tarih... Bu Tanzimat Avrupavari kanunların bizim memleketimize tatbike başlanmasıdır. Bu yabancı ve muzır kanunlar eski esirlerimiz olan reayaların çok işine yaramış. Çünkü bu kanunlar Avrupa medeniyetinden, yani Hıristiyanlık ruhundan doğuyordu. Esirlerimizin çoğu da Hıristiyan olduklarından hayatlarına biçilmiş kaftan gibi uyuyor, onları terakki ettiriyordu. Biz Türklere gelince, dinimiz Müslümanlık olduğundan Hıristiyanlıktan çıkan bir müessese mümkün değil bize gelmiyor, aksi tesirler husule getiriyordu. Seneler geçti. Esirlerimiz fikirce, ruhça, medeniyetçe bizi fersah fersah geride bıraktılar. Bizim büyüklerimiz hâlâ gafil ve budalaca “müsavat” ilân ediyorlardı. Esirlerimizin elinde yeni ve mükemmel bir silah vardı. Bizde kırık bir ok... Memleketimizde bütün zenginlik, az zaman içinde esirlerimizin, yani o eski ve barışmaz düşmanlarımızın eline geçti. Biz âdeta bir bekçi, bir uşak gibi kaldık. Askerlik ve memurluktan başka membaımız yoktu. Ve sırf düvelî ve siyasî bir tabirden başka bir şey olmayan “Osmanlı” namı altında bütün düşmanlarımızı kardeş sayıyor, en büyük Türkleri, meselâ Cengiz ve Hülagû gibi en mümtaz harp dâhilerini çocuklarımıza, en fena adamlar olarak gösteriyorduk. Ne yeni ve Müslümanlığa muhalif olmayan bir Türk medeniyeti ibda edebiliyor, ne de Avrupa’dan gelen Hıristiyan medeniyetini kabul edebiliyorduk. Felâket gecikmedi, Rumlar donanmamızı Navarin’de dindaşları olan Avrupalılara yaktırdıktan sonra istiklâllerini ilân ettiler. Romanya, Sırp, Karadağ, Bulgaristan da rahat durmuyorlardı. Ayaklandılar. Asırlarca karış karış kan dökerek aldığımız yerleri bir hamlede kapıştılar. Nihayet elimizde bugünkü Rumeli ile Anadolu kaldı. Rumeli gitmek üzere idi. Şarkın uyanılmaz uykusundan Genç Türkler uyanmışlardı. Meşrutiyet’i ilân ettiler. İşte dört senedir hükümeti, Osmanlı hâkimiyetini tutuyordular. [7/56] Yalnız bu “Genç Türk” kuvveti idi ki en gizli yollardan devletimizin temeline hücum eden, devletimizi yıkmağa çalışan Rumlara, Bulgarlara, Sırplara, Arnavutlara karşı geliyor, onlarla uğraşıyorlardı. Bugün bu kuvvet yıkıldı. Yere serildi. Artık Türklüğün düşmanları serbest kaldılar. Rahat rahat çalışacaklar. Mezarımızı bir an içinde kazacaklar...”</p>
			<p class="paragraf">Primo’nun gözleri bulanmış, nazarı kaybolmuştu. Babasının yavaş yavaş anlattığı şeyleri dinliyor ve küçük kalbinin rahatsız olduğunu duyuyordu. Demek kendisinin milleti o kadar bedbahttı. Ama yine ümidini kesemiyordu.</p>
			<p class="paragraf">“Ya ordumuz, babacığım; ya ordumuz?” diye haykırdı. Babası başını salladı!</p>
			<p class="paragraf">“Heyhat yavrum, heyhat... Artık o bir efsane... Topla, tüfekle muharebe olmaz. Ruh ister. Maneviyet ister. Artık orduda müşterek bir ruh olmadığı, maneviyetin iflâs ettiği anlaşıldı. Türk zabitleri kendi milliyetlerini inkâr ediyorlar. Devletimizin en korkunç, en muacciz, en yorulmaz düşmanları olan Arnavutlarla birleşerek, Türk kuvvetini, yani kendi varlıklarını öldürüyorlar.”</p>
			<p class="paragraf">Primo anlamadı.</p>
			<p class="paragraf">“Aman babacığım, Arnavutlar Türklerin kardeşi değil mi?”</p>
			<p class="paragraf">“Hayır yavrum, eski esirlerimiz içinde bizi asla affetmeyen Arnavutlardır. Hatta Yunan hükümetinin istiklâline onlar sebep olmuşlar. Rumların bir hükümet tesis etmelerine kanlarıyla çalışarak Türklerle çarpıştılar. Maziyi bırakalım. Meşrutiyet’in ilânından beri dört sene geçti. Devletin en gaileli zamanını gözeterek fırsat buldular. Dört defa isyan ettiler... İşte şimdi birtakım Türk zabitleri çingene gibi asıllarını inkâr ve reddederek Türk düşmanlarıyla çalışıyorlar. Türk düşmanlarının yani Rumların, Bulgarların, Sırpların, Arnavutların teşkil ettikleri kuvvete yardımcı oluyorlar.”</p>
			<p class="paragraf">Primo hâlâ anlayamıyordu.</p>
			<p class="paragraf">“Tuhaf şey. Babacığım, bu Türk zabitleri Türk olduklarını bilmiyorlar ha?..” [8/64]</p>
			<p class="paragraf">“Bilmiyorlar. Düşmanları kardeş sanıyorlar. Türk’ten başka olan düşman milletlerin Türk’ü mahvetmeğe çalıştığını onların kör gözleri göremiyor.”</p>
			<p class="paragraf">”Peki... Zabitler öyle... Ya askerlerimiz? Anadolulu Türk askerlerimiz?”</p>
			<p class="paragraf">“Onlar bir vücuttur. Kafa olmayınca ne yaparlar? Zabitleri Türklüklerine düşman olduktan sonra, zabitleri kendilerini mahvetmeğe çalıştıktan sonra, onlar ne yapacaklar?..”</p>
			<p class="paragraf">Primo daldı. Bedbaht milletini; kendi varlığına düşman, kendi Türk kuvvetini, Türk hükümeti içinde öldürüp düşman kuvvetine mesnet olan zavallı idraksiz zabitlerin ne kadar budala ve sersem olmaları icap ettiğini düşünmeğe başladı. Bahçede kiraz ağacının içindeki serçeler bile diğer kuşlara karışmıyorlar, bir cins, bir millet olarak geçinmiyorlar mıydı? Bir serçe var mıydı ki kendi kümesini bıraksın da, gitsin kargalara, yahut güvercinlere karışsın? Demek kendi milletlerinden, kendi sürülerinden ayrılan, yabancı ve düşman milletlerin kuvvetlerine karışan Türk zabitlerinde şu serçecikler kadar idrak, basiret, asalet yoktu... Ağlamak istiyordu. Türk kuvvetine Türklerin düşman olması onun pek gücüne gitmişti. Göğsünden bir sancı kalktı. Boğazına doğru çıktı. Hıçkıracaktı. Yutkundu. Babası hâlâ kederini anlatıyor, “Artık ordu bir efsanedir” diye ilâve ediyordu; “Türk olmayan Osmanlıların hudut haricindeki kardeşleri, yani Balkan hükümetleri yirmi dört saat içinde bizi mağlûp edecekler. Rumeli’nde bir Türk bırakmayacaklar. Ateş ve kanla boğacaklar.”</p>
			<p class="yildiz">* * *</p>
			<p class="paragraf">Artık Primo eski neşesini kaybetmişti. Hasta bir şahin gibi hep karanlık köşeler arıyor, düşünüyor, babasının yaklaştığını haber verdiği felâketi bekliyordu. Demek bütün Türkleri Rumeli’nden kovacaklardı ha... Bu güzel Selanik’i de alacaklar, büyük mektepler düşmanlara kalacak, evvelki sene hakanın gelip namaz kıldığı Ayasofya Camii yeniden kilise olacaktı... Ah Beyazkule... Onun etrafına bahçe yapılacaktı. Artık bu bahçe yapılamayacak, Primo orada oynayamayacaktı. Akşamları büyük bir adam gibi ellerini arkasına bağlayıp gezdiği İttihat Bahçesi şapkalı düşman zabitleri ile dolacak, her cuma akşamı dinlediği mızıka onlar için çalacak, bu lezzetli dondurmaları, limonataları onlar içecekler ve Türkleri püskürttükleri için göğüslerini kabartacaklar ve kim bilir daha nasıl eğleneceklerdi. O vakit bütün bu garsonların, bu tramvaycıların, bütün kondüktörlerin, bu terzilerin, bu bakkalların, bütün bu Türk düşmanı Osmanlıların hakaretine nasıl tahammül olunacaktı? Gözlerini kapıyor, asabî bir kâbus içinde, Selanik’in Türklerin Rumeli’nden kovulduktan sonraki manzarasını görür gibi oluyordu. Kalbi hızla atmağa başlıyordu. Bu kadar rezil ve sefil olduktan sonra yaşamak mümkün müydü? Ayağa kalkar, yumruğunu sıkar, karşısındaki mevhum, bir düşmana söyler gibi [9/71] “Hayır, hayır, alçaklar, alamayacaksınız. Beş yüz sene evvel bahadır babalarımızın sizi dize getirerek zaptettiği bu yerleri alamayacaksınız. Bütün Türkler karşınıza çıkacak, vatanlarının her karışını kanlarınızla ıslatacaklar. Şayet onların hepsini öldürüp muvaffak olsanız bile bir mezardan, bir harabeden başka bir şey bulamayacaksınız” diye haykırırdı. [72]</p>
			<p class="paragraf">Günler geçiyor, babasının hüznü daha ziyade artıyordu. Primo, “Hani baba, muharebe olacaktı” diye sordu, “hâlbuki bir şey olmadı...”</p>
			<p class="paragraf">“Mutlaka yavrum, mutlaka olacak.”</p>
			<p class="paragraf">Nihayet Primo bir cuma günü gezinirken biraz fazla faaliyet gördü. Kışlanın yanından geçiyordu. Bir askere sordu: “Ne o hemşehri, bu kalabalık?”</p>
			<p class="paragraf">Bu kara bıyıklı bir jurnal neferi idi. Yakasındaki sarı pirinçten levhacıklarda “jurnal” yazıyordu.</p>
			<p class="paragraf">“Seferberlik ilân olundu” diye cevap verdi.</p>
			<p class="paragraf">“Seferberlik ne demek?”</p>
			<p class="paragraf">“Muharebeye hazırlık emri demek...”</p>
			<p class="paragraf">“Muharebe mi olacak?”</p>
			<p class="paragraf">“Öyle diyorlar.”</p>
			<p class="paragraf">“Hangi devletle?”</p>
			<p class="paragraf">“Bulgarla.”</p>
			<p class="paragraf">Primo içinde tuhaf bir sevinç duydu. Tramvaya atladı. Eve geldi. Aşçı Emine Hanım’a muharebe olacağını ve Türklerin nasıl yine yeniden memleketler zapt edeceğini anlatmağa başladı. Fakat bu kadın kendisi gibi sevinmiyordu.</p>
			<p class="paragraf">“Ah inşallah olmaz...” diyordu. Primo kızdı. Acayip, bu bir Türk kadını değil miydi? Niçin muharebeyi istemiyordu. Bir Türk kadını birçok Türk oğullarının yeniden şan ve şöhret kazanmasını, yeniden dünyaya Türklerin kim olduklarını göstermelerini istemez miydi? Sordu: “Niçin muharebe istemiyorsun?”</p>
			<p class="paragraf">“Ah yavrum, o kadar ‘ümmet-i Muhammed’e yazık değil mi?”</p>
			<p class="paragraf">“Ne demek?”</p>
			<p class="paragraf">“Yine o kadar muhacirlik olacak, çoluk çocuk meydanda kalacak.”</p>
			<p class="paragraf">Primo anlamıyor, “Canım Emine Hanım” diyordu, “niçin muhacirlik olsun? Bizim ordularımız düşmanın memleketine girecek, onların şehirlerini zapt edecek. Muhacirlik olacaksa onlarda olacak.”</p>
			<p class="paragraf">İhtiyar kadın başını yukarı kaldırıyordu: “Ah yavrum, biz gâvurla muharebe edemeyiz.”</p>
			<p class="paragraf">Primo hiddetleniyordu: “Niçin edemeyiz? Bizim topumuz, tüfeğimiz yok mu? Bizim askerimiz yok mu?”</p>
			<p class="paragraf">“Ne olursa olsun, eğer muharebe olursa yine muhacirlik olur.”</p>
			<p class="paragraf">Primo daha ziyade hiddetleniyordu: “Ne biliyorsun canım?”</p>
			<p class="paragraf">“Biliyorum. ‘Evveli Şam, ahiri Şam’, bunu büyük ulema efendilerimiz söylemiş...”</p>
			<p class="paragraf">“Ne demek, ‘evveli Şam, ahiri Şam’?”</p>
			<p class="paragraf">“Yani mutlaka bir gün gâvur gelecek, İstanbul’dan, Anadolu ’dan bizi sürecek. Bütün Müslümanlar Şam’a toplanacak.”</p>
			<p class="paragraf">“Yuha... Amma batıl fikir ha!..”</p>
			<p class="paragraf">“Sus yavrum, öyle söyleme, çarpılırsın...”</p>
			<p class="paragraf">“Niçin çarpılırım?”</p>
			<p class="paragraf">“Bunu büyük ulema efendilerimiz buyurmuşlar...”</p>
			<p class="paragraf">“Onlar ne biliyorlarmış?”</p>
			<p class="paragraf">“Onlar her şeyi biliyorlar.” [10/79]</p>
			<p class="paragraf">Primo anlamıyor, fakat daha ziyade sormuyor, içinden “Bu cahil kadın ne bilir?..” diyordu. Akşam oldu. Yemekte babasıyla konuştu. O aşçı kadından daha ümitsizdi. Fakat kendi kalbinde bir aslan yatıyordu. Hiç Türkler beş yüz senelik vatanlarını iki buçuk Bulgar, yahut Yunan askerine bırakırlar mıydı? Artık her gün kışla meydanına gidiyor, Redif Dairesi’nde toplanan askerleri, mekkâre hayvanlarını, araba atlarını seyrediyordu. Bir sabah bir gürültü koptu. Sokakta Yahudi çocukları koşuşuyor, “İlâve, ilâve!” diye bağırıyorlardı. Hemen bir tane aldı. Okudu. Ve anladı ki Karadağ ile muharebe başlamış... Eve koştu. Bu müjdeyi Emine Hanım’a verdi. İhtiyar kadın “Eyvah, eyvah...” diyor, oğlunun, Mustafacığının da gideceği için dizini dövüyordu. </p>
			<p class="paragraf">Akşam babası daha ziyade müteessir göründü. Primo sabahleyin erkenden mektebe çıktı. Tramvaydan kışlanın önünde indi. Faaliyet son dereceyi bulmuştu. Ama bütün zabitler, askerler hiç muharebe olacak diye sevinmiyorlardı. Bu hâllerinden belliydi. Âdeta hepsi biraz sararmış, solmuş, sanki biraz korkmuş gibi duruyorlardı. Arası çok geçmedi. Bulgar’ın, Sırp’ın, Yunan’ın da harbi ilân ettikleri işitildi. Gazeteler boyuna hudutlarda muzafferiyetleri yazıyorlar, yazıyorlar, yaza yaza bitiremiyorlardı. Bunları eve getirip babasına gösterdi... </p>
			<p class="paragraf">Babası, “Yalan, yavrum, yalan...” diyordu. Selanik o kadar kalabalıklaştı ki artık kimse kimseyi tanımıyordu. Bir kargaşalık ki... deme gitsin...</p>
			<p class="paragraf">... Diyorlardı ki muharebeyi bırakan Selanik’e kaçıyormuş! Primo geziyordu. Kahveleri, hanları, dükkânları hep askerle dolmuş görüyordu. Mademki muharebe oluyordu, bu kadar askerin bayram günüymüş gibi böyle sokaklarda gezmesinde ne mana vardı? Bir gün eve gelince Emine Hanım’ı ağlıyor buldu. Niçin ağladığını sordu.</p>
			<p class="paragraf">“Ah yavrum, muhacirler gelmiş...”</p>
			<p class="paragraf">“Muhacirler mi gelmiş? diye haykırdı, nerede?”</p>
			<p class="paragraf">“Her yerde! Bütün camiler dolmuş...”</p>
			<p class="paragraf">“Kim söyledi?”</p>
			<p class="paragraf">“Bugün Mustafa geldi. O söyledi.”</p>
			<p class="paragraf">“Nereden geliyorlarmış?”</p>
			<p class="paragraf">“Koçana’dan, İştip’ten, Köprülü’den... Her taraftan...”</p>
			<p class="paragraf">Ertesi günü mektebe gitmedi, camiler tarafına doğruldu. Hakikaten her taraf dolmuştu. Bunlar ihtiyar, kız, kadın ve çocuktu. Hepsi ağlıyorlar, tarif olunmaz bir sefalet içinde hıçkırıyorlardı. Kalbi dayanamadı. Kaçtı. Onları görmemek için kaçtı.</p>
			<p class="paragraf">Zavallıların hepsi açtı. Gelene geçene “Allah aşkınıza biraz ekmek...” diye yalvarıyorlardı. [80]</p>
			<p class="paragraf">Kahveler gene hıncahınç asker doluydu. Ne intizam, ne hükümet vardı... O gece uyuyamadı. İşte babasının dedikleri çıkıyordu. Hâlâ zabitler gazinolarda oturuyorlar, nazik ve beyaz elleriyle, kadın gibi, saçlarını ve bıyıklarını düzeltiyorlardı.</p>
			<p class="paragraf">Sabahleyin kalktığı vakit başı ağrıyordu. Babasına söyledi. “Üşümüşsün yavrum. Bugün hiç dışarı çıkma” dedi. Evde kaldı. Babası akşam gazeteleri getirecekti. Öğle yemeğinden sonra pencerenin yanına oturmuş, Türklerin felâketini, bu felâketin sonunda ne olacağını düşünüyordu. Bahçenin demir parmaklıklı kapısından Emine Hanım’ın oğlu Mustafa ’nın girdiğini gördü. Şüphesiz annesi ile görüşmeye geliyordu. Bu, aslan gibi bir askerdi. Göğsü geniş, iri gözleri mavi ve parlaktı. Acaba annesi ile ne konuşacaktı.</p>
			<p class="paragraf">Merak etti. Kalktı. Aşağı indi. Mustafa’yı mutfakta annesinin karşısında bir sandalyede oturuyor buldu. Gülerek gitti. Elini tuttu: “Hoş geldin Mustafa.”</p>
			<p class="paragraf">“Hoş bulduk beyim.”</p>
			<p class="paragraf">“Ne var, ne yok bakalım?”</p>
			<p class="paragraf">“Hayırlar...”</p>
			<p class="paragraf">“Sen niçin muharebeye gitmiyorsun?”</p>
			<p class="paragraf">“Ben yüzbaşı beyin evinde kaldım. Ama zaten muharebe bitti.”</p>
			<p class="paragraf">Primo “Ne?” diye haykırdı, “muharabe bitti mi?”</p>
			<p class="paragraf">“Evet bitti.”</p>
			<p class="paragraf">“Nasıl bitti?”</p>
			<p class="paragraf">“Bu akşam yüzbaşı bey geldi. Evdekilere korkmamalarını söyledi. Bizim paşa ile Yunan’ın paşası konuşmuşlar.”</p>
			<p class="paragraf">“Eey sonra?”</p>
			<p class="paragraf">“Sonra Selanik’i teslim edecekler.”</p>
			<p class="paragraf">“Muharebesiz mi?”</p>
			<p class="paragraf">“Muharebesiz...”</p>
			<p class="paragraf">Primo “Vay alçaklar, vay!” diye haykırdı. Bu nasıl olurdu? Selanik’i babalarımız muharebesiz mi almışlardı ki şimdi muharebesiz düşmana veriliyordu. Mustafa’ya daha birçok şeyler sordu. Elli, altmış, yetmiş bin kişi silahlarını vereceklermiş. Karaburun’daki büyük toplar bir gülle atmadan düşmana teslim olunacakmış...</p>
			<p class="paragraf">Primo tekrar sordu: “Eey, sizi düşman sonra ne yapacak?..”</p>
			<p class="paragraf">“İyi bilmiyorum, ama galiba esir edecek... Diyorlar ki: ‘Esirlik çok rahattır. Adama bey gibi bakarlar.’”</p>
			<p class="paragraf">Ve yüzbaşı beyin sevindiğini anlatıyordu. Primo dinliyor, içinden müthiş bir kin kabarıyor, zehir gibi damarlarına yayılarak her tarafını acıtıyordu. Mustafa gideceğine yakın belinden büyük bir revolver çıkardı. Bu yüzbaşı beyinmiş. Yunanlılar esir ettikleri vakit şart mucibince zabitlerin kılıçlarını bırakacaklarmış ama ihtimal başka silahlarını alacaklarmış. Onun için bunu Mustafa’ya vermiş; anasına saklattırsın diye... Primo hem dinliyor, hem muharebede kullanmadığı bir silahı bu zabitin niçin sakladığını, muharebeden sonra onu ne yapacağını düşünüyordu. Hiç böyle revolver görmemişti. Kılıfı tahtadan idi. Aldı, baktı. [11/87]</p>
			<p class="paragraf">“Ne tuhaf” dedi, “bu nasıl şey?”</p>
			<p class="paragraf">Mustafa malûmat tasladı: “Buna mavzer revolveri derler beyim; bu hem tabanca gibi, hem tüfek gibi kullanılır...”</p>
			<p class="paragraf">Primo sordukça o anlatıyordu. Tahta kılıfı, daha doğrusu kutuyu açtı. İçinden revolveri çıkardı. Sapını kutunun ucuna taktı. Tahta kılıf bir tüfek dipçiği gibi olmuştu. Omzuna dayadı, nişan aldı.</p>
			<p class="paragraf">“İşte böyle...” [88] diyor, daha ziyade tafsilât veriyor, Primo dikkatle dinliyordu. On kurşun birden konuluyordu. Nasıl konulduğunu, sonra nasıl boşaltıldığını anlattı. Primo da aldı. Omzuna koydu. Mekanizmayı kurdu. Tetiği çekti. Ateş edermiş gibi boşalttı. Ah böyle on kurşun birden konan, iki bin metre yere atan mükemmel bir silah varken düşmandan nasıl kaçılırdı? Primo’nun buna aklı ermiyordu. </p>
			<p class="paragraf">Emine Hanım “Ay oğul, nerede saklayayım ben?” diyordu. Primo kolayını buldu. Yukarda tavan arasında saçağa yakın bir yerde ufak bir delik vardı. Oraya konulursa kimse göremezdi. On bağ da fişek vardı; onları da kömürlüğe koymalıydı. </p>
			<p class="paragraf">Mustafa “Âlâ, âlâ” dedi. Anası itiraz edemedi. Primo revolveri aldı. Kendi eliyle yerleştirdi. Kurşunları rutubet almasın diye bezlere sardılar. Çuvalların arkasına koydular. Primo hep muharebeye dair şeyler soruyor, Mustafa cevap vermiyordu. Primo’nun bu teslim olmak meselesine bir türlü aklı ermedi.</p>
			<p class="paragraf">Akşam babasıyla mübahaseye girişti. Bu nasıl oluyordu? Ve anladı ki babası İstanbul’a gitmek istiyor. Ah Selanik kalacaktı ha?.. Teessüründen kalbi acıdı. Rüyada görse inanamayacağı bu felâketi daha ziyade düşünemiyordu. Felâket saatleri ağır geçer. Yunan süvarilerinin gelmesi, kralın, prenslerin, prenseslerin Selanik’e dolması epey sürdü.</p>
			<p class="paragraf">Birden her şey değişmişti. Sokakları şapkalılar kapladı. Yahudilerin hepsi hemen Rumlaştı. Bütün dükkânlar maviye beyaza boyandı.</p>
			<p class="paragraf">Mavili beyazlı taklar yapıldı. Yunan kralı geldi. Herkes, kadınlar ve erkekler sokağa döküldü. Alkış, alkış, alkış... El şakırtısından “Zito, zito Yorgos!” naralarından gök gürlese işitilmeyecekti.</p>
			<p class="yildiz">* * *</p>
			<p class="paragraf">Yalının önünde düşman taburları mızıka çalarak geçiyorlardı. Bütün panjurlar açılıyor, bu geçen taburlara çiçekler, buseler atılıyordu. Akşam babası “Yavrum, artık burada oturamayacağız” dedi, “ilk vapurla İstanbul’a gideceğiz. Yarın yahut öbür gün...”</p>
			<p class="paragraf">Aman ya Rabbi! Vatanı bırakmak bu kadar kolaydı ha!.. Âdeta gezmeye gider gibi vapura binecekler, beş yüz senedir oturdukları Selanik’i bırakacaklardı. Hayır, hayır... O, Primo, buradan bir yere gitmeyecek, burada kederinden ölecekti. İstanbul’a gidip ne yapacaktı? Sokaktan geçen Rum çocukları, tramvaycılar, satıcılar “İşte bir Türk çocuğu...” diye kim bilir ne kadar acı bir hakaretle bakacaklar, onunla eğleneceklerdi. Artık bu hayata nasıl tahammül ederdi? Gece uyuyamadı. Babası istediği kadar bavulları filan hazırlatsın... O kaçacak... Vapura binmeyecek, kendini öldürecekti.</p>
			<p class="paragraf">Ölmeğe karar verdikten sonra Primo gayet tatlı ve hoş bir rahatlık duydu. Âdeta ıztırabı azaldı. Mektep filan çoktan kapanmıştı. Türkler kaçışmışlar, bütün bu binalara Yunanlılar dolmuşlardı.</p>
			<p class="paragraf">Son saatini daha tayin etmemişti. Dışarı çıktı. Gezinmeğe başladı. Her şey, her yer değişmişti. [13/102] Ah, değişmeyen yalnız bizim zabitlerdi. Askerlerini, toplarını, tüfeklerini, vatanlarını, ırzlarını, mallarını düşmana verdikten sonra kurtardıkları pis ve kıymetsiz canlarını eğlendiriyorlar, yine eskisi gibi parlak kılıçlarını yerlere sürterek muzaffer düşman askerlerinin arasında, erkeklerin önünden geçen bir kız tavrıyla utanmadan geziniyorlar; gazinolarda bacak bacak üstüne atıp narin kadınlar gibi nazik ve beyaz elleriyle taranmış saçlarını, yukarıya kaldırılmış bıyıklarını düzeltiyorlardı. [103] Evet, yalnız bunlar değişmemişlerdi, sanki onlarca bir şey olmamış, sanki Selanik alınmamış, sanki muhacirlerin anlattıkları kanlı katliamlar vuku bulmamıştı. Onlar yine arabalara biniyor, şantözlerle konuşuyor, hâlâ birbirleriyle politikaya dair münakaşalar ediyorlardı.</p>
			<p class="paragraf">Primo bunlardan iğreniyor, yanlarına gidip tokatlamak istiyordu. Bunlar nasıl adamlardı? Hiç hisleri yok muydu? Muzaffer Yunan ve Bulgar zabitlerinin arasında, Yunan askerlerinin içinde nasıl utanmadan yaşayabiliyorlar? Bütün Rum, Yahudi ve ecnebi kadınlarının onlara attıkları nazarlardaki hakaret ve nefreti anlamıyorlar mıydı? Rum çocukları bile arkalarına takılmağa, onlar geçtikten sonra “Yuha Turkos, kerasadis...” diye nara atmağa başlamışlardı. Bunlarda biraz sıkılmak olsa, elleriyle teslim ettikleri bu şehirde durabilirler miydi? Haydi canları tatlı idi, kendilerini öldüremezlerdi. Fakat meydana çıkmakta ne mana vardı? Buradan bir yere defolup gidemezlerse bir köşeye saklanamazlar mıydı?</p>
			<p class="paragraf">Evde babasına sordu: “Anladık, Selanik zapt olundu. Fakat bu zabitleri niçin tutuyorlar, süs diye mi?”</p>
			<p class="paragraf">Babası başını salladı. “Heyhat yavrum” dedi, “onları tutan yok, kendileri duruyorlar.”</p>
			<p class="paragraf">Primo gözünü açtı: “Kendileri mi duruyorlar?”</p>
			<p class="paragraf">“Evet kendileri.”</p>
			<p class="paragraf">“Nasıl? Onlar esir değil mi?”</p>
			<p class="paragraf">“Hayır yavrum. Yunan ordusunun kumandanı Prens Konstantin onlara, ‘Anadolu’ya, İstanbul’a gidebilirsiniz’ demiş.</p>
			<p class="paragraf">“Eey, niçin gitmiyorlar?..”</p>
			<p class="paragraf">“Niçin gitmeyecekler... Bulgarlar Çatalca’ya dayanmışlar; İstanbul ’a, yahut İzmir’e giderlerse tekrar muharebeye gönderilmek ihtimalleri var. Onun için vakit geçirmeyi tercih ediyorlar.”</p>
			<p class="paragraf">Primo kıpkırmızı oldu. Dünyada bu kadar adîlik ve korkaklık olabilir miydi? “Vay alçaklar, vay...” diye haykırdı. Kendini tutamadı, hiddetinden ağlamağa başladı. Babası ona teselli vermeğe çalıştı. Bu zabitlerin kabahatleri olmadığını, çünkü zavallıların kavmiyetlerini idrak edemediklerinden, Türk olduklarını, Türk ve Türklük ne olduğunu ve ne olacağını bilmediklerini söylüyor, “kabahat bize Türklüğümüzü unutturan sebeplerde...” diyordu.</p>
			<p class="paragraf">Bu zavallı zabitler[in] “Turan”ın ne demek olduğunu birbirlerine soracak kadar milliyetlerinden haberleri yoktu. Türk tarihinin bir harfini bilmiyorlardı. Hâlbuki düşmanlarımız kendi milliyetlerinin ruhundan aldıkları mefkûre (ideal)ler ileri atıyorlar, tarihlerin onlara söylediği büyük vazifeyi icra ediyorlar; ananeleri, vatanları ayrı kalmış kardeşleri için sevine sevine kanlarını döküyorlardı. Rumlar “Megalo idea”larını, yani büyük emellerini takip ederek binlerce ölü bırakıyor, Türk toplarının üzerine sıçrayarak nutuklar söylüyorlar, “Elenizm” için daha ileri gitmeğe yemin ediyorlar; Bulgarlar “Naşi, naşi, Çarigrad naşi” yani “İstanbul bizim olacak, İstanbul bizimdir” diye sevinerek ateşe atılıyorlardı.</p>
			<p class="paragraf">Fakat Türkler... Türklerin hiçbir fikri, büyük değil, hatta küçük bir emeli bile yoktu... Böyle umumî ve müşterek bir emele, bir vicdana, bir ruha sahip olmayan bir milletin efradı şoven, egoist, hodgâm olurlardı. Umumî ve müşterek bir milliyet hayatını, meselâ [104] Türklük diye âli, yüksek, mukaddes bir şey idrak etmediklerinden hususî ve ferdî hayatları kıymetlenir, canlarını kolaylıkla feda edemezlerdi.</p>
			<p class="paragraf">Babası saatlerce anlatıyordu. O hayal meyal işitiyor, kendisinin kavmiyetini duyduğunu, bir Türk olduğunu, pek güzel bildiğini düşünüyordu. Mademki kendisi Türk olduğunu biliyordu; büyük Türklüğün, bugün can çekişen büyük Türklüğün felâketini anlıyordu. O hâlde kendi fâni hayatının artık hiç ehemmiyeti yoktu. Bu fâni ve muvakkat hayatı, büyük Türklüğün büyük hayatı için feda edivermeliydi. Fakat nasıl?..</p>
			<p class="paragraf">Artık Primo hep bunu düşünüyordu. Selanik’ten gitmeye karar vermişti. Sokaklarda Rum, Bulgar askerlerinin devriyeleri arasında geziyor, “fakat nasıl” muvakkat ve ehemmiyetsiz hayatını ne suretle feda edeceğini dalga geçiyordu. Artık Türk zabitlerini göremiyordu. Acaba Prens Konstantin’in verdiği izinden istifade ederek hepsi İstanbul’a, yahut İzmir’e mi gitmişlerdi? İki günden beri hastalanarak evden çıkamayan babasına sordu. </p>
			<p class="paragraf">“İstanbul’a giden de olmuş yavrum, fakat Bulgarlar gelince protesto etmişler. Yunanlılar da kalanların hepsini esir gibi tutup Atina’ya göndermiş.”</p>
			<p class="paragraf">Primo “Oh!” dedi.</p>
			<p class="paragraf">Esirliği ağır ve izzet-i nefse mugayir, sefil ve rezil bir hâlde olarak kabul ediyorlardı. İşte bu muharebeden kaçanların hâli... Şimdi pis ve miskin tavuklar gibi onları kümeslere tıkacaklar, üzerlerinden kilitleyeceklerdi... Primo buna seviniyordu, bu kara günlerde yegâne sevinci bu oldu. Bu zabitlerin sokakları dolaşmalarını hiç çekemiyordu.</p>
			<p class="paragraf">Artık rahat rahat geziniyordu. Ona küçük olduğu için aldırmıyorlardı. Rıhtıma, kışlaya, istasyona, hâsılı her yere gidiyor; düşman askerlerinin, düşman zabitlerinin neşelerini seyrediyor, ama hep minimini kalbi büyük Türklük için çarpıyor, şu fâni hayatını şanlı bir surette tarihlere geçecek bir tarzda feda etmenin yolunu düşünüp duruyordu.</p>
			<p class="yildiz">* * *</p>
			<p class="paragraf">Primo yüksek mermer bir binek taşının üstünde aslan gibi duruyor; elinde kırmızı atlastan yapılmış büyük bir bayrak... Başında beyaz kuzu derisinden parlak ve şık Türk kalpağı... Önündeki meydan bütün mağlûp düşmanın esirleriyle dolmuş. Primo yaverine emrediyor: “Evvelâ krallar gelsin...”</p>
			<p class="paragraf">Evet, küçük Oğuz tıpkı Fransızların Jeanne d’Arc’ı gibi Türklerin başına geçmiş ve bütün düşmanları püskürtmüş, memleketlerini yağma etmiş, nihayet hepsini; krallarına, kraliçelerine, prenslerine, prenseslerine, mareşallerine, generallerine varıncaya kadar hepsini esir etmişti. Şimdi bütün bu sekiz yüz bin kişinin hayatı onun bir sözüne bağlı... Şimdi takın altına gelmişler, aman diliyorlar... Dehşetli bir uğultu içinde hep bu ses işitiliyor.</p>
			<p class="paragraf">“Dacive Oğuz...”</p>
			<p class="paragraf">“Zito pedi Oğuzos...”</p>
			<p class="paragraf">“.....”</p>
			<p class="paragraf">“.....”</p>
			<p class="paragraf">“.....”</p>
			<p class="paragraf">“Yaşasın şanlı cihangir Oğuz...”</p>
			<p class="paragraf">Kalabalığın arasından dört kişi ilerliyor. Bunlar Kral Ferdinand, Kral Yorgiyeviç, Kral Nikita, Kral George... Hepsi yere bakıyor. Taşın dibine diziliyorlar. Başlarını eğiyorlar. Oğuz elindeki büyük ve al bayrağı üzerlerinde dalgalandırıyor ve [14/110] “Titremeyiniz, korkmayınız” diyor, “işte büyük Türk sancağının altındasınız. Unutmayınız. Sizin babalarınız da, büyük babalarınız da, dedeleriniz de hep böyle geldiler. Bu takın önünde yere kapandılar, secde ettiler. Haydi çıkarınız taçlarınızı... Bütün taçların kahraman sahibi olan Türklüğe, bana veriniz.”</p>
			<p class="paragraf">Bu dört adam canlı gölgeler gibi, taçlarını çıkarıyorlar. Ve küçük Oğuz’un ayağına, ayağının dibine koydular ve yere kapandılar... Şimdi meydanı dolduran bütün esirler susuyor. Korkunç, heybetli bir sükûn hâsıl oluyor. Bu sükûnun, bu umumî sessizliğin içinde Oğuz’un ince, fakat kuvvetli ve medenî sedası yükseldi.</p>
			<p class="paragraf">“Ey Ferdinand! Bugünü düşünmedin mi? Hiç tarih okumadın mı? Türklüğü ölmüş sandın. Türkleri nesilleri bozulmuş, piçleşmiş ümit ettin. Yalancıktan papazlık taslayarak yirminci asrın ta orta yerinde, utanmadan bizim aleyhimizde bir Salip muharebesi açtın; vahşî askerlerine kızlarımızı, kadınlarımızı, ihtiyarlarımızı parçalattın. Hakanlarımızın büyük camilerini, eski kahraman babalarımızın yaptığı mukaddes türbeleri topa tuttun... İşitilmedik cinayetler yaptırdın. İşte nihayet uyumuş, donmuş, kanı kurumuş sandığın Türklük seni pençesine geçirdi. Söyle, sana ne yapayım?”</p>
			<p class="paragraf">Yandan eğri burnuyla yırtıcı bir kartala benzeyen Ferdinand, hep yaptığı şeyler gözünün önünden geçiyormuş [111] gibi titremeğe başladı. Öbür krallar Yorgiyeviç, Nikita, George da korkularından titriyorlardı.</p>
			<p class="paragraf">Esirlerin içinden derin, akisli, uzun bir seda bağırıyor.</p>
			<p class="paragraf">“Affet büyük Oğuz, affet. Türklük onlara her vakit mürüvvet gösterdi. Beş asır, beş yüz sene kendi ekmeğiyle onları besledi. Dünyada tasavvur olunabilecek her türlü hürriyeti, serbestliği onlara verdi. Onlar bu iyiliğe karşı minnettar kalmaları lâzımken hainlik ettiler. Hainlerin murdar kanı Türkün parlak kılıcını kirletemez.”</p>
			<p class="paragraf">Sonra dehşetli bir uğultu. Esirler kendi lisanlarıyla bağrışıyorlar. Ne söyledikleri anlaşılmıyor. Oğuz’un göğsü kabarıyor. Kahramanlar âlicenap değil midir?.. İşte o da âlicenaplık edecek.</p>
			<p class="paragraf">“Kalkınız, kalkınız zavallı krallar, kalkınız” diye haykırıyor. “Kalkınız. Sizi affeden büyük Türklüğün al bayrağını öpünüz.”</p>
			<p class="paragraf">Ve bayrağı binek taşından aşağı uzatıyor. Ferdinand ağlayarak sarılıyor, öpmeğe başlıyor. Öbür krallar da gülünç ve acınacak bir acele ile bu mukaddes sancağa atılıyor. Öpüyorlar, öpüyorlar. Gürültü ziyadeleşiyor. Bir kargaşalık. Dehşetli bir rüzgâr esiyor. Birden yağmur yağmağa başlıyor. Esirler öteye beriye kaçışıyorlar... Ve sudan gölgeler gibi eriyerek dağılıyor, kayboluyorlar. Gök gürlüyor. Oğuz üzerindeki takın yıkıldığını görüyor. Fakat elindeki bayrağı hâlâ krallar öpüyorlar, öpüyorlar. İçine tuhaf bir baygınlık geliyor, başı dönüyor. Gözlerini kapıyor.</p>
			<p class="paragraf">Ve birden uyanıyor. Geriniyor. Yatağında yalnız...</p>
			<p class="yildiz">* * *</p>
			<p class="paragraf">Ellerini gözlerini ovuşturuyordu, hâlâ rüyasının sersemliği devam ediyordu, ama aşağıdan da yabancı sesler işitiliyordu; ne vardı? Kalktı, yere atladı, pencereye koştu. Camı açtı, panjuru itti. Dışarıya baktı. Acayip. Bahçede düşman jandarmaları, Giritliler duruyorlardı.</p>
			<p class="paragraf">“Acaba bu da mı rüya?” diye ellerini gözlerine götürdü. Hayır, hayır, bu hakikatti. Çevik bir hareketle çoraplarını giydi. Pantolonunu çekti. Ceketini arkasına aldı ve kapıya koştu. Aşağıya indi. Bir Yunan zabiti ayakta babasıyla görüşüyordu. Dinledi.</p>
			<p class="paragraf">“Hükûmetimiz sizin için tahkikat yapıyor. Bu tahkikatın nihayetine kadar hapsolunacaksınız. Korkmayınız, hayatınız tehlikede değildir” diyordu. Babası sapsarıydı. Yoksa korkuyor muydu? Ama niçin babasını hapsedeceklerdi. Bu hain heriflere zavallı hiç itiraz etmiyordu. Hatta Rumca “Hazırım, kiriye, gidebiliriz” diye tıpkı deminden rüyasında gördüğü krallar gibi başını eğiyordu.</p>
			<p class="paragraf">Primo “Ben de geleceğim, ben de.” dedi. Zabit babasına azametle sordu: “Bu kim?”</p>
			<p class="paragraf">“Oğlum, kiriye.”</p>
			<p class="paragraf">“Anası nerede?”</p>
			<p class="paragraf">“Burada yok.”</p>
			<p class="paragraf">“Kızın yok mu?”</p>
			<p class="paragraf">“Yok, kiriye.”</p>
			<p class="paragraf">Ve hakaretle Primo’yu süzdü. Arsızca, kadın ve kız kardeşini arayan bu herife karşı Primo da sert sert baktı. Sanki ondan korkacak mıydı? Ne yapa[112]bilirdi; daireye kadar Primo’nun gelmesine müsaade etti.</p>
			<p class="paragraf">“Ondan sonrasına ben karışmam” diyordu. Babası Emine Hanım’a evi bırakmamasını ve akşama Primo için yemek hazırlamasını, kendisine Primo ile para göndereceğini söyledi. Kadıncağız efendisini kesmeye götürüyorlarmış gibi bangır bangır ağlıyor, onu kurtarmağa çalışıyordu. Efendisi hiç tehlike olmadığını anlatmak istiyordu. Ama Emine Hanım, “Ah, ben onları bilirim, hiç aman vermezler” diye ağlamasında inat ediyordu. Bu bir facia gibi oldu. Güç belâ yalıdan çıktılar. Babası zabitin solunda gidiyordu. O da babasının solunda. Giritli jandarmaların yarısı önde gidiyor, yarısı arkada. Birer tane de yanlarda. Ta Beyazkule’ye kadar böyle yürüdüler. Yoldaki Rumlar toplanıyorlar; vahşî hayvanlara bakar gibi sanki ömürlerinde hiç Türk görmemiş kırk yıllık ecnebi imişler gibi hep onlara bakıyorlar. Rum çocukları köşe başlarına birikmişler, ‘’Yuha Turkos; gıramatükos” diye nara atıyorlardı. İttihat Caddesi’nde bir binaya girdiler. Galiba eski Türk zabitlerinin kulübü idi. Babasını kumandanın, yahut polis müdürünün yanına soktular. Primo dışarda kaldı. Tamam yarım saat ayakta.</p>
			<p class="paragraf">Yemeğe gelip geçen Yunan neferleri ona sataşıyorlar, adını soruyorlar, eğleniyorlardı. Primo hiç cevap vermiyordu. Şimdi fırsat onlarındı. Ve fırsattan ancak korkanlar istifade ederdi. Muzaffer intikam almak için asla fırsatı gözetmezdi. İşte bir kukla ordusu kendisi gibi silahsız bir Türk çocuğuna böyle zamanda lâf söyleyebilirdi. Ah, fakat bir silahı olsaydı. Babası dışarı çıktı. Yorgunluğu ve ümitsizliği yüzünden belliydi.</p>
			<p class="paragraf">“Yavrum, ben birkaç gün kadar mahpus kalacağım, tahkikat bittikten sonra İstanbul için izin verileceğini kumandan vaat etti. Sen eve git. Otur. Her gün buraya beni görmeye gelebilirsin.” [15/119]</p>
			<p class="paragraf">Ve cebinden çantasını çıkararak sekiz lira verdi. İçinde Emine Hanım’ın ve uşağın aylıkları da vardı. Yemek vesaire için, terzideki esvaplarına dair birkaç şey daha söyledi. Eğildi, Primo’yu öptü. Kulağına “Haydi yavrum, korkmayasın” diye fısıldadı, “unutma ki sen bir Türk çocuğusun. Ağlama, mahzun olma.”</p>
			<p class="paragraf">Niçin ağlayacaktı? Kadınlar, zayıflar, kuvvetsizler, adîler, alçaklar ağlardı. O ağlamayacak, fakat ağlatacaktı. Kalbinde yine bir acı duydu; sanki gözyaşları kirpiklerinin altında toplanıyor, taşmak istiyordu. Derin bir nefes aldı.</p>
			<p class="paragraf">“Merak etmeyiniz, merak etmeyiniz” dedi. Ayrıldı. Kendisini dışarı attı. Ilık bir sonbahar güneşi bütün caddeyi parlatıyor, Beyazkule’nin gölgesi arkasına düşüyordu. Deniz dalgasız ve masmaviydi... Çoluk çocuk, kadın erkek birçok Yahudiler sandallara binmişler, geziyorlar, düşmanın zırhlılarını seyrediyorlardı. Primo her vakitki gibi, âh Selanik Türklerin elinde olduğu zamanlar gibi, elleri arkasında, yavaş yavaş yürüdü. Rıhtımın kenarına geldi. Siyahlanmış, yosun tutmuş taşlara sular çarpıyor, ağlar gibi bir şırıltı çıkarıyordu. Baktı, baktı. Şimdi ne yapacaktı? Düşmanlar beş yüz senelik Türk yurdunu beş gün içinde rüyalarda bile görülse inanılmayacak bir çabuklukla gelip aldılar... Nihayet kendi evlerine de saldırdılar. Babasını bir katil gibi yakaladılar. Evet, babası ne asker, ne de memur... Bir mühendisti. Bir mühendis ne yapabilirdi? Hiç. Ama bunlar hep zayıf ve zebun arıyorlar, mukavemet etmeyen her mevcudu eziyorlardı. Muhacirlerin anlattıkları şeyler, tüyleri ürpertiyordu. Düşmanlar her Türk köyünü sarıyor, aman diyenleri bile affetmiyor, erkeklerin hepsini kurşuna diziyor, küçük çocuklarını Hıristiyan yapmak üzere esir gibi Yunanistan’a gönderiyor; kadınların, güzel kızların ırzlarına geçiyor; taş üstünde taş bırakmıyorlardı. Maksatları Rumeli’nde Türk namını kaldırmaktı. Tabiî [120] onların hepsini öldürecekler, yahut zulüm ede ede kaçıracaklardı. İşte bu usulü, Garplıların “temizleme” dediği, vaktiyle İspanyolların Endülüs’teki Araplara, son defa da Almanların Hotanto havalisinde, İtalyanların Trablus’ta tatbik ettikleri çirkin ve kanlı usulü Selanik’e de sokuyorlardı. Vakıa daha erkekleri toplayıp kurşuna dizmemişlerdi. Şimdi babası gibi aklı başında, lâf söyleyebilir Türkleri topluyorlardı. Sonra şüphesiz yalancıktan bir komplo bulacaklar, hayalî bir isyan uydurarak birçok aileleri kanla ve ateşle söndüreceklerdi. </p>
			<p class="paragraf">Primo ayağının dibinde fısıldayan sulara bakıyor, kendi kendine “Acaba hiçbir Türk bunlara karşı gelmeyecek, hepsi başlarını eğip boyunlarını düşmanın titrek ve korkak kılıcına uzatacaklar mı?..” diyordu. Mademki mutlaka ölünecekti, ölünmese bile mademki artık vatan tamamıyla mahvolmuş, beş yüz senelik şan, şeref ve büyüklükle dolu tarih çamurlara atılmış, çiğnenmişti, artık niçin sinmeli, saklanmalı, yaşamağa çalışmalıydı... Başını kaşıdı. Göğsünde bir ağırlık duydu. Gerindi. Gerindi. Gerindi. Uykusu var gibi esnedi. Evet, Primo bir Türk’tü. O asla bu hakaretlere razı olmayacak, intikamından vazgeçmeyecekti... Ama bu intikamını nasıl almalıydı? Düşünüyordu... Yürüdü. İttihat Bahçesi’nin önünde birçok kadınlar ve Yunanlı zabitler konuşuyorlardı. Onların yanından geçti. Mektepte edebiyat hocasının ezberlettiği bir şiiri hatırlıyor ve etrafındaki hep şapkalı, kılınçlı, üniformalı düşman kalabalığına yan gözle bakarak:</p>
			<p class="paragraf ParaOverride-14"><span class="CharOverride-10">Türk’üm ve düşmanım size kalsam da bir kişi</span><span class="dipp"><a class="_idFootnoteLink" href="#footnote-225-135" id="footnote-225-135-backlink">135</a></span></p>
			<p class="paragraf ParaOverride-14">diye mırıldanıyordu. Tramvaya atladı. Derin derin düşünüyordu. Yalının önünde indi. Sarhoş gibi sallanıyor ve içinde oynatıcı bir sevinç duyuyordu. Artık planını tertip etmişti. Bütün dünya Türklüğünü bilir bir Türk’ün, bir Türk çocuğunun vatanından sağ çıkmayacağını, ölümünü ne kadar pahalıya satacağını, yurdunun, babasının intikamını bırakmayacağını anlayacaktı.</p>
			<p class="paragraf">Kapıdan içeri girdi. Uşağı, Emine Hanım’ı taşlığa topladı, aylıklarını verdi. Ve dedi ki: “Babamla ben otelde oturacağız. Şimdi siz istediğiniz yere gidebilirsiniz. İki gün sonra eşyaları toplamak için buraya geleceğiz. Bizimle beraber İstanbul’a gitmek isteyen gelir.”</p>
			<p class="paragraf">Emine Hanım “Ben gelirim” dedi, “küçük bey, ben...”</p>
			<p class="paragraf">“Pekâlâ, pekâlâ...” diye lâfı uzatmadı. Yalıyı kilitleyip anahtarı babasına götüreceğini söyledi. Yalanını hiçbiri anlamıyordu. Yarım saat içinde hepsi çıkıp gitti.</p>
			<p class="paragraf">Evde yalnız kalınca geniş bir “oh” çekti. Başını açıp ceketini çıkardı, kollarını sıvadı. Doğru tavan arasına koştu. Emine Hanım’ın oğlu Mustafa’nın getirdiği mavzer revolverini sakladığı delikten çıkardı. Tahta kılıfın üzerine gayet ince ve hafif bir toz konmuştu. Üfledi. Son derece mukaddes bir şey tutuyormuş gibi ihtiram ve muhabbetten titriyordu. Kılıfın kapağını açtı. Revolveri çekti. Mekanizma sessiz ve donuk bir aydınlıkla parlıyordu. İnce dudaklarını uzattı; öptü, öptü, öptü. Bu o kadar tatlı idi ki... Emdi, emdi. Dudaklarının arasından dilini çıkardı, namluya dokundurdu. Ekşi ve serin bir tat duyuyordu. Bu serin ekşilikte öyle anlatılmaz bir lezzet vardı ki dünyada hiçbir şeye benzetilemezdi. [19/126] Bu anlatılmaz, bu ne olduğu bilinmez şey sanki kana karışıyor; her tarafa yayılıyor, ona bir aslan kuvveti, bir muharip şevki, bir bahadır saadeti veriyordu. Aşağıya indi, üst kattaki kendi odasına girdi. Pencereye gitti. Dışarı baktı. Yalının bahçesi, bahçenin önünde cadde, tramvay yolu, daha ötede Rum mektebine giden küçük sokak ve bahçeli evler tamamıyla görünüyordu. Oh ne manzara!.. İşte o buralarını biraz sonra kana boyayacak, bir muharebe meydanı yapacaktı. Babasının odasına geçti. Küçük bir masa vardı. Onu aldı, odasına getirdi. Pencerenin yanına soktu. Üzerine revolveri koydu. Sonra bir yıldırım gibi aşağıya koştu. Kömürlüğe girdi. Çuvalları çekti. Sakladıkları kurşunları çıkardı. Yine koşarak odasına çıktı. Elleri kararmıştı, cebinden mendilini çekti, bezleri çözdü. Her kurşunu ayrı ayrı sildi. Temizledi. Tekrar onar onar şarjöre taktı. Bu on bağ fişeği masanın üzerine dizdi. Revolveri kılıfa taktı, tüfek hâline koydu. Panjurları içeri çevirdi. Aralıktan evvelâ karşıki sokağın köşesine, sonra mavi beyaz boyalı köşkün alt penceresine, sonra tramvay yolundan geçen bir papaza nişan aldı. Tamam, yeri gayet güzeldi. Şimdi Rum askerlerinin ve zabitlerinin geçmesini bekleyecekti. [127] Öyle bir ateş açacaktı ki hiçbirisini sağ bırakmayacaktı... Biraz düşündü.</p>
			<p class="paragraf">”Hayır” dedi, “bu alçaklar kaçacaklar...” dedi. Evet, sokağın iki tarafına kaçışırlar ve o hiçbirini vuramazsa... Bu hiç vuramamak ihtimali onu titretti. Revolveri masanın üzerine bıraktı. Panjurun kanatlarını itti. Eğildi, dışarı baktı. Ve daldı... Ah, bahçeye girselerdi... O vakit kaçamayacaklar ve kendisiyle muharebeye mecbur olacaklardı. Fakat bahçeye nasıl gireceklerdi. Babasını almaya geldikleri gün bir vazife için girmişlerdi. Çağırırsa... Lâkin ne diye çağıracaktı. Bir sebep bulmak lâzımdı. Düşündü. Boş nazarla iki belki üç saat dışarıya baktı. Düşündü, düşündü. Nihayet güldü. Ve ellerini çırparak döndü. Evet, birçok Yunan askerini yalının bahçesine doldurmanın yolunu bulmuştu. Ama acele etmemeliydi. Onun intikamı, hakikî bir Türk’ün intikamı gibi ağır, fakat müthiş olmalıydı.</p>
			<p class="paragraf">“Yarın, yarın...” diye mırıldandı, “yarın, erken...” Hem işte yarın pazardı... İntikamını alırken bütün bu muzaffer düşmanların bir pazarlık zevk ve keyiflerini bozacaktı. Aşağıya indi. Ellerini ve yüzünü yıkadı. Ceketini giydi ve kapıyı kilitleyerek dışarı çıktı. Pususunun, muharebe edeceği sevgili yurdunun etrafını bir gözden geçirdi. İki tarafı da yalı idi. Öndeki bahçenin bir kapısı vardı. Başka kaçacak yer yoktu. Ah, anlayacaklardı. Göğsü kabarıyor, heyecan ve sevinçten nefesi daralıyordu. Depoya doğru yürüdü. Yalnız kalmak, kapılarda gezmek, planını zihninden daha ziyade genişletmek istiyordu... Abdülhamit’in köşkünü geçti. Filoka’nın kahvesinde tatil esvapları giymiş Yahudiler oturuyorlardı. Orasını da geçti. Uzunali’ye giden şoseyi takip etti. Bir yokuş çıktı. Zavallı Türklerin yeni yapıp bitiremedikleri büyük ve muhteşem Ziraat Mektebi’ni uzaktan görüyordu. Yolun kenarına oturdu. Akşama kadar orada kaldı.</p>
			<p class="yildiz">* * *</p>
			<p class="paragraf">Yalıya girdiği zaman âdeta ortalık kararmıştı. Odasına çıktı. Sevgili silahını tekrar eline aldı. Ve öptü. Eğer o olmasaydı yarın nasıl intikamını alabilir; nasıl Türklüğün ölmediğini, Türk olduğunu bilen Türklerin hâlâ dünyada bulunduğunu düşmana gösterecekti?.. Bu mukaddes aleti doldurdu. Boşalttı. Dipçiğini omuzuna koydu. Dışarıda muhtelif yerlere nişan aldı. Tetiği çekti. Sarı kılıfla, kalın ve tırtıllı kaykasında, menekşe rengindeki namlusunda öyle asil ve necip bir güzellik vardı ki... Primo ona bakmakla doyamıyordu. Gece lâmba yakmadı. Silahı elinde, hep odasında gezindi. Yarını, yarınki muzafferiyetini düşünüyordu. Artık düşmanlar demesinler ki “Beş yüz senedir Türklerin elinde duran Selanik’i aldık da bize silah atılmadı”. Ve bir Türk çocuğunun nasıl bir kahraman olduğunu görsünler... Kendi kendine kumanda verir gibi “Şimdi yatalım...” dedi.</p>
			<p class="paragraf">Evet, yarın erken kalkmak lâzım geliyordu. Hem kuvvetli bulunmalıydı. Onun için geceyi uykusuz geçirmemeli, yatmalı, yorgunluğu çıkarmalı, sabaha çelik gibi uyanmalıydı. Aşağı indi. Yüzünü yıkadı. Kapıyı kilitledi. Odasına geldi. Yatağına girdi. Revolverini de koynuna aldı. Yorganı üzerine çekti.</p>
			<p class="paragraf">“Ah, mümkün olsa da beni, yarın Türklüğün vazifesini ifa edecek olan bu mukaddes silahla beraber gömseler...” diye düşündü. Aklına mezar ve toprak geldi. Orası kim bilir ne kadar karanlıktı. Tıpkı derin ve susuz bir kuyu gibi idi. Ölüm... Ama bu eskilerin, ihtiyarların, namussuzların, alçakların, kavmiyetsizlerin, [128] Yahudilerin, kadınların ve korkakların sandıkları gibi müthiş ve korkunç bir şey miydi?.. Hayır, hayır... Mektepte edebiyat muallimi cahilleri o kadar korkutan bu ölümün, lâtif bir rüyadan başka bir şey olmadığını söylemişti. Lâtif bir rüya ile derin bir uyku... Bir uyku ki ezelî... Artık ondan uyanılmaz. Hâlbuki hayat... Ferdî hayatın hiç ehemmiyeti yoktu. Çünkü bir insan ne kadar çok yaşasa yetmiş, nihayet seksen sene yaşayabilirdi. Ölüm mutlak ve muhakkaktı. Ondan içtinap mümkün değildi. Umumî ve millî hayata gelince... Meselâ Türklük... Dünya durdukça binler, yüz binlerce sene Türklük âli ve muhteşem yaşayabilirdi. Asıl işte bu millî hayatın, an’anâtıyla, mukaddesatıyla, âdetleriyle, şanlarıyla, şöhretleriyle, hâsılı tarihiyle bir ehemmiyet ve kıymeti vardı. Yoksa bir insan yetmiş sene miskin, esir ve rezil yaşamakla iftihar edemezdi. Lâkin büyük bir millete, şanlı bir kavme, âli bir vatana mensup olmak ve onun yolunda ölmek... İftihar olunacak şey bu idi, yine edebiyat mualliminin:</p>
			<p class="paragraf ParaOverride-6"><span class="CharOverride-27">	</span></p>
			<p class="paragraf ParaOverride-14"><span class="CharOverride-10">Bâkî kalan bu kubbede bir hoş sadâ imiş</span><span class="dipp"><a class="_idFootnoteLink" href="#footnote-225-136" id="footnote-225-136-backlink">136</a></span></p>
			<p class="paragraf ParaOverride-14">diye verdiği izahatı hatırladı. Ferdî ve fâni hayatta ancak bir saadet, bir ümit, bir iftihar vardı. O da, ismini tarihe geçirmek. Bizden sonra gelecek kavimdaşlarımızın dimağında bir iz bırakmak... Unutulmamak... Bu nasıl olurdu? Babası söylemiyor muydu: “Gayet büyük bir şey yapmakla... Herkesi hayretten şaşırtacak bir kahramanlık, dehşetli bir cesaret göstermekle...” İşte büyük Türklük için o, ehemmiyetsiz, kıymetsiz ferdî hayatını feda edecekti. Bu kıymetsiz, muvakkat hayatı saklasa ne olacaktı. Hakaretler, küfürler, tokatlar, lânetler içinde ihtiyarlayacak, nihayet bir gün hasta ve kuvvetsiz yatağında bir bunak ve iğrenç bir kocakarı gibi gebermeyecek miydi?</p>
			<p class="paragraf">O vakit onun ismini tarihler yazar mıydı? Hayır... Asla... Ve böyle bir erkek ölümünün, dünyada birçok atların, eşeklerin, köpeklerin ölümünden ne farkı vardı? Birçok atlar, eşekler ve köpekler doğuruyorlar, yaşıyorlar, ölüyorlardı. Ama, hepsi büyük ve içtimaî bir hayata malik olmadıklarından ölümleriyle beraber unutuluyorlardı. Kim bilir, dünyadan ne kadar at, eşek, köpek geçmiş ve tarihte hiçbir nam bırakmamışlardı. Hâlbuki kahramanlar öyle miydi? Dört bin sene evvelki bir kahramanın methiyesi bugün okunuyordu.</p>
			<p class="paragraf">Primo bunları düşünüyor, gözlerini kapıyor, ve sevgili mavzer revolverine daha sıkı sarılıyordu. Uyudu, birçok rüyalar gördü. Dumanlı ve seraplı rüyalar... Al ve sıcak kanlara bulanmış geniş vadilerden, milyonlarca düşman leşiyle dolmuş muharebe meydanlarından geçiyor... Sarp uçurumlarda beyaz bir atı oynatıyor... Sonra geceler... Şarktan, Turan tarafından, bir hilâl mavi göğe yükseliyor. İçinde minimini bir yıldız var... Primo hayretle bakıyor... Ayaklarında bir ıslaklık... Eğiliyor; bir de görüyor ki dizlerine kadar kan içinde... İşte, bu Türk düşmanlarının kanı... Koca bir göl olmuş... Kırmızı ve nihayetsiz bir göl... Semadaki ayın ve yıldızın hayali üstüne aksediyor... Ah, bayrağımızın canlısı, asıl bayrağımız, mukaddes bayrağımızın mücessem manası...</p>
			<p class="paragraf ParaOverride-7"><span class="CharOverride-10">Bitmedi</span><span class="dipp"><a class="_idFootnoteLink" href="#footnote-225-137" id="footnote-225-137-backlink">137</a></span></p>
			<p class="paragraf ParaOverride-8"><span class="CharOverride-10">Türk Sözü, </span>Sayı: 5, 8 Mayıs 1330/21 Mayıs 1914, s. 39-40; </p>
			<p class="paragraf ParaOverride-8">Sayı: 6, 15 Mayıs 1330/28 Mayıs 1914, s. 48; </p>
			<p class="paragraf ParaOverride-8">Sayı: 7, 22 Mayıs 1330/4 Haziran 1914, s. 56; </p>
			<p class="paragraf ParaOverride-8">Sayı: 8, 29 Mayıs 1330/11 Haziran 1914, s. 64; </p>
			<p class="paragraf ParaOverride-8">Sayı: 9, 5 Haziran 1330/18 Haziran 1914, s. 71-72; [alt başlık:</p>
			<p class="paragraf ParaOverride-8">“Ölmedi”) </p>
			<p class="paragraf ParaOverride-8">Sayı: 10, 12 Haziran 1330/25 Haziran 1914, s. 79-80; [alt başlık:</p>
			<p class="paragraf ParaOverride-8">“Ölmedi”) </p>
			<p class="paragraf ParaOverride-8">Sayı: 11, 19 Haziran 1330/2 Temmuz 1914, s. 87-88; [alt başlık:</p>
			<p class="paragraf ParaOverride-8">“Ölmedi”) </p>
			<p class="paragraf ParaOverride-8">Sayı: 13, 3 Temmuz 1330/16 Temmuz 1914, s. 102-104; </p>
			<p class="paragraf ParaOverride-8">Sayı: 14, 10 Temmuz 1330/23 Temmuz 1914, s. 110-112; </p>
			<p class="paragraf ParaOverride-8">Sayı: 15, 18 Temmuz 1330/31 Temmuz 1914, s. 119-120; </p>
			<p class="paragraf ParaOverride-8">Sayı: 16, 24 Temmuz 1330/6 Ağustos 1914, s. 126-128.</p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-135-backlink" id="footnote-225-135">135</a>	Emin Bülent Serdaroğlu’nun “Girit Müslümanlarına” ithaf ettiği “Kin” şiirinden.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-136-backlink" id="footnote-225-136">136</a>	Bâkî’nin meşhur mısraı.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-137-backlink" id="footnote-225-137">137</a>	Tefrikanın bu son sayfasında “ahvâl-i hazıra dolayısıyla <span class="CharOverride-10">Türk Sözü</span> muvakkat bir zaman için iki haftada bir, <span class="CharOverride-10">Türk Yurdu</span> ayda bir kere neşrolunacaktır.” şeklinde bir not var. Fakat <span class="CharOverride-10">Türk Sözü</span> artık yayımlanamadığı için tefrika da yarım kalmıştır.</p>
				</div>
			</div>
		</div>
	</body>
</html>