<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7.html" xml:lang="tr-TR">
    <div class="Basic-Text-Frame">
      <p class="bolumbasligi-2" id="toc_marker-3"><span class="Strong-2 char-style-override-17">2. Bölüm</span></p>

      <p class="bolum-adlari-1"><span class="Strong-2">1990<br/>
      Laszlo ile Darian</span></p>

      <p class="metin-1 para-style-override-29"/>

      <p class="konubasligi1-1" id="toc_marker-3-1"><span class="Strong-2">1</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Jill Willoughby, iç çamaşırında ilk kez koyu kırmızı lekeleri gördükten bir hafta sonra aslında var olmayan renkleri görmeye başladı. Güneşe baktıktan sonra gözlerinin önünde oluşan benekler gibiydiler. Jill kendini bunların yalnızca hayal gücünün bir sonucu olduğuna inandırmaya çalıştı, ama içgüdüsel olarak gerçek olduklarını anlamıştı.</span></p>

      <p class="metin-1 para-style-override-30"><span class="char-style-override-12">Ve bir anlam taşıdıklarını.</span></p>

      <p class="metin-1 para-style-override-30"><span class="char-style-override-12">Örneğin turuncu... Turuncu her zaman bir çeşit mutluluktu. Günbatımı turuncusu saf sevinçti; kör edici, parlak turuncu ise hüzünlü neşeydi. Renklerin anlamlarını nasıl ve nereden çıkarttığını bilmiyordu. Sadece biliyordu. Ve onları uzun zamandır görüyor olmasa bile, hep orada, yüzeyin hemen altında durduklarına dair içinde tuhaf bir his vardı.</span></p>

      <p class="metin-1 para-style-override-30"><span class="char-style-override-12">İkinci regl dönemi geldiğinde doğrudan önünde olmasalar bile renkleri görebilmeye başlamıştı. Sanki başının etrafında gözlerden oluşan bir halka vardı. Duvarların ötesini görebilen gözler. Başlangıçta gizli yeteneği hoşuna gitmişti. Tanrı’nın ona bir hediyesi olarak düşünmüştü bunu; tıpkı Yusuf’a firavunun rüyalarını yorumlaması için izin vermesi gibi.</span></p>

      <p class="metin-1 para-style-override-30"><span class="char-style-override-12">Ve sonra Sarah Marks derste, Levililer’den 19. Bölüm’ü okumuştu. Bu da diğer tüm can sıkıcı okumalar gibi başlamıştı. Tanrı, Musa’ya emirlerini sıralıyordu: Şabat’a itibar edin, putlara tapmayın, fakirlere yardım edin, çalmayın, yalan söylemeyin, Tanrı’nın adını boş yere ağzınıza almayın...</span></p>

      <p class="metin-1 para-style-override-30"><span class="char-style-override-12">Sonra Sarah 26. Beyiti okumuştu.</span></p>

      <p class="metin-1 para-style-override-30"><span class="char-style-override-16">“Kanlı et yemeyeceksiniz. Kehanette bulunmayacak, falcılık yapmayacaksınız.”</span></p>

      <p class="metin-1 para-style-override-30"><span class="char-style-override-12">Tanrı’nın o soluk benizli sarışın kız vasıtasıyla doğrudan kendiyle konuştuğu hissine kapılmıştı Jill. Sonraki dört beyit fuhuş, hayvanların nasıl kesileceği ve sakalın nasıl bırakılması gerektiği hakkındaydı. Ama sonra Sarah devam etti:</span></p>

      <p class="metin-1 para-style-override-33"><span class="char-style-override-16">“Kim cincilere, büyücülere, ruh çağıranlara danışır, bana ihanet ederse, ona öfkeyle bakacak, halkımın arası</span><span class="char-style-override-16">ndan atacağım.”</span></p>

      <p class="metin-1 para-style-override-33"><span class="char-style-override-12">Jill’in içini buz gibi bir ürperti sardı. Kendisi de öyle birisi miydi? Bir büyücü müydü? Saçma görünüyordu, ama kendini başka nasıl tanımlayabilirdi ki? Daha fazla bilgiye gereksiniyordu. Öte yandan, Rahibe Ellen ya da Peder Sullivan’a gidip, “Benim bir büyücü olduğumu düşünüyor musunuz?” diye soramazdı ya.</span></p>

      <p class="metin-1 para-style-override-33"><span class="char-style-override-12">Bakışlarını aşağıya indirince yanıtın önünde durduğunu gördü. İncil’in o konuda söyleyecek daha fazla şeyi olduğu kesindi. Tüm kitabı okumak kolay iş değildi, ama imkansız da değildi. Zaten akşam yemeklerinden sonra yapacak fazla şey yoktu. O ve yetimhanedeki diğer kızlar okul ödevlerini bitirdikten sonra genellikle oturup</span> <span class="char-style-override-16">Uno</span> <span class="char-style-override-12">ya da Monopoli oynardı.</span></p>

      <p class="metin-1 para-style-override-33"><span class="char-style-override-12">Sekiz yılın ardından Jill’in mola vermeye itirazı yoktu.</span></p>

      <p class="metin-1 para-style-override-33"><span class="char-style-override-12">Böylece, o Eylül ayı boyunca her gece üç saatini yetimhanedeki Eski ve Yeni Ahit’i büyücüler ve büyücülük, cadılık üzerine söylenenleri bulmak için taramakla geçirdi. Öteki kızlar her ne kadar Jill’in bu anti-sosyal davranışından şikâyetçi olsalar da, yaydıkları turkuaz renk Jill’e sitemlerin ardında kızgınlıktan çok merakın yattığını söylüyordu.</span></p>

      <p class="metin-1 para-style-override-33"><span class="char-style-override-12">Jill toplam on bir kitapta büyücülüğe ait atıflar buldu. Çoğu dolaylıydı, ama dört tanesindeki beyitler oldukça suçlayıcıydı.</span></p>

      <p class="metin-1 para-style-override-33"><span class="char-style-override-12">Yasanın Tekrarı:</span></p>

      <p class="metin-1 para-style-override-33"><span class="char-style-override-16">Aranızda oğlunu ya da kızını ateşte kurban eden, falcı, büyücü, muskacı, medyum, ruh çağıran ya da ölülerin ruhlarına danışan kimse olmasın. Çünkü Rab bunları yapanlardan tiksinir.</span></p>

      <p class="metin-1 para-style-override-33"><span class="char-style-override-12">Vahiy:</span></p>

      <p class="metin-1 para-style-override-33"><span class="char-style-override-16">Ama korkaklar ve inançsızlar ve menfurlar ve katiller ve sefahat düşkünleri ve büyücüler ve putperestler</span> <span class="char-style-override-16">ve tüm yalancılar alevler içinde yanan o kükürtten göldeki yerlerini alacaklar: ve bu onlar için ikinci ölüm olacak.</span></p>

      <p class="metin-1 para-style-override-30"><span class="char-style-override-12">Levililer:</span></p>

      <p class="metin-1 para-style-override-30"><span class="char-style-override-16">Cincilik yapan, ruh çağıran ya da büyücülük yapan ister erkek olsun, ister kadın olsun kesinlikle öldürülecektir. Onları taşlayacaksınız. Ölümlerinden kendileri sorumlu olacaklardır.</span></p>

      <p class="metin-1 para-style-override-30"><span class="char-style-override-12">Çıkış:</span></p>

      <p class="metin-1 para-style-override-30"><span class="char-style-override-16">Bir cadıyı yaşatmayacaksınız.</span></p>

      <p class="metin-1 para-style-override-30"><span class="char-style-override-12">Jill o son satıra uzun uzun baktı. Bir İncil akademisyeni değildi, ama beyit de çok fazla yoruma yer bırakmıyordu. Eğer gerçekten bir cadıysa, bu hafife alınacak bir konu ya da Peder Sullivan ile konuşabileceği bir şey değildi.</span></p>

      <p class="metin-1 para-style-override-30"><span class="char-style-override-12">Böylece yeteneğini gizli tutmaya karar verdi.</span></p>

      <p class="metin-1 para-style-override-30"><span class="char-style-override-12">Ve fırsat buldukça –ki renkler ona her zaman, uyuduğunda bile geliyordu– uygulamaktan kendini alamasa da günah çıkartma sırasında bahsetmediği tek günahıydı. O nedenle kefaret için diz çöktüğünde hep fazladan yirmi dua daha okuyordu. Yine de, günahlarının tümünü itiraf etmedikçe, bir otobüs falan çarparsa sonsuza kadar lanetleneceğinin bilincindeydi.</span></p>

      <p class="metin-1 para-style-override-30"><span class="char-style-override-12">Onun için yapabileceği tek şeye başvurdu. Duaya. O muhteşem renklerin dansını seyretmek keyif verse de, her gece yeteneğinin ortaya çıktığı gibi birden kaybolması için dua etti.</span></p>

      <p class="metin-1 para-style-override-30"><span class="char-style-override-12">Ama her sabah, Rahibe Kate onları uyandırdığında bitkin maviler ve öfkeli yeşillerin saldırısına gark oluyor ve günahlarla dolu bir günün daha başladığını anlıyordu. Ölümle biterse onu doğrudan Cehennem’e gönderecek bir günün.</span></p>

      <p class="metin-1 para-style-override-30"><span class="char-style-override-12">Onun için de elinden geldiğince iyi bir insan olmaya çalıştı. Ve sokakta karşıdan karşıya geçerken de hem sağına, hem soluna–olur da bir otobüs falan gelirse diye– bakmayı hiç ihmal etmedi.</span></p>

      <p class="metin-1 para-style-override-29"/>

      <p class="konubasligi1-1" id="toc_marker-3-2"><span class="Strong-2">2</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-33"><span class="char-style-override-12">Elijah Cohen adını iki numara kalemiyle sınav kâğıdının kapalı bölümüne özenle yazdı. Sınıf arkadaşlarının artan gerilimine aldırış etmemeye çalışarak taze kalem talaşının rahatlatıcı kokusuna odaklandı. Standardize edilmiş sınavların kokusu.</span></p>

      <p class="metin-1 para-style-override-33"><span class="char-style-override-12">Gülümsedi. Çoğu on iki yaşındaki çocuğun aksine, sınavlar Elijah’ın hoşuna giderdi.</span></p>

      <p class="metin-1 para-style-override-33"><span class="char-style-override-12">Mazoşist falan değildi, sadece meydan okunmayı seviyordu. Aslında iş derslere geldiği zaman Elijah’a meydan okuyabilecek çok fazla bir şey de kalmıyordu. Ezber ona her zaman kolay gelmişti. Sosyal faaliyetler de olmasa ortaokulu aslında bayağı sevecekti.</span></p>

      <p class="metin-1 para-style-override-33"><span class="char-style-override-16">Ve kurbağaların da kanatları olsaydı, zıpladıklarında kıçları yere vurmazdı.</span></p>

      <p class="metin-1 para-style-override-33"><span class="char-style-override-12">En azından Stevie öyle derdi.</span></p>

      <p class="metin-1 para-style-override-33"><span class="char-style-override-12">Ama Elijah kuzeni gibi değildi. Farklıydı o. Ergenlik çağındaki tipik bir oğlan çocuğunun birebir zıttı. Öteki çocuklar teneffüslere, öğle yemeğine ve jimnastik dersine bayılırken, Elijah bunların hepsinden nefret ederdi. Önceden haber verilmeden yapılan sınavlar başka herkes için istenmeyen bir şeyken, onun için birer sürpriz parti gibiydi.</span></p>

      <p class="metin-1 para-style-override-33"><span class="char-style-override-12">Sınavların en iyi tarafı kimsenin ondan konuşmasını beklememesiydi. Söyleyecek bir şeyi olmadığından değil; tam tersine, tüm yanıtları bilirdi ve ders sonrası ona yanaşan okul kabadayılarına verilecek hazır bir cevabı da her zaman olurdu.</span></p>

      <p class="metin-1 para-style-override-33"><span class="char-style-override-12">Ama Elijah ne zaman konuşsa sinirlerine yenik düşerdi. Ağzı yüz yıllık bir sünger gibi kupkuru olur, sonra da kekelemeye başlardı. İlginin merkezinde olmaktan nefret ederdi; arka plana düşmeyi, yani dünyanın bir parçası olmaktansa onu gözlemlemeyi tercih ediyordu.</span></p>

      <p class="metin-1 para-style-override-30"><span class="char-style-override-12">YVD –Yetenekli ve Dâhi– programına seçilmiş olmak onu diğerlerinin gözünde daha da büyük bir hedef haline getirmişti. Neyse ki Stevie de seçilmiş olduğundan, en azından bir tane dostu vardı. Oraya geldiğinden beri bazı şeyler</span> <span class="char-style-override-16">gerçekten de</span> <span class="char-style-override-12">daha iyiydi. Örneğin Bay Kuehl’in dersi. Kendini onun yanında her zamanki kadar gergin hissetmiyordu. Ve Bay Kuehl ona bir şey sorduğunda (ki neredeyse her gün soruyordu) Elijah eskiden olduğu gibi donup kalmıyordu.</span></p>

      <p class="metin-1 para-style-override-30"><span class="char-style-override-12">Tüm bunlardan ötürü, Bay Kuehl zorunlu eyalet sınavını duyurduğunda rahatlamıştı Elijah. Ama, sınav kitapçığının mührünü yırtıp ilk soruyu okur okumaz midesine bir ağrı saplandı.</span></p>

      <p class="metin-1 para-style-override-57"><span class="char-style-override-12">Aşağıdaki duygularla en çok benzeşen rengi seçin:</span></p>

      <ol class="List-1">
        <li class="metin-1 para-style-override-58"><span class="char-style-override-12">Öfke</span></li>
      </ol>

      <p class="para-style-override-56"><img alt="1.png" height="50" src="../Images/1_fmt.png" width="415"/></p>

      <p class="metin-1 para-style-override-37"><span class="char-style-override-12"><br/></span></p>

      <p class="metin-1 para-style-override-30"><span class="char-style-override-12">Terli parmakları arasından kayan kalem yere düştü.</span></p>

      <p class="metin-1 para-style-override-30"><span class="char-style-override-12">Kalemini almak için eğilirken, başkalarının da benzer bir tepki verip vermediğini görmek için etrafına bakındı. Kafa kaşımalar ve sıkıntılı silgi döndürmelerle belirginleşen genel bir şaşkınlık hissi dışında bir şey yoktu. Başka kimse onun gibi hissetmiyordu. Başka kimse dehşete kapılmış değildi.</span></p>

      <p class="metin-1 para-style-override-30"><span class="char-style-override-12">Sınav kâğıdına tekrar baktı. Öyle bir soruyu insan neden sorardı ki?</span></p>

      <p class="metin-1 para-style-override-30"><span class="char-style-override-16">Çünkü biliyorlar da ondan. Ve eğer biliyorlarsa, o zaman belki de…</span></p>

      <p class="metin-1 para-style-override-30"><span class="char-style-override-12">“Yalnız değilim,” diye mırıldandı Elijah.</span></p>

      <p class="metin-1 para-style-override-30"><span class="char-style-override-12">“Bir şey mi dediniz, Bay Cohen?” diye sordu Kuehl oturduğu masadan başını kaldırarak. Sınıftaki tüm gözler Elijah’a çevrildi.</span></p>

      <p class="metin-1 para-style-override-30"><span class="char-style-override-12">Elijah gözlerini önündeki sınav kâğıdına çevirerek, “H-h-hayır,” dedi. “Ö-ö-özür dilerim.”</span></p>

      <p class="metin-1 para-style-override-30"><span class="char-style-override-12">“Zararı yok,” dedi bay Kuehl. “Evet, gözler kâğıtlara.”</span></p>

      <p class="metin-1 para-style-override-30"><span class="char-style-override-12">Herkes kâğıdına yoğunlaşınca sınıf arkadaşlarının ilgi odağı olmaktan kurtulan Elijah rahat bir nefes aldı. Sonra soruyu bir kez daha okudu ve fikrini değiştirmeden doğru yanıtın yanındaki küçük daireyi karaladı.</span></p>

      <p class="metin-1 para-style-override-30"><span class="char-style-override-12">Mor.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt21.png" width="54"/></p>

      <p class="metin-1 para-style-override-30"><span class="char-style-override-12">Winter Zhi sınavın ikinci bölümüne geçmeden Elijah’ın ne demek istediğini anlamamıştı. Renkler hakkındaki ilk bölüm çok saçma gelmişti. Omuz silkip, aklına estiği gibi yanıtlamıştı.</span></p>

      <p class="metin-1 para-style-override-30"><span class="char-style-override-12">Okuduğu her duygu için kafasında bir imge canlandırmaya çalıştı. Öfke için siyah bir bulut. Mutluluk için gülen sarı bir surat. Sevgi için kırmızı bir kalp. Neyi sınadıklarını merak ederek uygun daireleri karaladı.</span></p>

      <p class="metin-1 para-style-override-30"><span class="char-style-override-12">Ama 2. Bölüm’e geçildiğinde birden buz gibi oldu. Beyni allak bullak halde başını kaldırıp gözlerini Elijah Cohen’in ensesine dikti. Gür ve dalgalı kızıl saçları yüzünden ötekiler ona</span> <span class="char-style-override-16">Akıllı Bozo</span> <span class="char-style-override-12">lakabını takmıştı. Çocuklar onunla dalga geçerken Winter onlara hiçbir zaman katılmamıştı, ama neden dalga geçtiklerini de anlayabiliyordu. Narin yapısına rağmen Elijah sürekli terliyor gibiydi ve kekemeliği de hep alay konusu oluyordu.</span></p>

      <p class="metin-1 para-style-override-30"><span class="char-style-override-12">Yine de ve hiç konuşmamış olmalarına rağmen, ona karşı hep bir sahiplenme hissi duymuştu Winter; yaralı bir köpek yavrusuna duyacağı cinsten. Ama asla yakınlık hissetmemişti. Ta ki, yedinci sayfaya geçip de Elijah’ın mırıldandığı cümleyi düşünene kadar.</span></p>

      <p class="metin-1 para-style-override-30"><span class="char-style-override-16">Yalnız değilim.</span></p>

      <p class="metin-1 para-style-override-30"><span class="char-style-override-12">İlk duyduğunda o sözleri başka bir Elijah Cohen tuhaflığı olarak almıştı. Ama şimdi, 25. soruya bakarken kendisi de benzer bir duyguya kapılıyordu. Aslında kimse, okulun en popüler kızının kendini yalnız hissettiğine inanmazdı. Gerçekten öyle olsa bile.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt22.png" width="54"/></p>

      <p class="metin-1 para-style-override-30"><span class="char-style-override-12">“Bu sonuçlar doğru mu?”</span></p>

      <p class="metin-1 para-style-override-30"><span class="char-style-override-12">“Hepsini tek tek kendim kontrol ettim. Her iki potansiyel de aynı sınıfta. New York’taki bir üstün yetenekli çocuklar programı.”</span></p>

      <p class="metin-1 para-style-override-30"><span class="char-style-override-12">“Nasıl seçilmişler?”</span></p>

      <p class="metin-1 para-style-override-30"><span class="char-style-override-12">“Programın öğretmenlerinden biri IQ’su 145 ve üzerinde olan iki yüz on sekiz çocukla görüşme yapmış. On beşini kendi sınıfı için seçmiş.”</span></p>

      <p class="metin-1 para-style-override-30"><span class="char-style-override-12">“Öğretmenin adı ne?”</span></p>

      <p class="metin-1 para-style-override-30"><span class="char-style-override-12">“Laszlo Kuehl.”</span></p>

      <p class="metin-1 para-style-override-30"><span class="char-style-override-12">“Darian’ı buraya getir. Şimdi.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-3"><span class="Strong-2">3</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Hemşire Christina olmasaydı, Jill dini bütün birisi olarak kalabilirdi. Christina’da onun sahip olmadığı her şey vardı: Sarı saçlar, güzel ve yuvarlak hatları olan bir vücut, iri, yusyuvarlak göğüsler ve siyah cüppenin altından bile belli olan harikulade bir kalça. St. John’s okulunda ders vermeye başladığı andan itibaren Jill kadına vurulmuştu.</span></p>

      <p class="metin-1 para-style-override-30"><span class="char-style-override-12">Makyajsız ve saçlarının çoğu örtülü halde bile Hemşire Christina, o güne dek karşılaştığı en dişi kadındı. Ama Jill’in dikkatini çeken sadece onun görünüşü değil,</span> <span class="char-style-override-16">hissettikleriydi</span><span class="char-style-override-12">; parlak kırmızı neşe ve kadife gibi deniz mavisi heyecan.</span></p>

      <p class="metin-1 para-style-override-30"><span class="char-style-override-12">Jill arzularını frenlemeye çalıştı, ama nerede olursa olsun Hemşire Christina zihnine sızıyor, düşüncelerine egemen oluyordu. En kötüsü de gecelerdi. Yatağında yatarken ellerini Hemşire Christina’nın pürüzsüz, güzel kokulu bedeninde gezdirdiğini hayal ediyordu. Sonunda uykuya dalabildiğindeyse Christina rüyalarına giriyordu.</span></p>

      <p class="metin-1 para-style-override-30"><span class="char-style-override-12">İşte böyle bir gece Jill, ter içinde ve parmakları geceliğinin altında uyandı. Sonrasında olanlar öleceği güne kadar ruhunda iz bırakacak kadar dehşet verici renklerle boyanmış bir dizi olayın başlangıcı oldu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt23.png" width="54"/></p>

      <p class="metin-1 para-style-override-30"><span class="char-style-override-12">Jill başını üst ranzanın altına çarpmamaya dikkat ederek yatağından çıktı. Eski döşeme tahtaları ince bedeninin altında gıcırdarken usulca koridorda yürüdü. Banyoya girip yüzünü soğuk suyla yıkadı.</span></p>

      <p class="metin-1 para-style-override-30"><span class="char-style-override-12">Zihnini açmak için derin bir soluk aldı. Etraf çok sakindi ve gördüğü tek renk bulanık bir mavi pustu. O ender sakinlik anının keyfini çıkartarak soluğunu bıraktı. Her anını –yemek, dua, okul, uyku zamanlarını– on iki kız ile geçirmek, bir renk karmaşasının sürekli olarak beynini meşgul etmesi anlamına geliyordu. Sadece öyle çalınmış anlarda kendisini kendi gibi hissedebiliyordu.</span></p>

      <p class="metin-1 para-style-override-30"><span class="char-style-override-12">Ansızın belirgin ve parlak bir yeşilimsi-siyah dalgası hissetti. Düşünmeden kendini koridora atınca, neredeyse Hemşire Christina ile çarpışıyordu.</span></p>

      <p class="metin-1 para-style-override-30"><span class="char-style-override-12">“Ah, sensin,” dedi yüzündeki şaşkınlık belirtisi eriyen rahibe. “Bu katta ne yapıyorsun?”</span></p>

      <p class="metin-1 para-style-override-30"><span class="char-style-override-12">“Ben… Ben tuvalete gitmek zorundaydım.”</span></p>

      <p class="metin-1 para-style-override-30"><span class="char-style-override-12">“Mantıklı görünüyor,” dedi Hemşire Christina gülerek. “Ben de bir şeyler atıştırmak için mutfağa gidiyordum.”</span></p>

      <p class="metin-1 para-style-override-30"><span class="char-style-override-12">“Sizinle gelebilir miyim?” dedi Jill birden.</span></p>

      <p class="metin-1 para-style-override-30"><span class="char-style-override-12">“Geç oldu, tatlım. Yatağına geri dönsen iyi olur.”</span></p>

      <p class="metin-1 para-style-override-30"><span class="char-style-override-12">“Lütfen,” diye yalvardı Jill. “Bu ikimizin arasında kalacak.”</span></p>

      <p class="metin-1 para-style-override-30"><span class="char-style-override-12">Hemşire Christina duraksayınca, Jill arzuyla yanarak baktı ona.</span></p>

      <p class="metin-1 para-style-override-30"><span class="char-style-override-12">Sonunda rahibe, “Benimle gel,” dedi fısıltıyla.</span></p>

      <p class="metin-1 para-style-override-30"><span class="char-style-override-12">Merdivenlerden inip kilisenin mutfağı olarak kullanılan uzun ve dar odaya ulaştılar. Christina ışığı açınca tertemiz paslanmaz çelik tezgâhlar aydınlandı. Jill’e muzip bir bakış atarak muşamba kaplı zeminde büyük sanayi tipi dondurucuya doğru yürüdü.</span></p>

      <p class="metin-1 para-style-override-30"><span class="char-style-override-12">Dolabın kapısını açınca buz gibi ferahlatıcı hava yüzlerine çarptı. Dondurucunun içinde bir süre bir şeyler arayan rahibe, sonunda kocaman bir kap çikolatalı dondurma çıkarttı.</span></p>

      <p class="metin-1 para-style-override-30"><span class="char-style-override-12">“Tek zaafım bu,” dedi. “Biliyorum, günahkârlara yaraşır türden. Peder Sullivan’a söyleme sakın.”</span></p>

      <p class="metin-1 para-style-override-30"><span class="char-style-override-12">“Söylemem,” dedi Jill gülümsemekten kendini alamayarak.</span></p>

      <p class="metin-1 para-style-override-30"><span class="char-style-override-12">Christina bir çekmeceden iki kaşık çıkarttı ve Jill’e kendini izlemesini işaret ederek mutfağın dibindeki bir kapıya yöneldi. Yetimhanede on dört yılını geçirdikten sonra her tarafı karış karış bildiğini zanneden Jill, o odayı daha önce hiç görmediğini farketti.</span></p>

      <p class="metin-1 para-style-override-30"><span class="char-style-override-12">Zemin eski, sarı bir halıyla kaplıydı. Köşedeki yüzü solmuş iki yeşil kanepenin arasında küçük kare bir oyun masası vardı. Hemşire Christina kendini kanepelerden birinin üzerine bıraktı, Jill de çekinerek yanına oturdu; yaşanan anın büyüsünü bozmaktan korktuğundan konuşmaya cesaret edemiyordu.</span></p>

      <p class="metin-1 para-style-override-30"><span class="char-style-override-12">Christina ona da bir kaşık vererek, “Hadi,” dedi. “Sen ne kadar çok yersen, ben o kadar az atıştırırım ki, bu da iyi olur. Rahibe olabilirim, ama formumu korumaya hâlâ özen gösteriyorum.”</span></p>

      <p class="metin-1 para-style-override-30"><span class="char-style-override-12">“Teşekkür ederim.” Jill bir kaşık dondurma aldı. Sonra fikrini değiştirmeye fırsat bulamadan ekledi: “Öylesiniz zaten.”</span></p>

      <p class="metin-1 para-style-override-30"><span class="char-style-override-12">“Anlamadım?”</span></p>

      <p class="metin-1 para-style-override-30"><span class="char-style-override-12">“Formunuzdasınız yani.” Kendini aptal gibi hissediyordu.</span></p>

      <p class="metin-1 para-style-override-30"><span class="char-style-override-12">“Teşekkür ederim.”</span></p>

      <p class="metin-1 para-style-override-30"><span class="char-style-override-12">Bir süre sessizce yemeye devam ettiler. Jill dondurmanın keyfini çıkarmaya çalışıyordu, ama fazlasıyla gergindi. O güne dek Hemşire Christina ile ders dışında hiç konuşmamıştı; onunla diğer kızlardan uzak bir yerde, öyle tek başına oturuyor olmak rüya gibiydi.</span></p>

      <p class="metin-1 para-style-override-30"><span class="char-style-override-12">“Rahibe? Bir rahibe olmadan önce hiç… Yani… Siz hiç…”</span></p>

      <p class="metin-1 para-style-override-30"><span class="char-style-override-12">Christina kaşığını bıraktı. “Hiç ne?”</span></p>

      <p class="metin-1 para-style-override-30"><span class="char-style-override-12">“Hiç… Âşık oldunuz mu?”</span></p>

      <p class="metin-1 para-style-override-30"><span class="char-style-override-12">Genç kadının yanakları kızardı. “Doğruyu söylemek gerekirse, lisede kalbimi hoplatan bir oğlan vardı.”</span></p>

      <p class="metin-1 para-style-override-30"><span class="char-style-override-12">“Peki hiç… Yani, anlıyorsunuz...”</span></p>

      <p class="metin-1 para-style-override-30"><span class="char-style-override-12">“Ah, hayır,” dedi Christina başını iki yana sallayarak. “Varlığımdan haberi bile yoktu. Hem o zamanlar bile kaderimde Billy Cardellini ile yaşayacağım bir ilişkiden çok daha fazlasının olduğunu biliyordum.”</span></p>

      <p class="metin-1 para-style-override-30"><span class="char-style-override-12">“Gerçekten mi?” diye sordu Jill. “Kiminle?”</span></p>

      <p class="metin-1 para-style-override-30"><span class="char-style-override-12">“Tanrı ile.”</span></p>

      <p class="metin-1 para-style-override-30"><span class="char-style-override-12">“Ah! Doğru,” dedi Jill. Kendini bir kez daha budala gibi hissetmişti.</span></p>

      <p class="metin-1 para-style-override-30"><span class="char-style-override-12">“Neden sordun bunları? Âşık olduğun birisi mi var?”</span></p>

      <p class="metin-1 para-style-override-30"><span class="char-style-override-12">Şimdi kızarma sırası Jill’de idi. Gözlerini elindeki kaşığa dikti.</span></p>

      <p class="metin-1 para-style-override-30"><span class="char-style-override-12">“St. Matthews’daki oğlanlardan biri mi?” diye üsteledi Christina ve elini onunkinin üstüne koydu. “Bana güvenebilirsin, Jill. Kimseye söylemem.”</span></p>

      <p class="metin-1 para-style-override-30"><span class="char-style-override-12">Christina’nın eli eline değince Jill’in nefesi kesilmişti. Dokunuşu o kadar sıcak ve yumuşaktı ki... Tam hayal ettiği gibi. Alt dudağını ısırdı; kalbi öylesine hızlı atıyordu ki, Hemşire Christina’nın duyacağından emindi.</span></p>

      <p class="metin-1 para-style-override-30"><span class="char-style-override-12">Rahibe onun elini sıkarak, “Ne oldu, Jill?” diye sordu. “Titriyorsun.”</span></p>

      <p class="metin-1 para-style-override-30"><span class="char-style-override-12">Jill kendine hakim olmaya çalıştı, ama bu sadece titremesini artırdı. Dönüp ona baktı. Gözleri buluşunca ağlayacak gibi oldu. Garip bir duygu selinde boğulduğunu hissetti; neşe, utanç, hüzün ve çılgınca, önüne geçilmez bir arzu hep bir aradaydı.</span></p>

      <p class="metin-1 para-style-override-30"><span class="char-style-override-12">Ama hepsini gölgede bırakan şey, teninin altında davul gibi zonklayan, arzuydu. Christina’ya bakarken düşünebildiği tek şey ince dudaklarını karşısında duran muhteşem ağza yapıştırmanın nasıl bir şey olacağıydı. Dilini uzatıp onunkine dokundurmanın... Bluzunu yırtarak açıp...</span></p>

      <p class="metin-1 para-style-override-30"><span class="char-style-override-12">Sonra inanılmaz bir şey oldu.</span></p>

      <p class="metin-1 para-style-override-30"><span class="char-style-override-12">Christina dudaklarını yaladı, ona doğru eğildi, ateşli ve sert bir şekilde öpmeye başladı. Dilini ağzının içine itti. Serin ve çikolata tadındaydı. Ama altında bir sıcaklık vardı ve Jill o sıcaklığın tadına vardı; ıslak ve karanlıktı.</span></p>

      <p class="metin-1 para-style-override-30"><span class="char-style-override-12">Jill elini yavaşça onun yanağında gezdirdi sonra boynunu okşadı. Christina da onu kendine doğru çekti, bir eliyle belini kavrarken, diğerini saçlarının arasında dolaştırdı. Sonra eli bacağı boyunca kayıp dizine, oradan da geceliğinin altına gitti.</span></p>

      <p class="metin-1 para-style-override-30"><span class="char-style-override-12">Okşamalar yavaşça bacaklarından kasıklarına doğru çıkarken Jill, zevkten patlayacağını zannetti. Tüm bedeni ürperiyordu. Kemikleri jöle gibi olmuştu; her gözeneğinden ter fışkırıyordu. Zihni tüm düşüncelerden arındı ve Christina’nın ihtirasla titreyen mavi arzusu onunkine karıştı.</span></p>

      <p class="metin-1 para-style-override-30"><span class="char-style-override-12">Tüm korkuları yok olan Jill kendini bıraktı. Elleri Christina’nın yüzünde ve saçlarında çılgınca dolaştıktan sonra bedenine kaydı. Geceliğinin düğmelerini çözdü ve kasıklarındaki dokunuş daha derinlere giderken elini geceliğin açılan yakasından içeriye sokup kadının ılık, dolgun göğüslerine dokundu.</span></p>

      <p class="metin-1 para-style-override-30"><span class="char-style-override-12">Bedenleri birbirine kenetlenirken derin bir soluk alıp Christina’yı yeni bir hevesle kucakladı. Artık kendinin nerede bitip, onun nerede başladığını bilemiyordu; tek bildiği dokundukları her noktada birlikte olduklarıydı. Birden çıplak kalmak için yoğun bir arzu duydu; tenlerinin arasında hiçbir şey olmamalıydı.</span></p>

      <p class="metin-1 para-style-override-30"><span class="char-style-override-12">Ayağa kalktı, geceliğini başından geçirip çıkarttı. Serin hava tenine değince hissettiği ürperti, Christina’nın soyunmasını izlerken terli bir heyecana dönüştü.</span></p>

      <p class="metin-1 para-style-override-30"><span class="char-style-override-12">Kadının dolgun göğüsleri üstlerini örten ince pamuklu kumaştan kurtulup serbest kalınca Jill onlara doğru çekildiğini hissetti. Onu kucaklamak, bedeninin her parçasının kendininkine değdiğini duymak için ayağa kalktı. Christina onu hemen kendine çekip tırnaklarını sırtında dolaştırdı.</span></p>

      <p class="metin-1 para-style-override-30"><span class="char-style-override-12">Jill ağzını açıp mermersi boynu hafifçe ısırırken, bir yandan da diliyle tuzlu tenini yalıyordu.</span></p>

      <p class="metin-1 para-style-override-30"><span class="char-style-override-12">Tam o sırada arkalarında bir gürültü, sonra da bir erkek sesi duyuldu. “Aman Tanrım!”</span></p>

      <p class="metin-1 para-style-override-30"><span class="char-style-override-12">Jill’in gözlerinin önünde öfkeli bir yeşile karışmış, dehşeti ifade eden bir pembe parladı. Bu renkler bir an için buz mavisi arzuyla karıştı, sonra Hemşire Christina silkinerek kendini geriye attı. Jill çıplak ve yalnız, öylece kalakalmıştı.</span></p>

      <p class="metin-1 para-style-override-30"><span class="char-style-override-12">Gözlerini açtı. Christina geceliğini önünde tutarken, Peder Sullivan da onun kolunu sımsıkı kavramıştı. Jill’in yaşamındaki en mutlu an bir saniye içinde en kötüsüne dönüşüverdi.</span></p>

      <p class="metin-1 para-style-override-30"><span class="char-style-override-12">Midesi buruldu, az önceki o sıcak, ürpertici hazzın son kırıntısı yerini mide bulandıran bir acıya bıraktı. Peder Sullivan’ın öfkesinin çok yakında kendisine yöneleceğinin bilincinde, paylaşılacak son bir an için Christina’nın gözlerini bulmaya çalıştı, ama rahibe ona bakmayı reddetti.</span></p>

      <p class="metin-1 para-style-override-30"><span class="char-style-override-12">Rahip ile rahibe arasında kısa bir konuşma geçti. Sonra Peder Sullivan kadına odayı terk etmesini emretti. Christina geri çekilirken Jill billur beyazı bir nefret içinde boğulur gibi oldu.</span></p>

      <p class="metin-1 para-style-override-30"><span class="char-style-override-12">Christina dişlerinin arasından, “Bana ne yaptığını bilmiyorum,” dedi ona. “Ama Tanrı yardımcın olsun, Jill.”</span></p>

      <p class="metin-1 para-style-override-30"><span class="char-style-override-12">Sonra sevdiği kadın onu ne yapacağı belli olmayan rahiple yalnız bırakarak çıktı ve gitti. Jill siyahlar içindeki adama baktığında tüm renklerinin karanlık olduğunu farketti. O zaman kendisi için artık kurtuluş olmadığını anladı.</span></p>

      <p class="metin-1 para-style-override-30"><span class="char-style-override-12">Gücü onu terk etmişti.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-4"><span class="Strong-2">4</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Radyo dalgaları.” dedi Laszlo Kuehl muzaffer bir edayla. Aynı sözcükleri bir yandan da tahtaya yazıyordu. “Hadi bakalım, bana bilmediğim bir şeyler söyleyin.”</span></p>

      <p class="metin-1 para-style-override-30"><span class="char-style-override-12">Winter Zhi genç yüzünde hafif bir tebessümle, “Roger Waters’in</span> <span class="char-style-override-16">Radyo K.A.O.S.</span><span class="char-style-override-12">’unda çalınan ilk parça,” diye yanıtladı.</span></p>

      <p class="metin-1 para-style-override-30"><span class="char-style-override-12">Laszlo güldü. Üstün yetenekli öğrencilerle uğraşmanın bir yönü de buydu. Herkes ayrı bir bilgiçti. Aldırış ettiği yoktu buna. Aslında öyle olmaları için yüreklendiriyordu bile onları. Sınıfının hiçbir şeyin yasak olmadığı bir emniyetli bölge olması hoşuna gidiyordu. YVD çocuklarının çoğunun zeki olmalarından ötürü dışlandığını bilirdi. Onların entelektüel kelime oyunlarına el uzatmaya hiç niyeti yoktu.</span></p>

      <p class="metin-1 para-style-override-30"><span class="char-style-override-12">“Ve Roger Waters hakkında ne biliyorsunuz, Bayan Zhi?”</span></p>

      <p class="metin-1 para-style-override-30"><span class="char-style-override-12">Winter favori konusunu –yani müzikle ilgili herhangi bir şeyi– tartışmaktan memnun halde yerinde doğruldu. Hafifçe öksürerek boğazını temizledi.</span></p>

      <p class="metin-1 para-style-override-30"><span class="char-style-override-12">“1964’de Syd Barrett ile birlikte Pink Floyd’u kurdular. İlk albümleri</span> <span class="char-style-override-16">Piper at the Gates of Dawn</span> <span class="char-style-override-12">idi, ama asıl</span> <span class="char-style-override-16">Dark Side of the Moon</span> <span class="char-style-override-12">ile tanındılar. Sonra Barrett çıldırdı ve Waters ona övgü olarak</span> <span class="char-style-override-16">Wish You Were Here</span> <span class="char-style-override-12">adlı parçayı besteledi. Ondan sonra</span> <span class="char-style-override-16">Animals</span><span class="char-style-override-12">,</span> <span class="char-style-override-16">The Wall</span> <span class="char-style-override-12">ve</span> <span class="char-style-override-16">The Final Cut</span> <span class="char-style-override-12">albümlerini çıkardılar. Sonra da Waters grubu terketti. Kalanlar</span> <span class="char-style-override-16">A Momentary Lapse of Reason</span> <span class="char-style-override-12">adında bir albüm daha çıkardı, ama güfteler Waters’in olmayınca, biraz yavan kaçtı. Bana göre o son albüm ancak bir C+ alır.”</span></p>

      <p class="metin-1 para-style-override-30"><span class="char-style-override-12">Laszlo topuklarının üzerinde salındı; sınıf canlanmıştı. O fazladan dikkati %30 konunun özüne, %70 ise Winter’e bağlıyordu. Kusursuz beyaz teni, bir şekilde onu hantal göstermeyen uzun kol ve bacaklarıyla doğal bir güzelliğe sahip olan Winter Zhi, insanların özellikle dikkatini çeken tipte bir kızdı.</span></p>

      <p class="metin-1 para-style-override-30"><span class="char-style-override-12">“Ve sizin favori Floyd albümünüz hangisidir, Bayan Zhi?”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Animals</span><span class="char-style-override-12">,” dedi Winter hiç duraksamadan.</span></p>

      <p class="metin-1 para-style-override-30"><span class="char-style-override-12">“Ve bu albüm hangi klasik romandan esinlenmiştir?”</span></p>

      <p class="metin-1 para-style-override-30"><span class="char-style-override-12">Müzik konusunda bilmediği bir detaya rastlamış olmaktan ötürü şaşıran Winter gözlerini kırpıştırdı.</span></p>

      <p class="metin-1 para-style-override-30"><span class="char-style-override-12">“Bilen var mı? Kimse yok mu? Bay Bueller?”</span></p>

      <p class="metin-1 para-style-override-30"><span class="char-style-override-12">Bu film referansından</span> <span class="char-style-override-18"><a class="footnote-link" href="#footnote-225-1" id="footnote-225-1-backlink">1</a></span> <span class="char-style-override-12">dolayı birkaç kıkırdama alan Laszlo, bilgi kıvılcımı arayarak sınıfa baktı. Karşısında bir sürü boş boş bakan yüz vardı; bakışları her zamanki yedek oyuncusuna gelene kadar elbette.</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-1-backlink" id="footnote-225-1">1</a> <span class="char-style-override-21" xml:lang="en-US">Ferris Bueller: Ferris Bueller’in İzin Günü</span> <span class="char-style-override-20" xml:lang="en-US">adlı komedi filminin ve TV dizisinin haylaz kahramanı (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">“Bay Cohen. Bayan Zhi’yi aydınlatmak ister misiniz?”</span></p>

      <p class="metin-1 para-style-override-30"><span class="char-style-override-12">Elijah Cohen sandalyesine biraz daha gömüldü. Onun aşırı utangaçlığı Laszlo’ya acı veriyordu, ama çocuğun kabuğundan çıkartılması gerekiyordu. Tüm öğrencileri içinde Elijah en etkileyici olandı. O sıkıntılı çocuk bir gün –kendi inanmasa da- milyoner olacaktı.</span></p>

      <p class="metin-1 para-style-override-30"><span class="char-style-override-12">“G-G-George Orwell’in</span> <span class="char-style-override-16">Hayvanlar Çiftliği</span><span class="char-style-override-12">’nden esinlenmişti.”</span></p>

      <p class="metin-1 para-style-override-30"><span class="char-style-override-12">“Çok iyi. Lütfen açıklar mısınız?”</span></p>

      <p class="metin-1 para-style-override-30"><span class="char-style-override-12">Kızaran Elijah bakışlarını önüne indirdi ve tahta sırasının üzerine kazınmış şekillere bakarak hızlı hızlı konuştu.</span></p>

      <p class="metin-1 para-style-override-30"><span class="char-style-override-12">“Yani kitapta olduğu g-g-gibi, insanlık da hayvanlarla simgeleniyor. Albümde geçen üç tip hayvan var: Köpekler, domuzlar ve koyunlar. Köpekler açgözlü işadamlarını, domuzlar yozlaşmış politikacıları ve koyunlar da kalan herkesi, geriden gelenleri simgeliyor.”</span></p>

      <p class="metin-1 para-style-override-30"><span class="char-style-override-12">Laszlo ellerini arkasında kavuşturarak, “Mükemmel,” dedi. “Böylece hepimiz Bayan Zhi’nin küçük sapmasından bir şeyler öğrenmiş olduk. Hatta Bayan Zhi’nin kendisi bile.” Sonra, tahtaya geri döndü. “Ama ne yazık ki, artık fiziğe geri dönme zamanı.”</span></p>

      <p class="metin-1 para-style-override-30"><span class="char-style-override-12">Sınıftan hafif bir homurtu yükseldi, ama Laszlo onların merakının kokusunu alabiliyordu. Öğrencilerinin çoğu sıkıntısını da çekecek derecede aşırı zekiydi, ama hepsi de son derece araştırıcı bir zihne sahipti. Laszlo’nun her sabah yataktan şevkle kalkmasını sağlayan da, bunu bilmesiydi.</span></p>

      <p class="metin-1 para-style-override-30"><span class="char-style-override-12">“Biraz tarihçeyle başlayalım. Radyoyu kimin bulduğunu bileniniz var mı?”</span></p>

      <p class="metin-1 para-style-override-30"><span class="char-style-override-12">“Nicola Tesla,” dedi sınıfın bilgici Jonah Hulse gururla.</span></p>

      <p class="metin-1 para-style-override-30"><span class="char-style-override-12">“Rock grubu Tesla gibi mi yani?” diye sordu Winter.</span></p>

      <p class="metin-1 para-style-override-30"><span class="char-style-override-12">“Aynen. Sanırım grup adını ondan almış,” dedi Laszlo. Konu yine dağılmadan Winter’in gevezeliğini çabucak kesmişti. “Tesla, 10 Temmuz 1856 yılının tam gece yarısında Hırvatistan’da doğdu.”</span></p>

      <p class="metin-1 para-style-override-30"><span class="char-style-override-12">Bir tarih geçince defter sayfaları üstünde dolaşan kalemlerin hışırtısı duyuldu.</span></p>

      <p class="metin-1 para-style-override-30"><span class="char-style-override-12">“Beş yaşındayken bir fırıldağa yapıştırdığı on yedi böcek tarafından döndürülen ilk motorunu tasarladı. Garip fikirlerinin sadece başlangıcıydı bu; diğerleri arasında küresel yolculuğu kolaylaştırmak için dünyayı çevreleyen sabit bir halka ve posta ulaşımını hızlandırmak için Atlantik Okyanusu’nu geçecek hidrolik güçlü devasa bir tüp de vardı.”</span></p>

      <p class="metin-1 para-style-override-30"><span class="char-style-override-12">İlginin artık tamamen söylediklerine yoğunlaştığını gören Laszlo dudaklarında hafif bir gülümsemeyle devam etti:</span></p>

      <p class="metin-1 para-style-override-30"><span class="char-style-override-12">“Tesla üniversite yıllarında gecede sadece bir ya da iki saat uyuyarak yaşıyor, günde yirmi saat çalışıyordu. İlk yılının sonunda dokuz dili akıcı şekilde konuşmaya başlamıştı. Ne yazık ki, babası vefat edince hayatını kazanmak için üniversiteden ayrılmak zorunda kaldı. Böylece Paris’deki Continental Edison Company’de mühendislik yapmaya başladı. Patronu ondan öylesine etkilenmişti ki, Thomas Edison ile tanışması için Amerika’ya gönderdi.”</span></p>

      <p class="metin-1 para-style-override-30"><span class="char-style-override-12">Sınıfta, “Bizim Edison bu,” türünden mırıldanmalar oldu.</span></p>

      <p class="metin-1 para-style-override-30"><span class="char-style-override-12">“Edison Tesla’yı derhal işe aldı ve kendi icadı olan doğru akım dinamolarını yeni baştan tasarlayabilirse 50.000 dolar ödemeye söz verdi. Tesla her ne kadar alternatif akımla çok daha fazla ilgileniyor idiyse de, kendi araştırma laboratuarını kurmak için paraya ihtiyacı olduğundan projeyi kabul etti. Bir yıl içinde yeni tasarımı başarıyla tamamladı, ama parasını isteyince Edison sözünden döndü.”</span></p>

      <p class="metin-1 para-style-override-30"><span class="char-style-override-12">“Çüş!” diye bağırdı Stephen Grimes. Sivilceleri neredeyse gözeneklerinden fırlayacaktı. “Yani Thomas Edison’un puştun teki olduğunu mu söylüyorsunuz?”</span></p>

      <p class="metin-1 para-style-override-30"><span class="char-style-override-12">Laszlo sınıftakilerin gülüşmelerine katılarak, “Tarihe bakarsak, evet demek zorundayım,” dedi.</span></p>

      <p class="metin-1 para-style-override-30"><span class="char-style-override-12">Grimes yağlı eliyle burnunu silerek, “Harika!” dedi. “Devam edebilirsiniz.”</span></p>

      <p class="metin-1 para-style-override-30"><span class="char-style-override-12">“Teşekkür ederim, Bay Grimes.”</span></p>

      <p class="metin-1 para-style-override-30"><span class="char-style-override-12">Bay Grimes sınıftaki en görgülü öğrenci değildi, ama iyi bir espri anlayışı ve onu sınıfın gözünde kahraman yapan bir dokunulmazlık havası vardı. Taşkınlıklarına hoşgörü gösteren tek öğretmen Laszlo olduğu için de, fen derslerinde özellikle cesurdu. Ayrıca Laszlo iki seçeneği olduğunu düşünüyordu: Ya espriye katıl ya da esprinin</span> <span class="char-style-override-16">konusu</span> <span class="char-style-override-12">ol. Birincisini yeğlemişti.</span></p>

      <p class="metin-1 para-style-override-30"><span class="char-style-override-12">“Edison’dan ayrılan Tesla, birkaç yıl hendek kazıp, yol inşaatlarında amelelik yaptı. Ama neredeyse hiç uyumadığı için icatları üzerinde çalışmayı da sürdürdü. Genellikle kağıda dökmeden önce onları kafasında tümden tasarlıyordu. George Westinghouse 1888’de Tesla’ya alternatif akım konusundaki patentleri için 60.000 dolar ödedi. Ülkeye elektrik dağıtımı için kullanılacak sistemin akım türünü belirlemek için birlikte Thomas Edison’a karşı bir ‘Akımlar Savaşı’ başlattılar.”</span></p>

      <p class="metin-1 para-style-override-30"><span class="char-style-override-12">Birkaç saniye duralayıp notların alınmasına izin verdi.</span></p>

      <p class="metin-1 para-style-override-30"><span class="char-style-override-12">“Doğru akım her zaman tek bir yönde akan sürekli bir elektriksel şarjdır. Alternatif akımsa, hem genliği, hem de yönü periyodik olarak değişen dalga şeklinde bir akımdır. Edison’un doğru akımı Tesla’nın alternatif akımından önce ortaya çıkmış olsa da, bir sorunu vardı. Doğru akım uzun mesafelerde aktarıldığında telleri eritiyordu. Dolayısıyla Edison kısa aralıklarla elektrik santralleri kurmak zorunda kalmıştı. Başka bir sorunsa daha alçak ya da yüksek bir voltaja kolaylıkla dönüştürülememesiydi, yani değişik voltajlarda çalışan aygıtlar için ayrı elektrik hatları kurmak gerekiyordu.”</span></p>

      <p class="metin-1 para-style-override-30"><span class="char-style-override-12">Öğrencilerden biri, “Ama alternatif akımda böyle bir sorun yoktu,” dedi.</span></p>

      <p class="metin-1 para-style-override-30"><span class="char-style-override-12">“Doğru. Alternatif akım telleri eritmeden elektriği çok uzun mesafelere taşıyabildiği gibi, 5 voltluk bir ampulden, 100 voltluk bir fabrika motoruna kadar her şeyi çalıştıracak şekilde ve kolaylıkla dönüştürülebiliyordu. Tesla’nın sisteminin daha üstün nitelikli olduğunu bilen Edison, alternatif akımı karalamak için propagandaya başvurdu. Şirketindeki mühendisler dünyanın –elbette ki alternatif akımla çalışan– ilk elektrikli sandalyesini tasarladı. Sonra da alternatif akımın ne kadar tehlikeli olduğunu göstermek amacıyla o düzeneği sokaktan topladıkları başıboş kedi ve köpekleri medyanın önünde öldürmek için kullanmaya başladılar. En görkemli gösteriyse, bir filin Coney Adası’nda elektrikle öldürülmesiydi. Hatta Edison elektrikle ölmek anlamında yeni bir deyim bile yaratmıştı: ‘Westinghouse’lanmak.’”</span></p>

      <p class="metin-1 para-style-override-30"><span class="char-style-override-12">Grimes gözleri heyecanla parlayarak, “Bunları uyduruyorsunuz,” diye atıldı.</span></p>

      <p class="metin-1 para-style-override-30"><span class="char-style-override-12">“Korkarım ki hayır,” dedi Laszlo. “Sizin de az önce incelikle buyurduğunuz gibi, Edison puştun tekiydi.”</span></p>

      <p class="metin-1 para-style-override-30"><span class="char-style-override-12">“Hadi ya!”</span></p>

      <p class="metin-1 para-style-override-30"><span class="char-style-override-12">“Edison’un tüm karalama çabalarına karşın alternatif akımın avantajları o kadar belirgindi ki, hükümet Niyagara Şelaleleri’nin gücünden yararlanmaya karar verince Tesla’nın sistemini Edison’unkine tercih etti. Ve gerisi zaten bilinen tarih. Bugün sadece pille çalışan cihazlar doğru akım kullanırken, elektrik bütün dünyada alternatif akım olarak aktarılır. Ve pil kullanan, ama prize de takılabilen cihazlar, aynı zamanda bir rock grubunun da adı olan</span> <span class="char-style-override-16">hangi tip adaptörü</span> <span class="char-style-override-12">kullanır… Bayan Zhi?”</span></p>

      <p class="metin-1 para-style-override-35"><span class="char-style-override-12">“AC/DC,” dedi Winter gülümseyerek.</span></p>

      <p class="metin-1 para-style-override-35"><span class="char-style-override-12">“Doğru.”</span></p>

      <p class="metin-1 para-style-override-35"><span class="char-style-override-12">“İyi de bu arada radyo dalgalarına ne oldu?” diye sordu James Ulrich.</span></p>

      <p class="metin-1 para-style-override-35"><span class="char-style-override-12">“Ah, evet! Korkarım Bay Grimes’in, ‘Edison puştun tekiydi,’ lafından sonra konuyu biraz dağıttım. Neyse... Tesla 1897’de iki patent başvurusunda bulundu: ‘Elektriksel Enerjinin İletimi İçin Bir Sistem’ ve ‘Elektriksel Enerjinin İletimi İçin Bir Cihaz.’ Ve radyo böylece resmen doğmuş oldu. Radyo dalgaları aslında ondan birkaç yıl önce Heinrich Hertz adında bir Alman fizikçi tarafından bulunmuştu. Hertz radyo dalgalarının, dalga boyları insan gözüyle görülemeyecek kadar uzun olan bir tür elektromanyetik radyasyon olduğunu gösterdi.”</span></p>

      <p class="metin-1 para-style-override-35"><span class="char-style-override-12">Birden ilgisi artan Elijah Cohen oturduğu yerde öne doğru eğildi. “Ama ben elektromanyetik radyasyonun ışık olduğunu sanıyordum.”</span></p>

      <p class="metin-1 para-style-override-35"><span class="char-style-override-12">“Görüyorum ki konumuzu önceden okumuşsunuz, Bay Cohen,” dedi Laszlo. “Aslında yarı yarıya haklısınız. Görünür ışık</span> <span class="char-style-override-16">bir tür</span> <span class="char-style-override-12">elektromanyetik radyasyondur, ama tayfın sadece küçük bir kısmıdır. Açıklayayım: Elektromanyetik radyasyon yalnızca evrenin temel yapı taşlarından biri olan fotonlardan oluşur. Fotonlar özde saf enerjidir. Kütleleri yoktur ve her zaman ışık hızında hareket ederler: Saniyede 300,000 kilometre. Elektromanyetik radyasyonun insanlar ve makineler tarafından nasıl algılandığıysa, işin içinde kaç tane foton olduğuna ve bunların nasıl hareket ettiğine bağlıdır. Fotonların genellikle dalga olarak hareket ettikleri düşünülür, yani şöyle:</span></p>

      <p class="metin-1 para-style-override-42"/>

      <p class="para-style-override-55"><img alt="EMPAT%c4%b0%20-%2018.pdf" height="202" src="images/EMPAT%c4%b0%20-%2018_fmt.png" width="326"/></p>

      <p class="metin-1 para-style-override-30"><span class="char-style-override-12">“Dalga ne kadar hızlı hareket ederse, bir saniyede oluşan doruk ve vadilerin sayısı da o kadar fazla olur. Bu sayı</span> <span class="char-style-override-16">frekans</span> <span class="char-style-override-12">olarak bilinir ve Hertz cinsinden ölçülür. Dalga ne kadar güçlüyse, genliği –yani dorukla vadi arasındaki fark– o ölçüde artar.</span></p>

      <p class="metin-1 para-style-override-30"><span class="char-style-override-12">“Sıfır Hertz’de piller veya doğru akım üreteçleri tarafından üretilen elektrik vardır, çünkü doğru akımda dalga değil, sadece sürekli elektrik akımı vardır. 3 ile 30 Hz arasındaki frekanslar ELF</span> <span class="char-style-override-18"><a class="footnote-link" href="#footnote-225-2" id="footnote-225-2-backlink">2</a></span> <span class="char-style-override-12">ya da Aşırı Düşük Frekans olarak bilinirler ve alternatif akımı iletmek için kullanılırlar. İnsan kulağı Aşırı Düşük Frekans’ın üst kısımlarını ve 20 Hz ile 20,000 Hz arasındaki Süper Düşük, Ultra Düşük ve Çok Düşük Frekansları duyabilir. Frekans arttıkça, ses de incelir. Erişkin erkek sesi genellikle 85 ile 155 Hz arasında, erişkin kadın sesi ise genellikle 165 ile 255 Hz arasındadır.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-2-backlink" id="footnote-225-2">2</a> <span class="char-style-override-20" xml:lang="en-US">Extremely Low Frequency (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">“Bir dakika,” dedi Winter. Başı ilgiyle yana eğilmişti. “Yani, biz radyasyonu</span> <span class="char-style-override-16">duyabiliyor</span> <span class="char-style-override-12">muyuz?”</span></p>

      <p class="metin-1 para-style-override-30"><span class="char-style-override-12">“Tam olarak değil,” diye yanıtladı Laszlo. “Hava moleküllerine çarpan fotonlar onların titreşimine neden olur. Duyduğumuz işte o hava moleküllerinin tepkisidir.”</span></p>

      <p class="metin-1 para-style-override-30"><span class="char-style-override-12">“Yani ışık havaya çarpıyor ve biz de havayı duyuyoruz, öyle mi?”</span></p>

      <p class="metin-1 para-style-override-30"><span class="char-style-override-12">“Temelde öyle.”</span></p>

      <p class="metin-1 para-style-override-30"><span class="char-style-override-12">Stephen Grimes parmaklarını bir büyücü gibi oynatarak, “Tüyler ürpertici,” dedi.</span></p>

      <p class="metin-1 para-style-override-30"><span class="char-style-override-12">“Şimdi, elektromanyetik tayfın geri kalanının üzerinden bir geçelim,” diye devam etti Laszlo. “30 ile 300 kHz arasındaki frekanslar LF ya da Düşük Frekans’lardır. Hükümet bunları navigasyon uydularında kullanır. Bunun üzerinde, 300 ile 3,000 kHz arasındaki AM</span><span class="char-style-override-18"><a class="footnote-link" href="#footnote-225-3" id="footnote-225-3-backlink">3</a></span> <span class="char-style-override-12">ve MF ya da Orta Frekans gelir. Dostumuz Nikola Tesla işin içine işte tam burada giriyor. Aldığı o iki patentle ses dalgalarını havada ışık hızıyla giden elektromanyetik radyasyona dönüştüren bir aygıt tasarladı. Sinyalin yayınlandığı frekansa ayarlanmış bir radyo da o elektromanyetik radyasyonu yeniden ses dalgalarına dönüştürecekti.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-3-backlink" id="footnote-225-3">3</a> <span class="char-style-override-21" xml:lang="en-US">AM (Amplitude Modulation):</span> <span class="char-style-override-20" xml:lang="en-US">Genlik Modülasyonu (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">“Nasıl?” diye sordu Winter.</span></p>

      <p class="metin-1 para-style-override-30"><span class="char-style-override-12">“Radyo elektromanyetik dalgaların yüksekliğini, yani genliğini ses dalgalarına dönüştürür. Zaten AM radyonun adı da buradan geliyor: Genlik Modülasyonu. Yani, siz radyonuzu 1010 WINS istasyonuna ayarladığınız zaman aslında 1010 kHz frekansındaki bir elektromanyetik radyasyona ayarlıyorsunuz, cihaz da genlik modülasyonlarını duyulabilir sese çeviriyor. Ve ışık hızı saniyede 300.000 kilometre olduğuna göre, herkesin radyosu yayını pratik olarak aynı anda alıyor. Anlaşıldı mı?”</span></p>

      <p class="metin-1 para-style-override-30"><span class="char-style-override-12">Sınıfın yaklaşık yarısı Laszlo’nun açıklamasını takip edebilmişti, ama tümü anlatılanları okuyarak öğrenebilecek kadar zeki olduğundan, bu kabul edilebilir bir kayıptı. Ayrıca biraz kafa karışıklığı onlara iyi gelirdi. Burunlarını azıcık sürtmekte yarar vardı.</span></p>

      <p class="metin-1 para-style-override-30"><span class="char-style-override-12">“Devam edelim. 3 ile 30 megahertz arasında kısa dalga radyo yayınlarının yer aldığı Yüksek Frekans vardır. Ardından 30 ile 300 MHz arasında FM, yani Frekans Modülasyonu kullanan radyo yayınlarının ve bazı televizyon kanallarının yer aldığı VHF ya da Çok Yüksek Frekans gelir. Sonra 300 ile 3.000 MHz arasında diğer televizyon kanallarının yer aldığı UHF -Ultra Yüksek Frekans- vardır. 3 ile 30 gigahertz</span><span class="char-style-override-18"><a class="footnote-link" href="#footnote-225-4" id="footnote-225-4-backlink">4</a></span> <span class="char-style-override-12">arasında Süper Yüksek Frekans, yani mikrodalgalar yer alır. Ve son olarak da, 30 ile 300 GHz arasındaki radyo astronomi sinyalleri bulunur. Ve bu da radyo frekanslarının sonu demektir.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-4-backlink" id="footnote-225-4">4</a> <span class="char-style-override-21" xml:lang="en-US">gigahertz (GHz):</span> <span class="char-style-override-20" xml:lang="en-US">1,000,000,000 Hertz (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">Sınıf tam bir nefes alacaktı ki, Laszlo devam etti: “Ama elektromanyetik</span> <span class="char-style-override-16">tayfın</span> <span class="char-style-override-12">sonu demek değildir. Ancak sabrınızın tükenmekte olduğunu gördüğümden, sonraki frekansları hızlıca sıralayacağım:</span></p>

      <p class="metin-1 para-style-override-30"><span class="char-style-override-12">“300 gigahertz ile 400 terahertz</span><span class="char-style-override-18"><a class="footnote-link" href="#footnote-225-5" id="footnote-225-5-backlink">5</a></span> <span class="char-style-override-12">arasında çıplak gözle görülemeyen kızılötesi ışık vardır. 400 THz ile 800 THz arasında ise hepimizin bilip sevdiği görünür ışık yer alır. Işığın rengini frekansı belirler. Mesela kırmızı 405 ile 480 THz arasında, mor ise 700 ile 790 THz arasındadır. Ondan sonra da, sırasıyla morötesi ışık, X-ışınları ve son olarak da Gamma-ışınları gelir.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-5-backlink" id="footnote-225-5">5</a> <span class="char-style-override-21" xml:lang="en-US">ter</span><span class="char-style-override-21" xml:lang="en-US">ahertz (GHz):</span> <span class="char-style-override-20" xml:lang="en-US">1,000,000,000,000 Hertz (ç.n.)</span></p>
      </div>

      <p class="metin-1 para-style-override-30"><span class="char-style-override-12">“Hani şu Bruce Banner’i</span> <span class="char-style-override-16">Hulk</span><span class="char-style-override-12">’a çevirenler mi?” diye sordu Grimes.</span></p>

      <p class="metin-1 para-style-override-30"><span class="char-style-override-12">“Aynen,” dedi Laszlo. “Peki, kim özetlemek ister? Ah, Bay Cohen! Gönüllü olduğunuz için teşekkürler.”</span></p>

      <p class="metin-1 para-style-override-30"><span class="char-style-override-12">Elijah, Laszlo’nun her zaman elini kaldırmamış bir öğrenciyi seçmek için yaptığı espriyi duyunca başını kaldırıp baktı, sonra özetledi:</span></p>

      <p class="metin-1 para-style-override-30"><span class="char-style-override-12">“Elektromanyetik r-r-radyasyon, ‘dalga halinde hareket eden fotonlar’ demenin daha süslü bir yolu. Foton dalgasının frekansına bağlı olarak radyasyon değişik şekiller alıyor. Çok düşük frekanslarda elektrik oluyor. Sonra, hava moleküllerini t-t-titreştirerek ses haline geliyor. Frekans yükseldikçe ses de inceliyor.”</span></p>

      <p class="metin-1 para-style-override-30"><span class="char-style-override-12">Hocasının başını sallayarak onayladığını görünce devam etti:</span></p>

      <p class="metin-1 para-style-override-30"><span class="char-style-override-12">“Gerçekten yüksek frekanslar AM ve FM radyo ile televizyon yayınlarında kullanılıyor. Sonra ışık oluyor: Önce kızılötesi, sonra görünür, sonra da mor ötesi. Frekansla birlikte renk de değişiyor. En yüksek frekanslardaysa elektromanyetik radyasyon, X-ışınları ve G-G-Gamma-ışınları haline geliyor. Ve radyo frekansı tayfında elektromanyetik radyasyon yayan ve alan bir aygıtı tasarlayan ilk insan Tesla idi.”</span></p>

      <p class="metin-1 para-style-override-30"><span class="char-style-override-12">“Hepsinin bu kadar olduğuna emin misiniz?” diye üsteledi Laszlo.</span></p>

      <p class="metin-1 para-style-override-30"><span class="char-style-override-12">Elijah dersin başından beri ilk defa gülerek, “Ha, bir de...” dedi; “Edison puştun tekiydi.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt24.png" width="54"/></p>

      <p class="metin-1 para-style-override-30"><span class="char-style-override-12">Zil çalınca yerinden ilk fırlayan Stevie oldu. “Hadi gidelim.”</span></p>

      <p class="metin-1 para-style-override-30"><span class="char-style-override-12">“Bana bir saniye izin ver,” dedi Elijah. “Bay Kuehl’e bir şey sormak istiyorum.”</span></p>

      <p class="metin-1 para-style-override-30"><span class="char-style-override-12">“Seni yağcı,” diye takıldı Stevie. “Dolapların orada buluşuruz.”</span></p>

      <p class="metin-1 para-style-override-30"><span class="char-style-override-12">Herkes çıkarken geride kalan Elijah çekinerek en sevdiği öğretmenine yaklaştı. “Efendim? Merak e-e-ediyorum… Nikola Tesla’ya ne oldu? Demek istediğim, neden Edison kadar ünlü değil?”</span></p>

      <p class="metin-1 para-style-override-30"><span class="char-style-override-12">Kuehl masasındaki kâğıtları toplarken, “Güzel bir soru,” dedi. “Bir sonraki derste sor. İyi bir tartışma konusu olur.”</span></p>

      <p class="metin-1 para-style-override-30"><span class="char-style-override-12">“P-P-Peki.” Elijah sırt çantasını omuzladı. “Ve bu ilginç ders için teşekkürler.”</span></p>

      <p class="metin-1 para-style-override-30"><span class="char-style-override-12">“O kadar da ilginç değildi,” dedi Kuehl gülerek. “Anlaşılan öteki derslerin çok sıkıcı. Şimdi, izin verirsen, okumam gereken elli civarında kâğıt var ve... Ve sen her zaman olduğu gibi sayfa limitini aşmışsın. Kendini sözlü ifade ederken, yazarkenki kadar üretken olmayışın kötü.”</span></p>

      <p class="metin-1 para-style-override-30"><span class="char-style-override-12">“Yazmayı seviyorum.”</span></p>

      <p class="metin-1 para-style-override-30"><span class="char-style-override-12">“Neyse ki, ben de okumayı severim. Şimdi acele et. Bay Grimes uzun süre yalnız başına bırakılırsa, olasılıkla okulu yakar.”</span></p>

      <p class="metin-1 para-style-override-30"><span class="char-style-override-12">“Evet, efendim. Yarın görüşürüz.”</span></p>

      <p class="metin-1 para-style-override-30"><span class="char-style-override-12">“İyi günler, Bay Cohen.”</span></p>

      <p class="metin-1 para-style-override-30"><span class="char-style-override-12">Elijah kapıya yöneldi, sonra durup döndü. “Öğrencilerinize neden ‘bay’ ve ‘bayan’ diye hitap ediyorsunuz?’”</span></p>

      <p class="metin-1 para-style-override-30"><span class="char-style-override-12">“Sen neden bana ‘Bay Kuehl’ diyorsun?”</span></p>

      <p class="metin-1 para-style-override-30"><span class="char-style-override-12">Elijah omuz silkti. “Bu sosyal bir norm.”</span></p>

      <p class="metin-1 para-style-override-30"><span class="char-style-override-12">Kuehl güldü. “Evet, sanırım öyle. Ama sosyal normlar neden vardır? Birisine ‘bay’ dediğin zaman iletmek istediğin mesaj nedir?”</span></p>

      <p class="metin-1 para-style-override-30"><span class="char-style-override-12">“Saygı...”</span></p>

      <p class="metin-1 para-style-override-30"><span class="char-style-override-12">“Bu soru mu, yoksa soruma yanıt mı?”</span></p>

      <p class="metin-1 para-style-override-30"><span class="char-style-override-12">“Yanıt,” dedi Elijah üstüne basarak.</span></p>

      <p class="metin-1 para-style-override-30"><span class="char-style-override-12">“Doğru. Öğrencilerim bana saygı duyduğuna göre, benim de onlara saygı duymam gerekir.”</span></p>

      <p class="metin-1 para-style-override-30"><span class="char-style-override-12">“Yani diğer öğretmenlerin öğrencilere saygı duymadığını mı düşünüyorsunuz?”</span></p>

      <p class="metin-1 para-style-override-30"><span class="char-style-override-12">“Öyle bir şey söylemedim,” dedi Laszlo. “Ama ilginç bir çıkarım.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-5"><span class="Strong-2">5</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Kilide giren anahtarın sesini duyan Jill o yana döndü. Gözyaşları çoktan kurumuştu, ama gözleri hâlâ yanıyordu. Bodrumun nemli, küf kokan havasını içine çekip yüzünü buruşturdu; boğazı bağırmaktan tahriş olmuştu.</span></p>

      <p class="metin-1 para-style-override-30"><span class="char-style-override-12">Ağır ahşap kapı eski menteşeleri gıcırdayarak açıldı. Jill’in gözleri koridordan ansızın gelen ışıkla kamaştı, sonra Peder Sullivan elektrik düğmesini çevirdi. Jill içgüdüsel olarak elleriyle gözlerini kapatmaya çalışınca, bileklerindeki ip etine batıp canını yaktı.</span></p>

      <p class="metin-1 para-style-override-30"><span class="char-style-override-12">Odaya giren rahip düğümleri kontrol ederek ipi biraz daha sıkılaştırdı. İrkilen Jill acı içinde inledi.</span></p>

      <p class="metin-1 para-style-override-30"><span class="char-style-override-12">“Bu canını yakabilir,” dedi Peder Sullivan. “Ama sonra… Sonra yaptıklarımdan dolayı bana minnettar kalacaksın.”</span></p>

      <p class="metin-1 para-style-override-30"><span class="char-style-override-12">Bir süre Jill’e baktı, sonra döndü ve dua okuyarak mor bir pelerini omuzlarına attı. Tekrar yüzünü döndüğünde, elinde bir kupa tutuyordu. Bardak kanla dolu gibiydi.</span></p>

      <p class="metin-1 para-style-override-30"><span class="char-style-override-12">“Vakit geldi.”</span></p>

      <p class="metin-1 para-style-override-30"><span class="char-style-override-12">Kapı bir kez daha açıldı ve içeriye Jill’in daha önce hiç görmediği bir adam girdi. Kalın, güçlü kolları olan kısa boylu, tıknaz biriydi bu. Gözlerinde bir hayret ve kararlılık ifadesiyle eğilip ona baktı. Karşısındaki kız gibi o da titriyordu. Aradaki fark, korkudan değil, heyecandan titremesindeydi.</span></p>

      <p class="metin-1 para-style-override-30"><span class="char-style-override-12">Jill ağlamaya başladı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt25.png" width="54"/></p>

      <p class="metin-1 para-style-override-30"><span class="char-style-override-12">Peder Sullivan hıçkıran çocuğa baktı. Kalbi çatlayacak gibiydi. Hayatında hiç o kadar korkmamıştı. Parmaklarıyla şarap bardağını sıkıca kavrayıp bakışlarını duvardaki tek dekoratif elemana çevirdi: Bronzdan yapılmış küçük bir çarmıha gerilmiş İsa heykeli. Görüntü içini kararlılık duygusuyla doldurdu.</span></p>

      <p class="metin-1 para-style-override-30"><span class="char-style-override-12">Peder McKinney’in orada olmasından her şeye rağmen memnundu. Onun gücüne ihtiyacı olacağını düşünüyordu. Genç rahip yalnızca 1.65 boyunda olsa da, bir defans oyuncusunun geniş vücut yapısına sahipti; sanki 1.85 olarak doğmuş da, Tanrı kafasına bir çekiç indirip cüssesine dokunmadan boyunu kısaltmıştı.</span></p>

      <p class="metin-1 para-style-override-30"><span class="char-style-override-12">Sullivan bir gece önce</span> <span class="char-style-override-16">Rituale Ronanum</span><span class="char-style-override-12">’dan okuduğu bölümleri anımsamaya çalışarak gözlerini kapadı. Ama tek düşünebildiği, artık ezberlediği metnin başındaki o uğursuz sözcüktü.</span></p>

      <p class="metin-1 para-style-override-30"><span class="char-style-override-12">Yunancadaki</span> <span class="char-style-override-16">ek</span> <span class="char-style-override-12">edatı ile</span> <span class="char-style-override-16">horkizo</span> <span class="char-style-override-12">fiilinden türetilen sözcük, ‘bir ruhu yeminle bağlama’ anlamına geliyordu. Tam anlamı bir varlığı daha üstün bir gücün yardımıyla bağlayıp, verilen emirlere itaat etmesini sağlamak demekti.</span></p>

      <p class="metin-1 para-style-override-30"><span class="char-style-override-12">Ama emir hep aynıydı: Defol!</span></p>

      <p class="metin-1 para-style-override-30"><span class="char-style-override-12">Peder Sullivan o ana kadar sözcüğe fazla dikkat etmemişti ama şimdi tüm benliğini sarmıştı.</span></p>

      <p class="metin-1 para-style-override-30"><span class="char-style-override-16">Egzorsizma</span><span class="char-style-override-12">. Yani şeytan çıkartma.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-6"><span class="Strong-2">6</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Winter’e</span> <span class="char-style-override-16">kesinlikle</span> <span class="char-style-override-12">arkadaşlık teklif etmelisin, ahbap.”</span></p>

      <p class="metin-1 para-style-override-30"><span class="char-style-override-12">Elijah dolabının kapağını çarparak kapatırken, “Biraz daha bağır,” diye homurdandı. “Çin’de seni duyamayan yaşlı bir keşiş var.”</span></p>

      <p class="metin-1 para-style-override-30"><span class="char-style-override-12">“Sakinleş,” dedi Stevie. Başıyla kalabalık koridoru gösterdi. “Kimse senin aşk hayatınla ilgilenmiyor.”</span></p>

      <p class="metin-1 para-style-override-30"><span class="char-style-override-12">“Sen hariç.”</span></p>

      <p class="metin-1 para-style-override-30"><span class="char-style-override-12">“Birisinin ilgilenmesi gerek ama. Böyle giderse bekâretini asla kaybedemeyeceksin.”</span></p>

      <p class="metin-1 para-style-override-30"><span class="char-style-override-12">Elijah ıslık gibi bir sesle, “Stevie!” dedi ve kuzeninin omzuna sert bir darbe indirdi.</span></p>

      <p class="metin-1 para-style-override-30"><span class="char-style-override-12">“Hey! Bu acıttı.”</span></p>

      <p class="metin-1 para-style-override-30"><span class="char-style-override-12">“Amaç da buydu zaten,” Elijah uzaklaşmaya yeltendi, ama Stevie peşindeydi.</span></p>

      <p class="metin-1 para-style-override-30"><span class="char-style-override-12">“Bekâretinin bir sır olduğunu mu sanıyorsun?”</span></p>

      <p class="metin-1 para-style-override-30"><span class="char-style-override-12">“En azından orta malı bir tartışma konusu olduğunu sanmıyorum.”</span></p>

      <p class="metin-1 para-style-override-30"><span class="char-style-override-12">“Belki de öyle olmalı.”</span></p>

      <p class="metin-1 para-style-override-30"><span class="char-style-override-12">“Yakınlarda</span> <span class="char-style-override-16">seni</span> <span class="char-style-override-12">de bir kızla gördüğümü anımsamıyorum.”</span></p>

      <p class="metin-1 para-style-override-30"><span class="char-style-override-12">Stevie güldü. “Tedbirli davranıyorum da ondan görmüyorsun.”</span></p>

      <p class="metin-1 para-style-override-30"><span class="char-style-override-12">“Evet, ishal olmuş bir fil kadar tedbirli.”</span></p>

      <p class="metin-1 para-style-override-30"><span class="char-style-override-12">“Öyle mi? Peki,</span> <span class="char-style-override-16">şuna</span> <span class="char-style-override-12">ne dersin!” Sırt çantasının yan gözünü açıp bir Polaroid fotoğraf çıkarttı ve Elijah’ın yüzüne tuttu.</span></p>

      <p class="metin-1 para-style-override-30"><span class="char-style-override-12">Kuzeninin Michelle Kaplan’ın bluzundan içeriye girmiş elini gören Elijah’ın gözleri yuvalarından fırladı. “Tel Surat ile işi mi pişirdin?”</span></p>

      <p class="metin-1 para-style-override-30"><span class="char-style-override-12">“Ona öyle deme!”</span></p>

      <p class="metin-1 para-style-override-30"><span class="char-style-override-12">“Dişlerindeki teller yüzünden ona bu adı takan sensin!”</span></p>

      <p class="metin-1 para-style-override-30"><span class="char-style-override-12">“Bu başka konu.”</span></p>

      <p class="metin-1 para-style-override-30"><span class="char-style-override-12">“Ne kadar zamandır…”</span></p>

      <p class="metin-1 para-style-override-30"><span class="char-style-override-12">“Beş gün,” dedi Stevie. Muzaffer bir edayla gülerek fotoğrafı geri kaptı. “Nasıl? Tedbirliymişim, değil mi?”</span></p>

      <p class="metin-1 para-style-override-30"><span class="char-style-override-12">“Hem de çok!” dedi Elijah kuzeninin ironiyi kavramasını beklemeyerek. Stevie aslında zeki biriydi, ama söz konusu göğüsler olunca, IQ’su otuz puan civarına düşüyordu. “Resmi nasıl çektin?”</span></p>

      <p class="metin-1 para-style-override-30"><span class="char-style-override-12">“Katıksız deha yardımıyla. Dün gece kızı bizim dama çıkardım ve ona yıldız yağmuru olacağını söyledim. O kadar saf ki... Her neyse, işi pişirmeye başladık. Polaroid’i önceden video kayıt cihazının uzaktan kumandasına bağlamıştım. Tam kritik anda düğmeye basıp resmi çektim.”</span></p>

      <p class="metin-1 para-style-override-30"><span class="char-style-override-12">“Kızdı mı?”</span></p>

      <p class="metin-1 para-style-override-30"><span class="char-style-override-12">“İşin en komik tarafı da bu: Flaşın kayan bir yıldızın ışığı olabileceğini söyledim, o da yuttu!”</span></p>

      <p class="metin-1 para-style-override-30"><span class="char-style-override-12">“Harika! Sınırlı zekânı böyle şeytani işler yerine iyi şeyler için kullanmayı becerebilsen...”</span></p>

      <p class="metin-1 para-style-override-30"><span class="char-style-override-12">“İşte sen</span> <span class="char-style-override-16">bu nedenle</span> <span class="char-style-override-12">bekâretini kaybedemiyorsun. Kızları kandırmanın kötü bir şey olduğunu düşünüyorsun.”</span></p>

      <p class="metin-1 para-style-override-30"><span class="char-style-override-12">“Hayır, sadece onlara</span> <span class="char-style-override-16">yalan</span> <span class="char-style-override-12">söylemek kötü.”</span></p>

      <p class="metin-1 para-style-override-30"><span class="char-style-override-12">“Kandırmak, yalan söylemek... Hepsi aynı. Rodney Dangerfield’in</span> <span class="char-style-override-16">Back to School</span><span class="char-style-override-12">’da dediği gibi: ‘Bana yalan söyleme! Kızlara söyle!’ İyi laf.”</span></p>

      <p class="metin-1 para-style-override-30"><span class="char-style-override-12">“Sen ümitsiz vakasın.”</span></p>

      <p class="metin-1 para-style-override-30"><span class="char-style-override-12">“Winter işi ne olacak?”</span></p>

      <p class="metin-1 para-style-override-30"><span class="char-style-override-12">“Varlığımdan haberi bile yok.”</span></p>

      <p class="metin-1 para-style-override-30"><span class="char-style-override-12">“Elbette ki var. Bugün Bay Kuehl’in dersi boyunca sana baktı durdu.”</span></p>

      <p class="metin-1 para-style-override-30"><span class="char-style-override-12">“Arkamda oturduğu için, geri zekâlı.”</span></p>

      <p class="metin-1 para-style-override-30"><span class="char-style-override-12">“Bu da bir başlangıç.”</span></p>

      <p class="metin-1 para-style-override-30"><span class="char-style-override-12">“Pek de iyi bir başlangıç sayılmaz.”</span></p>

      <p class="metin-1 para-style-override-30"><span class="char-style-override-12">“Neyse, ona arkadaşlık teklif edecek misin, yoksa…”</span></p>

      <p class="metin-1 para-style-override-30"><span class="char-style-override-12">“Yoksa ne?”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt26.png" width="54"/></p>

      <p class="metin-1 para-style-override-30"><span class="char-style-override-12">“Stevie seni kesiyor,” dedi Liz sırıtarak. “O</span> <span class="char-style-override-16">kadar</span> <span class="char-style-override-12">iğrenç ki</span><span class="char-style-override-16">.</span><span class="char-style-override-12">”</span></p>

      <p class="metin-1 para-style-override-30"><span class="char-style-override-12">Winter omzunun üstünden göz atarken, “Bilemiyorum,” dedi. Kafeteryanın öbür ucundan ona bakan Stevie ile göz göze gelince hemen önüne döndü. “Ben komik biri olduğunu düşünüyorum.”</span></p>

      <p class="metin-1 para-style-override-30"><span class="char-style-override-12">“Aman Tanrım! Ondan</span> <span class="char-style-override-16">hoşlanmıyorsun</span><span class="char-style-override-12">, değil mi?”</span></p>

      <p class="metin-1 para-style-override-30"><span class="char-style-override-12">“Hayır!”</span></p>

      <p class="metin-1 para-style-override-30"><span class="char-style-override-12">“Ufff! Beni korkuttun. Beyin takımıyla çok fazla vakit geçirdiğini düşünüyorum.”</span></p>

      <p class="metin-1 para-style-override-30"><span class="char-style-override-12">“Ne demek oluyor bu şimdi?”</span></p>

      <p class="metin-1 para-style-override-30"><span class="char-style-override-12">“Biliyorsun.”</span></p>

      <p class="metin-1 para-style-override-30"><span class="char-style-override-12">“Beni aydınlat!”</span></p>

      <p class="metin-1 para-style-override-30"><span class="char-style-override-12">“Yapma Winter! Senin kadar akıllı bir kız için bazen fazla salakça davranıyorsun. Şu YVD’lilerle takılmaya devam edersen sonunda kendini Sosyal Sibirya’da bulacaksın. Bunların tümü ebleh.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Ben de</span> <span class="char-style-override-12">mi bir eblehim?”</span></p>

      <p class="metin-1 para-style-override-30"><span class="char-style-override-12">“Hadi be! Ne demek istediğimi anladın. Sen sadece eblehlerin</span> <span class="char-style-override-16">sınıfındasın</span><span class="char-style-override-12">. Geri kalan zamanda bizden birisin.”</span></p>

      <p class="metin-1 para-style-override-30"><span class="char-style-override-12">“Ve bu</span> <span class="char-style-override-16">biz</span> <span class="char-style-override-12">dediğin tam olarak kimler? Basmakalıp ukala çocuklar mı?”</span></p>

      <p class="metin-1 para-style-override-30"><span class="char-style-override-12">“Kalıpların bu işle ne ilgisi var?”</span></p>

      <p class="metin-1 para-style-override-30"><span class="char-style-override-12">“Boş ver,” dedi Winter gofretini ısırırken.</span></p>

      <p class="metin-1 para-style-override-30"><span class="char-style-override-12">Yeni okuluna gelirken yeni bir başlangıç yapmak istemişti. Kendi entelektüel seviyesine daha yakın arkadaşlar edinmekti niyeti. Ama ister istemez güzel kızlar grubuna çekilmişti. Aslında kızlar onu seçmişti. İlk gün öğle yemeğinde masalarına davet etmişlerdi ve gerisi gelmişti. Sosyal zarlar artık atılmıştı.</span></p>

      <p class="metin-1 para-style-override-30"><span class="char-style-override-12">Winter oğlanlar ve giysiler hakkında konuşmaktan hoşlanmasına rağmen, hiç kendi gibi olamamıştı. Yani tam olarak değil. Hep rol yapıyordu. Anne ve babası için masum kız. Yeni arkadaşları için esaslı biri. Öğretmenleri için, örnek öğrenci.</span></p>

      <p class="metin-1 para-style-override-30"><span class="char-style-override-12">Kendini rahat hissettiği yalnızca iki yer vardı.</span></p>

      <p class="metin-1 para-style-override-30"><span class="char-style-override-12">Birincisi orkestra provalarıydı. Gelişigüzel olayları ezberlemekle değil, sanat ve duygularla ilgili olan tek dersti. Çalarken kendini canlı hissediyordu.</span></p>

      <p class="metin-1 para-style-override-30"><span class="char-style-override-12">Kendisi olduğu ikinci yerse, Bay Kuehl’in dersiydi. Adam öteki öğretmenlerin aksine, öğretmekten gerçekten zevk alır gibiydi. Ve akıllıydı. Yanıtlayamayacağı soru yok gibiydi. Bir öğrenci ender de olsa onu çuvallatmayı başarabilirse, çoğu diğer öğretmen gibi rol yapmak ya da sinirlenmek yerine yanıtı bilmediğini söylerdi.</span></p>

      <p class="metin-1 para-style-override-30"><span class="char-style-override-12">En iyisi de, dersini demirden bir yumrukla yönetmemesiydi. El kaldırmadan konuşmaya ses çıkartmaz, öğrencilerine birer yetişkin gibi davranırdı. Ve her zaman kendisini konu dışına çekmelerine izin verirdi. Bunlar en azından konudan sapma gibi görünürdü. Ama Tesla gibi uçuk konular hakkında konuştuğu zamanlarda bile Winter bir şeyler öğrenirdi.</span></p>

      <p class="metin-1 para-style-override-30"><span class="char-style-override-12">Fen dersinden hoşlandığını Marcy, Tina ya da Liz’e elbette ki itiraf edecek değildi. Başka birçok şey gibi onu da anlamazlardı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-7"><span class="Strong-2">7</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Peder Sullivan titreyen kıza baktı, yutkundu ve kendisine güç vermesi için Tan</span><span class="char-style-override-12">rı’ya dua etti.</span></p>

      <p class="metin-1 para-style-override-30"><span class="char-style-override-12">İsa’nın kanını temsil eden kutsanmış şaraptan bir yudum içince içini sıcak bir rahatlama duygusu kapladı. Sağ eliyle haç çıkardı, sonra masaya bağlanmış olan kıza döndü. Jill gözlerinden yaşlar süzülerek ve titreyen ağzı dehşet dolu bir sırıtışla çarpılmış halde ona bakıyordu.</span></p>

      <p class="metin-1 para-style-override-30"><span class="char-style-override-12">Rahip parmağını olabildiğince hızlı bir şekilde kızın ateşten yanan tenine dokundurup çabucak geri çekti. Ama beyni o kadar kısa bir süre içinde bile kör edici bir renk cümbüşüyle dolmuş, kalbi deli gibi atmaya başlamıştı.</span></p>

      <p class="metin-1 para-style-override-30"><span class="char-style-override-12">Kızın üzerinde de bir haç işareti yaptıktan sonra elini içi su dolu küçük bir tasa batırdı. Kutsal su parmaklarından serinlik vererek kaydı. Suyu kendisinin ve Peder McKinney’in üzerine serpti. Sonra tası kaldırarak kızın başının üzerinde tuttu.</span></p>

      <p class="metin-1 para-style-override-30"><span class="char-style-override-12">Eli o kadar titriyordu ki, tasın kenarından sıçrayan su kızın yüzüne döküldü. Peder Sullivan bir an için Jill’in derisinin tütmeye başlayacağını sandı, ama o dilini çıkartıp dudaklarına sıçrayan suyu yaladı.</span></p>

      <p class="metin-1 para-style-override-30"><span class="char-style-override-16">Susamış.</span></p>

      <p class="metin-1 para-style-override-30"><span class="char-style-override-16">Elbette susar. On iki saattir burada bağırıyor.</span></p>

      <p class="metin-1 para-style-override-30"><span class="char-style-override-12">Sullivan soluğunu koyuverdi. McKinney ise yüksek sesle yutkundu ve fısıldayarak, “Bir hardal tanesi kadar imanınız olsa ve şu dağa, ‘Buradan şuraya göç’ deseniz göçer,”dedi.</span></p>

      <p class="metin-1 para-style-override-30"><span class="char-style-override-12">Peder Sullivan, İncil’den yapılan alıntıyı hemen tanıdı: Matta 17:20. İçine şeytan girmiş bir oğlanın öyküsünü anlatıyordu. Kasaba halkı şeytanı kovmaya çalışmış, ama başarılı olamamıştı. Şeytanın karşısında inançlarını yitirmelerinden ötürü onları azarlayan İsa, çok az –hardal tanesi kadar– bir inançla bile büyük işlerin başarılabileceğini söylemişti.</span></p>

      <p class="metin-1 para-style-override-33"><span class="char-style-override-12">McKinney haklıydı. Karşılarındaki görevin altından ancak kararlı ve sarsılmaz bir inanç sayesinde kalkabilirlerdi.</span></p>

      <p class="metin-1 para-style-override-33"><span class="char-style-override-12">“Teşekkür ederim,” diye fısıldadı Peder Sullivan. Kızın terli alnına kutsal sudan serpti ve soğuk, sert taş zemine diz çöktü.</span></p>

      <p class="metin-1 para-style-override-33"><span class="char-style-override-12">Önce Tanrı’dan merhamet diledi. Sonra birer birer, ermişlerin hayır dualarını istedi. Kutsal Meryem. Tanrı’nın Kutsal Annesi. Bakirelerin Kutsal Bakiresi. Aziz Mikail. Aziz Cebrail. Aziz Rafael. Tüm melekler, baş melekler ve ruhlar.</span></p>

      <p class="metin-1 para-style-override-33"><span class="char-style-override-12">Sonra Tanrı’ya onları günahlarından kurtarması için yalvardı. Gazabından. Şeytanın tuzaklarından. Nefretten. Yıldırımdan. Depremden. Salgın hastalıklardan. Kıtlıktan. Savaştan. Ve sonsuz ölümden esirgemesi için.</span></p>

      <p class="metin-1 para-style-override-33"><span class="char-style-override-12">“Tanrım, bizi şeytana uymaktan koru.”</span></p>

      <p class="metin-1 para-style-override-33"><span class="char-style-override-12">“Ve kötülüklerden de,” diye tamamladı McKinney.</span></p>

      <p class="metin-1 para-style-override-33"><span class="char-style-override-12">Sullivan ayağa kalktı ve İsa’nın görüntüsünü zihninde tutarak gözlerini yumdu. Sesi utkuyla yükseldi:</span></p>

      <p class="metin-1 para-style-override-33"><span class="char-style-override-12">“Tanrım, senin bağlarını parçalayan o canavarın kalbine dehşet sal. O sefil yaratıkla erkekçe savaşmaları için kullarına cesaret ver. Kudretli elin o yaratığı kulun Jill Willoughby’den çıkartsın ve Kutsal Ruhun birliği içinde seninle yaşayan ve senin bir parçan olan bu kızı artık azat etsin, Tanrım; sonsuza dek.”</span></p>

      <p class="metin-1 para-style-override-33"><span class="char-style-override-12">Kendini güçlü ve inançlı hisseden Peder Sullivan gözlerini açtı ve kendisine o zavallı çocuğun gözleriyle bakan yaratığa meydan okudu.</span></p>

      <p class="metin-1 para-style-override-33"><span class="char-style-override-12">“Tüm yardakçılarına ve sana emrediyorum, Tanrı’nın bu kuluna saldıran murdar ruh: Tanrımız İsa Mesih’in vücut buluşu, tutkuları, yeniden dirilişi ve Tanrı katına çıkışının gizleri adına, bana adını söyle.”</span></p>

      <p class="metin-1 para-style-override-33"><span class="char-style-override-12">“Ve Tanrı’nın naçiz bir kulu olan ben yine sana emrediyorum ki, dediklerime harfiyen uyacak ve Tanrı’nın karşında duran bu kuluna hiçbir şekilde zarar vermeye cesaret etmeyeceksin!”</span></p>

      <p class="metin-1 para-style-override-53"><span class="char-style-override-12">Gürleyen sesi küçük odada yankılanıyor, aradaki kısa sessizlikleri daha da güçlü bir hale getiriyordu. Peder Sullivan soluğunu tuttu. Kız ona baktı; kan çanağına dönmüş gözleri yaşlarla parlıyordu.</span></p>

      <p class="metin-1 para-style-override-53"><span class="char-style-override-12">“Ne… Ne… Ne söylememi istediğini bilmiyorum.”</span></p>

      <p class="metin-1 para-style-override-53"><span class="char-style-override-12">“Bana adını söyle,” diye emretti rahip.</span></p>

      <p class="metin-1 para-style-override-53"><span class="char-style-override-12">Kızın alnı şaşkınlıkla kırıştı. “B-b-benim adım Jill.”</span></p>

      <p class="metin-1 para-style-override-53"><span class="char-style-override-12">Peder Sullivan başını salladı. “İçine girdiğin bedenin adı değil.</span> <span class="char-style-override-16">Gerçek</span> <span class="char-style-override-12">adın, iblis!”</span></p>

      <p class="metin-1 para-style-override-53"><span class="char-style-override-12">Gözleri dolan kız hıçkırıklarını zor tutuyordu. “Yaptıklarım için üzgünüm! Lütfen… Lütfen bırakın gideyim. Bir daha asla yapmayacağıma söz veriyorum.”</span></p>

      <p class="metin-1 para-style-override-53"><span class="char-style-override-12">Rahip karşısındaki yaratığa baktı. Ama içindeki canavarı göremiyordu. Tek görebildiği, dehşete kapılmış küçük bir kızdı. Ve çocuğun dudaklarından çıkan sesin belki –ama sadece küçük bir olasılıkla– kendi sesi olabileceğini düşünmeden yapamadı.</span></p>

      <p class="metin-1 para-style-override-53"><span class="char-style-override-12">“Yaşadığın bu şey yaptıklarının cezası değil,” dedi Sullivan yumuşayarak. “Sen sıkıntı içindesin, Jill. İçinde sana istediklerini yaptıran kötü bir ruh var. Onu hissedebiliyor musun?”</span></p>

      <p class="metin-1 para-style-override-53"><span class="char-style-override-12">Jill burnunu çekti. Başını iki yana sallamaya başladı, ama sonra durdu. “B-b-bazen bir şeyler hissediyorum… Bir şeyler</span> <span class="char-style-override-16">görüyorum</span><span class="char-style-override-12">… Garip renkler, duygular gibi.”</span></p>

      <p class="metin-1 para-style-override-53"><span class="char-style-override-12">“Evet!” diye bağırdı peder. “İşte böyle Jill! Bu duygularını açığa çıkart. Bırak onlarla konuşayım.”</span></p>

      <p class="metin-1 para-style-override-53"><span class="char-style-override-12">Jill gözlerini yumup titremeye başladı. Bir dakika kadar sonra başını bu kez olumlu anlamda salladı.</span></p>

      <p class="metin-1 para-style-override-53"><span class="char-style-override-12">“Dua etmelisin, Jill. İsa Mesih’e dua et.”</span></p>

      <p class="metin-1 para-style-override-53"><span class="char-style-override-12">“Korkuyorum.”</span></p>

      <p class="metin-1 para-style-override-53"><span class="char-style-override-12">“Korkunun seni yenmesine izin veremezsin. İnancın seni iblisin pençelerinden kurtaracak. Şimdi dua et!”</span></p>

      <p class="metin-1 para-style-override-53"><span class="char-style-override-12">Jill yutkundu, gözlerini sıkıca kapadı ve fısıldamaya başladı: “Selam sana Meryem, Tanrı’nın lutfu üstüne olsun. O seninledir. Sen...”</span></p>

      <p class="metin-1 para-style-override-30"><span class="char-style-override-12">“Daha yüksek sesle!”</span></p>

      <p class="metin-1 para-style-override-30"><span class="char-style-override-12">Jill’in sesi odanın içinde çınladı: “Selam sana Meryem, Tanrı’nın lutfu üstüne olsun! O seninledir!”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Hissetmen</span> <span class="char-style-override-12">gerek,” diye cesaret verdi Peder Sullivan. “Sözcükleri sadece bağırma. Onlara inan.”</span></p>

      <p class="metin-1 para-style-override-30"><span class="char-style-override-12">“Sen kadınların en kutsanmışısın!” Jill hıçkırdı, sonra kendini topladı. “Ve rahminin meyvesi olan İsa da kutsanmıştır. Aziz Meryem, Tanrı’nın Annesi, biz günahkârlar için dua et; şimdi ve ölüm saatimizde. Amin.”</span></p>

      <p class="metin-1 para-style-override-30"><span class="char-style-override-12">“Şimdi iblisin bana adını söylemesini sağla,” dedi peder.</span></p>

      <p class="metin-1 para-style-override-30"><span class="char-style-override-12">Jill başını salladı. “Yapamam!”</span></p>

      <p class="metin-1 para-style-override-30"><span class="char-style-override-12">Sabrı tükenen Sullivan kızın yüzüne sert bir tokat attı. Jill’in tenine dokunduğu o çok kısa an içinde beyni yine hayalet gibi renklerle doldu. Kızın hızla geriye savrulan başı masanın kenarına çarptı.</span></p>

      <p class="metin-1 para-style-override-30"><span class="char-style-override-12">“Lütfen! Canımı acıtıyorsunuz!”</span></p>

      <p class="metin-1 para-style-override-30"><span class="char-style-override-12">“Bana adını söyle!”</span></p>

      <p class="metin-1 para-style-override-30"><span class="char-style-override-12">Rahip onu bir kez daha tokatladı ve bir kez daha derin dehşete kapıldı.</span></p>

      <p class="metin-1 para-style-override-30"><span class="char-style-override-12">“Yapamam!”</span></p>

      <p class="metin-1 para-style-override-30"><span class="char-style-override-12">“Söyle!”</span> <span class="char-style-override-16">Şaak.</span></p>

      <p class="metin-1 para-style-override-30"><span class="char-style-override-12">Jill’in yanağında kanlı bir çizgi belirdi; adamın yüzüğü yanağını kesmişti.</span></p>

      <p class="metin-1 para-style-override-30"><span class="char-style-override-12">“Söyle!”</span> <span class="char-style-override-16">Şaak.</span></p>

      <p class="metin-1 para-style-override-30"><span class="char-style-override-12">“Hayır!” diye feryat etti Jill. “Lütfen! Durun!”</span></p>

      <p class="metin-1 para-style-override-30"><span class="char-style-override-12">Peder Sullivan bir tokat daha atmak için elini geriye çekti. Birden vücudunun yan tarafında hissettiği keskin acıyla yere kapaklandı. Alnı taş zemine çarpınca, dişleri birbirine vurdu. Dönmeye çalıştı, ama ezici bir ağırlığın altında kalmış gibi kıpırdayamıyordu.</span></p>

      <p class="metin-1 para-style-override-30"><span class="char-style-override-12">Bir güç başını geriye çekti ve hızla taş zemine çarptı. Büyük bir</span> <span class="char-style-override-16">çatırtı</span> <span class="char-style-override-12">duyuldu ve rahip burnunda inanılmaz bir acı hissetti. Kafası yeniden kaldırıldı. Tekrar taşa çarpılmadan, elini yüzünün altına koyacak zamanı ancak buldu.</span></p>

      <p class="metin-1 para-style-override-30"><span class="char-style-override-12">Kırılmış burnundan akan ılık ve yapışkan kan avucuna doldu. Başı üçüncü kez geriye çekilirken, bağırarak arkasına doğru uzandı. Eli başka bir elin üstüne kapandı. Parlak, ışıltılı ve mosmor bir şiddetin benliğini sardığı hissetti ve sonra… Sonra hiçbir şey. Zonklayan yüzünün ortasındaki yoğun acı dışında hiçbir şey.</span></p>

      <p class="metin-1 para-style-override-30"><span class="char-style-override-12">“Aman Tanrım!” dedi soluk soluğa bir ses. “Peder Sullivan!”</span></p>

      <p class="metin-1 para-style-override-30"><span class="char-style-override-12">Üzerindeki ağırlık kalktı ve bir çift el onu sırtüstü çevirdi. Akan kan burnuna ve ağzına dolunca boğulacak gibi oldu. Öksürerek doğruldu. Gözlerini açıp saldırganına ve kurtarıcısına baktı. Adamın yüzünde kan lekeleri vardı.</span></p>

      <p class="metin-1 para-style-override-30"><span class="char-style-override-12">“John,” dedi gözlerinin içine bakarak. “Neden?”</span></p>

      <p class="metin-1 para-style-override-30"><span class="char-style-override-12">“Bana ne olduğunu bilmiyor…” diye kekeledi titreyen rahip. “Kıza vururken… Sizi izliyordum… Ve birden yoğun bir öfke hissettim. Ben… Ben… Çok üzgünüm.”</span></p>

      <p class="metin-1 para-style-override-30"><span class="char-style-override-12">“Senin suçun değildi, John. Kalkmama yardım et.”</span></p>

      <p class="metin-1 para-style-override-30"><span class="char-style-override-12">Yerden öylesine hızlı kaldırıldı ki, yaşlı adam başının döndüğünü hissetti. Kızın içinde saklanan iblise sert bir bakış gönderdi. “Gerçek kimliğini ele vermen hataydı.” Sonra McKinney’e döndü. “Bu akşamlık işimiz bitti.”</span></p>

      <p class="metin-1 para-style-override-30"><span class="char-style-override-12">McKinney ona yürümesi için yardım ederken iblis bağırdı.</span></p>

      <p class="metin-1 para-style-override-30"><span class="char-style-override-12">“Peder! Bağışlayın beni! O şeyi yapmak istemedim… Lütfen beni bırakmayın! Beni bırakma...”</span></p>

      <p class="metin-1 para-style-override-30"><span class="char-style-override-12">İki rahibin arkasından kapanan ağır kapı iblisin sesini kıstı.</span></p>

      <p class="metin-1 para-style-override-30"><span class="char-style-override-12">Sullivan zonklayan burnunu tutarak ve sendeleyerek koridorda ilerledi. İblis o sırada korkunç bir çığlık attı. McKinney’in vücudu gerildi, yaşlı rahip yürümeye devam etti.</span></p>

      <p class="metin-1 para-style-override-30"><span class="char-style-override-12">Arkasına bakmadı bile.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-8"><span class="Strong-2">8</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Kadın dumana boğulmuş öğretmen odasına girdiği an Laszlo ona doğru çekildiğini hissetmişti. Çikolata rengi teni parlıyor, odadaki ışık bir heykeltıraşın elinden çıkma hatlarını aydınlatıyordu. Özellikle yürüyüş biçimiyle –güçlü ve vakur adımlarıyla– mekânın ve içindeki herkesin sahibi gibiydi.</span></p>

      <p class="metin-1 para-style-override-30"><span class="char-style-override-12">İki eski kanepenin arasından kendine bir yol bulmaya çalışırken, neredeyse odadaki herkesin gözü onun üstündeydi. Erkeklerin arzuladığı, kadınlarınsa nefret ettiği bir tipti. Ve ona doğru yürüyordu.</span></p>

      <p class="metin-1 para-style-override-30"><span class="char-style-override-12">Yanına gelince, “Laszlo Kuehl mi?” diye sordu.</span></p>

      <p class="metin-1 para-style-override-30"><span class="char-style-override-12">“Ta kendisi.”</span></p>

      <p class="metin-1 para-style-override-30"><span class="char-style-override-12">“Size katılabilir miyim?”</span></p>

      <p class="metin-1 para-style-override-30"><span class="char-style-override-12">Laszlo karşısındaki boş sandalyeye işaret etti. “Lütfen.”</span></p>

      <p class="metin-1 para-style-override-30"><span class="char-style-override-12">Kadın kıvrak bedenini sert plastiğe sanki dünyadaki en rahat sandalyeymiş gibi yerleştirerek oturdu. Yedi çift kulak pek de zarif olmayan bir şekilde onlara yönelince odadaki mırıltı da azalmıştı.</span></p>

      <p class="metin-1 para-style-override-30"><span class="char-style-override-12">“Adım Darian Washington,” dedi kadın elini uzatarak.</span></p>

      <p class="metin-1 para-style-override-30"><span class="char-style-override-12">Laszlo’nun dokunduğu ten ılık ve pürüzsüzdü. Darian elini çekmeden önce onunkini hafifçe sıktı. Aralarındaki temas kesilince hissettiği hayal kırıklığı Laszlo’yu şaşırttı.</span></p>

      <p class="metin-1 para-style-override-30"><span class="char-style-override-12">“Eğitim Müdürlüğü’nden geliyorum. Eyaletteki yetenekli çocuk programlarını inceliyoruz ve sizin derslerinizden birini takip etmek istiyorum. İzin verir misiniz?”</span></p>

      <p class="metin-1 para-style-override-30"><span class="char-style-override-12">“Tam olarak neyi inceliyorsunuz?”</span></p>

      <p class="metin-1 para-style-override-30"><span class="char-style-override-12">“Eğitim teknikleri, sınıf dinamikleri, öğrenci performansı… Ve başka kimi faktörler.”</span></p>

      <p class="metin-1 para-style-override-30"><span class="char-style-override-12">“Neden asıl ilgi alanınızın ‘başka faktörler’ olduğu hissine kapılıyorum acaba?”</span></p>

      <p class="metin-1 para-style-override-30"><span class="char-style-override-12">“Çünkü sezileri güçlü bir insansınız.”</span></p>

      <p class="metin-1 para-style-override-30"><span class="char-style-override-12">“Bu ‘faktörlerin’ neler olduğunu benimle paylaşmak istemezsiniz herhalde?”</span></p>

      <p class="metin-1 para-style-override-30"><span class="char-style-override-12">Darian gülümsedi ve Laszlo onun koyu kahverengi gözlerinin içine baktı. O gözlerde sanki kedilerinkini anımsatan bir şey vardı. Muziplik dolu, ama ölümüne ciddi.</span></p>

      <p class="metin-1 para-style-override-30"><span class="char-style-override-12">“Sınıfınızda oturmama izin verin, sonra akşam yemeğinde bu konuyu tartışalım.”</span></p>

      <p class="metin-1 para-style-override-30"><span class="char-style-override-12">“Siz mi ısmarlıyorsunuz?”</span></p>

      <p class="metin-1 para-style-override-30"><span class="char-style-override-12">“Daha da iyisi: New York eyaleti ısmarlıyor.”</span></p>

      <p class="metin-1 para-style-override-30"><span class="char-style-override-12">“Vergi mükelleflerinin davetini reddedemem.”</span></p>

      <p class="metin-1 para-style-override-30"><span class="char-style-override-12">“Harika.” Darian sandalyesini sessizce itip zarif bir hareketle kalktı. “Öyleyse beşinci derste görüşürüz.”</span></p>

      <p class="metin-1 para-style-override-30"><span class="char-style-override-12">Beyaz saçlı matematik öğretmeni Bradford Pierce kadın kapıdan çıkar çıkmaz Laszlo’ya döndü. “Neydi bu böyle?”</span></p>

      <p class="metin-1 para-style-override-30"><span class="char-style-override-12">“Emin değilim,” dedi Laszlo. “Ama öğrenmek için can atıyorum.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt27.png" width="54"/></p>

      <p class="metin-1 para-style-override-30"><span class="char-style-override-12">Her zamanki gibi yerine oturan son kişi Grimes idi. Laszlo, sakin bir şekilde sınıfın en arkasında oturan Darian’ı işaret etti.</span></p>

      <p class="metin-1 para-style-override-30"><span class="char-style-override-12">“Başlamadan önce size Bayan Washington’u tanıtmak istiyorum. Kendisi bugün burada gözetmen olarak bulunuyor. O nedenle lütfen beni akıllı biri gibi göstermek için elinizden geleni yapın.”</span></p>

      <p class="metin-1 para-style-override-30"><span class="char-style-override-12">Öğrenciler dönüp Darian’ı alıcı gözle süzdü. Erkekler onun ısmarlama olduğu hemen anlaşılan siyah tayyörünün altındaki düzgün bedenini aç gözlerle sindirirken, kızlar da beğeni ve kıskançlıkla karışık bir güvensizlik duygusuyla baktı. Birisi bir ıslık çalınca oğlanların bazısı gülüştü.</span></p>

      <p class="metin-1 para-style-override-30"><span class="char-style-override-12">Gözlerini Darian’ınkilerden ayırmamasına rağmen suçluyu belirleyen Laszlo, “Bay Grimes,” dedi.</span></p>

      <p class="metin-1 para-style-override-37"><span class="char-style-override-12">“Ne?” diye sordu Stevie. Yüzünde kanarya kapmış kedi gülümsemesi vardı.</span></p>

      <p class="metin-1 para-style-override-37"><span class="char-style-override-12">“Size bir öğüt: Şansınızı pokerde denemeyin. Şimdi eğer hepiniz Bayan Washington’u kesmeyi bitirdiyse, dersimize başlayalım. Dün nerede kalmıştık?”</span></p>

      <p class="metin-1 para-style-override-37"><span class="char-style-override-12">“Tesla,” dedi Winter Zhi. Sesi yumuşak ve güvenliydi.</span></p>

      <p class="metin-1 para-style-override-37"><span class="char-style-override-12">“Teşekkür ederim, Bayan Zhi. Dersten sonra Bay Cohen onun hakkında bana çok güzel bir soru sordu. Bay Cohen, sorunuzu lütfen sınıfla paylaşır mısınız?”</span></p>

      <p class="metin-1 para-style-override-37"><span class="char-style-override-12">“Elijah rahatsız bir tavırla bakışlarını önüne indirirken, “Onun n-n-neden Edison gibi ünlü olmadığını merak etmiştim.”</span></p>

      <p class="metin-1 para-style-override-37"><span class="char-style-override-12">“Evet,” dedi Laszlo. “Birincil neden şu ki, Tesla oyunu kurallarına göre oynamadı. Bir bilim adamı olarak daha yetenekli olmasına rağmen, işadamı olarak Edison ondan daha iyiydi. Tesla’nın sorunu hiçbir zaman pes etmeyişiydi; pes etmenin kendisi için daha yararlı olacağı durumlarda bile direndi. Örneğin Akımlar Savaşı’nı alternatif akımın kazanmasından sonra bile elektrik dağıtımını iyileştirmek için yeni yollar aramaya</span> <span class="char-style-override-16">devam etti</span><span class="char-style-override-12">. Elektriği vericilerle argon gazı doldurulmuş alıcı küreler arasında havadan iletecek bir sistem geliştirdi. Bu yeni teknolojiyi birçok yatırımcıya gösterdiği halde J.P. Morgan dışında kimse ilgilenmedi.”</span></p>

      <p class="metin-1 para-style-override-37"><span class="char-style-override-12">Winter, “Morgan ilgilendiyse bu teknolojiyi neden bilmiyoruz?” diye sordu.</span></p>

      <p class="metin-1 para-style-override-37"><span class="char-style-override-12">“Morgan daha önce Edison’un doğru akım teknolojisine yapmış olduğu yatırımdan ötürü bir servet kaybetmişti ve o nedenden ötürü Tesla’dan pek hazzetmiyordu. Yine de çok düşük bir teklifte bulundu. Tesla bunu reddetti. Ve o gece çıkan yangında laboratuarı tümüyle yandı. Tesla o olayda her şeyini kaybetti; tüm araştırmaları, tasarımları, icatları yok oldu. Laboratuarı kimin yaktığı hiçbir zaman anlaşılmadı. Ama Tesla mesajı almıştı; elektriksel bir dağıtım sistemi geliştirmekten vazgeçti.”</span></p>

      <p class="metin-1 para-style-override-30"><span class="char-style-override-12">“Yani b-b-boyun mu eğdi?” diye sordu Elijah Cohen. Sesinde sanki korku vardı.</span></p>

      <p class="metin-1 para-style-override-30"><span class="char-style-override-12">“Yanıt ortada,” dedi Laszlo. “Bugün şehirde içleri gaz dolu küreler görüyor musunuz? Ne yazık ki, bilim bile kapitalizme karşı gelemez.”</span></p>

      <p class="metin-1 para-style-override-30"><span class="char-style-override-12">“Betamax ve VHS gibi,” diye söze karıştı Stevie Grimes.</span></p>

      <p class="metin-1 para-style-override-30"><span class="char-style-override-12">“Aynen öyle,” dedi Laszlo. “Hazır bu konu üzerindeyken, size Tesla’nın bir icadından daha söz edeyim. İddiaya göre Tesla, 1915 yılında havadan güç üreten elektromanyetik bir makine geliştirdi ve elde ettiği enerjiye ‘eterik güç’ adını verdi. 1931’de havadan ürettiği güçle çalışan eterik-güdümlü arabanın çalışan bir modelini bitirdi. Tesla yeğenlerinin şahitliğinde bu arabayı saatte 145 kilometreye varan bir hızla ve 80 kilometre kadar kullandı.”</span></p>

      <p class="metin-1 para-style-override-30"><span class="char-style-override-12">“Bu da günümüzde yollarda görmediğimiz bir şey işte.”</span></p>

      <p class="metin-1 para-style-override-30"><span class="char-style-override-12">“Doğru. Enerjinin kaynağını soran yeğenine Tesla, bunun ‘gizemli bir radyasyon’ olduğunu ve ‘kaynağını bilmese de, insanlığın onun varlığından son derece memnun olması gerektiğini’ söyledi. Tesla artık gizliliği bir saplantı haline getirmiş ve paranoyak olup çıkmıştı. O nedenle de makinenin tasarımını kimseyle paylaşmadı. Hayatının kalan on iki yılı boyunca ‘telegüç’ adını verdiği ve küresel yıldırımlarla plazma üzerindeki araştırmalarına dayanarak tasarladığı bir sistemi geliştirmeye çalıştı. Tesla aygıta ‘Ölüm Işını’ adını takmıştı.”</span></p>

      <p class="metin-1 para-style-override-30"><span class="char-style-override-12">“Vay be!”</span></p>

      <p class="metin-1 para-style-override-30"><span class="char-style-override-12">“Evet Bay Grimes; gerçekten de ‘vay be’. Ne yazık ki, bu ışının neden olduğu tek ölüm büyük olasılıkla kendininki oldu. Silahı 5 Ocak 1943’de ABD. Savaş Bakanlığı’na teklif etti. Üç gün sonra kaldığı otel odasında ölü bulundu. Hemen ardından da FBI tüm araştırma notlarına el koydu.”</span></p>

      <p class="metin-1 para-style-override-30"><span class="char-style-override-12">“Sonra ne oldu?” diye sordu Stevie heyecanla.</span></p>

      <p class="metin-1 para-style-override-30"><span class="char-style-override-12">Laszlo başını iki yana salladı. “Hiçbir şey.”</span></p>

      <p class="metin-1 para-style-override-30"><span class="char-style-override-12">“Ya araba?” dedi Winter.</span></p>

      <p class="metin-1 para-style-override-30"><span class="char-style-override-12">“Ölüm Işını?” diye atıldı Stevie.</span></p>

      <p class="metin-1 para-style-override-37"><span class="char-style-override-12">“Tesla’nın notlarına ne olduğunu kimse bilmiyor. Çoğu insan onun Ölüm Işını’nın Ronald Reaga</span><span class="char-style-override-12">n’ın Yıldız Savaşları savunma sisteminin ilham kaynağı olduğuna inanır, ama bunların hepsi sadece birer varsayımdan öteye gitmez. Bu öyküden çıkartmamız gereken ders ne? Bay Cohen, bir tahminde bulunmak istemez misiniz?”</span></p>

      <p class="metin-1 para-style-override-37"><span class="char-style-override-12">Elijah biraz kuşkulu bir tavırla, “Devletle s-s-savaşamazsınız olabilir mi?” diye önermede bulundu</span></p>

      <p class="metin-1 para-style-override-37"><span class="char-style-override-12">“Evet, bu</span> <span class="char-style-override-16">bir</span> <span class="char-style-override-12">yorum. Benimkisiyse biraz daha karanlık: Devletle savaşabilirsiniz, ama buna kalkışırsanız büyük olasılıkla kaybedersiniz. Hatta sizi öldürebilirler bile. Elbette ki bu, denememeniz gerektiği anlamına gelmiyor. Şimdi... Kitaplarınızı 154. sayfaya açarsanız…”</span></p>

      <p class="metin-1 para-style-override-37"><span class="char-style-override-12">Dersin ‘eğlenceli’ kısmının sona erdiğini ve ‘sınavda gelecek konular’ ile ilgili kısmının başladığını anlayan sınıftan homurtular yükseldi. Laszlo öyleyken bile onları oyalamayı başardı. Aslında her zaman öğrencilerini eğlendirmeye çalışırdı, ama o gün özel bir nedeni vardı: Darian Washington.</span></p>

      <p class="metin-1 para-style-override-37"><span class="char-style-override-12">Kadın orada yokmuş gibi davranmaya çalışsa da, sürekli göz göze geliyorlardı. Bir mikroskobun altında gibiydi;</span> <span class="char-style-override-16">Yılın Öğretmeni</span> <span class="char-style-override-12">ödülünü üç yıl peş peşe kazanmış olmasına rağmen, kendini yine de yetersiz hissediyordu.</span></p>

      <p class="metin-1 para-style-override-37"><span class="char-style-override-12">Sonunda çalan zil Laszlo’yu hem rahatlattı, hem de hayal kırıklığına uğrattı. Öğrenciler çıktıktan sonra Darian geriye yaslanıp sandalyesini duvara dayadı ve dizlerine kadar çıkan deri çizmelerini önündeki sıranın üstüne koydu. Dudaklarında muzip bir gülümsemeyle Laszlo’ya dönmeden önce bir süre tavana baktı.</span></p>

      <p class="metin-1 para-style-override-37"><span class="char-style-override-12">“Oldukça başarılı bir oyuncusunuz, Bay Kuehl.”</span></p>

      <p class="metin-1 para-style-override-37"><span class="char-style-override-12">“Teşekkürler,” dedi Laszlo. “Gösterimi herkese açmayı düşünüyorum: Nikola Tesla ve Diğer Az Ta</span><span class="char-style-override-12">nınmış Bilim Adamlarının Komiklikleri.”</span></p>

      <p class="metin-1 para-style-override-53"><span class="char-style-override-12">“Sizi gerçekten dinliyorlar. Yetenekli çocuklarınızın diğer tüm öğretmenleri oldukça uğraştırdığını duydum. Ama size gelince mum gibi oluyorlar anlaşılan. Sırrınız nedir?”</span></p>

      <p class="metin-1 para-style-override-53"><span class="char-style-override-12">“Çocuklar yetişkinlerden çok daha duyarlıdır. Hafife alındıklarını derhal anlarlar. Hele yetenekli olanlar için bu daha da zor, çünkü onları eğitmekle görevli olan insanlar önüne fazladan bir engel daha çıkartıyorlar.”</span></p>

      <p class="metin-1 para-style-override-53"><span class="char-style-override-12">“Nedir o?”</span></p>

      <p class="metin-1 para-style-override-53"><span class="char-style-override-12">“Kıskançlık. Bu çocuklar sadece zeki değil. Onlar birer dâhi. Biz öğretmenler onları sadece koruyan, temel sağlayan abartılmış bebek bakıcılarıyız. Bu çocukların hepsinin de kaderinde bizimkilerden daha önemli birer yaşam yazılı. Ümit edebileceğimizin en iyisi, bir gün bizleri sevgi ve şükranla anmaları.”</span></p>

      <p class="metin-1 para-style-override-53"><span class="char-style-override-12">Darian ayaklarını indirip sandalyesinden kalkarken, “Sizin kendinizi bebek bakıcısı olarak gördüğünüze inanmıyorum,” dedi. “Öyle düşünseydiniz bu kadar çaba göstermezdiniz.”</span></p>

      <p class="metin-1 para-style-override-53"><span class="char-style-override-12">Laszlo eliyle arkasındaki yazı dolu tahtayı işaret ederek, “O mu?” dedi hafife alan bir ifadeyle. “Onları ayaküstü uyduruyordum.”</span></p>

      <p class="metin-1 para-style-override-53"><span class="char-style-override-12">“Kendinizi</span> <span class="char-style-override-16">gerçekten</span> <span class="char-style-override-12">nasıl görüyorsunuz?” diye sordu Darian ve yavaşça ona doğru yürüdü.</span></p>

      <p class="metin-1 para-style-override-53"><span class="char-style-override-12">Laszlo yırtık yeşil deri kaplı döner sandalyesine çöktü. Arkaya yaslanınca sandalye gıcırdadı. “Soran kim? Beni yemeğe davet eden güzel kadın mı? Yoksa Eğitim Müdürlüğü’nden gelen kadın mı?”</span></p>

      <p class="metin-1 para-style-override-53"><span class="char-style-override-12">Darian gülümsedi. “Birincisi.”</span></p>

      <p class="metin-1 para-style-override-53"><span class="char-style-override-12">“Kendimi bir koruyucu olarak görmek isterim. Bu çocukların hepsini tek tek seçtim, normal okullarından alıp buraya getirdim. Gerçi eski okullarında, çoğu zaten diğer çocukların sataştıkları tiplerdi, ama yine de… Onların mutluluğundan kendimi bir yere kadar sorumlu hissediyorum.”</span></p>

      <p class="metin-1 para-style-override-53"><span class="char-style-override-12">“Ya Winter Zhi? Bana daha çok sınıf başkanı olacak bir tip gibi geldi.”</span></p>

      <p class="metin-1 para-style-override-30"><span class="char-style-override-12">“Kuralı ispatlayan istisna. Winter oldukça sıra dışı biri. Zeki, olağanüstü karizmatik, zarif… Ve giderek gerçek bir afete dönüşüyor. Ayrıca harika bir müzisyen. Okul orkestrasının bir sonraki konserine gelmelisiniz. İnanın alıştığınız tarz bir 8. sınıf gösterisi olmayacak.”</span></p>

      <p class="metin-1 para-style-override-30"><span class="char-style-override-12">“İnanırım,” dedi Darian boş sıralardan birinin üstüne otururken. “Yani hepsi bu mu? Siz onların sadece koruyucu meleği misiniz? Sonsuza dek koruyamazsınız o çocukları.”</span></p>

      <p class="metin-1 para-style-override-30"><span class="char-style-override-12">“Koruyamam,” dedi Laszlo. “Ama onlara normal olarak sınıfta öğretilmeyen şeyleri öğretebilirim.”</span></p>

      <p class="metin-1 para-style-override-30"><span class="char-style-override-12">“Ne gibi?”</span></p>

      <p class="metin-1 para-style-override-30"><span class="char-style-override-12">“Kendine güven örneğin. Elijah Cohen’i ele alalım.”</span></p>

      <p class="metin-1 para-style-override-30"><span class="char-style-override-12">“Şu kızıl saçlı gergin çocuk mu?”</span></p>

      <p class="metin-1 para-style-override-30"><span class="char-style-override-12">“Evet. Önceki okulunda elini hiçbir zaman kaldırmadığı gibi, dünyada kuzeni dışında tek bir arkadaşı da yoktu.” Laszlo konuşurken bir yandan da öfkelenmekten kendini alamıyordu. Elijah da öteki çocuklarının çoğu gibiydi: Yanlış anlaşılmış. Eğer daha önce ulaşmayı başarabilmiş olsa, çocuk belki de kendi gölgesinden korkan birisi olmazdı.</span></p>

      <p class="metin-1 para-style-override-30"><span class="char-style-override-12">“Bana sorarsanız, hâlâ oldukça utangaç görünüyor.”</span></p>

      <p class="metin-1 para-style-override-30"><span class="char-style-override-12">“Doğru, ama kabuğundan çıkmaya başladı. Artık sınıf tartışmalarına katılıyor. Baksanıza, dün dersten sonra yanıma yaklaşıp bana bir soru sordu. Buraya ilk geldiğinde gözlerime bile bakamıyordu. Ama üzerinde çalışmaya devam ediyorum. Her derste ona bir şeyler soruyorum. Ve o da cevap veriyor. Buraya en azından herkes kadar ait olduğunu öğrenmeye başladı. Aslında herkesten fazla layık buna, ama asla itiraf etmez. Özellikle de kendine.”</span></p>

      <p class="metin-1 para-style-override-30"><span class="char-style-override-12">“Siz bunlara gerçekten inanıyorsunuz,” dedi Darian başını sallayarak.</span></p>

      <p class="metin-1 para-style-override-30"><span class="char-style-override-12">Laszlo ellerini kaldırdı. “Suçluyum. Peki, ya siz? Siz inanmıyor musunuz?”</span></p>

      <p class="metin-1 para-style-override-30"><span class="char-style-override-12">Darian yerinden kalkarken, “Ben de inanıyorum,” dedi. “Ancak inandıklarım biraz daha farklı şeyler. Bu akşam konuşuruz bunları. Köşe Kahve’de. Nerede olduğunu...”</span></p>

      <p class="metin-1 para-style-override-30"><span class="char-style-override-12">“Batı Dördüncü Cadde. Orayı biliyorum. Harika burger yaparlar.”</span></p>

      <p class="metin-1 para-style-override-30"><span class="char-style-override-12">“Sizin için uygun mu yani?”</span></p>

      <p class="metin-1 para-style-override-30"><span class="char-style-override-12">“Elbette. Oraya sık sık giderim. Sadece sizin daha ziyade kumaş peçete kullanan bir tip olduğunuzu düşünmüştüm; biradan yapış yapış olmamış zeminleri tercih eden birisi yani.”</span></p>

      <p class="metin-1 para-style-override-30"><span class="char-style-override-12">“Öyleyim zaten,” dedi Darian. “Ama bu gece değil. Size sahanızda oynama avantajını tanımak istemiştim.”</span></p>

      <p class="metin-1 para-style-override-30"><span class="char-style-override-12">“Bir oyun oynadığımızı bilmiyordum.”</span></p>

      <p class="metin-1 para-style-override-30"><span class="char-style-override-12">“Hayatın kendi bir oyundur. Sekizde görüşürüz.”</span></p>

      <p class="metin-1 para-style-override-30"><span class="char-style-override-12">Sınıftan çıkan kadının arkasından bakan Laszlo, nasıl bir şeye bulaştığını düşündü. Aslında önemli de değildi bu. Bilmiş olsaydı bile onun cazibesine karşı koymaya gücü yetmezdi.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-9"><span class="Strong-2">9</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">O günün aslında Peder Sullivan’ın hayatının en mutlu günü olması gerekirdi. Beklediği haber sonunda sabah saatlerinde gelmişti. Papalığın Birleşik Devletler elçisi Başpiskopos Jean Jadot arayarak Piskoposlar Konseyi’nin kendisini Boston bölgesi piskopos yardımcılığı için önerdiğini ve Vatikan’ın da bunu uygun gördüğünü bildirmişti.</span></p>

      <p class="metin-1 para-style-override-30"><span class="char-style-override-12">Yaşlı din adamı o görev için yıllardır uğraş veriyordu. Ve şimdi rüyalarının sonunda gerçekleşiyor olmasına rağmen, ruhu bodrumdaki iblis yüzünden karanlıklar içindeydi.</span></p>

      <p class="metin-1 para-style-override-30"><span class="char-style-override-12">İşin ironik yanı başpiskoposun konuşmanın sonunda söylediği sözlerde yatıyordu: “Papa hazretlerini en çok etkileyen şey sizin yetimlere yönelik çalışmalarınız oldu. Bununla gurur duymalısınız.”</span></p>

      <p class="metin-1 para-style-override-30"><span class="char-style-override-12">“Teşekkür ederim,” demişti Peder Sullivan ve aklı Jill’e ve içindeki iblise kaymıştı. “Ama daha yapılması gereken çok şey var.”</span></p>

      <p class="metin-1 para-style-override-30"><span class="char-style-override-12">“Her zaman öyledir.”</span></p>

      <p class="metin-1 para-style-override-30"><span class="char-style-override-12">O gece merdivenlerden bodruma inerken aynı sözler sürekli kulaklarında yankılanıyordu. İblisin hücresine girince soluğunu tuttu. Oda pislik ve idrar kokuyordu. Kızın bacaklarının arasında koyu bir leke vardı.</span></p>

      <p class="metin-1 para-style-override-30"><span class="char-style-override-16">Ne bekliyordun ki? Sonsuza dek tutmasını mı?</span></p>

      <p class="metin-1 para-style-override-30"><span class="char-style-override-12">Beynindeki azarlayan sesi duymazdan gelerek elindeki zinciri tavandan inen pis su borusunun etrafına sardı ve Jill’in hareketsiz yatan bedeninin yanına döndü.</span></p>

      <p class="metin-1 para-style-override-30"><span class="char-style-override-12">Bir kese kâğıdının içinden iki çift kelepçe çıkarttı. Zinciri birinin etrafına sardıktan sonra gümüşten yapılma kalın bir asma kilitle bağladı. Sonra da tenine dokunmamaya özen göstererek kelepçeleri Jill’in bileklerine geçirdi.</span></p>

      <p class="metin-1 para-style-override-30"><span class="char-style-override-12">İkinci kelepçeyiyse ayak bileklerine taktı. Ancak ondan sonra kızı bağlayan ipi kesti. Tüm ipler kesilince hızla geri çekildi. İblis hafifçe inledi. Kollarını kaldırmaya çalıştı ve acıyla bağırdı.</span></p>

      <p class="metin-1 para-style-override-30"><span class="char-style-override-12">“Uzun süre aynı pozisyonda kaldıkları için uyuşmuşlardır,” dedi peder. “Kımıldatırsan kan dolaşımı yeniden başlar. Bir daha dene.”</span></p>

      <p class="metin-1 para-style-override-30"><span class="char-style-override-12">Jill dişlerini sıkıp ince, titreyen kollarını tekrar kaldırdı. Dirsekleri kulak seviyesini geçince onları V şeklinde kıvırdı ve yanına çekti. Kelepçelenmiş bilekleri tok bir sesle göğsüne düştü. Hızla soluyarak bir süre dinlendi. Sonra doğruldu ve yavaşça bacaklarını masadan indirdi. Ama öne eğilince dengesini kaybederek taş zemine kapaklandı.</span></p>

      <p class="metin-1 para-style-override-30"><span class="char-style-override-12">Peder Sullivan koşup ona yardım etmemek için kendini zor tuttu. Yerde kıvrılmış, hıçkırarak yatan kıza bakarak öylece durdu yerinde. Uzun, ince saçları yüzünün çoğunu kaplasa da, titreyen dudaklarını seçebiliyordu. Koyu kırmızı kanla kaplıydılar ve çıplak ampulün altında parlıyorlardı.</span></p>

      <p class="metin-1 para-style-override-30"><span class="char-style-override-12">Kızın düştüğü yerin hemen ilerisinde minik beyaz bir üçgen vardı. Kırık bir diş parçası. Peder Sullivan’ın kalbi birden yaptıklarından dolayı dehşetle doldu.</span></p>

      <p class="metin-1 para-style-override-30"><span class="char-style-override-16">Bu bir numara. Seni yanına çekmeye çalışıyor. Peder McKinney’e olanları anımsa. Ona neler yaptırdığını anımsa. Güçlü ol. Ve inancından vazgeçme.</span></p>

      <p class="metin-1 para-style-override-30"><span class="char-style-override-12">Peder Sullivan kabuğunu hırpalamanın iblisi zayıflatmış olabileceğini ve o fırsattan yararlanması gerektiğini biliyordu. Ama onu –yani kızı– sorulara boğma fikri midesini bulandırdı. Masanın üstüne plastik bir bardak bıraktı ve hızla geri çekildi.</span></p>

      <p class="metin-1 para-style-override-30"><span class="char-style-override-12">Başıyla kabı göstererek, “Sana biraz su getirdim,” dedi. Kız hâlâ yüzükoyun yerde yatıyordu. “Yarın konuşacağız.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt28.png" width="54"/></p>

      <p class="metin-1 para-style-override-30"><span class="char-style-override-12">Ertesi gece bodruma inerken Peder Sullivan’ın yanında bir elbise torbasıyla biri boş, diğeri su dolu olan iki kova vardı. Yere dökülen sulara aldırış etmeden yavaşça ilerledi ve kulağını kapıya dayadı.</span></p>

      <p class="metin-1 para-style-override-30"><span class="char-style-override-12">Ahşap kapının teması tenini ürpertiyordu. Neredeyse bir dakika boyunca orada öylece durdu, ama tek duyabildiği kalorifer kazanının tıslamasıyla kendi kalbinin atışıydı. Aklına kızın kendini zincirlerinden kurtarmış olabileceği geldi. Sahip oldukları bedenlere olağanüstü güç veren iblisler olduğunu okumuştu.</span></p>

      <p class="metin-1 para-style-override-30"><span class="char-style-override-12">Ya zincirlerini kopartmışsa ve üzerine atlayıp onu boğmak için kapıyı açmasını bekliyorsa?</span></p>

      <p class="metin-1 para-style-override-30"><span class="char-style-override-12">Ya da daha kötüsü...</span></p>

      <p class="metin-1 para-style-override-30"><span class="char-style-override-12">Başını iki yana salladı. Saçmalıyordu.</span></p>

      <p class="metin-1 para-style-override-30"><span class="char-style-override-16">Küçük bir kızı bodruma zincirlemekten daha mı saçma? Bundan da mı saçma?</span></p>

      <p class="metin-1 para-style-override-30"><span class="char-style-override-12">Korkusuna yenik düşmeyi reddederek kapının kilidini açtı. Kapı açılır açılmaz gördü iblisi. Ve yapmakta olduğu şey nefesini kesti.</span></p>

      <p class="metin-1 para-style-override-30"><span class="char-style-override-12">Kız dizlerinin üstüne çökmüştü. Başı öne eğikti, kirli saçları ensesinde sıkı bir topuz şeklinde bağlanmıştı ve kelepçelenmiş elleri yüzünün önünde kavuşturulmuştu. Dua ediyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt29.png" width="54"/></p>

      <p class="metin-1 para-style-override-30"><span class="char-style-override-12">Çökmüş yanakları kir ve kurumuş kanla kaplıydı, vücuduysa kirli geceliğini iki beden büyük gösterecek kadar zayıf duruyordu. Ama o görünüşüne rağmen, gözlerinde Peder Sullivan’ın donup kalmasına neden olan bir samimiyet ifadesi vardı.</span></p>

      <p class="metin-1 para-style-override-30"><span class="char-style-override-12">Bir öfke, galeyan, hatta hüzünden eser yoktu. Sadece pişmanlık ve kabullenmişlik. Bu duygu o kadar güçlüydü ki, yaşlı rahip önceki geceye kıyasla on kat artmış gibi hissedilen kokuyu farketmedi bile.</span></p>

      <p class="metin-1 para-style-override-30"><span class="char-style-override-12">“Merhaba, Peder.”</span></p>

      <p class="metin-1 para-style-override-30"><span class="char-style-override-12">“Merhaba… Jill.”</span></p>

      <p class="metin-1 para-style-override-30"><span class="char-style-override-12">Peder Sullivan kelepçeleri ve pis su borusuna giden zinciri bakışlarıyla kontrol etti. Tatmin olunca torbayı ve kovaları odaya taşıdı, kapıyı kapattı.</span></p>

      <p class="metin-1 para-style-override-30"><span class="char-style-override-12">“Seni rahatlatacak bazı şeyler getirdim.”</span></p>

      <p class="metin-1 para-style-override-30"><span class="char-style-override-12">Torbadaki eşyaları birer birer çıkartıp masanın üzerine koydu: Bir rulo tuvalet kâğıdı, bir çift beyaz el havlusu, şeffaf plastikten küçük bir sürahi, bir düzine kâğıt bardak ve İncil. Sürahiyi kovaya daldırıp suyla doldurdu. Jill onu aç gözlerle izlerken bardaklardan birine su koydu. Ve geri çekilip kıza ilerlemesini işaret etti.</span></p>

      <p class="metin-1 para-style-override-30"><span class="char-style-override-12">Jill sadece çok küçük adımlar atmasına izin veren kelepçeli ayaklarıyla sendeleyerek birkaç adım attı. Masanın yanına gelince bardağı kapıp dudaklarına götürdü ve bir dikişte bitirdi. Boşalan bardağı yere attı, sürahiyi aldı, iki eliyle tutarak son damlasına kadar içti.</span></p>

      <p class="metin-1 para-style-override-30"><span class="char-style-override-12">Ardından havlunun birini kovaya daldırıp ıslattı ve yüzüne bastırdı. Alnını, gözlerini, burnunu, yanaklarını, ağzını ve çenesini silerken sular yere damlıyordu. İşini bitirdiğinde havlu kahverengiye dönüşmüş, yüzü ise solgun beyaz bir renk almıştı. Sadece buz gibi bakan gözleri aynıydı.</span></p>

      <p class="metin-1 para-style-override-30"><span class="char-style-override-12">Bir süre rahibi süzdü, sonra utanarak gözlerini yere indirdi.</span></p>

      <p class="metin-1 para-style-override-30"><span class="char-style-override-12">“Biraz… Yiyecek alabilir miyim?”</span></p>

      <p class="metin-1 para-style-override-30"><span class="char-style-override-12">Peder Sullivan yavaşça başını iki yana salladı. “Üzgünüm, ama dikkatini toplayabilmen için oruç tutmalısın. Şimdi dua edelim.”</span></p>

      <p class="metin-1 para-style-override-30"><span class="char-style-override-12">Jill masaya dayanarak yavaşça dizlerinin üzerine çöktü. Yerleştikten sonra başını eğdi ve dua etmeye başladı.</span></p>

      <p class="metin-1 para-style-override-30"><span class="char-style-override-12">“Cennetteki</span> <span class="tur char-style-override-12">Babamız, adın kutsal kılınsın…”</span></p>

      <p class="metin-1 para-style-override-30"><span class="char-style-override-12">O dua ederken, Peder Sullivan iblisin geçici de olsa kontrolü bırakıp bırakmadığını düşündü. Kız kuşkusuz ki o gece farklı davranıyordu. Ya da rol yapıyordu.</span></p>

      <p class="metin-1 para-style-override-30"><span class="char-style-override-12">“Seni neden burada tutmam gerektiğini anlıyorsun, değil mi Jill?”</span></p>

      <p class="metin-1 para-style-override-30"><span class="char-style-override-12">Jill başını kaldırmadan ve gözlerini açmadan cevap verdi. “Şeytanın beni eline geçirdiğini düşünüyorsunuz.”</span></p>

      <p class="metin-1 para-style-override-30"><span class="char-style-override-12">Rahip duraksadı. “Peki,</span> <span class="char-style-override-16">sen</span> <span class="char-style-override-12">de öyle olduğunu düşünüyor musun?”</span></p>

      <p class="metin-1 para-style-override-30"><span class="char-style-override-12">Jill başını kaldırıp ona döndü, ama bakışları hâlâ yerdeydi. “Bilmiyorum. O diğer rahiple olanlar… Size saldırdığı zaman sanırım… Sanırım o şeye ben neden oldum. Çıldırmış gibiydim. Sizin… Sizin ölmenizi istedim.” Burnunu çekti. “Çok üzgünüm, Peder.”</span></p>

      <p class="metin-1 para-style-override-30"><span class="char-style-override-12">“Önemli değil. Bana kötülük yapmak isteyen sen değildin; içindeki iblisti.”</span></p>

      <p class="metin-1 para-style-override-30"><span class="char-style-override-12">Jill düzgün beyaz yanaklarından yaşlar süzülürken bakışlarını ona çevirdi.</span></p>

      <p class="metin-1 para-style-override-30"><span class="char-style-override-12">“Onu… O şeyi… İçimden nasıl atabilirim?”</span></p>

      <p class="metin-1 para-style-override-30"><span class="char-style-override-12">“İnanç,” dedi Sullivan. “Ve dua.”</span></p>

      <p class="metin-1 para-style-override-30"><span class="char-style-override-12">“Neden ben, Peder?”</span></p>

      <p class="metin-1 para-style-override-30"><span class="char-style-override-12">“Bilmiyorum,” dedi peder başını sallayarak. “Ama İncil bize Tanrı’nın bir planı olduğunu öğretir. Her şey bir nedenden dolayı olur.” Duraladı. “Anımsa: Şeytana karşı savaş zaman kadar eskidir. Bu sadece senin mücadelen değil.</span> <span class="char-style-override-16">Bizim</span> <span class="char-style-override-12">mücadelemiz, tüm insanlığın mücadelesi. Ve ben senin o iblisi içinden atabileceğine inanıyorum; yeter ki bunu iste.”</span></p>

      <p class="metin-1 para-style-override-30"><span class="char-style-override-12">“İstiyorum, Peder,” diye atıldı Jill. “Hem de her şeyden fazla istiyorum.”</span></p>

      <p class="metin-1 para-style-override-30"><span class="char-style-override-12">Peder Sullivan başını salladı ve sonra İncil’ini Efesliler, 6. Bölüme açtı.</span></p>

      <p class="metin-1 para-style-override-30"><span class="char-style-override-12">“Kötü günde</span> <span class="tur char-style-override-12">dayanabilmek, gerekli her şeyi yaptıktan sonra yerinizde durabilmek için Tanrı’nın bütün silahlarını kuşanın.”</span></p>

      <p class="metin-1 para-style-override-30"><span class="tur char-style-override-12">Kısa bir dua mırıldanıp birkaç ayet ileriden devam etti:</span></p>

      <p class="metin-1 para-style-override-30"><span class="char-style-override-12">“</span><span class="tur char-style-override-12">Bunların hepsine ek olarak, Şeytan’ın bütün ateşli oklarını söndürebileceğiniz iman kalkanını alın.”</span></p>

      <p class="metin-1 para-style-override-30"><span class="char-style-override-12">“Bunun ne demek olduğunu anlıyor musun?”</span></p>

      <p class="metin-1 para-style-override-30"><span class="char-style-override-12">“Bana sadece Tanrı’nın yardımcı olabileceği anlamına geliyor. Tanrı… Ve iman.”</span></p>

      <p class="metin-1 para-style-override-30"><span class="char-style-override-12">“Doğru, Jill. O’na inanırsan, O da sana inanır.”</span></p>

      <p class="metin-1 para-style-override-30"><span class="char-style-override-12">Sonraki üç saat boyunca ikisi de sert taş zemine diz çökmüş şekilde dua etti. Ama Peder Sullivan daima Jill’in uzanamayacağı bir mesafede durmaya özen gösterdi.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-10"><span class="Strong-2">10</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Cheeseburger, orta pişmiş.”</span></p>

      <p class="metin-1 para-style-override-30"><span class="char-style-override-12">“İki olsun,” dedi Laszlo. Sonra da Darian’a ayak uydurmak için birasını bitirdi. “Ve birer bira daha.”</span></p>

      <p class="metin-1 para-style-override-30"><span class="char-style-override-12">“Tabii ki,” dedi garson kız, sonra hızla yan masaya geçti.</span></p>

      <p class="metin-1 para-style-override-30"><span class="char-style-override-12">“Anladığım kadarıyla vejetaryen değilsin.”</span></p>

      <p class="metin-1 para-style-override-30"><span class="char-style-override-12">Darian köpekdişlerini göstererek, “Bir etobura benzemiyor muyum?” diye sordu.</span></p>

      <p class="metin-1 para-style-override-30"><span class="char-style-override-12">“Gerçekçi olmak gerekirse benziyorsun.”</span></p>

      <p class="metin-1 para-style-override-30"><span class="char-style-override-12">Garson kız getirdiği iki birayı biraz da dökerek masaya koydu. Darian bardağını zarif bir hareketle kaldırdı, uzun bir yudum aldı, sonra da dudaklarındaki köpüğü yaladı. Bardağı masaya bıraktıktan sonra çantasından bir Parliament paketi çıkarttı, sigarayı dudaklarının arasına koyduktan sonra paketi Laszlo’ya uzattı.</span></p>

      <p class="metin-1 para-style-override-30"><span class="char-style-override-12">“Hayır, teşekkürler. Bırakmaya çalışıyorum.”</span></p>

      <p class="metin-1 para-style-override-30"><span class="char-style-override-12">“Sen bilirsin.”</span></p>

      <p class="metin-1 para-style-override-30"><span class="char-style-override-12">Darian bir kibrit yakıp sigarasını aleve tuttu. Sonra uzun bir nefes çekti; Laszlo gözlerini yanan sigaradan alamadan onu seyrediyordu. Bir fen öğretmeni olarak kadının bedeninde o anda başlayan kimyasal tepkimeleri gayet iyi biliyordu. Ciğer zarının emdiği nikotin saniyeler içinde beynine ulaşıp, kalp atışlarını ve kan basıncını artıracak adrenalinin, ona keyif verecek dopaminin ve acı algılayıcılarını bloke edecek olan endorfinin salgılanmasını tetikleyecekti. Bu deneyimi hayalinde yaşayarak birasını yudumladı.</span></p>

      <p class="metin-1 para-style-override-30"><span class="char-style-override-12">Son sigarasının üzerinden 73 gün geçmiş olmasına rağmen, o şeyi aramadığı tek bir gün bile olmamıştı. Hafızasına kazınmış olan dopamin bunu garanti ediyordu.</span></p>

      <p class="metin-1 para-style-override-30"><span class="char-style-override-12">Darian sonunda sigarasını tablada söndürürken, “Pekâlâ,” dedi. “Şu yetenekliler sınıfını nasıl seçtin?”</span></p>

      <p class="metin-1 para-style-override-30"><span class="char-style-override-12">Laszlo kaşlarını kaldırdı. “Hiç zaman kaybetmiyorsun, değil mi?”</span></p>

      <p class="metin-1 para-style-override-30"><span class="char-style-override-12">“Gevezelik eden tiplerden değilim.” Darian omuz silkti. “Senin de olmadığını varsaydım.”</span></p>

      <p class="metin-1 para-style-override-30"><span class="char-style-override-12">“Değilim doğrusu,” dedi Laszlo. “Sadece düşündüm ki...”</span></p>

      <p class="metin-1 para-style-override-30"><span class="char-style-override-12">“Tamam. Favori albüm: Patti Smith’den</span> <span class="char-style-override-16">Horses</span><span class="char-style-override-12">. Favori kitap: Stephen King’in</span> <span class="char-style-override-16">Carrie</span><span class="char-style-override-12">’si. Favori film:</span> <span class="char-style-override-16">Alien</span><span class="char-style-override-12">. Politikayla ilgilenmem. Doğma büyüme New Orleans’lıyım. Sıra sende.”</span></p>

      <p class="metin-1 para-style-override-30"><span class="char-style-override-12">“Tamam,” dedi Laszlo tavana bakarak. “Dur bakalım… Favori albüm: The Who’dan</span> <span class="char-style-override-16">Quadrophenia</span><span class="char-style-override-12">. Favori kitap: Harper Lee’nin</span> <span class="char-style-override-16">Bülbülü Öldürmek</span><span class="char-style-override-12">’i. Favori film… Hmm, bu biraz zor işte. Ama</span> <span class="char-style-override-16">Bir Avuç Dolar</span> <span class="char-style-override-12">demek zorundayım. Bana göre Clint o filmde harikalar yarattı. Kayıtlı Demokrat. Doğma büyüme Brooklynli.”</span></p>

      <p class="metin-1 para-style-override-30"><span class="char-style-override-12">“Demek ki yalnızlık çeken iyimser bir idealistsin.”</span></p>

      <p class="metin-1 para-style-override-30"><span class="char-style-override-12">“Ve sen de karanlık bir kötümser,” diye cevapladı Laszlo. “Biraz yalnızlık çeken.”</span></p>

      <p class="metin-1 para-style-override-30"><span class="char-style-override-12">“Hepimiz öyle değil miyiz?” Darian gülümsedi ve birasından bir yudum aldı. “Artık birbirimizi tanıdığımıza göre konumuza dönelim: On beş kontenjan için iki yüzden fazla öğrenciyle konuştun. Kararları nasıl verdin?”</span></p>

      <p class="metin-1 para-style-override-30"><span class="char-style-override-12">“Özel bir ölçüt listesi geliştirmiş olduğumu söylemeyi isterdim, ama gerçek şu ki, sadece sezilerimi kullandım. Her başvuran kişiye yönelik kararımı neredeyse kapıdan içeriye adımını attığı an biliyordum.”</span></p>

      <p class="metin-1 para-style-override-30"><span class="char-style-override-12">“Hiç hata yaptın mı?”</span></p>

      <p class="metin-1 para-style-override-30"><span class="char-style-override-12">Bir an düşünen Laszlo, sonra başını salladı. “Hayır. Stevie Grimes sınırdaydı, ama paketin bir parçasıydı.”</span></p>

      <p class="metin-1 para-style-override-30"><span class="char-style-override-12">“Ne demek bu?”</span></p>

      <p class="metin-1 para-style-override-30"><span class="char-style-override-12">“Elijah Cohen’in kuzeni ve yegâne arkadaşı olma sıfatını taşıyor, Grimes. Bayan Cohen, yani annesi Elijah’ın olduğundan daha fazla soyutlanmasını istemedi, o nedenle Grimes’i de almak zorunda kaldım.”</span></p>

      <p class="metin-1 para-style-override-30"><span class="char-style-override-12">“Ve Stevie’yi o sınıfa getirmek seni tedirgin etmedi, öyle mi?”</span></p>

      <p class="metin-1 para-style-override-30"><span class="char-style-override-12">“Aslında o da oldukça zeki birisi, ama benim aradığım türden değil. Yine de sınıfa ilginç bir eklenti oldu.”</span></p>

      <p class="metin-1 para-style-override-30"><span class="char-style-override-12">“Elijah Cohen’i getirebilmek bu kadar önemli miydi?”</span></p>

      <p class="metin-1 para-style-override-30"><span class="char-style-override-12">“Evet,” dedi Laszlo hiç duraksamadan. “Öyleydi.”</span></p>

      <p class="metin-1 para-style-override-30"><span class="char-style-override-12">“Neden..?”</span></p>

      <p class="metin-1 para-style-override-30"><span class="char-style-override-12">Laszlo duraladı. Darian’ın sorularını ilk başta masumane bulmuştu. Ama şimdi o kadar emin değildi.</span></p>

      <p class="metin-1 para-style-override-30"><span class="char-style-override-12">“Elijah ile neden bu kadar ilgileniyorsun?”</span></p>

      <p class="metin-1 para-style-override-30"><span class="char-style-override-12">Darian umursamaz bir tavırla omuz silkti. “Mesleki merak diyelim.”</span></p>

      <p class="metin-1 para-style-override-30"><span class="char-style-override-12">“Yalan söylüyorsun.”</span></p>

      <p class="metin-1 para-style-override-30"><span class="char-style-override-12">Darian şaşkınlığını saklamayı başarsa da, Laszlo korkunun keskin ve kekremsi kokusunu algılamıştı.</span></p>

      <p class="metin-1 para-style-override-30"><span class="char-style-override-12">Karşılıklı bir şey söylemeden geçen on saniyeden sonra Darian gülümsedi: “Neden bu kadar kaçamak oynuyorsun?”</span></p>

      <p class="metin-1 para-style-override-30"><span class="char-style-override-12">Bu kez Laszlo omuz silkti. “Mesleki ketumluk diyelim.”</span></p>

      <p class="metin-1 para-style-override-30"><span class="char-style-override-12">“Şimdi ikimiz de yalan söylüyoruz işte.”</span></p>

      <p class="metin-1 para-style-override-30"><span class="char-style-override-12">Laszlo gözlerini ona dikti. “Sen Eğitim Müdürlüğü’nden gelmiyorsun, değil mi?”</span></p>

      <p class="metin-1 para-style-override-30"><span class="char-style-override-12">“Hayır,” dedi Darian. Sesinde en ufak bir özür dileme belirtisi yoktu. “Oradan gelmiyorum.”</span></p>

      <p class="metin-1 para-style-override-30"><span class="char-style-override-12">Şaşırma sırası şimdi Laszlo’daydı. Suçlamayı bir önseziyle yapmış, ama hedefi 12’den vuracağını tahmin etmemişti.</span></p>

      <p class="metin-1 para-style-override-30"><span class="char-style-override-12">Darian gözlerinin içine bakıyordu. “Sen bana seninkini gösterirsen, ben de sana benimkini gösteririm.”</span></p>

      <p class="metin-1 para-style-override-30"><span class="char-style-override-12">Tavrı gerçek gibiydi, ama Laszlo sözlerinin gerisinde yağmur sonrası yeni biçilmiş çim gibi kaygan bir aldatmaca hissediyordu. Yine de meraklanmıştı.</span></p>

      <p class="metin-1 para-style-override-30"><span class="char-style-override-12">Darian parmağını kışkırtıcı bir şekilde bardağının kenarında gezdirirken, “Bir önerim var,” dedi. “Konuyu burada uyutalım. Gerisini bana kahvaltıda anlatırsın. Ya da her neyse işte.”</span></p>

      <p class="metin-1 para-style-override-30"><span class="char-style-override-12">Laszlo da onun gözlerine baktı. “Başlangıç gevezeliğimizi yaptık bile,” dedi. “Mesele Elijah Cohen değilse, ne hakkında konuşacağız?”</span></p>

      <p class="metin-1 para-style-override-30"><span class="char-style-override-12">“Sinema. Felsefe. Havadan sudan konular. Fark etmez. Ya da sadece sarhoş olabiliriz.”</span></p>

      <p class="metin-1 para-style-override-30"><span class="char-style-override-12">Laszlo güldü. “İşte bu destekleyebileceğim bir plan gibi geldi kulağıma.”</span></p>

      <p class="metin-1 para-style-override-30"><span class="char-style-override-12">“İyi.” Darian birasını bitirdi, sonra garson kıza işaret etti. “Birer tane daha.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt30.png" width="54"/></p>

      <p class="metin-1 para-style-override-30"><span class="char-style-override-12">Olanca güzelliğine rağmen Laszlo’nun Darian’da asıl çekici bulduğu yan tavrıydı: Karşı konulması olanaksız, neredeyse küstahça bir oyunbazlık. Barmen son içkilerin servis yapılacağını duyurduğunda, Laszlo zamanın o kadar çabuk geçmiş olduğuna inanmadı. Evine kadar eşlik ederken, Darian lakayt bir şekilde onun elini tuttu. Kapıya geldikleri zaman da eşikten içeriye çekip, üst kata götürdü.</span></p>

      <p class="metin-1 para-style-override-30"><span class="char-style-override-12">Dairesine girdiklerinde ne konuştu, ne de ışıkları açtı. Bu davranışında hiçbir yapmacıklık yoktu. Onu yatak odasına yöneltti. İlk defa orada öpüştüler.</span></p>

      <p class="metin-1 para-style-override-30"><span class="char-style-override-12">Laszlo için son derece heyecan vericiydi. Dudakları birbiriyle buluştuğunda her şey durdu sanki. O anda sadece Darian vardı. Başkaları önemli değildi. Başkaları zaten hiçbir zaman önemli olmamıştı.</span></p>

      <p class="metin-1 para-style-override-30"><span class="char-style-override-12">Sadece Darian.</span></p>

      <p class="metin-1 para-style-override-30"><span class="char-style-override-12">Saçı çilek gibi kokuyordu. Yumuşak ve düzgün teninin verdiği coşku ve onun içine girme arzusu dışında tüm düşünceleri kafasından uzaklaştırmıştı Laszlo. Ama direndi ve kendini acele etmemeye zorlayarak onu yavaşça soydu. Giysilerin altından ortaya çıkan o mükemmel vücut pencereden giren soluk ışığın altında parlıyordu.</span></p>

      <p class="metin-1 para-style-override-30"><span class="char-style-override-12">Ve sonra Darian’ın bacakları onun bedenine sıkıca dolandı, tek vücut haline geldiler. Sevişmeleri aynı zamanda hem sevecen, hem de sertti; Darian bazen onun yüzünü yumuşak öpücüklere boğuyor, bazen de bıçak gibi keskin tırnaklarla sırtını çiziyordu. Laszlo da kendini onun derinliklerine doğru iterken hafifçe boynunu ısırdı.</span></p>

      <p class="metin-1 para-style-override-30"><span class="char-style-override-12">Darian inleyerek onun omuzlarını kavradı; önceleri yavaş, sonra hızlanan bir tempoyla onu kendine çekip uzaklaştırıyordu. Sonunda Laszlo’nun o güne kadar tatmadığı kadar güçlü bir haz dalgası içinde birlikte orgazma ulaştılar. Birbirinin kolları arasında kendilerinden geçmeden önce, bedenlerini birbirine bastırıp, doğanın önerilerini izleyerek gece boyunca iki defa daha seviştiler.</span></p>

      <p class="metin-1 para-style-override-30"><span class="char-style-override-12">Ertesi sabah Laszlo jaluzilerin arasından sızan gün ışığında Darian’ı seyrederken birdenbire o güne kadar dinlemiş olduğu o boktan aşk şarkılarının tümünün anlamını kavradı. Darian zekiydi. Güzeldi. Gizemliydi.</span></p>

      <p class="metin-1 para-style-override-30"><span class="char-style-override-12">Ve onundu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-11"><span class="Strong-2">11</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-37"><span class="char-style-override-12">Peder Sullivan günler ilerledikçe Jill’in uzun boylu güzel bir kızdan, derisi kemiklerine yapışmış bir yaratığa dönüşmesini izledi. Kızın avurtları çöktü, yüz derisi öylesine gerildi ki, gözleri yuvalarından fırladı. Parmakları yaşayan bir iskeletinki gibi incecik oldu. Uzun kolları ve bacakları incelip, geceliğinin eteğinden ve yenlerinden çıkan birer sopaya döndü.</span></p>

      <p class="metin-1 para-style-override-37"><span class="char-style-override-12">Sadece ona bakmak bile midesinin açlıkla burulmasına neden oluyordu yaşlı rahibin. Sonunda o kadarının yettiğine karar verdi. Yirminci gece ona bir dilim ekmekle bir elma getirdi. Odadan içeri girdiği anda Jill gözlerini onun elindeki tabağa dikti.</span></p>

      <p class="metin-1 para-style-override-37"><span class="char-style-override-12">Gözlerini elmadan alamadan, “İblisi çıkartmak için oruç tutmam gerektiğini sanıyordum,” dedi.</span></p>

      <p class="metin-1 para-style-override-37"><span class="char-style-override-12">“Oruç tutmak amaca ulaşmaya yönelik bir araçtır, amacın kendisi değildir. Az bir şeyler yemenin inancını etkileyeceğini sanmıyorum. Belki de önündeki mücadele için sana güç verir.”</span></p>

      <p class="metin-1 para-style-override-37"><span class="char-style-override-12">Jill soran bakışlarla onu süzdü. “Emin misiniz?”</span></p>

      <p class="metin-1 para-style-override-37"><span class="char-style-override-12">“Ye bunları, Jill. Seni ayakta tutacak bir şeylere ihtiyacın var.”</span></p>

      <p class="metin-1 para-style-override-37"><span class="char-style-override-12">Başını sallayan Jill elini elmaya uzattı. Tüm bedeni suyun altındaymış gibi yavaş hareket ediyordu. Elmayı tuttu ve dudaklarına götürdü. Isırınca birden acıyla irkildi; elinden düşen elma yuvarlanarak odanın köşesine gitti.</span></p>

      <p class="metin-1 para-style-override-37"><span class="char-style-override-12">“Ahh!” diye bağırdı ve eliyle ağzını kapattı.</span></p>

      <p class="metin-1 para-style-override-37"><span class="char-style-override-12">Peder Sullivan utançla bakışlarını aşağı indirdi. Kızın kırık dişini unutmuştu. Elmayı yerden aldı, arka cebinden çakısını çıkarttı ve elmayı çabucak ince dilimlere böldü.</span></p>

      <p class="metin-1 para-style-override-37"><span class="char-style-override-12">Jill bir dilim aldı. Isırdı, temkinli bir şekilde çiğnedi ve yuttu. Sonra ekmekten bir lokma aldı. Yedikçe hızlandı. Beş dakika içinde ne bir ekmek kırıntısı kalmıştı, ne de elmanın koçanı.</span></p>

      <p class="metin-1 para-style-override-30"><span class="char-style-override-12">Bir süre ikisi de konuşmadı.</span></p>

      <p class="metin-1 para-style-override-30"><span class="char-style-override-12">Sonra Jill sordu. “Ne istiyor dersiniz? İblis yani. Benden ne istiyor?”</span></p>

      <p class="metin-1 para-style-override-30"><span class="char-style-override-12">“Şeytan’ın hepimizden istediğini: Bizi yolumuzdan saptırmak.”</span></p>

      <p class="metin-1 para-style-override-30"><span class="char-style-override-12">“Neden?”</span></p>

      <p class="metin-1 para-style-override-30"><span class="char-style-override-12">“Vahiy bize Şeytan’ın Tanrı’ya savaş ilan ettiğini, ama Mikail ve meleklerinin onu Cennetin Krallığı’ndan kovduğunu söyler: “Büyük ejderha –İblis ya da Şeytan denen ve bütün dünyayı kandıran o yılan– yeryüzüne atıldı.”</span></p>

      <p class="metin-1 para-style-override-30"><span class="char-style-override-12">“Şeytan’ın Cehennem’de yaşadığını sanıyordum.”</span></p>

      <p class="metin-1 para-style-override-30"><span class="char-style-override-12">“Hayır,” dedi Peder Sullivan. “Şeytan bizim aramızdadır. Dünyayı dolaşıp, Eyüp’ü sınadığı gibi diğer insanları da sınar, Tanrı’nın çocuklarının O’nun sevgisine layık olmadıklarını kanıtlamaya çalışır.”</span></p>

      <p class="metin-1 para-style-override-30"><span class="char-style-override-12">“O zaman ben Hemşire Christina’ya dokunduğum zaman…”</span></p>

      <p class="metin-1 para-style-override-30"><span class="char-style-override-12">“İşte seni o günaha sokmaya çalışan Şeytan idi.”</span></p>

      <p class="metin-1 para-style-override-30"><span class="char-style-override-12">“Eğer bu bir günahsa…” dedi Jill yere bakarak, “Neden o kadar güzeldi?”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt31.png" width="54"/></p>

      <p class="metin-1 para-style-override-30"><span class="char-style-override-12">Jill uyanınca duvara bir çizik daha attı. Her biri cehennemde geçen bir günü daha simgeleyen toplam 38 işaret olmuştu duvarda. Kemikli, cılız kollarına baktı. Peder Sullivan kelepçeleri ilk taktığı zaman metal halkalar canını acıtacak kadar sıkıydı. Şimdiyse o kadar gevşek duruyorlardı ki, onları dirseğine kadar çıkartabiliyordu. Sürekli kaymaları derisini tahriş etmiş, değdikleri yerde yaraların açılmasına neden olmuştu.</span></p>

      <p class="metin-1 para-style-override-30"><span class="char-style-override-12">Duvardaki gevşek taşlardan birini oynatıp yerinden çıkartınca küçük bir oyuk ortaya çıktı. İçinde yumuşamış iki kereviz sapı vardı. İkisini de ağzına atma dürtüsünü bastırıp küçük bir parça kopardı. Üstündeki pisliği temizleyebildiği kadar temizleyip ucunu çiğnemeye başladı. Leş gibi bir tadı vardı, ama umurunda değildi. Hiç yoktan iyiydi.</span></p>

      <p class="metin-1 para-style-override-30"><span class="char-style-override-12">Peder Sullivan’ın son getirdiği yemeğin –sekiz kereviz sapı, iki kraker ve bir kaşık fıstık ezmesinin– üzerinden altı gün geçmişti ve bir daha ne zaman getireceğini de...</span></p>

      <p class="metin-1 para-style-override-29"><span class="char-style-override-16">getirirse</span></p>

      <p class="metin-1 para-style-override-29"><span class="char-style-override-12">...bilmiyordu.</span></p>

      <p class="metin-1 para-style-override-30"><span class="char-style-override-12">Kereviz sapını yapışkan bir macuna dönüşene kadar çiğnedi, özünü son damlasına kadar emdikten sonra yuttu. Minik lokma kurumuş boğazından aşağıya pekmez gibi kaydı, ama Jill bir şeyler yerken su içmemeye alışmıştı.</span></p>

      <p class="metin-1 para-style-override-30"><span class="char-style-override-12">Onu asıl korkutan şey suyunun bitmesiydi. Yiyeceğin aksine su biriktirmesi olanaksızdı, çünkü saklayabileceği bir yer yoktu. Peder Sullivan ona su dolu kovayı bıraktığından beri dörtte üçün altına inmemesine özen göstermişti. Ama rahip o hafta kovayı hiç doldurmamıştı. Jill daha fazla su istemek –hayır bunun için</span> <span class="char-style-override-16">yalvarmak</span><span class="char-style-override-12">– istiyordu, ama kalanın da elinden almasına neden olmaktan korkuyordu.</span></p>

      <p class="metin-1 para-style-override-30"><span class="char-style-override-12">Her gece birlikte dua ederlerken ikisinin aklında da birer şey oluyordu: Jill yavaş yavaş ölmediğine ve peder de onu yavaş yavaş öldürmediğine inanmak istiyordu.</span></p>

      <p class="metin-1 para-style-override-30"><span class="char-style-override-12">Kova neredeyse tamamen boşalmaya yaklaşınca Jill, sorunla yüzleşmeye karar verdi. Üç saatlik bir dua seansının ardından, “İblis hiç gitmezse ne olacak?” diye sordu usulca.</span></p>

      <p class="metin-1 para-style-override-30"><span class="char-style-override-12">“İnancın varsa gider,” dedi Peder Sullivan.</span></p>

      <p class="metin-1 para-style-override-30"><span class="char-style-override-12">“Ama ya...”</span></p>

      <p class="metin-1 para-style-override-30"><span class="char-style-override-12">“Jill! İnancın sarsılırsa asla gitmez.”</span></p>

      <p class="metin-1 para-style-override-30"><span class="char-style-override-12">“Gitmezse ne olacak?”</span></p>

      <p class="metin-1 para-style-override-30"><span class="char-style-override-12">Peder sinirlerine hakim olmaya çalışarak derin bir soluk aldı. Ayağa kalktı ve yüzünü buruşturup dizlerini ovuşturdu.</span></p>

      <p class="metin-1 para-style-override-30"><span class="char-style-override-12">“İyi geceler, Jill.” Sendeleyerek kapıya gitti ve çıktı.</span></p>

      <p class="metin-1 para-style-override-30"><span class="char-style-override-12">Jill kovaya göz attı. Bir insanın beş günden uzun süre susuz yaşayabileceğini sanmıyordu, bu da altı gününün kaldığı anlamına gelirdi.</span></p>

      <p class="metin-1 para-style-override-30"><span class="char-style-override-12">İblisten kurtulmak için altı gün… Ya da ölecekti.</span></p>

      <p class="metin-1 para-style-override-30"><span class="char-style-override-12">Bir gün kaçmaya çalışması gerekeceğini düşünerek, zinciri yerde olduğundan daha kısa görünecek şekilde dolamıştı. Yani Peder Sullivan yanında diz çöktüğünde onun ulaşamayacağı değil,</span> <span class="char-style-override-16">ulaşabileceği</span> <span class="char-style-override-12">bir yerde oluyordu.</span></p>

      <p class="metin-1 para-style-override-30"><span class="char-style-override-12">Bu yanıltmacanın gerçekte kendi fikri mi olduğunu, yoksa... Bir başkasından mı geldiğini düşündü.</span></p>

      <p class="metin-1 para-style-override-30"><span class="char-style-override-16">İçindeki iblis.</span></p>

      <p class="metin-1 para-style-override-30"><span class="char-style-override-12">Eğer öyle bir şey başından beri varsa.</span></p>

      <p class="metin-1 para-style-override-30"><span class="char-style-override-16">Hayır. Peder Sullivan haklı. Senin içinde iblis var. O renkleri başka nasıl izah edebilirsin?</span></p>

      <p class="metin-1 para-style-override-30"><span class="char-style-override-12">Edemezdi. Tek açıklama içine bir iblisin girmiş olmasıydı. İnanmaktan başka seçeneği yoktu.</span></p>

      <p class="metin-1 para-style-override-30"><span class="char-style-override-16">Ama ya Peder Sullivan yanılıyorsa? O zaman ne olacak?</span></p>

      <p class="metin-1 para-style-override-30"><span class="char-style-override-12">Çıkılması olanaksız bir tuzaktı bu. Eğer inanmazsa ve bir iblis</span> <span class="char-style-override-16">gerçekten</span> <span class="char-style-override-12">varsa, ondan asla kurtulamayacaktı. Ama inanırsa ve iblis diye bir şey</span> <span class="char-style-override-16">yoksa</span><span class="char-style-override-12">, o zaman da kendi güçleri hakkındaki gerçeği öğrenemeden ölecekti.</span></p>

      <p class="metin-1 para-style-override-30"><span class="char-style-override-12">Gözlerini kapayıp dua etmeye başladı. Ama Tanrı’ya geçmişini affetmesini yerine, yapmak üzere olduğu şeyi affetmesi için yakarıyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt32.png" width="54"/></p>

      <p class="metin-1 para-style-override-30"><span class="char-style-override-12">Günleri sayan sadece Jill değildi; Peder Sullivan da yapıyordu aynı şeyi. Ama onun kafasındaki sürenin Jill’in kalan suyuyla ilgisi yoktu. Onun süresi 9 Aralık’ta, yani sadece dokuz gün sonra bitecekti. Çünkü o gün Vatikan’ın yeni görevine atandığını açıklayacağı gündü.</span></p>

      <p class="metin-1 para-style-override-30"><span class="char-style-override-12">Bu gerçekleştikten sonra da okulun günlük etkinlikleri üzerindeki kontrolünü daha ne kadar sürdürebileceğini bilmiyordu. Başpiskoposun aklında görevlerini devralacak genç bir rahip varsa, yeni atama bir hafta içinde bile yapılabilirdi.</span></p>

      <p class="metin-1 para-style-override-30"><span class="char-style-override-12">Bu da Jill Willoughby’nin içindeki iblis konusunu çok kısa bir sürede öyle ya da böyle sonuçlandırması gerektiği anlamına geliyordu. Her ne kadar sadece Tanrı’nın buyruğunu yerine getirmiş olsa da, ABD adalet sisteminin laik bakış açısının olaylara onun gözüyle yaklaşacağından pek emin değildi. Kızın içindeki iblisi çıkartmayı başaramazsa, onun serbest kalıp kilisenin bodrumunda olanları herkese açıklamasına izin veremezdi.</span></p>

      <p class="metin-1 para-style-override-30"><span class="char-style-override-12">Bu, kilise için çok büyük bir utanç kaynağı olurdu. Dahası, yaşamı boyunca uğrunda mücadele verdiği her şeyi kaybederdi – hem de, kariyerinin doruk noktasında. Birden bir şeyin farkına vardı.</span></p>

      <p class="metin-1 para-style-override-30"><span class="char-style-override-12">Jill Willoughby’nin iblis tarafından ele geçirilmesi bir rastlantı değildi. Yalanın Babası,</span><span class="char-style-override-18"><a class="footnote-link" href="#footnote-225-6" id="footnote-225-6-backlink">6</a></span> <span class="char-style-override-12">iblisi onun kilise içindeki yükselişini engellemek için göndermişti. Bu şer ruhun amacı</span> <span class="char-style-override-16">onu</span> <span class="char-style-override-12">mahvetmekti, kızı değil.</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-6-backlink" id="footnote-225-6">6</a> <span class="char-style-override-20" xml:lang="en-US">Şeytanın İncil’deki adlarından birisi (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">Peder Sullivan başını eğdi. Seçeneği yoktu. Ya Jill önündeki hafta içinde o bodrumdan ruhu kurtulmuş biri olarak çıkacaktı, ya da kendi, iblisi bildiği tek şekilde engelleyecekti.</span></p>

      <p class="metin-1 para-style-override-30"><span class="char-style-override-12">İçine girdiği bedeni öldürerek.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-12"><span class="Strong-2">12</span></p>

      <p class="metin-1 para-style-override-59"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-37"><span class="char-style-override-12">Saatin kadranındaki sayısal rakamlar karanlıkta neon gibi parlıyordu. Laszlo’nun derin uykuya dalmasını bekleyen Darian boş gözlerle tavana baktı. Aslında, odadan çıkarken Laszlo’nun uyanacağından kuşkuluydu; neredeyse beş hafta birlikte yattıktan sonra, ağır bir uykusu olduğunu artık öğrenmişti.</span></p>

      <p class="metin-1 para-style-override-37"><span class="char-style-override-12">Saat 12:52’yi gösterirken, battaniyeyi çekti, sessizce giyindi ve daireden dışarı çıktı. Merdivenleri ikişer ikişer inerek, hızla apartmanın girişine indi. 92. sokaktaki ankesörlü telefona ulaşmak için sadece iki dakikası vardı. Eğer bu çağrıyı kaçırırsa, 110. sokaktaki telefon kabinine kadar yürüyüp, saat 1:30’a kadar beklemesi gerekecekti – böyle nemli ve yağmurlu bir gecede yapmak istediği son şey.</span></p>

      <p class="metin-1 para-style-override-37"><span class="char-style-override-12">Araması için ona bir telefon numarası vermiş olsalar, her şey çok daha kolay olacaktı. Ama örgütün çalışma şekli böyle değildi. Onlar hakkında, sınırsız para harcayabildikleri ve esrarlı çalışma yöntemlerine meraklı oldukları dışında, pek fazla bir şey bilmiyordu. Normal olarak, sadece Zinser ile muhatap oluyordu ama bu gece kurul doğrudan bir rapor istemişti.</span></p>

      <p class="metin-1 para-style-override-37"><span class="char-style-override-12">Köşeyi döndüğünde, telefon çalmaya başlamıştı bile. Son birkaç metreyi koşarak geçti, ahizeyi kaldırdı ve kulağına götürdü.</span></p>

      <p class="metin-1 para-style-override-37"><span class="char-style-override-12">“Darian,” dedi nefes nefese.</span></p>

      <p class="metin-1 para-style-override-37"><span class="char-style-override-12">“Yalnız mısın?” diye sordu Zinser.</span></p>

      <p class="metin-1 para-style-override-37"><span class="char-style-override-12">“Evet,” diyen Darian duyduğu bıkkınlığı sesine yansıtmamaya çalışıyordu. Adamların paranoyasının artık saçma boyutlara ulaştığını düşünüyordu. Yine de, boş sokağa bir göz atmaktan kendini alamadı.</span></p>

      <p class="metin-1 para-style-override-37"><span class="char-style-override-12">“İyi,” dedi Zinser. “Beyler, söz sizin.”</span></p>

      <p class="metin-1 para-style-override-37"><span class="char-style-override-12">“Bize Bay Kuehl’den bahsedin,” dedi kaba bir ses.</span></p>

      <p class="metin-1 para-style-override-37"><span class="char-style-override-12">“Bizlerden biri,” dedi Darian</span> <span class="char-style-override-16">biz</span> <span class="char-style-override-12">sözcüğünün anlamını kavramak için kısa bir süre duraksayarak. “Ve çocukları da biliyor.”</span></p>

      <p class="metin-1 para-style-override-37"><span class="char-style-override-12">“Onları yeteneklerinden dolayı mı seçmiş?” diye sordu kibar sesli bir adam.</span></p>

      <p class="metin-1 para-style-override-37"><span class="char-style-override-12">“Çok emin değilim,” dedi Darian. “Ama sanırım öyle.”</span></p>

      <p class="metin-1 para-style-override-37"><span class="char-style-override-12">“Ne zaman bileceksiniz?” diye sordu güneyli aksanıyla konuşan biri.</span></p>

      <p class="metin-1 para-style-override-37"><span class="char-style-override-12">“Bir hafta. Belki iki.”</span></p>

      <p class="metin-1 para-style-override-37"><span class="char-style-override-12">“Bay Kuehl de örgüte katılır mı, dersiniz?”</span></p>

      <p class="metin-1 para-style-override-37"><span class="char-style-override-12">Darian bir an düşündü. Her ne kadar Laszlo’nun onun için neredeyse her şeyi göze alacağından emin olsa da, bu teklife evet diyeceğinden kuşkuluydu. Ne kadar para öderlerse ödesinler.</span></p>

      <p class="metin-1 para-style-override-37"><span class="char-style-override-12">“Evet, Bayan Washington?” diye sordu yine Güneyli. “Katılır mı?”</span></p>

      <p class="metin-1 para-style-override-37"><span class="char-style-override-12">“Gerçeği öğrenirse, hayır.”</span></p>

      <p class="metin-1 para-style-override-37"><span class="char-style-override-12">Rahatsız bir sessizlik olunca, Darian yanlış bir şey söyleyip söylemediğini düşündü. Eğer odada onlarla birlikte olsaydı, merak etmesine gerek kalmazdı. Zaten, herhalde bunun için telefonu kullanıyorlardı. Böylesi daha emniyetliydi. En azından, onlar için. Sonunda, kaba-sesli konuştu.</span></p>

      <p class="metin-1 para-style-override-37"><span class="char-style-override-12">“Bilmesi gerekmiyor.”</span></p>

      <p class="metin-1 para-style-override-37"><span class="char-style-override-12">“Ondan bir şeyler saklayamazsınız,” dedi Darian. “En azından, uzun vadede.”</span></p>

      <p class="metin-1 para-style-override-37"><span class="char-style-override-12">“O da bizim sorunumuz olsun.”</span></p>

      <p class="metin-1 para-style-override-37"><span class="char-style-override-12">“Bu arada, bir çocuk daha bulduk,” dedi Zinser. Darian, kadının kedi gibi gülümsediğini neredeyse görebiliyordu. “Yarın sana tüm bilgileri gönderirim. Onu almak için Perşembe günü uçuyorsun.”</span></p>

      <p class="metin-1 para-style-override-37"><span class="char-style-override-12">“O kadar erken mi?”</span></p>

      <p class="metin-1 para-style-override-37"><span class="char-style-override-12">“Çocuğun ailesi yok.”</span></p>

      <p class="metin-1 para-style-override-37"><span class="char-style-override-12">“Anlaşıldı.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-13"><span class="Strong-2">13</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Bir sonraki gece dua seansından sonra, Jill gözünün ucuyla Peder Sullivan’ın İncil’ini kapatıp, onu yavaşça yere bırakmasını izledi. Rahip sonra, sağ avucunu kitabın üzerine koydu, ağırlığını dengeledi ve doğrulmaya başladı.</span></p>

      <p class="metin-1 para-style-override-30"><span class="char-style-override-12">Jill’in beklediği an buydu. Kendini bile şaşırtan bir hızla ayağa fırladı, Peder Sullivan’ı yakasından yakaladı ve öne doğru çekti. Dengesini kaybeden yaşlı adam devrildi ve başını yere çarptı. Jill, bir an içinde onun üstüne çıkmış ve göğsüne oturmuştu.</span></p>

      <p class="metin-1 para-style-override-30"><span class="char-style-override-12">Peder Sullivan tepki gösterecek zaman bulamadan Jill zinciri onun boynuna doladı ve çekerek sıktı. Zincirin halkaları rahibin boğazını sıkınca, nefesi kesilen adam parmaklarını zincirin altına sokmaya çalıştı.</span></p>

      <p class="metin-1 para-style-override-30"><span class="char-style-override-12">“Sana zarar vermek istemiyorum!” diye bağırdı Jill. “Sadece konuşmak istiyorum!”</span></p>

      <p class="metin-1 para-style-override-30"><span class="char-style-override-12">Zinciri, Peder Sullivan’ın nefes almasına izin verecek kadar gevşetti. Her ikisi de hızla soluyorlardı, Jill’in incecik kalmış bedeni bu birkaç saniyelik fiziki çabadan sonra yorgun düşmüştü.</span></p>

      <p class="metin-1 para-style-override-30"><span class="char-style-override-12">“Ne…” diyebildi Peder Sullivan sonunda, “Ne istiyorsun?”</span></p>

      <p class="metin-1 para-style-override-30"><span class="char-style-override-12">“Bana anahtarı ver, Peder.”</span></p>

      <p class="metin-1 para-style-override-30"><span class="char-style-override-12">“Yapamam.”</span></p>

      <p class="metin-1 para-style-override-30"><span class="char-style-override-12">“Evet, yapabilirsin!” dedi Jill hıçkırarak. “Lütfen! Söz veriyorum, bir daha asla geri gelmeyeceğim. Sadece kelepçelerimi çöz ve gideyim.”</span></p>

      <p class="metin-1 para-style-override-30"><span class="char-style-override-12">“Yapamam,” dedi Peder Sullivan başını yine sallayarak. “Anahtar… Yukarıda.”</span></p>

      <p class="metin-1 para-style-override-30"><span class="char-style-override-12">Jill ona bakakaldı. Adam yalan söylemiyordu. Omuzları çöktü. Nasıl bu kadar aptal olabilmişti ki? Bütün planı, anahtarın adamın üzerinde olacağı varsayımına dayalıydı.</span></p>

      <p class="metin-1 para-style-override-30"><span class="char-style-override-12">“Buradan çıkmalıyım,” diye yineledi başka ne diyeceğini bilemeden. “Neden beni bırakmıyorsun?”</span></p>

      <p class="metin-1 para-style-override-30"><span class="char-style-override-12">“Nedenini biliyorsun, Jill.”</span></p>

      <p class="metin-1 para-style-override-30"><span class="char-style-override-12">“Bu adil değil!”</span></p>

      <p class="metin-1 para-style-override-30"><span class="char-style-override-12">“Biliyorum,” dedi Peder Sullivan ona bakarak. “Ama yapabileceğin bir şey yok.”</span></p>

      <p class="metin-1 para-style-override-30"><span class="char-style-override-12">“Seni burada tutabilirim. Seni aramaya geleceklerdir.”</span></p>

      <p class="metin-1 para-style-override-30"><span class="char-style-override-12">“Hayır. Gelmeyecekler. Bodruma kimsenin girmemesine dair çok kesin talimat verdim.”</span></p>

      <p class="metin-1 para-style-override-30"><span class="char-style-override-12">“Ama sonunda birileri—”</span></p>

      <p class="metin-1 para-style-override-30"><span class="char-style-override-12">“Suyun tükenmeden önce değil.”</span></p>

      <p class="metin-1 para-style-override-30"><span class="char-style-override-12">Jill dönüp pis yeşil kovaya baktı. Peder doğruyu söylüyordu. Eğer onu burada tutarsa ve bir hafta kimse gelmezse…</span></p>

      <p class="metin-1 para-style-override-30"><span class="char-style-override-12">“Beni bırakmalısın, Jill.”</span></p>

      <p class="metin-1 para-style-override-30"><span class="char-style-override-12">Jill başını salladı. “Hayır.”</span></p>

      <p class="metin-1 para-style-override-30"><span class="char-style-override-12">“O zaman ikimiz de ölürüz.”</span></p>

      <p class="metin-1 para-style-override-30"><span class="char-style-override-12">“Tek başıma ölmekten daha iyidir.”</span></p>

      <p class="metin-1 para-style-override-30"><span class="char-style-override-12">“Hayır, değil,” dedi Peder Sullivan. “Senin kalbini biliyorum, Jill. Bunu yapmak istemiyorsun.”</span></p>

      <p class="metin-1 para-style-override-30"><span class="char-style-override-12">Jill dudağını ısırarak, bu sözleri kafasında tarttı. Bir zamanlar, haklı olabilirdi. Bir insanı, hele Peder Sullivan’ı öldürmeyi aklının ucundan bile geçiremezdi. Onu sevmişti.</span></p>

      <p class="metin-1 para-style-override-30"><span class="char-style-override-12">Ama şimdi, bir tarafı rahibe</span> <span class="char-style-override-16">gerçekten</span> <span class="char-style-override-12">zarar vermek istiyordu. Ve tüm tereddütlerine rağmen, Peder Sullivan’a vurduğu an içini bir sevinç dalgası kaplamıştı. Bunun yanlış olduğunu biliyordu, ama onu acı içinde o kirli zeminde görünce kendini çok</span> <span class="char-style-override-16">iyi</span> <span class="char-style-override-12">hissetmişti.</span></p>

      <p class="metin-1 para-style-override-30"><span class="char-style-override-12">Olayın sıcaklığı geçip de, ölüm ve yaşam gücünü elinde tuttuğunu hissedince, Jill kusacak gibi oldu. Onu öldüremezdi. Rahibin yapmış olduğu yanlış olabilirdi, ama ona yardım amacıyla yapmıştı. Onu öldürmek, intikamdan başka bir şey olamazdı.</span></p>

      <p class="metin-1 para-style-override-30"><span class="char-style-override-12">Ve intikam, haklı gerekçelere de dayansa, yine de bir günahtı.</span></p>

      <p class="metin-1 para-style-override-30"><span class="char-style-override-12">Tek söz etmeden adamın boynundaki zinciri gevşetti ve çözmeye başladı. Rahibin üzerinden kalkmak üzere bir bacağını kaldırmıştı ki, birden şakağında keskin bir acı duydu. Ellerini başına götürmek için kaldırınca, bu defa da çenesine gelen bir darbeyle yana devrildi.</span></p>

      <p class="metin-1 para-style-override-30"><span class="char-style-override-12">Çenesi taş zemine çarpınca, acıyla haykırdı. Ön dişleri yere çarptı ve dört keskin diş parçası dilinin üzerine düştü. Ağzına dolan ılık ve tuzlu kanla birlikte istemeden kırık diş parçalarını da yuttu.</span></p>

      <p class="metin-1 para-style-override-30"><span class="char-style-override-12">Sendeleyerek ayağa kalkan Peder Sullivan, geriye çekildi. Kısa bir an kapıya yaslanıp, derin derin soluyarak boynunu çevreleyen kırmızı lekeleri ovuşturdu. Bir eliyle de İncil’ini sıkıca kavramıştı. Kalın kitabın aşınmış deri kabında küçük bir kan lekesi görünüyordu.</span></p>

      <p class="metin-1 para-style-override-30"><span class="char-style-override-16">Sana işte bununla vurdu. Suratına kahrolası bir</span> <span class="char-style-override-12">İncil</span> <span class="char-style-override-16">indirdi. Gerçekten harika. Tam bir aziz, ha?</span></p>

      <p class="metin-1 para-style-override-30"><span class="char-style-override-12">Jill duyduğu acıyı unutmaya çalışarak yavaşça doğrulup oturdu. Başı yorgunluk ve acıdan dönüyordu ama gözlerini Peder Sullivan’ın bakışlarına çevirdi.</span></p>

      <p class="metin-1 para-style-override-30"><span class="char-style-override-12">“Sizi bırakacaktım,” dedi fısıldayarak. “Neden…”</span></p>

      <p class="metin-1 para-style-override-30"><span class="char-style-override-12">Yüzü morarmış olan Peder Sullivan gözlerini ona dikmişti. Sesi, zorlukla kontrol ettiği belli olan bir öfkeyle titreyerek, alçak bir sesle konuştu.</span></p>

      <p class="metin-1 para-style-override-30"><span class="char-style-override-16">“Sen şeytanın tohumusun ve babanın ihtiraslarını gerçekleştireceksin. O, başından beri bir katildi ve gerçekle hiç işi olmadı, çünkü onun içinde gerçeğe yer yok.”</span></p>

      <p class="metin-1 para-style-override-30"><span class="char-style-override-12">“Hayır,” dedi Jill hıçkırıklar içinde. “Çok üzgünüm, Peder. Ben… ben sadece buradan çıkmak istiyorum… lütfen…”</span></p>

      <p class="metin-1 para-style-override-30"><span class="char-style-override-12">Peder Sullivan derin bir soluk alıp, bıraktı. Sanki tüm öfkesini de bu solukla vermişti; yüzündeki nefret ifadesi, sempatiye dönüştü.</span></p>

      <p class="metin-1 para-style-override-30"><span class="char-style-override-12">“Ben de üzgünüm. Sana yardım edemediğim için üzgünüm. Meryem’in Oğlu, dünyamızın Rab’bı ve Kurtarıcısı olan İsa sana merhamet etsin.” Durdu ve sanki yüzünün tüm ayrıntılarını ezberlemek istercesine baktı kıza. “Elveda, Jill.”</span></p>

      <p class="metin-1 para-style-override-30"><span class="char-style-override-12">Sonra, tek bir söz daha söylemeden döndü ve çıktı. Jill o zaman anladı: Bir daha asla geri gelmeyecekti.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-14"><span class="Strong-2">14</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-37"><span class="char-style-override-12">Kilisenin çan kulesi barut rengi gökyüzünde gerçeküstü bir görüntü veriyordu. Darian geniş taş merdivenden çıkarken ürpermekten kendini alamadı. Kiliseler hep kendini değersiz hissetmesine neden olmuştu.</span></p>

      <p class="metin-1 para-style-override-37"><span class="char-style-override-12">Loş ve serin hole girince biraz suratsız bir rahibe onu karşıladı.</span></p>

      <p class="metin-1 para-style-override-37"><span class="char-style-override-12">“Ben Hemşire Christina,” dedi kendini tanıtarak. “Peder Sullivan sizi bekliyor. Lütfen benimle gelin.”</span></p>

      <p class="metin-1 para-style-override-37"><span class="char-style-override-12">Darian rahibeyi takip ederek tahta oturma sıralarını geçti ve mihrabın arkasındaki ufak bir kapıdan girdi. Sonra ayak sesleri taş zeminde yankılanarak dar bir dönel merdivenden çıktılar. Üst sahanlıkta büyük, masif bir kapı vardı. Hemşire Christina kapıyı öbür tarafındakini uyandırmaktan korkarcasına hafifçe vurdu.</span></p>

      <p class="metin-1 para-style-override-37"><span class="char-style-override-12">“Girin,” dedi misafirperver olmaktan epey uzak ve yorgun bir ses.</span></p>

      <p class="metin-1 para-style-override-37"><span class="char-style-override-12">Rahibe kapıyı açıp geri çekildi. Darian’ın beklediğinden büyük olan odada masif meşeden yapılma kocaman bir masa, birkaç rahat görünüşlü sandalye ve küçük bir kanepe vardı. Penceredeki vitraydan sızan gün ışığı ortama ruhani bir hava veriyordu.</span></p>

      <p class="metin-1 para-style-override-37"><span class="char-style-override-12">Rahip elini havada sabırsızlık yansıtan bir tavırla salladı; Darian o hareketi ‘</span><span class="char-style-override-16">oturun</span><span class="char-style-override-12">’ olarak yorumladı, ama odadan çıkıp kapıyı arkasından sessizce kapatan Hemşire Christina’ya bakılırsa, ona da ‘</span><span class="char-style-override-16">çıkabilirsin</span><span class="char-style-override-12">’ mesajı vermişti.</span></p>

      <p class="metin-1 para-style-override-37"><span class="char-style-override-12">“Bu kadar yol geldiğiniz için üzgünüm, ama telefonda da dediğim gibi, Jill ziyaretçi kabul etmiyor.”</span></p>

      <p class="metin-1 para-style-override-37"><span class="char-style-override-12">“Nedenini açıklamadınız,” dedi Darian.</span></p>

      <p class="metin-1 para-style-override-37"><span class="char-style-override-12">“Hayır, açıklamadım.” Rahip oturduğu büyük deri koltukta rahatsızca kımıldandı. “Ayrıca konunun sizi nasıl ve neden ilgilendirdiğini de anlayamadım.”</span></p>

      <p class="metin-1 para-style-override-37"><span class="char-style-override-12">Darian zihin gözünü iyice açtı ve… Ve hiçbir şey görmedi. Adam sanki orada değildi. Yaşamı boyunca bazı insanların duygularının diğerlerininkinden daha keskin, daha belirgin ve hatta daha bulaşıcı olduğunu farketmişti. Ama o güne kadar tamamen bomboş birisine hiç rastlamamıştı. Tüm dikkatini adama odakladı ve onu koruyan örgüsüz yüzeyi hissetti.</span></p>

      <p class="metin-1 para-style-override-37"><span class="char-style-override-12">Elini içgüdüsel olarak rahibin elinin üstüne koyunca, adamın zihninin etrafındaki duvar bir anda yıkıldı. Karmakarışık duyguları birden çıplak ve açıkta kalıverdi: Islak, buz gibi bir yorgunluk; yanan, keskin bir sadakat; pürüzlü, keskin bir korku.</span></p>

      <p class="metin-1 para-style-override-37"><span class="char-style-override-12">Darian tüm o duyguları sadece beyniyle hissettiğinin bilincindeydi, ama bu onları daha dayanılabilir kılmıyordu. Beyninde ateşlenen sinir hücreleri ‘gerçek’ ve ‘empatik’ duygular arasında bir ayrım yapmıyordu. Kollarının buz gibi bir suyla kaplı ya da bedeninin kızgın kor üzerinde ya da bacaklarının 30 santimlik bir bıçakla deşiliyor olmaması fazla bir şey fark ettirmiyordu.</span></p>

      <p class="metin-1 para-style-override-37"><span class="char-style-override-12">Darian tüm o işkencelerden geçmediğini</span> <span class="char-style-override-16">bildiği</span> <span class="char-style-override-12">halde, haykıran sinirsel algıları farklı sinyaller veriyordu. Ama Dietrich’in deyişiyle, ‘fiziksel duyularının’ tersine empatik duygularını</span> <span class="char-style-override-16">kontrol edebiliyordu</span><span class="char-style-override-12">. Onların şiddetini en üst derecede acı ya da haz seviyelerine kadar çıkartabiliyor, sonra tersine çevirip, bir kelebeğin omuzuna konmasından daha fazla rahatsızlık vermeyecek seviyeye düşürebiliyordu.</span></p>

      <p class="metin-1 para-style-override-37"><span class="char-style-override-12">Ama başka birisinin duygularını kontrol etmek, onları kendi içine çekip, döndürerek gerisin geri yollamak istiyorsa, o duyguları tüm ihtişamlarıyla hissetmekten başka çaresi yoktu. Darian da öyle yaptı; kendi özünü bastırıp rahibin özünü içine çekti.</span></p>

      <p class="metin-1 para-style-override-37"><span class="char-style-override-12">“Lütfen, Peder,” dedi onun korkusunu gevşek, yuvarlanmış bir umursamazlığa döndürerek. “Bana Jill’in öyküsünü anlatırsanız, söylediklerinizin bu duvarların dışına çıkmayacağına dair size yemin ederim.”</span></p>

      <p class="metin-1 para-style-override-37"><span class="char-style-override-12">Rahibin içini ılık, rahatlatıcı bir güven hissiyle doldurunca adamın yuvarlanmış umursamazlığı ezildi.</span></p>

      <p class="metin-1 para-style-override-30"><span class="char-style-override-12">“Öyleyse,” dedi Peder Sullivan yüz hatları gevşerken, “Sanırım bunun bir zararı olmaz, ama söyleyeceklerimi duyduktan sonra deli olduğumu düşünmenizden korkuyorum.” Duraksayıp derin bir soluk aldı. “Jill Willoughby’nin içinde… Bir iblis var.”</span></p>

      <p class="metin-1 para-style-override-30"><span class="char-style-override-12">Darian oraya gelirken ne umması gerektiğinden emin değildi, ama beklediği kesinlikle karşılaştığı şey değildi. İçinden yükselen tiksintiyi bastırarak, yerine serin, ama sert bir dinginlik hissi yaydı. “Deli olduğunuzu düşünmüyorum,” dedi yumuşak ve ölçülü bir ses tonuyla. “Ama söyleyin bana: Neden o kızın içinde bir iblis olduğunu düşünüyorsunuz?”</span></p>

      <p class="metin-1 para-style-override-30"><span class="char-style-override-12">“İnsanlara bazı… Bazı şeyler yaptırabiliyor.”</span></p>

      <p class="metin-1 para-style-override-30"><span class="char-style-override-12">“Ne gibi şeyler?”</span></p>

      <p class="metin-1 para-style-override-30"><span class="char-style-override-12">“Kötü şeyler,” diye fısıldadı rahip. “O kız… Tanrı’nın çocuklarından biri değil o.”</span></p>

      <p class="metin-1 para-style-override-30"><span class="char-style-override-12">Rahibin zihnini ateşli endişe dalgaları sardı. Kendi tenini saran yanma hissine karşı dişlerini sıkan Darian ise sandalyesinde kımıldamadan oturmaya devam etti. Sonra zihinsel bir silkinişle karşısındaki adama yumuşak ve soğuk bir güven hissi gönderdi.</span></p>

      <p class="metin-1 para-style-override-30"><span class="char-style-override-12">Huzur bulmuş gibi bir soluk alan Peder Sullivan anlatmaya devam etti. “Yazdan beri Jill’in öğretmenlerinden çoğu bana onun yanındayken kendilerini… Garip hissettiklerini söylediler. Sadece bir tanesi olsa bunu pek ciddiye almazdım, ama beş rahibenin beşi de bana ayrı ayrı geldi. Bir şekilde ona doğru çekim hissettiklerini söylediler. Jill gözden kaçmayacak kadar canlı bir kızdı ve öteki çocuklar arasında her zaman popülerdi. Ama o son durum farklıydı. Ben de onu yakından izlemeye karar verdim.”</span></p>

      <p class="metin-1 para-style-override-30"><span class="char-style-override-12">“Peki,</span> <span class="char-style-override-16">siz kendiniz</span> <span class="char-style-override-12">Jill’e yönelik değişik bir şeyler hissettiniz mi?”</span></p>

      <p class="metin-1 para-style-override-30"><span class="char-style-override-12">“Hayır,” dedi Peder Sullivan. “Dikkat edince öteki çocuklar üzerinde tuhaf bir etkisini farkettim. Bilirsiniz, o yaştaki kızlar duygularını saklamayı pek beceremez ve ne yapacakları da belli olmaz. Yani ne zaman biri mutlu olsa, bir diğeri mutsuzdur. Ama Jill yanlarında olduğunda etrafındaki herkesin aynı duygular içinde olduğunu gördüm. Ya hepsi mutluydu ya da hep birlikte hüzünlü.</span></p>

      <p class="metin-1 para-style-override-35"><span class="char-style-override-12">“Onları bir şekilde kontrol ediyormuş gibi mi?”</span></p>

      <p class="metin-1 para-style-override-35"><span class="char-style-override-16">Ya da onları büküyormuş gibi.</span></p>

      <p class="metin-1 para-style-override-35"><span class="char-style-override-12">“Sonra bir gece…” Sesi fısıltıya dönüşen rahip sıkıntıyla başını öne eğdi. Sonra o rahatsız edici sözcükleri ağzından olabildiğince çabuk çıkartıp atmak istercesine hızlı hızlı konuşarak devam etti. “Jill ile rahibelerden birini romantik bir ilişki içinde yakaladım.”</span></p>

      <p class="metin-1 para-style-override-35"><span class="char-style-override-12">Duyduğu şaşkınlığı bastıran Darian kaşlarını kaldırdı.</span></p>

      <p class="metin-1 para-style-override-35"><span class="char-style-override-12">“Hemşire Chris… Yani suçlu rahibeyi kolundan tuttuğum zaman, bir an için içimi bir şehvet dalgası sardı. Bu duygu zihnimde o kadar güçlü bir şekilde parlıyordu ki, çeşitli renkler görebiliyordum. Ama rahibeyi kızdan çekip aldığım anda o duygular –ve renkler– yok oldu.” Rahip mendiliyle alnında biriken minik ter damlalarını sildi ve devam etti. “Kızın onun kontrolü altında olduğunu işte o zaman anladım.”</span></p>

      <p class="metin-1 para-style-override-35"><span class="char-style-override-12">“Kimin?”</span></p>

      <p class="metin-1 para-style-override-35"><span class="char-style-override-12">“Şeytan’ın!” Yaşlı din adamı sonunda o sözcüğü söylemiş olmakla rahatlamış gibiydi. “Hissettiğim saf, katıksız bir günaha çağrıydı. Şeytan’ın cisme bürünmüş hali! Ne yapmam gerektiğini biliyordum.”</span></p>

      <p class="metin-1 para-style-override-35"><span class="char-style-override-12">Darian’ın da onun için bir yük haline gelmiş olduğunu hissettiği korkunç sırdan kurtulmak için artık öncekinden de hızlı konuşuyordu Peder Sullivan.</span></p>

      <p class="metin-1 para-style-override-35"><span class="char-style-override-12">“Başka bir rahiple birlikte kızın içindeki şeytanı çıkartmaya çalıştık, ama başaramadık. İblis beni kontrolü altına alamasa da arkadaşımı ele geçirdi. Neyse ki, canavarın onun üstündeki kontrolünü kırmayı başarabildim.”</span></p>

      <p class="metin-1 para-style-override-35"><span class="char-style-override-12">Sadece kuruyan boğazını rahatlatmak için duraksayıp devam etti. “Hepsi neredeyse iki ay önce oldu. O zamandan beri kızla birlikte defalarca dua edip ona İsa’yı kucaklamasını, iblisi ruhundan atmasını telkin ettim, ama başarılı olamadım.”</span></p>

      <p class="metin-1 para-style-override-30"><span class="char-style-override-12">“Sizi de diğerleri gibi etkileyemedi mi?”</span></p>

      <p class="metin-1 para-style-override-30"><span class="char-style-override-12">“Hayır,” dedi rahip sinirli bir şekilde boynuna asılı gümüş haça dokunarak. “Görünen o ki, bir şekilde bağışıklığım var.”</span></p>

      <p class="metin-1 para-style-override-30"><span class="char-style-override-12">“Sizce neden, Peder?”</span></p>

      <p class="metin-1 para-style-override-30"><span class="char-style-override-12">“İnancım,” diye yanıtladı rahip hiç duraksamadan. “Kilisemin tüm üyeleri dini bütün kişilerdir, ama yine de… Yani kendimi onlarla karşılaştırmak istemiyorum ama… Anladınız herhalde…”</span></p>

      <p class="metin-1 para-style-override-30"><span class="char-style-override-12">“Anlamaz olur muyum!” dedi rahibin örtülü üstünlük taslamasına içten içe gülen Darian.</span></p>

      <p class="metin-1 para-style-override-30"><span class="char-style-override-12">Sonra… Kısa bir an için düşünmekten kendini alamadı: Ya adamın dediklerinde gerçeklik payı varsa? İnancı gerçekten de onu korumuş olabilir miydi? Eğer öyleyse, bu Jill’in gücünün –ve elbette kendisininkinin de– şeytani olduğu anlamına gelirdi. Ve bu çok saçmaydı… Yoksa değil miydi?</span></p>

      <p class="metin-1 para-style-override-30"><span class="char-style-override-12">Düşünceleri bir kenara iten Darian devam etti. “Jill şimdi nerede, Peder?”</span></p>

      <p class="metin-1 para-style-override-30"><span class="char-style-override-12">“Bodrumda, bir depo odasında kilitli. Doğruyu söylemek gerekirse, ne yapacağımı bilemez haldeyim. Denediğim hiçbir şey işe yaramadı ve iblisin kontrolü tekrar ele geçirmesine engel olamayacağım korkusuyla başka birini daha oraya götürmeye cesaret edemiyorum.”</span></p>

      <p class="metin-1 para-style-override-30"><span class="char-style-override-12">Darian rahibi jelatinimsi bir umutla karışık ve yumuşak, ipeksi bir kabullenişle sarmaladı. “Sanırım ben size yardım edebilirim.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt33.png" width="54"/></p>

      <p class="metin-1 para-style-override-30"><span class="char-style-override-12">Peder Sullivan çelik kuşaklarla güçlendirilmiş kapıyı açar açmaz, Darian zihnine çarpan kızgın, zımpara kâğıdı kadar keskin pürüzleri olan bir duygu dalgasıyla sendeledi. Izdırapla burukluk birbirine karışmıştı. Mahzenin nemli havası ciğerlerine dolunca öksürmeye başladı.</span></p>

      <p class="metin-1 para-style-override-30"><span class="char-style-override-12">“İyi misiniz?” diye sordu rahip.</span></p>

      <p class="metin-1 para-style-override-30"><span class="char-style-override-12">Gözlerini kapatan Darian bulantının geçmesini bekledi. Zorlukla yutkunup başını sertçe silkeledi. Önündeki korkuluğu sıkıca kavrayarak, “İyiyim,” diye fısıldadı.</span></p>

      <p class="metin-1 para-style-override-30"><span class="char-style-override-12">“Onu siz de hissediyorsunuz, değil mi?”</span></p>

      <p class="metin-1 para-style-override-30"><span class="char-style-override-12">“Evet.” Darian’ın sesi neredeyse duyulamayacak kadar hafif çıkıyordu.</span></p>

      <p class="metin-1 para-style-override-30"><span class="char-style-override-12">“İblisi buraya hapsettiğimden beri yakınlara gelen insanların garip bir duygudan söz ettiğini duydum. Ona dayanabilen tek kişi benim, ama buradaki kötülüğü ben bile hissedebiliyorum.” Başını çevirdi. “Devam etmek istediğinizden emin misiniz?”</span></p>

      <p class="metin-1 para-style-override-30"><span class="char-style-override-12">“Evet,” dedi Darian. Sesi sakin ve kararlıydı ama bunun için çaba sarf ettiği belliydi.</span></p>

      <p class="metin-1 para-style-override-30"><span class="char-style-override-12">İsteksiz bir şekilde iç geçiren Peder Sullivan merdivenlerden inmeye başladı. Darian’ın ayakkabıları sert zeminde tok bir ses çıkartıyordu. Attığı her adımda algıladığı buz gibi nefret de güçleniyordu. Merdivenlerin sonuna gelince başka duygular da hissetmeye başladı: Dikenli, törpü gibi dişli bir umutla karışık pürüzsüz, kaygan bir hüzün. Ama umut iyimser olmaktan ziyade tehditkârdı.</span></p>

      <p class="metin-1 para-style-override-30"><span class="char-style-override-12">Darian duraladı. “Bana bir dakika izin verebilir misiniz, Peder?”</span></p>

      <p class="metin-1 para-style-override-30"><span class="char-style-override-12">“Elbette,” dedi Peder Sullivan, sonra ona biraz mahremiyet sağlamak için bakışlarını yere indirdi.</span></p>

      <p class="metin-1 para-style-override-30"><span class="char-style-override-12">Darian gözlerini yumup ne yapacağına karar vermeye çalıştı.</span></p>

      <p class="metin-1 para-style-override-30"><span class="char-style-override-16">Bu kötü bir fikir. Kız tehlikeli. Laszlo’yu zaten parmağında oynatıyorsun ve yakında Elijah ve Winter’e de sahip olacaksın. Ona ihtiyacın yok. Arkanı dön ve çık git.</span></p>

      <p class="metin-1 para-style-override-30"><span class="char-style-override-16">- Ama ona yardım edebilirim. Yeteneklerini nasıl kontrol edebileceğini gösterebilirim.</span></p>

      <p class="metin-1 para-style-override-30"><span class="char-style-override-16">Haydi oradan! Senin tek düşündüğün para.</span></p>

      <p class="metin-1 para-style-override-30"><span class="char-style-override-16">- Bu o kadar yanlış bir şey mi?</span></p>

      <p class="metin-1 para-style-override-30"><span class="char-style-override-16">Onu harcamak için hayatta olmayacaksan, evet.</span></p>

      <p class="metin-1 para-style-override-30"><span class="char-style-override-12">Darian, açgözlülüğü ve korkusu arasında bir an sıkışıp kaldı. Bir tarafta 1.000.000 dolarlık ödül vardı, diğer taraftaysa o küçük canavarın buna değmeyebileceği hakkında giderek güçlenen kanı. Belki de Jill’in içine</span> <span class="char-style-override-16">gerçekten de</span> <span class="char-style-override-12">şeytan girmişti. Belki onun için –ve herkes için– en iyisi bir kilise bodrumunda kilit altında olmasıydı.</span></p>

      <p class="metin-1 para-style-override-30"><span class="char-style-override-12">Darian mantıksız davrandığının bilincindeydi, ama hayatının en kötü hatasını yapmak üzere olduğu düşüncesini de üzerinden atamıyordu. Çok sonra, yattığı yerde kan kaybından ölmekteyken o ana geri baktığında, içgüdülerini önemsemediğinden ötürü kendini lanetleyecekti. Olacakları önceden kestirebilmiş olsaydı, kızı orada ölmeye terk ederdi.</span></p>

      <p class="metin-1 para-style-override-30"><span class="char-style-override-12">Ama o bodruma inerken kafasını kurcalayan düşünce, çekip giderse büyük ödülü kaçırıyor olacağıydı. Ve bu da nedensiz bir çekince yüzünden yapmaya hazır olduğu bir şey değildi.</span></p>

      <p class="metin-1 para-style-override-30"><span class="char-style-override-12">Darian gözlerini açtı ve zihnini şimdi sadece on metre uzağında olan kızdan yayılan kokuşmuş dalgalara karşı perdeledi. “Prensesi kurtarma zamanı.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-15"><span class="Strong-2">15</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-33"><span class="char-style-override-12">Kalın kapının önüne gelen rahip durdu. Darian kızın içinde olduğu dalgın nefret halinden çıkıp, psişik dokunaçlarını bastonuyla önünü hisseden bir kör gibi onlara doğru uzattığını hissetti.</span></p>

      <p class="metin-1 para-style-override-33"><span class="char-style-override-12">“Kim var orada?” diye sordu kalın kapının ardından gelen boğuk ama beklemediği kadar tiz bir ses. “Lütfen bana yardım edin. Lütfen…”</span></p>

      <p class="metin-1 para-style-override-33"><span class="char-style-override-12">Kız hıçkırmaya başladı. Ama Darian onun hüznü ve ihtiyaçlarının gerisinde umutsuzluk seziyordu. Kapının ardındaki yaratık küçük ve masum bir kız değildi. Kapana kısılmış bir hayvandı o.</span></p>

      <p class="metin-1 para-style-override-33"><span class="char-style-override-16">Çok geç değil. Hâlâ geri dönebilirsin ve...</span></p>

      <p class="metin-1 para-style-override-33"><span class="char-style-override-12">İçsel itirazlarını bir kenara iten Darian rahibe döndü. “Kapıyı açın.”</span></p>

      <p class="metin-1 para-style-override-33"><span class="char-style-override-12">Peder Sullivan’ın omuzları çöktü, cebinden çıkardığı büyük gümüş halkaya dizili anahtarlardan birini eski ahşap kapıya yeni takıldığı belli olan parlak modern kilide sokup çevirdi. Sürgü yumuşak bir sesle kaydı ve kapı onlara doğru açıldı.</span></p>

      <p class="metin-1 para-style-override-33"><span class="char-style-override-12">İçerideki kız rahibi gördüğü anda katıksız bir nefret duygusu odadan dışarıya taştı, ama kapı tamamen açılıp kız Darian ile göz göze gelince, o duygu bir anda kabaran bir umuda bıraktı yerini.</span></p>

      <p class="metin-1 para-style-override-33"><span class="char-style-override-12">Darian kızın görüntüsünün duygularıyla bağdaşmayacağını önceden biliyordu, ama yine de sade, açık görüntüsünden etkilenmekten kendini alamadı. Lekeli ve kirli yüzünde, kocaman gri-yeşil gözlerinde gerçekten bir sadelik vardı.</span></p>

      <p class="metin-1 para-style-override-33"><span class="char-style-override-12">Açlıktan ölmek üzere olmasa, güzel sayılabilirdi de. Koyu kahverengi saçları pis ve dağınıktı. Geceliğinin yağ içinde kollarından sivri dirsekler çıkıyor, lime lime olmuş eteğinden kemikli dizleri görünüyordu.</span></p>

      <p class="metin-1 para-style-override-33"><span class="char-style-override-12">En acıklısı, Darian’ın gözlerinin içine bakan kızdan boğucu bir beklenti seli fışkırıyordu. Kırık dişlerini ortaya seren bir gülümsemeyle, “Merhaba,” dedi. Sinirli bir şekilde kirli saçlarıyla oynuyordu. Bileğinden sarkan kalın ve ağır zincir şangırdayarak yerde sürüklendi.</span></p>

      <p class="metin-1 para-style-override-35"><span class="char-style-override-12">Darian korkusunu ve açgözlülüğünü aslında hiç de hissetmediği bir yakınlık duygusu altında gizleyerek, “Merhaba,” dedi. “Benim adım Darian.”</span></p>

      <p class="metin-1 para-style-override-35"><span class="char-style-override-12">“Benimki de Jill,” diyerek burnunu çekti kız. Şiddetli bir özlemle dolup taştığı belliydi. “Beni buradan çıkartmaya mı geldiniz?”</span></p>

      <p class="metin-1 para-style-override-35"><span class="char-style-override-12">“Çıkmak ister misin?”</span></p>

      <p class="metin-1 para-style-override-35"><span class="char-style-override-12">“Evet, efendim,” dedi Jill tümüyle masumiyet ve keder saçarak.</span></p>

      <p class="metin-1 para-style-override-35"><span class="char-style-override-12">“Birkaç dakika Peder Sullivan ile konuşmama izin ver, olur mu?”</span></p>

      <p class="metin-1 para-style-override-35"><span class="char-style-override-12">“Tamam.” Jill son bir acındırma çabasıyla alt dudağını ısırıp, bakışlarını kir içindeki çıplak ayaklarına indirdi.</span></p>

      <p class="metin-1 para-style-override-35"><span class="char-style-override-12">Kapıyı iterek kapatan rahip hemen anahtarı kilitte çevirdi. Sessizce merdivenleri işaret etti ve hücreden uzaklaştılar. Merdivenlere doğru giderken Darian o kadar güçlü bir öfke ve hayal kırıklığı hissetti ki, ellerini yumruk yapıp sıktığını farketti.</span></p>

      <p class="metin-1 para-style-override-35"><span class="char-style-override-16">Jill delinin biri. Rahibin onun buradan çıkma şansını berbat etmesini istemiyor.</span></p>

      <p class="metin-1 para-style-override-35"><span class="char-style-override-12">Yutkundu ve yenilenmiş bir saygıyla rahibe döndü. Adamın o kızın saldırılarına karşı koyabilmiş olması inanılır gibi değildi.</span></p>

      <p class="metin-1 para-style-override-35"><span class="char-style-override-16">İnanç, anımsadın mı?</span></p>

      <p class="metin-1 para-style-override-35"><span class="char-style-override-16">- Kes sesini.</span></p>

      <p class="metin-1 para-style-override-35"><span class="char-style-override-12">“Peder, size ilk konuşmamız sırasında da söylediğim gibi, sorunlu çocuklarla ilgili bir yer çalıştırıyorum.” Durdu ve mücadeleye hazırlandı. “Kadromuzda birçok psikiyatrın yanı sıra, son derece deneyimli fizik terapi ve meslek hastalıkları uzmanları bulunuyor. Ayrıca...”</span></p>

      <p class="metin-1 para-style-override-30"><span class="char-style-override-12">“Hayır,” dedi rahip sesinde bir kararlılık ifadesiyle. “Gitmesine izin veremem. Fazlasıyla tehlikeli.”</span></p>

      <p class="metin-1 para-style-override-30"><span class="char-style-override-12">“Ne yapacaksınız? Onu sonsuza dek burada mı tutacaksınız?”</span></p>

      <p class="metin-1 para-style-override-30"><span class="char-style-override-12">“Gerekirse… Evet.”</span></p>

      <p class="metin-1 para-style-override-30"><span class="char-style-override-12">“Bu pek de gerçekçi olmayan bir çözüm.”</span></p>

      <p class="metin-1 para-style-override-30"><span class="char-style-override-12">“Sizinki de öyle,” dedi Peder Sullivan. “Doktorlar şeytan çıkartamaz.”</span></p>

      <p class="metin-1 para-style-override-30"><span class="char-style-override-12">“Görünüşe bakılırsa, siz de çıkartamamışsınız.”</span></p>

      <p class="metin-1 para-style-override-30"><span class="char-style-override-12">“İşte o nedenle de burada kalması gerek. Onu iyileştiremeyebilirim, ama en azından kontrol altında.”</span></p>

      <p class="metin-1 para-style-override-30"><span class="char-style-override-16">Çok geç. Kızı rahibe bırak. Bırak...</span></p>

      <p class="metin-1 para-style-override-30"><span class="char-style-override-12">Darian rahibin elini tuttu. Ve adamın duyguları bir anda kendi beyninde patladı. “Onu burada tutamayacağınızı biliyorsunuz, Peder.” Pürüzsüz, buz gibi bir kesinlik hissi yaydı, sonra gerçeğin iyice kabullenilmesi için duraksadı. “Eğer bunu deneyecek olursanız Jill her şeyi mahveder; özellikle de piskoposlukla ilgili her türlü emelinizi.”</span></p>

      <p class="metin-1 para-style-override-30"><span class="char-style-override-12">Her ne kadar bu son laf körlemesine atış olsa da, Peder Sullivan’dan bir anda fışkıran dehşet hissine bakılırsa hedefi bulmuş olmalıydı. Belli ki adam güç ve prestij peşindeydi. Darian bastırdı.</span></p>

      <p class="metin-1 para-style-override-30"><span class="char-style-override-12">“Gerçek ortaya çıkacak ve skandal bir veba gibi bu kilisenin üzerine çökecek. Çocuk Müdürlüğü gelip tüm çocukları götürecek. Gazeteler size canavar diyecek. Jill’i zincirli tuttuğunuz odanın resimlerini basacaklar. Hatta belki sübyancılıkla suçlanacaksınız.”</span></p>

      <p class="metin-1 para-style-override-30"><span class="char-style-override-12">“Ona asla dokunmadım,” dedi rahip. “Asla! Hiçbirine dokunmadım.”</span></p>

      <p class="metin-1 para-style-override-30"><span class="char-style-override-12">“Size inanmayacaklardır.” Adamın elini sıkan Darian sözlerini kan dondurucu bir korku göndererek destekledi. “Jill o bodrumda bulunduğu anda tüm inanılırlığınızı yitireceksiniz. Aforoz edileceksiniz. Yargılanacaksınız. Mahkum olacaksınız. Ve hayatınızın geri kalanını hapishanede tecavüze uğrayarak geçireceksiniz.</span></p>

      <p class="metin-1 para-style-override-30"><span class="char-style-override-16">Yapma! Bu çok...</span></p>

      <p class="metin-1 para-style-override-35"><span class="char-style-override-12">“Ve tüm bunlar ne için? Jill’in kaçmasına engel olmak için mi? Görmüyor musunuz? Polis onu bulduktan sonra –ve inanın bulacaklar– hapse giren</span> <span class="char-style-override-16">siz</span> <span class="char-style-override-12">olacaksınız. Aslında o kendisini burada tutmanızı</span> <span class="char-style-override-16">istiyor</span><span class="char-style-override-12">. Çünkü sizi ancak öyle mahvedebilir.”</span></p>

      <p class="metin-1 para-style-override-35"><span class="char-style-override-12">Rahip şimdi hızla soluyor, gözleri çılgın gibi Darian ile Jill’in hücresi arasında gidip geliyordu. “Ama ona sadece ben dayanabiliyorum,” dedi yalvarır gibi. “Eğer size verirsem o… Neler yapabileceğini bilmiyorsunuz.”</span></p>

      <p class="metin-1 para-style-override-35"><span class="char-style-override-12">“Onu kontrol edebilirim.”</span></p>

      <p class="metin-1 para-style-override-35"><span class="char-style-override-12">“Nasıl?”</span></p>

      <p class="metin-1 para-style-override-35"><span class="char-style-override-12">“Güvenin bana, Peder.” Darian korku hissini geri çekip, onun yerine ılık ve tatlı bir güven aşıladı. Rahibin solukları yavaşladı, bakışları sakinleşti. “İnanın. Tanrı hem sizi, hem de kızı kurtarmamı istemeseydi şimdi burada olmazdım. Bu O’nun isteği.”</span></p>

      <p class="metin-1 para-style-override-35"><span class="char-style-override-12">Rahip sessizce sözcükleri özümsedi.</span></p>

      <p class="metin-1 para-style-override-35"><span class="char-style-override-12">Darian onun beyninin çalıştığını, yüzeyin hemen altındaki duygu karmaşasını hissedebiliyordu; sadece o içini kemiren şüphe duygusuna müdahale ederek, adamın düşüncelerini kendi akışlarına bıraktı.</span></p>

      <p class="metin-1 para-style-override-35"><span class="char-style-override-12">Sonunda derin bir soluk alan rahip başını eğdi. “Benimle dua eder misiniz?”</span></p>

      <p class="metin-1 para-style-override-35"><span class="char-style-override-12">“Tabii ki, Peder.”</span></p>

      <p class="metin-1 para-style-override-35"><span class="char-style-override-12">Hâlâ Darian’ın elini sıkı sıkıya tutan Peder Sullivan diz çöktü; Darian da aynısını yaptı. Rahip gözlerini yumdu, başını birbirine kenetlenmiş ellerine dayanacak şekilde eğdi ve Latince fısıldamaya başladı. Din adamı kendini Tanrı’ya açınca Darian, bedeninde parmağını elektrik prizine sokmuşçasına bir şok hissetti.</span></p>

      <p class="metin-1 para-style-override-35"><span class="char-style-override-12">Rahibin duyguları içinden aktıkça boğazı ve gözleri yanıyordu. Adamın dualarında hiçbir kaçamak yoktu. Duyguları zengin ve güçlüydü. Peder Sullivan duasını bitirene kadar kendini onun duygu –şükran, azim, umut, kabullenme- dalgalarında sürüklenmeye bıraktı.</span></p>

      <p class="metin-1 para-style-override-30"><span class="char-style-override-12">Rahibin dinginliğine bir süre tutunan Darian, sonunda onun elini bıraktı. Adamın zihni tekrar karanlığa gömülürken, o da Jill’in umutsuz öfkesiyle baş başa kalmıştı.</span></p>

      <p class="metin-1 para-style-override-30"><span class="char-style-override-12">Peder Sullivan anahtarların üzerinde dizili olduğu gümüş halkayı ona uzattı, ama o tutamadan geri çekti. “Burada olanları kimsenin öğrenmeyeceğine dair söz vermenizi istiyorum,” dedi endişeyle. “İnsanlar… İnsanlar bunu anlayamaz.”</span></p>

      <p class="metin-1 para-style-override-30"><span class="char-style-override-12">“Size söz veriyorum.”</span></p>

      <p class="metin-1 para-style-override-30"><span class="char-style-override-12">“Alın,” dedi gümüş halkayı uzatarak. “Siz onu götürürken burada olmak istemiyorum.” Darian’ın parmakları anahtarların üzerine kapandı. “İşiniz bitince anahtarları bırakın ve arka çıkışı kullanın. Tanrı sizinle olsun.”</span></p>

      <p class="metin-1 para-style-override-30"><span class="char-style-override-12">Peder Sullivan başka bir şey söylemeden haç çıkarttı ve basamakları hızla tırmandı. Darian dönüp Jill’in hücresine baktı. Kendini yatağın altına eğilmiş, orada bir canavar arayan bir çocuk gibi hissediyordu. Ama bu sefer canavarın gerçek olduğunu biliyordu.</span></p>

      <p class="metin-1 para-style-override-30"><span class="char-style-override-12">Kızı bayıltmanın bir yolunu bulsa iyi olacağını düşündü. En azından, laboratuvara varana kadar baygın olması işine gelirdi. Başka bir empattan korkacağını hiç düşünmemişti; hele o kadar genç birinden.</span></p>

      <p class="metin-1 para-style-override-30"><span class="char-style-override-12">Başını sallayarak korkusunu bastırıp, Jill’in bir nabız gibi atan zihnine doğru yürüdü. Kapının önünde anahtar destesini kaldırınca hücredeki kızın neşeye boğulduğunu hissetti. O anahtarları birbiri ardına denedikçe Jill’in heyecanı da artıyordu. Sonunda doğru anahtarı buldu. Kilide sokunca içeriden muazzam bir duygu dalgası geldi. Darian kapının ardında çömelmiş, atlamaya hazır bir kaplan olduğunu düşündü.</span></p>

      <p class="metin-1 para-style-override-30"><span class="char-style-override-12">Kendini hazırlayıp kapıyı açtı. Kız boynunu uzatıp onun arkasında kimsenin olup olmadığına baktı.</span></p>

      <p class="metin-1 para-style-override-30"><span class="char-style-override-12">“Gitti o,” dedi Darian.</span></p>

      <p class="metin-1 para-style-override-30"><span class="char-style-override-12">Jill’den yayılan rahatlama dalgası bir an sonra yerini şüpheye bıraktı. “Kimsiniz siz?”</span></p>

      <p class="metin-1 para-style-override-35"><span class="char-style-override-12">“Senin gibi biri.”</span></p>

      <p class="metin-1 para-style-override-35"><span class="char-style-override-12">Jill bir adım geriledi. Kir tabakasının altındaki solgun yüzü daha da soluklaştı. “Yani Şeytan sizin vücudunuza da mı girdi?”</span></p>

      <p class="metin-1 para-style-override-35"><span class="char-style-override-12">Darian gülmekten kendini alamadı. Boğazından kurtulan asabi kıkırdamayı hemen engelledi, ama kız alınmıştı; birden yüzü karardı ve çenesini meydan okurcasına kaldırdı.</span></p>

      <p class="metin-1 para-style-override-35"><span class="char-style-override-12">Elini ağzına götüren Darian gülümsemeyi de kesti. “Özür dilerim. Gülmek istemedim.”</span></p>

      <p class="metin-1 para-style-override-35"><span class="char-style-override-12">“O zaman niye güldünüz?”</span></p>

      <p class="metin-1 para-style-override-35"><span class="char-style-override-12">“Çünkü söylediğin şey komik geldi,” dedi Darian. Şimdi kendini bodruma ilk geldiği andan daha rahat hissediyordu. Evet, Jill gerçekten güçlüydü ama, hâlâ bir çocuktu. Darian hücreye girdi. Burnuna çarpan leş gibi koku nedeniyle yüzünü buruşturarak kıza biraz daha yaklaştı.</span></p>

      <p class="metin-1 para-style-override-35"><span class="char-style-override-12">“Benden ne istiyorsunuz?” diye sordu Jill.</span></p>

      <p class="metin-1 para-style-override-35"><span class="char-style-override-12">“Öncelikle seni buradan çıkartmak.”</span></p>

      <p class="metin-1 para-style-override-35"><span class="char-style-override-12">Bir an sessiz kalan Jill hıçkırıklara boğuldu. İlk damla gözyaşı yanaklarından aşağıya süzülmeden Darian, kendini dev bir çekiç kafasına inmiş gibi hissetti. Gözleri yandı, boğazı düğümlendi. Derin bir soluk alıp zihnini kapatmaya çalıştı, ama kızın yoğun ve dokunaklı ferahlaması çatlaklardan girip onu da aşağı çekti.</span></p>

      <p class="metin-1 para-style-override-35"><span class="char-style-override-12">Kendi zihninin derinliklerine bakan Darian mutlu anılarını gözünün önüne getirdi. Altıncı yaş günü; babası gitmeden önce sonuncusu… Emerald gece kulübündeki ilk striptiz gösterisinden sonra kazandığı parayı sayışı… İlk erkek arkadaşıyla sevişmeleri… Dietrich’in deneklerinden birini büküp altına işetmesi...</span></p>

      <p class="metin-1 para-style-override-35"><span class="char-style-override-12">Neşeli görüntüler birbiri ardına zihninden geçiyordu. Her birinden emdiği duyguları ağlayan kıza yöneltti. Onun üzüntüsünü bastırdıkça kendi zihnindeki ağırlık da azaldı.</span></p>

      <p class="metin-1 para-style-override-37"><span class="char-style-override-12">Tüm psişik iletişim bir dakikadan az sürdü, ama Darian ter içinde kalmıştı. Yavaşça soluğunu bıraktı. Kızın ezici üzüntüsü geçmişti.</span></p>

      <p class="metin-1 para-style-override-37"><span class="char-style-override-12">Jill karşısında sarhoş gibi hafifçe yalpalayarak dikiliyordu. Dudaklarının kenarında bir gülümseme vardı. Onun ürkütücü neşesinden tedirgin olan Darian, korkusunu daha yapay mutluluk duygularıyla bastırmadan önce ürperdiğini hissetti.</span></p>

      <p class="metin-1 para-style-override-37"><span class="char-style-override-16">Yapay değil. Duygular yapay olamaz. Eğer onları hissediyorsan, gerçektirler.</span></p>

      <p class="metin-1 para-style-override-37"><span class="char-style-override-16">- Kimin umurunda? Sen sadece tongaya basma, yeter.</span></p>

      <p class="metin-1 para-style-override-37"><span class="char-style-override-12">“Sadece sana yardım etmek istiyorum,” dedi yavaşça. “Birlikte çalıştığım insanlar senin gibi… Yetenekli çocuklara yardım etmekte uzmandırlar.”</span></p>

      <p class="metin-1 para-style-override-37"><span class="char-style-override-12">“Korkmuyorlar mı?”</span></p>

      <p class="metin-1 para-style-override-37"><span class="char-style-override-12">“Hayır.”</span></p>

      <p class="metin-1 para-style-override-37"><span class="char-style-override-12">“Anlamıyorum.”</span></p>

      <p class="metin-1 para-style-override-37"><span class="char-style-override-12">“Her şeyi anlatacağım, ama burada değil.” Kıza doğru bir adım daha attı. Artık aralarında bir metreden az mesafe kalmıştı. Ona kokan nefesini duyacak kadar yakındı. “Seni serbest bırakırsam benimle gelecek misin?”</span></p>

      <p class="metin-1 para-style-override-37"><span class="char-style-override-12">“Evet,” dedi Jill hiç duraksamadan.</span></p>

      <p class="metin-1 para-style-override-37"><span class="char-style-override-12">Darian son bir adım daha attı. Aralarında şimdi sadece birkaç karış kalmıştı. Jill yavaşça, hiç konuşmadan kelepçeli bileklerini ona uzattı; kelepçelere bağlı ağır zincir hafifçe sallanıyordu. Darian anahtarı sokup çevirince kilit metalik bir sesle açıldı. Jill kollarını indirdi, gümüş kelepçeler yere düştü.</span></p>

      <p class="metin-1 para-style-override-30"><span class="char-style-override-12">Darian yüzünü buruşturdu. Kızın bileklerini kaplayan kirin gerisinde kan içinde kalmış derisini görebiliyordu. Ona gönderdiği neşe hissine rağmen kızdan hâlâ dalgalar halinde ızdırap ve şaşkınlık yayılıyordu.</span></p>

      <p class="metin-1 para-style-override-30"><span class="char-style-override-12">Aslında Jill’in her şeyden çok kucaklanmaya ihtiyacı vardı, ama kollarını onun cılız bedenine dolama fikri bile Darian’ın midesini kaldırmıştı. Tek yapabildiği omzunu hafifçe okşamak oldu. “Her şey yoluna girecek.”</span></p>

      <p class="metin-1 para-style-override-30"><span class="char-style-override-12">Jill soru dolu gözlerini ona çevirdi. “Söz mü?”</span></p>

      <p class="metin-1 para-style-override-30"><span class="char-style-override-12">“Söz,” dedi Darian.</span></p>

      <p class="metin-1 para-style-override-30"><span class="char-style-override-12">Bunun bir yalan olduğunu biliyordu. Ama ne kadar büyük bir yalan olduğunun kendisi de farkında değildi.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-16"><span class="Strong-2">16</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Bilgilendirme toplantısından önce Darian’ın sadece bir bardak kahve ve bir sigara içmesine izin verdiler. Dietrich her zamanki gibi başına altı, göğsüne de dört elektrot bağlamıştı. Kimse rol yapmıyordu. O sadece bir kiralık silahtı. O kadar.</span></p>

      <p class="metin-1 para-style-override-30"><span class="char-style-override-12">Jill onun laboratuara getirdiği ilk empatik çocuk olduğundan, Zinser her şeyi bilmek istiyordu. Darian rahibin duygularını ona dokunmadan hissedemediğini söyleyene kadar sözünü hiç kesmeden dikkatle dinledi. Ama o noktada Samantha Zinser de heyecanını gizlemeye gerek duymadı. Aralarındaki mesafeyi azaltırsa gerçeği daha iyi anlayacakmış gibi öne doğru eğilerek, “Onun gibi birine daha önce hiç rastlamadın mı?” diye sordu.</span></p>

      <p class="metin-1 para-style-override-30"><span class="char-style-override-12">“Hayır. Asla.”</span></p>

      <p class="metin-1 para-style-override-30"><span class="char-style-override-12">“Ve onun da Jill’e karşı bağışıklığı vardı, öyle mi?”</span></p>

      <p class="metin-1 para-style-override-30"><span class="char-style-override-12">“Öyle olduğunu iddia etti.”</span></p>

      <p class="metin-1 para-style-override-30"><span class="char-style-override-12">Elliot Dietrich yüksek sesle düşünür gibi ve toplantı başladığından beri ilk kez konuştu. “Yani bu durum sana özgü bir şey değildi.”</span></p>

      <p class="metin-1 para-style-override-30"><span class="char-style-override-12">“Hayır,” dedi Darian bilim adamına doğru dönerek.</span></p>

      <p class="metin-1 para-style-override-30"><span class="char-style-override-12">İri yarı, solgun tenli adam aşırı terliyordu. Boncuk gibi gözlerini ablak ve pembe yüzünün kıvrımları arasından kırpıştırarak ona baktı. “Sence onu neden hissedemedin?”</span></p>

      <p class="metin-1 para-style-override-30"><span class="char-style-override-12">“Ben… Bilmiyorum.”</span></p>

      <p class="metin-1 para-style-override-30"><span class="char-style-override-12">Odadaki bir dizi ekrana göz atan Dietrich onun kararsızlığını farketti. “Bir şeyler saklama bizden, Darian.”</span></p>

      <p class="metin-1 para-style-override-30"><span class="char-style-override-12">“Önemli bir şey değil,” dedi Darian.</span></p>

      <p class="metin-1 para-style-override-30"><span class="char-style-override-12">“Bence söylemeyi dene,” diye üsteledi Zinser.</span></p>

      <p class="metin-1 para-style-override-30"><span class="char-style-override-12">“Onu…” Kendini bir aptal gibi hisseden Darian duraksadı. “Kendisini inancının koruduğunu söyledi.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">İnancı</span> <span class="char-style-override-12">mı?” dedi Zinser dudaklarını bükerek.</span></p>

      <p class="metin-1 para-style-override-30"><span class="char-style-override-12">“Size saçma olduğunu söylemiştim.”</span></p>

      <p class="metin-1 para-style-override-30"><span class="char-style-override-12">Dietrich ciddi bir ses tonuyla, “</span><span class="char-style-override-16">Gerçekten</span> <span class="char-style-override-12">saçma geliyor mu sana bu?” diye sordu.</span></p>

      <p class="metin-1 para-style-override-30"><span class="char-style-override-12">Zinser bilim adamına çıldırmış gibi baktı, ama yüzündeki ifadeyi görünce dikkatini yeniden Darian’a yöneltti.</span></p>

      <p class="metin-1 para-style-override-30"><span class="char-style-override-12">“Tanrı’ya inanmam,” dedi Darian yavaşça. “Ama Peder Sullivan’a gelince… O noktada neye inanacağımı gerçekten bilmiyorum.”</span></p>

      <p class="metin-1 para-style-override-30"><span class="char-style-override-12">Dietrich karşısındaki ekranlara göz attı, başını salladı ve devam etmesini işaret etti. Toplantı iki saat daha sürdü. Zinser ince ayrıntılar üzerine sorular soruyordu, ama Darian direktörün endişeli ve aklının başka yerde olduğunu görebiliyordu. Başka bir şeyle ilgilenmek için toplantının olabildiğince çabuk bitmesini bekler gibiydi.</span></p>

      <p class="metin-1 para-style-override-30"><span class="char-style-override-12">Darian o başka şeyin ne olduğunu bilmiyordu. Zinser’in aklını kurcalayamayacak kadar yorgundu. Ne yazık ki öyleydi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt34.png" width="54"/></p>

      <p class="metin-1 para-style-override-30"><span class="char-style-override-12">Samantha Zinser siyah-beyaz güvenlik ekranlarından Darian’ın koridorda yavaşça yürüyüşünü izledi. Asansöre giren kadın duvara yaslandı, gülümsedi ve kameraya el salladı. Yaşadığı onca şeyden sonra bile hâlâ ukalalık edebiliyordu.</span></p>

      <p class="metin-1 para-style-override-30"><span class="char-style-override-12">Zinser umursamadı. İnatçı küstahlığı devam ettiği sürece Darian Organizasyon’u küçümsemeye devam edecekti. Ve bu da tam kendisinin istediği şeydi.</span></p>

      <p class="metin-1 para-style-override-30"><span class="char-style-override-12">Dietrich’e döndü. “Rahip hakkında ne düşünüyorsun?”</span></p>

      <p class="metin-1 para-style-override-30"><span class="char-style-override-12">“Darian algıladığı kadarıyla gerçeği söylüyordu. Onun ötesinde hiçbir fikrim yok.”</span></p>

      <p class="metin-1 para-style-override-30"><span class="char-style-override-12">“Varsayımda bulun.”</span></p>

      <p class="metin-1 para-style-override-30"><span class="char-style-override-12">“Veri yok. Her şey olabilir.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Varsayımda bulun</span><span class="char-style-override-12">,” diye yineledi Zinser sertçe.</span></p>

      <p class="metin-1 para-style-override-30"><span class="char-style-override-12">Dietrich ilham bekler gibi tavana baktı, sonra bakışlarını Zinser’e çevirdi. “İki olasılık var. Birincisi, rahibin kendine özgü, Darian’ın onu okumasını zorlaştıran bir beyin kimyası olabilir. Beslenme alışkanlıklarından kaynaklanabilir bu. Belki de bir hastalığı var ya da bir ilaç alıyor. Kapsamlı tıbbi araştırma yapmadan söylemek olanaksız.”</span></p>

      <p class="metin-1 para-style-override-30"><span class="char-style-override-12">“Ya ikinci olasılık?”</span></p>

      <p class="metin-1 para-style-override-30"><span class="char-style-override-12">“Binada beyin dalgalarının iletimini engelleyen bir şeyler olabilir. Belki de kilisenin olduğu yerdeki manyetik alanda bir bozukluk vardır.”</span></p>

      <p class="metin-1 para-style-override-30"><span class="char-style-override-12">“Öyle olsa Darian’ın kızı da okuyamaması gerekmez miydi?”</span></p>

      <p class="metin-1 para-style-override-30"><span class="char-style-override-12">Dietrich omuz silkti. “Kim bilir? Onun zihninin nasıl çalıştığını ancak anlıyoruz; açıkçası, elimizde yeterli bilgi yok.”</span></p>

      <p class="metin-1 para-style-override-30"><span class="char-style-override-12">“Beni dinle Doktor,” dedi Zinser bıkkınlıkla. “Bana ne</span> <span class="char-style-override-16">düşündüğünü</span> <span class="char-style-override-12">söyle. Farzet ki… Kafana dayalı bir silah var.”</span></p>

      <p class="metin-1 para-style-override-30"><span class="char-style-override-12">Dietrich dudağını ısırdı; Zinser bir an için onun ağlayacağını düşündü. Onu daha önce de ağlatmıştı. En son, eski bir meslektaşıyla ortak çalışma yapmak için bir süreliğine izin istediği zaman olmuştu bu. Zinser reddedince, ayrılmakla tehdit etmişti. Ayrılmak diye bir seçeneği olmadığını açıkça belirtince de, kendini tutamayıp ağlamaya başlamıştı.</span></p>

      <p class="metin-1 para-style-override-30"><span class="char-style-override-12">O zamandan beri hep ağlamanın eşiğinde gibi görünüyordu. Ama işini etkilemediği için Zinser onun bu duygusallığını ve sinir krizlerini kabullenmişti. Biraz istim bırakması daha uçuk bir şey yapmasından iyiydi. Adamın psişik profilini görmüştü ve intihar kesinlikle düşünülemez bir şey değildi.</span></p>

      <p class="metin-1 para-style-override-30"><span class="char-style-override-12">Zinser dişlerini sıkıp bekledi. Dietrich’in ona yanıt vereceğini biliyordu. Hep verirdi. Söylediği tahminden öte olmasa bile genellikle gerçeğe epey yaklaşırdı.</span></p>

      <p class="metin-1 para-style-override-30"><span class="char-style-override-12">Sonunda Dietrich iç geçirdi. “Bunun makro-ortam olduğunu sanmıyorum. Darian bir rahibeyle karşılaştığından söz etmişti. Coğrafi konumla ilgili bir şeyse, rahibe de okunamaz olurdu. Ve rahibi ne ofisinde, ne de bodrumda algılayamadığına göre, binanın da etken olduğunu sanmıyorum. Dolayısıyla geriye bir tek adamın kendisi kalıyor.”</span></p>

      <p class="metin-1 para-style-override-30"><span class="char-style-override-12">“Yani fizyolojisi demek istiyorsun.”</span></p>

      <p class="metin-1 para-style-override-30"><span class="char-style-override-12">“Büyük olasılıkla...” Dietrich duraksadı. “Tabii, eğer inancı değilse.”</span></p>

      <p class="metin-1 para-style-override-30"><span class="char-style-override-12">“Ciddi olamazsın,” dedi Zinser. “Onu</span> <span class="char-style-override-16">Tanrı’nın</span> <span class="char-style-override-12">koruduğunu mu düşünüyorsun?”</span></p>

      <p class="metin-1 para-style-override-30"><span class="char-style-override-12">“Tabii ki hayır,” dedi Dietrich alınmış gibi. “Ama eğer buna inandıysa, Jill’i savuşturmasına o inanç yardım etmiş olabilir.”</span></p>

      <p class="metin-1 para-style-override-30"><span class="char-style-override-12">“Bunu anlamanın tek yolu var,” dedi Zinser. “Peder Sullivan’a bir ziyarette daha bulunma zamanı geldi.”</span></p>

      <p class="metin-1 para-style-override-30"><span class="char-style-override-12">“Yine Darian’ı göndermiyorsun, değil mi?”</span></p>

      <p class="metin-1 para-style-override-30"><span class="char-style-override-12">“Hayır,” dedi Zinser. “Bunun için ona ihtiyacımız yok.”</span></p>

      <p class="metin-1 para-style-override-30"><span class="char-style-override-12">“Ya Peder Sullivan deneylerimize katılmayı reddederse?”</span></p>

      <p class="metin-1 para-style-override-30"><span class="char-style-override-12">“Öyle bir şey olmayacak.”</span></p>

      <p class="metin-1 para-style-override-30"><span class="char-style-override-12">“Ama… Adam bir</span> <span class="char-style-override-16">rahip.</span><span class="char-style-override-12">”</span></p>

      <p class="metin-1 para-style-override-30"><span class="char-style-override-12">Zinser omuz silkti. “Benim dinimin rahibi değil.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt35.png" width="54"/></p>

      <p class="metin-1 para-style-override-30"><span class="char-style-override-12">Sıçrayarak uyanan Peder Sullivan birden kör edici bir ışıkla karşı karşıya kaldı. Nerede olduğunu anlamak için başını çevirmeye çalıştı. Çıplak kolları çarmıha gerilmiş gibi bedeninden ileriye doğru uzatılmıştı. İkisi de deri bilekliklerle sıkıca bağlıydı. Çıplak bacakları da bağlanmıştı. Belinde ve boynunda da benzer deri bağlar vardı.</span></p>

      <p class="metin-1 para-style-override-30"><span class="char-style-override-12">Göz ucuyla beyaz bir şekil farketti. O tarafa dönünce doktor önlüğü giymiş bir adamın elindeki not panosuna bir şeyler yazdığını gördü. Arada sırada duruyor ve önündeki monitöre göz atıyordu. Adam da onun hareketlendiğini gördü, ama farketmemiş gibi davrandı.</span></p>

      <p class="metin-1 para-style-override-30"><span class="char-style-override-12">“Neredeyim?”</span></p>

      <p class="metin-1 para-style-override-30"><span class="char-style-override-12">Doktor yazmaya devam etti.</span></p>

      <p class="metin-1 para-style-override-30"><span class="char-style-override-12">“Benim neyim var?”</span></p>

      <p class="metin-1 para-style-override-30"><span class="char-style-override-12">Adam not panosuna bakmaya devam ediyordu, ama yazan eli durmuştu. Rahip, vicdan azabı çeker gibi görünen adama baktı. O bakışı daha önce de görmüştü.</span></p>

      <p class="metin-1 para-style-override-30"><span class="char-style-override-12">“Lütfen, benimle konuşun,” derken sesi son birkaç saat –ya da gün– içinde olanların etkisiyle çatlak çıkıyordu. Bir arabanın bagajına atıldığını hayal meyal hatırlıyordu.</span></p>

      <p class="metin-1 para-style-override-30"><span class="char-style-override-12">“Sana yalvarıyorum, oğlum.”</span></p>

      <p class="metin-1 para-style-override-30"><span class="char-style-override-12">Not panosunu indiren doktor, onun gözlerine baktı. Yüzünün alt kısmı bir ameliyat maskesinin altında gizlenmişti, ama nemli gözleri Sullivan’a bilmesi gereken her şeyi anlatıyordu. Korkuyordu.</span></p>

      <p class="metin-1 para-style-override-30"><span class="char-style-override-12">“Bazı testler yapmamız gerekiyor, Peder,” dedi. “İşimiz bitince serbest kalacaksınız. Şimdi biraz rahatlayın.”</span></p>

      <p class="metin-1 para-style-override-30"><span class="char-style-override-12">“Neyi bulmayı umuyorsunuz bende?”</span></p>

      <p class="metin-1 para-style-override-30"><span class="char-style-override-12">Soruyu duymazdan gelen doktor masaya yaklaştı, rahibin başını yavaşça kaldırarak boynunun altına bir şey koydu. Sonra rahibin başını yüzünün iki yanında yükselip, kıpırdamasına imkân tanımayan bir yastığın içine yerleştirdi, alnından deri bir kayış geçirip iyice sıktı.</span></p>

      <p class="metin-1 para-style-override-30"><span class="char-style-override-12">“Ne yapıyorsunuz?”</span></p>

      <p class="metin-1 para-style-override-30"><span class="char-style-override-12">“Lütfen ağzınızı açın.”</span></p>

      <p class="metin-1 para-style-override-30"><span class="char-style-override-12">Rahip korkuyla söyleneni yaptı. Doktor kalın ve süngerimsi bir plastik parçasını sertçe dişlerinin arasında itti.</span></p>

      <p class="metin-1 para-style-override-30"><span class="char-style-override-12">“Bu şey dilinizi ısırıp kopartmanızı engelleyecek,” dedi olağan bir ses tonuyla.</span></p>

      <p class="metin-1 para-style-override-30"><span class="char-style-override-12">Bir kayış da çenesine bağlandı.</span></p>

      <p class="metin-1 para-style-override-30"><span class="char-style-override-12">“Şimdi kafatasınızda bir delik açmak zorundayım. Vücut kimyanızı değiştirmek istemediğimden, anestezi kullanmayacağım. Bir saatten fazla sürmemesi lazım. Hareket etmemeye çalışın, çünkü bu sadece ameliyat süresini uzatır.” Duraladı. “Ne yazık ki, canınız yanacak.”</span></p>

      <p class="metin-1 para-style-override-30"><span class="char-style-override-12">Peder Sullivan bir vınlama sesi duydu. Sonra matkabı gördü. Bağırmaya çalıştı, ama ağzındaki parça nedeniyle dişlerinin arasından sadece boğuk bir inleme çıktı. Doktor matkabı kafa derisine yaklaştırdı. İşte o zaman Peder Sullivan’ın bağırmak için gerçekten bir nedeni oldu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-17"><span class="Strong-2">17</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Sonraki iki ay Laszlo için bir rüya gibiydi. O ve Darian birbirinin yaşamına da yatağa olduğu kadar rahatça girmişti.</span></p>

      <p class="metin-1 para-style-override-60"><span class="char-style-override-12">İkisi de diğerini gayet iyi okuyabiliyordu. Kimi zaman karşılıklı olarak ne söyleyeceklerini tahmin ettiklerinden, aslında rahatsızlık vermesi gereken, ama büyüleyici olan sessizlik anları yaşıyorlardı.</span></p>

      <p class="metin-1 para-style-override-60"><span class="char-style-override-12">Ancak Darian onun kişisel yaşamına girdikçe, profesyonel yaşamından çıkmıştı. Artık derslerini izlemiyordu. Hiçbir açıklama yapmadan ortadan kayboluyordu. Aslında ilişkilerinin yoğunluğuna rağmen sık sık iş nedeniyle uzakta olduğundan, Laszlo onu hafta boyunca çok seyrek görebiliyordu. Hafta içinde eve döndüğü ender akşamlarda da, final sınavları haftasındaki bir öğrenci gibi manen göçmüş oluyordu. Ne zaman ona işini soracak olsa, Darian kedimsi bakışlarını üstüne dikip aynı yanıtı veriyordu:</span></p>

      <p class="metin-1 para-style-override-60"><span class="char-style-override-12">“Sen seninkini gösterirsen, ben de benimkini gösteririm.”</span></p>

      <p class="metin-1 para-style-override-60"><span class="char-style-override-12">Bu sözler konuşmayı anında sonlandırıyordu. Aslında Laszlo sorularını yanıtlarsa Darian’ın da ona her şeyi söyleyeceğini biliyordu. Ama bu yapmaya hazır olduğu bir şey değildi. Bu nedenle her ikisinin de dile getirilmemiş sırları havada asılı kalmıştı.</span></p>

      <p class="metin-1 para-style-override-60"><span class="char-style-override-12">Darian’ın yerinde başka herhangi biri olsa Laszlo endişelenirdi. Ama onun yanında kendini güvende hissediyordu. Aldatmacasını ortaya çıkarmakla, yapay da olsa, kendini rahatlamış hissediyordu. İkisi de aynı baskı kendine yönelmeden diğerine baskı yapamazdı.</span></p>

      <p class="metin-1 para-style-override-60"><span class="char-style-override-12">Zaman içinde garip bir şekilde ilişkileri neredeyse normal görünmeye başlamıştı Laszlo’ya. Kendisinin tüm yaşamı boyunca gizlediği bir sırrı varken Darian’ın neden olmayacaktı ki? Hem anahtar kendisindeydi. Eğer o paylaşmaya karar verirse, Darian da paylaşacaktı. Öyleyse şikâyet edecek ne vardı?</span></p>

      <p class="metin-1 para-style-override-30"><span class="char-style-override-12">Tüm bunlardan ötürü sorularını bir yana koyup, o kadar şaşırtıcı bir kadını bulmuş olmaktan dolayı ne kadar şanslı olduğuna odaklandı. Paylaşılmayan sırları tuhaf bir şekilde kendini Darian’a daha da yakın hissetmesine neden oluyordu. Darian’dan önce hep yalnızlık çekmişti. Ama onunla…</span></p>

      <p class="metin-1 para-style-override-30"><span class="char-style-override-12">Onunla bir bütündü.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt36.png" width="54"/></p>

      <p class="metin-1 para-style-override-30"><span class="char-style-override-12">Jill ile geçen ilk birkaç hafta Darian’ın yaşamındaki en kötü dönemdi. Sonradan, hapsedildiği zaman bile, o günleri hatırladığında üzerine bir ürperti geliyordu. Çünkü kızla geçirdiği her an büyük acı çekmişti.</span></p>

      <p class="metin-1 para-style-override-30"><span class="char-style-override-12">Ne zaman onun üç metre yakınına gelse, kendini suyun altında kapana kısılmış ve etrafı boğuk, anlaşılmaz seslerle haykıran bir kalabalıkla çevrilmiş gibi hissediyordu. Duygular çarpılmıştı; Jill dışındaki herkesin duyguları ve ruhsal dokuları, bedenine acı veren kakofonik yapılar yaratacak şekilde birbirine giriyordu. Ve tüm o gürültü içinde öne çıkan, Jill’in bir ambulans filosu gibi bağıran duygularıydı.</span></p>

      <p class="metin-1 para-style-override-30"><span class="char-style-override-12">Bunlar o kadar yoğundu ki, Darian akıl sağlığını koruyabilmek için zihnini kısmen kapatmak, diğer herkesin ruhsal dokusunu parmak uçlarındaki birer karıncalanmaya indirgemek zorunda kalmıştı. Daha da kötüsü, Jill’in duyguları o kadar karmaşık ve gelişigüzeldi ki –bir an ateş gibi sıcak bir metalik neşe, bir sonraki an intihar eğilimli, buz gibi ve yumuşak hüzün– Darian kendi duygusal kimliğinin nehre atılmış bir mantar gibi savrulduğunu farkediyordu.</span></p>

      <p class="metin-1 para-style-override-30"><span class="char-style-override-12">Kendi karakteri de Jill’inkine bağlı olarak bocalıyordu. Kızın ruhsal değişikliklerinin ardındaki kavramsal içeriğe vakıf olamamak onu şaşkın ve zihinsel olarak bitkin bırakıyordu. Ama Jill hakkındaki en delirtici şey, onun duygusal açıdan ne kadar kayıp ve dengesiz olduğunu sadece Darian’ın algılayabilmesiydi.</span></p>

      <p class="metin-1 para-style-override-30"><span class="char-style-override-12">Darian etrafındakileri anlama ve meleklerle şeytanları ayırt etme yeteneğinde yalnız olmaya alışkındı. Yine de, daha önce bir insanın o kadar</span> <span class="char-style-override-16">aykırı</span> <span class="char-style-override-12">olup da, başka kimsenin bunun farkına varmadığı bir durumla karşılaşmamıştı. İnsanların çoğu bir deliyle karşılaşınca bunun farkına varırdı.</span></p>

      <p class="metin-1 para-style-override-30"><span class="char-style-override-12">Ama konu Jill Willoughby olunca, herkes duygusal olarak uyuşuyordu. Aslında herkes onu seviyordu. Bu Jill’in etrafına ustalıkla yaydığı duygulardan biriydi. Zinser ile diğerlerinin çocuğu fiziksel olarak kucaklamasını engellemek için iğneleyici bir dehşet hissi yaymak Darian’ın tüm enerjisini alıyordu. Zinser her ne kadar dikkatli olsa da, Jill’i elinden geldiğince tecrit etse de, bunaldığı anda Darian’ın bir toplantıyı sonlandırmasına izin verse de, Darian yine de aklını kaybetmekten korkuyordu.</span></p>

      <p class="metin-1 para-style-override-30"><span class="char-style-override-12">Her akşam saat 18:00’da Darian’ın kendini toparlamasına yardım etmek için Jill’e yatıştırıcı veriyorlardı. Ancak o zaman psişik kalkanlarını indirebiliyordu. Bazen eve, Laszlo’ya gidiyordu. Onun rahat, sakin zihni sığınabileceği tek limandı.</span></p>

      <p class="metin-1 para-style-override-30"><span class="char-style-override-12">Ama çoğu akşam, bir gün daha hayatta kalabildiğine memnun halde laboratuarda sızıp kalıyordu.</span></p>

      <p class="metin-1 para-style-override-30"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-18"><span class="Strong-2">18</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Peder Sullivan serin, beyaz odanın ortasında çırılçıplak duruyordu. Uzunca me</span><span class="char-style-override-12">tal bir masanın üzerindeki küçük karton kutu dışında oda boştu. Çıplaklığından utanan rahip eliyle cinsel organını örtmüştü. Vücudu karşısındaki ayna kaplı duvarda solgun ve gevşek görünüyordu.</span></p>

      <p class="metin-1 para-style-override-30"><span class="char-style-override-12">“Beni duyabiliyor musunuz, Peder?”</span></p>

      <p class="metin-1 para-style-override-30"><span class="char-style-override-12">Rahip irkildi. Bakışları odanın içinde dolaştı ve tavandaki hoparlörde durdu. Konuşan adam sadece dört kelime söylemiş, ama peder sesi hemen tanımıştı. Kafatasını kesip açan doktora aitti. Günler önce olmuştu o şey. Belki de haftalar önce. Zaman kavramını kaybetmişti artık.</span></p>

      <p class="metin-1 para-style-override-30"><span class="char-style-override-12">Hoparlöre bakarak soruyu yanıtladı. “Evet, sizi duyabiliyorum.”</span></p>

      <p class="metin-1 para-style-override-30"><span class="char-style-override-12">“Lütfen kutuyu açın ve içindekileri çıkartın.”</span></p>

      <p class="metin-1 para-style-override-30"><span class="char-style-override-12">Rahip yavaşça bir adım attı. Elini kutunun düzgün plastik yüzeyinde içinde olabilecek şeylerden korkarcasına gezdirdi. Yutkunarak tırnaklarını kapağın altındaki ince yarığa soktu. Gözlerini yumdu ve kapağı kaldırdı. Bir patlama ya da ona benzer bir şey bekliyordu, ama olmadı.</span></p>

      <p class="metin-1 para-style-override-30"><span class="char-style-override-12">Gözlerini açınca kendini aptal gibi hissetti. Kutuda, her birinde birer parça giyecek eşyası olan kapalı plastik torbalar vardı. Rahip yakalığını görünce onların kaçırıldığı gün üzerindeki giysiler olduğunu anladı. Paketleri çıkartıp masanın üzerine koyduktan sonra, kalan son birkaç parçayı da aldı.</span></p>

      <p class="metin-1 para-style-override-30"><span class="char-style-override-12">Bir çift ayakkabı. Uc</span><span class="char-style-override-12">unda haç olan gümüş bir kolye. Monsenyörün ona vermiş olduğu, üzerinde İsa’nın resmi kazılı büyük bir yüzük. İşte o en kıymetli eşyasıydı ve görünce gülümsemişti. Onu bir daha göreceğini düşünmüyordu.</span></p>

      <p class="metin-1 para-style-override-30"><span class="char-style-override-12">“Lütfen her parçayı tıpkı her gün giyinirken yaptığınız gibi giyin. Her parçadan sonra ben size devam etmenizi söyleyene kadar bekleyin. Anlaşıldı mı?”</span></p>

      <p class="metin-1 para-style-override-30"><span class="char-style-override-12">Peder Sullivan yine hoparlöre bakarak, “Evet,” dedi</span></p>

      <p class="metin-1 para-style-override-30"><span class="char-style-override-12">“Başlayın.”</span></p>

      <p class="metin-1 para-style-override-30"><span class="char-style-override-12">Hiç zaman kaybetmeyen rahip beyaz donunun içinde olduğu torbayı yırtarak açtı. Bacaklarını çamaşıra birer birer soktu. Sonra beklenti içinde bakışlarını hoparlöre dikti.</span></p>

      <p class="metin-1 para-style-override-30"><span class="char-style-override-12">“Devam edin,” dedi ses birkaç saniye sonra.</span></p>

      <p class="metin-1 para-style-override-30"><span class="char-style-override-12">Peder Sullivan çorabının sol tekini giydi ve bekledi. Ses yine devam etmesini söyledi. Çorabının sağ teki. Bekle. Devam et. Atleti. Pantolonu. Böylece, parça parça, giysilerini giydi. Ürkmüş ve çıplak bir laboratuar faresinden bir zamanlar olduğu adamı andıran birine dönüşmesini aynada izledi. Bir daha hiç o adam olup olamayacağını düşündü.</span></p>

      <p class="metin-1 para-style-override-30"><span class="char-style-override-12">Masanın üstünde kalan son parçaya uzandı. Yüzüğü kavradı ve onu parmağına geçirdi. Soğuk metal tenine değince ürperdi, ama tanıdık ağırlığında bir rahatlık vardı. Bir sonraki talimatı bekleyerek hoparlöre baktı. Neredeyse bir dakika kadar hiç ses çıkmadı. Geri geldiğinde, ses heyecanlı gibiydi.</span></p>

      <p class="metin-1 para-style-override-30"><span class="char-style-override-12">“Yüzüğü yavaşça çıkartın ve masanın üzerine koyun.”</span></p>

      <p class="metin-1 para-style-override-30"><span class="char-style-override-12">Rahip, söyleneni yaptı. Sesin ona yeniden çıplak kalana kadar soyunmasını söyleyip söylemeyeceğini merak ediyordu. O da sadece başka bir test miydi? Cesaretini kırmak için bir yol mu? Kendini yeniden insan gibi hissetmesi için kandırıp, sonra onurunu parça parça yitirtmek mi? Ne istiyorlardı ondan? Ne...?</span></p>

      <p class="metin-1 para-style-override-30"><span class="char-style-override-12">“Yüzüğe dokunun, ama masadan almayın.”</span></p>

      <p class="metin-1 para-style-override-30"><span class="char-style-override-12">Peder Sullivan işaret parmağını yüzüğün üstüne koydu. Haça bakarak dua etti. Duası serbest kalmak için değildi. Bunun seçenekler arasında olmadığını biliyordu. Günahlarının bağışlanması için dua etti.</span></p>

      <p class="metin-1 para-style-override-30"><span class="char-style-override-12">Bir günah vicdanında diğer hepsinden daha parlak şekilde yanıyordu: Jill’e karşı işlediği günah. O beyaz odada tek başına dikilirken, ona yaptıklarından ötürü cezalandırıldığını biliyordu.</span></p>

      <p class="metin-1 para-style-override-30"><span class="char-style-override-12">Jill gibi o da bir tutsaktı artık. İşkence görüyordu. Kontrol elinden alınmıştı. Ve dua etmekten başka yapabileceği bir şey yoktu. Kızın da onun kadar korkup korkmadığını düşündü.</span></p>

      <p class="metin-1 para-style-override-30"><span class="char-style-override-12">Belki büyük bir hata yapmıştı.</span></p>

      <p class="metin-1 para-style-override-30"><span class="char-style-override-12">“Elinizi geri çekin.”</span></p>

      <p class="metin-1 para-style-override-30"><span class="char-style-override-12">Sesteki heyecan Peder Sullivan’ı düşüncelerinden uzaklaştırdı. Elini yüzükten çekti ve içi inanılmaz bir öfkeyle doldu. Nabzı hızlandı, yüzü buruştu. Dişlerini sıktı ve burnundan soluk almaya başladı; her soluğu boğanınkini andırıyordu.</span></p>

      <p class="metin-1 para-style-override-30"><span class="char-style-override-12">Ona öyle davranmaya nasıl cüret edebiliyorlardı? Bir Tanrı adamıydı o. Buna hakları yoktu. Hem de...</span></p>

      <p class="metin-1 para-style-override-30"><span class="char-style-override-12">“Şimdi yüzüğü alın.”</span></p>

      <p class="metin-1 para-style-override-30"><span class="char-style-override-16">Duyuyor musun? Sana bir köpeğe emreder gibi emir veriyorlar. Dediklerini gerçekten yapacak mısın? Orada durup onlara yalvaracak mısın?</span></p>

      <p class="metin-1 para-style-override-30"><span class="char-style-override-12">“Alacağım,” diye mırıldandı Peder Sullivan dişlerinin arasından. Parmaklarını ağır metal parçanın etrafına doladı. Bunu yaptığı anda da kendini boşlukta, kopuk</span> <span class="char-style-override-16">–ama</span> <span class="char-style-override-16">neden kopuk?</span><span class="char-style-override-12">– hissetti, yine de durmadı. Kolunu geriye çekip yüzüğü var gücüyle fırlattı.</span></p>

      <p class="metin-1 para-style-override-30"><span class="char-style-override-12">Yüzük havada uçarak giderken, Peder Sullivan kendini –utkulu bir öfkeyle, birden gelen pırıltılı, masmavi bir korku arasında– bölünmüş hissetti, sonra yüzük çarptı. Keskin bir çatırtı geldi ve yüzlerce kırık çizgi çarpma noktasından her yöne yayılırken yüzük de aynaya gömüldü. Rahip bir an kendi paramparça görüntüsüne bakakaldı. Yüzündeki acımasız sırıtış ona insanlıktan uzak bir görüntü veriyordu.</span></p>

      <p class="metin-1 para-style-override-30"><span class="char-style-override-12">Arkasındaki kapı hızla açıldı ve koyu renk üniformalar giymiş irikıyım iki adam içeriye daldı. Bir anda üzerine çullandılar, kollarını sırtında kavuşturup vücudunu aynalı duvara yapıştırdılar. Çatlamış cam Sullivan’ın yanağını kesti ama o acıyı duymadı bile.</span></p>

      <p class="metin-1 para-style-override-30"><span class="char-style-override-12">Tek hissedebildiği şoktu. Çünkü aynanın gerisinden iki yüz ona bakıyordu. Biri kafatasını kesip açan doktora aitti. Diğeriyse çok daha yakından tanıdığı birine. O gri-yeşil gözleri yaşadığı sürece unutmasına imkân yoktu.</span></p>

      <p class="metin-1 para-style-override-30"><span class="char-style-override-12">Jill Willoughby gözlerinde nefret ve gurur karışımı bir ifadeyle ona bakıyordu. Ve sonra Peder Sullivan nerede olduğunu anladı. Korkması –hatta, dehşete düşmüş olması– gerektiğini bildiği halde kendini rahatlamış hissetti. Artık anladığına göre, tüm kaçış umutlarını unutabilirdi.</span></p>

      <p class="metin-1 para-style-override-30"><span class="char-style-override-12">Olduğu yerde daha çok uzun bir süre kalacaktı. Belki de sonsuza kadar.</span></p>

      <p class="metin-1 para-style-override-30"><span class="char-style-override-12">Çünkü Cehennem’de idi.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-19"><span class="Strong-2">19</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Darian kapısına vurulduğunu duyduğunda boş gözlerle tavana bakıyordu.</span></p>

      <p class="metin-1 para-style-override-30"><span class="char-style-override-12">“Girin.”</span></p>

      <p class="metin-1 para-style-override-30"><span class="char-style-override-12">Bitkin haldeydi; başını çevirmeye gerek bile duymadı. Zinser’in sıvımsı varlığını bir kilometre öteden tanıyabilirdi.</span></p>

      <p class="metin-1 para-style-override-30"><span class="char-style-override-12">“İyi haberlerim var,” dedi Zinser neşeli bir sesle. “Jill’e bebek bakıcılığı yapmana artık ihtiyacımız kalmadı.”</span></p>

      <p class="metin-1 para-style-override-30"><span class="char-style-override-12">Gözleri büyüyen Darian oturduğu yerde dikildi. “Onu bırakıyor musunuz?”</span></p>

      <p class="metin-1 para-style-override-30"><span class="char-style-override-12">Zinser sinirlenerek, “Hayır,” dedi. “Kendimizi ondan korumak için bir yol geliştirdik.”</span></p>

      <p class="metin-1 para-style-override-30"><span class="char-style-override-12">O konuşurken Darian da dokusunu dikkatle inceliyordu. Doğruyu söylüyor gibiydi. Ama</span> <span class="char-style-override-16">ondan</span> <span class="char-style-override-12">derken direktörün zihninden bir aldatmaca parıltısı geçmişti.</span></p>

      <p class="metin-1 para-style-override-30"><span class="char-style-override-12">Darian öylesine tükenmiş olmasa neler olduğunu anlayabilirdi. Ama mantık yürütmek için fazlasıyla yorgundu. “Bu benim için ne anlama geliyor?” diye sordu.</span></p>

      <p class="metin-1 para-style-override-30"><span class="char-style-override-12">“Kendini Bay Kuehl’e adayabileceğin anlamına.”</span></p>

      <p class="metin-1 para-style-override-30"><span class="char-style-override-12">“Onu ve öğrencilerini ayarlama zamanı geldi mi?”</span></p>

      <p class="metin-1 para-style-override-30"><span class="char-style-override-12">“Henüz değil. Şimdilik sadece keyfine bak. Fazla sürmeyecek.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt37.png" width="54"/></p>

      <p class="metin-1 para-style-override-30"><span class="char-style-override-12">Zinser haklı çıktı. O konuşmanın üzerinden az zaman –aslında tam olarak sadece iki hafta- geçmişti. Ve vakit gelmişti. Darian konuyu Laszlo’ya açmak için bir sevişme sonrasını bekledi. Zinser bir yalan –Organizasyon’u açıklamak için bir yol- uydurmuştu. Ama Darian tam konuşmaya başlamak üzereyken bir suçluluk duygusu hissetti.</span></p>

      <p class="metin-1 para-style-override-37"><span class="char-style-override-16">Bunu yapma.</span></p>

      <p class="metin-1 para-style-override-37"><span class="char-style-override-16">- Tüm yaşamın boyunca erkekleri kullandın. Bir tane daha olsa ne farkeder ki?</span></p>

      <p class="metin-1 para-style-override-37"><span class="char-style-override-12">Doğruydu. Üstelik her defasında amacı çok daha basit olmuştu: Güzel bir gerdanlık,</span> <span class="char-style-override-16">Tiffany’s</span><span class="char-style-override-12">’de gözüne çarpan başka bir parça. Ama o gece farklıydı. O gece Laszlo’yu çok daha…</span></p>

      <p class="metin-1 para-style-override-58"><span class="char-style-override-16">uğursuz</span></p>

      <p class="metin-1 para-style-override-58"><span class="char-style-override-12">...bir şeye inandırmak zorundaydı. Bu adil miydi? Organizasyon, öğrencilerini küçük Gandi’ler olacak şekilde yetiştiriyordu belki.</span></p>

      <p class="metin-1 para-style-override-37"><span class="char-style-override-16">Elbette! Ve sen de Rahibe Theresa’sın!</span></p>

      <p class="metin-1 para-style-override-37"><span class="char-style-override-12">Kimin umurundaydı ki? Laszlo artık büyük bir çocuktu. Önceki aşıklarının aksine, kendi başının çaresine bakabilirdi. Ötekilerin çoğu zengin ya da güçlü kişiler –aktörler, işadamları, hatta kongre üyesi– olsalar da, hepsi zayıf ve kolaylıkla yoğrulabilen insanlardı. Çoğu yetenekliydi (oldukları yere gelmelerinde karizmalarının da rolü vardı) ama hiçbiri yeteneklerinin farkında değildi. İkna gücü yüksek, çekici kişiler olduklarını düşünüyorlardı. Taraftarlarının o kadar sadık ve tutkulu olma nedeninin kendi dahiyane fikirleri ya da dayanılmaz kişilikleri olduğunu sanıyorlardı.</span></p>

      <p class="metin-1 para-style-override-37"><span class="char-style-override-12">Darian ise elbette ki gerçeği, meselenin aslında ne olduğunu biliyordu. Organizasyon’a katılırken yaptığı anlaşmanın bir parçası da oydu: Tüm bilimsel bulgular paylaşılırdı. Her ne kadar Dietrich’in raporları sokaktaki adam için yazılmış olmasa da, keskin bir zekâya sahip olan Darian’ın onları anlaması sorun olmuyordu.</span></p>

      <p class="metin-1 para-style-override-37"><span class="char-style-override-12">Bazı raporların kendisinden gizlendiğini biliyordu. Yine de, umduğundan çok daha fazlasını öğrenmişti. Ne var ki, derlediği bilgiler kendisine daha fazla güç sağlamamıştı. Doğru, Zinser ona üzerinde çalışabileceği birçok denek sağlamıştı, ama Darian zaman içinde sınırlarını öğrendikten sonra en sıradışı deneyler bile can sıkıcı hal almıştı.</span></p>

      <p class="metin-1 para-style-override-30"><span class="char-style-override-12">O nedenle de, çift taraflı aynanın yanlış tarafına geçmeden önce sistemden ayrılmaya karar vermişti. Organizasyon Laszlo’yu öğrendiğinde, tam o noktadaydı. Zamanlama mükemmeldi. Laszlo ve onun iki dahi çocuğunu onlara verecek, ödülünü alacak ve kayıplara karışacaktı. Mahzenlerinde üç yeni denek olduğu sürece, Darian’ı kaybetmek onları fazla üzmezdi.</span></p>

      <p class="metin-1 para-style-override-30"><span class="char-style-override-12">Laszlo’yu kendine bağımlı olacak şekilde bükmesinin nedeni buydu. Ama duygularını hesaba katmamıştı. Başlangıçta kendini onun duygularından korumayı başarmıştı. Ama birlikte geçirdikleri zaman arttıkça ondan gelen duygusal etkiye karşı koymak olanaksız hal almıştı. Ve şimdi, bir yalan olarak başlamasından üç ay sonra ilişki çok daha değişik bir şekle girmişti.</span></p>

      <p class="metin-1 para-style-override-30"><span class="char-style-override-12">Sonunda tüm bunlar Darian’ın verdiği kararı değiştirmedi; sadece nedeni üzerinde etkili oldu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt38.png" width="54"/></p>

      <p class="metin-1 para-style-override-30"><span class="char-style-override-12">“Bunu yapmaya daha ne kadar devam edeceğiz?”</span></p>

      <p class="metin-1 para-style-override-30"><span class="char-style-override-12">“Kendimi biraz toplamama izin verirsen söylerim,” dedi Laszlo gülerek. Çıplak göğsüne yayılmış saçlarının, yumuşak pamuklu örtünün altından onunkine değen baldırlarının içinde yarattığı duyguyu seviyordu.</span></p>

      <p class="metin-1 para-style-override-30"><span class="char-style-override-12">Darian tırnaklarını onun göğsünde gezdirirken, “</span><span class="char-style-override-16">Ondan</span> <span class="char-style-override-12">bahsetmiyorum,” dedi. “</span><span class="char-style-override-16">Şunu</span> <span class="char-style-override-12">kastediyorum. Evcilik oyununu. Birbirimizin sırlarını görmezden gelmemizi.”</span></p>

      <p class="metin-1 para-style-override-30"><span class="char-style-override-12">Laszlo’nun gülümsemesi bir anda dudaklarında dondu. İkisinden birinin sonunda kırılma noktasına geleceğini biliyordu, ama o kişinin Darian olacağını hiç düşünmemişti.</span></p>

      <p class="metin-1 para-style-override-30"><span class="char-style-override-12">“Sınıfımı neden gözetlediğini bana ne zaman söyleyeceksin?” diye karşı atağa geçti.</span></p>

      <p class="metin-1 para-style-override-30"><span class="char-style-override-12">“Sadece sınıfını izlemiyordum,” dedi Darian ölçülü bir ses tonuyla. “</span><span class="char-style-override-16">Seni</span> <span class="char-style-override-12">de izliyordum.”</span></p>

      <p class="metin-1 para-style-override-30"><span class="char-style-override-12">Laszlo birden buz gibi oldu. Kadının doğruyu söylediğini sezebiliyordu. Ama birileri neden Darian’ı</span> <span class="char-style-override-16">onu</span> <span class="char-style-override-12">gözetlemesi için göndersindi ki? Eğer...</span></p>

      <p class="metin-1 para-style-override-30"><span class="char-style-override-16">Biliyorlar!</span></p>

      <p class="metin-1 para-style-override-30"><span class="char-style-override-12">Laszlo yataktan fırladı.</span></p>

      <p class="metin-1 para-style-override-30"><span class="char-style-override-12">“Kimsin sen?”</span></p>

      <p class="metin-1 para-style-override-30"><span class="char-style-override-12">“Sakin ol.” Darian doğrulup ellerini kaldırdı. “Silahsızım.”</span></p>

      <p class="metin-1 para-style-override-30"><span class="char-style-override-12">Laszlo gözleriyle onun çıplak bedenini süzdü, ama yatağındaki o yabancıya karşı artık hiçbir cinsel arzu hissetmiyordu.</span></p>

      <p class="metin-1 para-style-override-30"><span class="char-style-override-12">“Ciddiyim, Darian. Kimsin sen?”</span></p>

      <p class="metin-1 para-style-override-30"><span class="char-style-override-12">Darian yavaşça kalkıp ona doğru yürüdü. “Aynen dediğim kişiyim. Darian Washington.”</span></p>

      <p class="metin-1 para-style-override-30"><span class="char-style-override-12">“Şirin olmaya çalışma.”</span></p>

      <p class="metin-1 para-style-override-30"><span class="char-style-override-12">“Sınıfını ziyaret ettim, çünkü senin özel biri olduğunu biliyordum. Tıpkı Elijah gibi. Tıpkı Winter gibi.” Darian bir adım daha attı. “Ama neden burada, yatak odanda olduğumu bilmek istiyorsan, yanıt çok daha basit.”</span></p>

      <p class="metin-1 para-style-override-30"><span class="char-style-override-12">Son bir adım daha... Yüzü şimdi onunkinden yalnız birkaç santim uzaktaydı. “Seni seviyorum.”</span></p>

      <p class="metin-1 para-style-override-30"><span class="char-style-override-12">Eğildi, pürüzsüz yanağını onun göğsüne yasladı ve kollarını omuzlarına doladı. Laszlo düşünmeden karşılık verdi; karanlık yatak odasında, birbirlerine sarılmış halde öylece durdular.</span></p>

      <p class="metin-1 para-style-override-30"><span class="char-style-override-12">“Bana söyleyebilirsin…” diye fısıldadı Darian. “Çünkü zaten biliyorum.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt39.png" width="54"/></p>

      <p class="metin-1 para-style-override-30"><span class="char-style-override-12">Darian’ın vücudu açık pencereden giren serin havaya rağmen terden parlıyordu. Birisini bükmek için hiç o kadar zorlanmamıştı. Laszlo’nun iradesi son derece güçlü, duygularıysa yoğundu.</span></p>

      <p class="metin-1 para-style-override-30"><span class="char-style-override-12">Her ne kadar, Laszlo’nun duygularının ardındaki düşünceleri tanımlamak onun yeteneklerini aşıyor olsa da, en azından mantık yürütebiliyordu. Son bir yılı Organizasyon’un laboratuarında denekleri bükerek geçirdikten sonra ‘beyin okuma’ konusunda oldukça beceri kazanmıştı.</span></p>

      <p class="metin-1 para-style-override-30"><span class="char-style-override-12">Laszlo’yu da aynı şekilde okudu. Yoğun bir arzu…</span> <span class="char-style-override-16">Darian’a açılmak için duyduğu</span><span class="char-style-override-12">. Şiddetli bir koruma hissi…</span> <span class="char-style-override-16">Öğrencileri için</span><span class="char-style-override-12">. Her şeyi bastıran bir korku…</span> <span class="char-style-override-16">Darian’ın ona ihanet edeceğine yönelik</span><span class="char-style-override-12">. Bunların tümünü içine çeken Darian, iradesini nasıl kıracağını anlayana kadar Laszlo’yu analiz etti.</span></p>

      <p class="metin-1 para-style-override-35"><span class="char-style-override-12">Kollarının arasındaki erkekle saniyeler içinde psişik olarak bütünleşmişti. Sonra tüm engelleri kaldırdı. Laszlo’nun anında tepki veren beyni sunulan yeni duyguları emerken, Darian da bir an için duygusal bir boşlukta kaldı. Sonra onun duyguları bir medcezir gibi kendisine geri yansıdı.</span></p>

      <p class="metin-1 para-style-override-35"><span class="char-style-override-12">Laszlo’nun duygularının yoğunluğunu azaltan Darian hızlıca derin bir soluk alıp, havayı yanan boğazından aşağıya zorladı. Yavaş yavaş, kendi algı yoğunluğunu düşürdü. Laszlo’un psişik yankısı azaldıkça, Darian da gergin kaslarındaki gücün boşalmasına izin verip, vücudunu onunkine yasladı.</span></p>

      <p class="metin-1 para-style-override-35"><span class="char-style-override-12">Delici bir duygu dalgası beyninde yankılanırken, Laszlo onu tuttu.</span></p>

      <p class="metin-1 para-style-override-35"><span class="char-style-override-12">Birçok erkeği kendine aşık etmek için bükmüştü, ama bunu asla Laszlo kadar güçlü biri karşısında denememişti. Birden büyük bir hata yapıp yapmadığını düşündü. Artık Laszlo aşık olduğuna göre kendisini ondan uzakta tutabilecek miydi…? Yoksa adamın duyguları yavaş yavaş onunkileri de mi ele geçirecekti?</span></p>

      <p class="para-style-override-31"><img alt="Image350.EPS" height="29" src="../Images/Image350_fmt40.png" width="54"/></p>

      <p class="metin-1 para-style-override-35"><span class="char-style-override-12">Laszlo kendini hiç öylesine bunalmış hissetmemişti. Söylemek istediği o kadar çok şey vardı ki. Ve sormak istediği binlerce soru. Ama tek düşünebildiği Darian’ın sözleriydi:</span> <span class="char-style-override-16">Seni seviyorum</span><span class="char-style-override-12">.</span></p>

      <p class="metin-1 para-style-override-35"><span class="char-style-override-12">Boğazında bir şeyler düğümlendi. Bir damla gözyaşı yanağından aşağıya süzülürken hıçkırığını tuttu. Darian’ın çıplak bedenini kendininkine bastırdı; ılık, ipeksi tenini kendisininkinin üstünde hissetmek için ona daha sıkı sarıldı. Ne kadar bir süre o halde kaldıklarını bilmiyordu. Tek bildiği kavrayışını neden sonra gevşettiğinde ona güvenmeye karar vermiş olduğuydu.</span></p>

      <p class="metin-1 para-style-override-30"><span class="char-style-override-12">Yaşamının geri kalanında derin pişmanlık duyacağı bir karardı bu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-20"><span class="Strong-2">20</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Laszlo başkalarından farklı olduğunu öğrendiğinden beri sırrını açıklamayı düşlemişti. Ama şimdi, gerçekle karşı karşıya kalınca sanki donup kalmıştı.</span></p>

      <p class="metin-1 para-style-override-30"><span class="char-style-override-12">“Sandığın kadar yalnız değilsin,” diyen Darian durdu ve onun ellerini tuttu. “Ben de başkalarının duygularını algılayabiliyorum.”</span></p>

      <p class="metin-1 para-style-override-30"><span class="char-style-override-12">Laszlo gözlerini kırpıştırdı. Darian zaten girdiği anda dünyasını altüst etmişti, ama bu son söylediği bambaşka bir şeydi.</span></p>

      <p class="metin-1 para-style-override-30"><span class="char-style-override-12">“Nasıl… Nasıl bildin?”</span></p>

      <p class="metin-1 para-style-override-30"><span class="char-style-override-12">“Bilmiyorduk. En azından emin değildik… Şüpheleniyorduk.”</span></p>

      <p class="metin-1 para-style-override-30"><span class="char-style-override-12">Laszlo doğru sözcükleri bulmaya çabaladı, ama beceremedi.</span></p>

      <p class="metin-1 para-style-override-30"><span class="char-style-override-12">Onun şaşkınlığını gören –ya da</span> <span class="char-style-override-16">algılayan</span><span class="char-style-override-12">– Darian devam etti. “Amacı, özel çocukları inceleyerek insan zihninin yeteneklerini araştırmak olan bir organizasyon için çalışıyorum.” Bir an duraladı. “O tür çocukları belirlemek için bir sınav tasarladık. Organizasyon sınavı bugüne kadar yaklaşık 200.000 öğrenciye uyguladı. Sadece yüz tanesi geçti. Bunlardan da ikisi hariç hepsi elendi. Sözünü ettiğim iki çocuk Winter ile Elijah.”</span></p>

      <p class="metin-1 para-style-override-30"><span class="char-style-override-12">“Yetenekli Çoçuklar İçin Geliştirme Sınavı,” dedi Laszlo. Bulmacanın son parçası da yerine oturmuştu.</span></p>

      <p class="metin-1 para-style-override-30"><span class="char-style-override-12">“Evet.”</span></p>

      <p class="metin-1 para-style-override-30"><span class="char-style-override-12">Laszlo’nun düşünceleri sınava kaydı. Her biri duyulardan birini kapsayan beş bölümden oluşuyordu. İlk başta soruların tamamıyla saçma sapan olduğunu düşünmüş, ama üçüncü bölümü görünce kanısı değişmişti. Çünkü o kokuyla ilgili bölümdü.</span></p>

      <p class="metin-1 para-style-override-30"><span class="char-style-override-12">“Tüm duyular ile ilgili hisleri kapsayan sorular sordunuz,” dedi. “Bu… Bu</span> <span class="char-style-override-16">bizim</span> <span class="char-style-override-12">gibi insanların koku duyusu dışında başka duyularla da diğer insanların ruhsal durumunu algılayabildiği anlamına mı geliyor?”</span></p>

      <p class="metin-1 para-style-override-30"><span class="char-style-override-12">“Sen duyguları koku yoluyla mı algılıyorsun?” diye sordu Darian. Gerçekten şaşırmıştı.</span></p>

      <p class="metin-1 para-style-override-30"><span class="char-style-override-12">“Sen de öyle değil misin?”</span></p>

      <p class="metin-1 para-style-override-30"><span class="char-style-override-12">“Hayır,” dedi Darian başını iki yana sallayarak. “Benim empatik yeteneğim dokunma duyum yoluyla çalışıyor. Duyguları tenimde fiziksel his olarak algılıyorum. Winter onları duyuyor. Ve Elijah da görüyor. Hepimiz dünyayı değişik bir yoldan algılıyoruz, ama yeteneklerimizin temelindeki olay aynı: Sinestezi.”</span></p>

      <p class="metin-1 para-style-override-30"><span class="char-style-override-12">“Sinesteziyi biliyorum ama…”</span></p>

      <p class="metin-1 para-style-override-30"><span class="char-style-override-12">“Sinestezi duyuların bir şekilde karışması olarak tanımlanıyor. Dietrich buna beynimizin harici uyarıları yorumlayan sektöründe oluşmuş bir çeşit bağlantı hatasının yol açtığını savunuyor. Görsel sinestetler müziği değişik renkler ve şekiller olarak ‘görüyor’. Oysa ben tenimde hissediyorum.”</span></p>

      <p class="metin-1 para-style-override-30"><span class="char-style-override-12">“Müziği nasıl</span> <span class="char-style-override-16">hissediyorsun</span><span class="char-style-override-12">?” diye sordu Laszlo. Hâlâ beynini Darian’ın yeteneğinin fiziksel dışavurumunu anlamak için zorluyordu.</span></p>

      <p class="metin-1 para-style-override-30"><span class="char-style-override-12">“Duruma bağlı,” dedi Darian gözlerini kapatarak. “Bir aşk şarkısı ağır ve sert geliyor; tuğladan bir duvar gibi. Rock sanki tenimin üzerinde dolaşan bir tüy gibi; neredeyse gıdıklıyor. Pop müzikse bir avuç dolusu iğne gibi; sivri geliyor.” Darian daldığı bir hayalden uyanır gibi gözlerini kırpıştırdı. “Senin için de böyle mi? Farklı melodiler için farklı kokular mı?”</span></p>

      <p class="metin-1 para-style-override-30"><span class="char-style-override-12">“Evet,” dedi Laszlo. “Bir hissi tetikleyen her şeyin – bir şarkının, bir resmin, hatta başka</span> <span class="char-style-override-16">koku</span><span class="char-style-override-12">ların bile– kendine özgü bir kokusu var. Ama hepsi hisler arasında tutarlılık gösteriyor. Tüm mutluluk türleri –neşe, sevinç, coşku, haz– benzer şekilde kokuyor.”</span></p>

      <p class="metin-1 para-style-override-30"><span class="char-style-override-12">“Neşe</span> <span class="char-style-override-16">nasıl</span> <span class="char-style-override-12">kokuyor örneğin?”</span></p>

      <p class="metin-1 para-style-override-37"><span class="char-style-override-12">“Yanık soğan.” Laszlo hüzünlü bir ifadeyle gülümsedi. “Beklediğin gibi olmadığını biliyorum. Duygusal kokuların hiçbiri beklentilerinle uyuşmaz. Öfke esaslı bir yağmur ertesindeki sokak gibi kokar. Hüzünse tatlıdır; ılık bal gibidir. Herhalde tüm bunları benim duyguları fiziksel olarak hissetmeyi garipsediğim kadar yadırgıyorsundur.”</span></p>

      <p class="metin-1 para-style-override-37"><span class="char-style-override-12">Laszlo birden duraladı; aklına bir şey takılmıştı. “Sen duyguları o şekilde algılamadığın halde görme ve işitmeyle ilgili sınavı tasarlamayı nasıl başarabildin?”</span></p>

      <p class="metin-1 para-style-override-37"><span class="char-style-override-12">“Dietrich her sinestetin dünyayı kendine özgü şekilde algıladığından yola çıkarak her empatın da aynı eğilimde olacağını öne sürdü. Yani biz öfkenin yağmur gibi koktuğunu kimlerin ‘bildiğini’ bulmaya çalışmıyorduk. Yanıtlar arasındaki içsel tutarlığı sınıyorduk. Sınavda duygulara yönelik yaklaşık yüz elli soru vardı. Sadece öfke hakkında sormadık. Sıkıntı, sinirlenme, hiddet ve galeyan gibi ruh hallerini de yokladık. Görsel bölümde öfkeyle ilintili her soru için herkesin yanıtları değişkenlik gösterirken, Elijah hep moru seçti.”</span></p>

      <p class="metin-1 para-style-override-37"><span class="char-style-override-12">“Bu nasıl bir matematiksel yüzde oluşturdu?”</span></p>

      <p class="metin-1 para-style-override-37"><span class="char-style-override-12">“Elijah’ın öteki duyusal bölümlerdeki yanıtlarının içsel tutarlılığı ortalama %16 iken, bu oran görsel bölümdeki yanıtlarda %93 idi. Aynısı Winter için de geçerliydi, ama onun sonuçları görsel değil, işitsel bölümde tavana vurmuştu. Onları işte o zaman birer sinestet ve olası empat olarak belirledik.”</span></p>

      <p class="metin-1 para-style-override-37"><span class="char-style-override-12">“Bir dakika! ‘Olası’ dedin. Emin değil miydiniz?”</span></p>

      <p class="metin-1 para-style-override-37"><span class="char-style-override-12">“Ben senin sınıfına girene kadar değildik. İçeriye girdiğim anda anladım. Ama aslına bakarsan, sen de anlamıştın. O görüşmeleri bu nedenle yaptın. Onları arıyordun. Senin gibi olanları yani.”</span></p>

      <p class="metin-1 para-style-override-37"><span class="char-style-override-12">Laszlo gözlerini kırpıştırdı. Her ne kadar başka empatları aramak konusunda bilinçli bir karar vermiş olmasa da, Darian’ın dedikleri doğruydu.</span> <span class="char-style-override-16">Gerçekten de</span> <span class="char-style-override-12">aramıştı. O dünyada yalnız olup olmadığını tüm yaşamı boyunca merak etmişti. Ve Elijah Cohen ile tanıştığında her şey değişmişti. Oğlan ürkek bir tavırla sınıfına girdiği anda onun değişik olduğunu anlamıştı. Ve her ne kadar emin olmasa da, Elijah’ın kendisi gibi bir empat olduğunu düşünmüştü.</span></p>

      <p class="metin-1 para-style-override-37"><span class="char-style-override-12">“Elijah ile Winter’in de… Bizler gibi olduklarından emin misin?” Yalnızlıkla geçen koca bir yaşamın ardından bir grubun parçası olmanın ne kadar gerçeküstü olduğuna hayret eden Laszlo bocalıyordu.</span></p>

      <p class="metin-1 para-style-override-37"><span class="char-style-override-12">“Evet.”</span></p>

      <p class="metin-1 para-style-override-37"><span class="char-style-override-12">“Bundan nasıl emin olabiliyorsun?”</span></p>

      <p class="metin-1 para-style-override-37"><span class="char-style-override-12">“Duyguların yoğunluğu aracılığıyla. Onların zihninden birer hançer gibi, inanılmaz bir şiddetle fırlıyorlar. Eminim bunu sen de farketmişsindir.”</span></p>

      <p class="metin-1 para-style-override-37"><span class="char-style-override-12">“Bana göre bir hançer gibi değil ama evet; yoğunlukları tartışılmaz.”</span></p>

      <p class="metin-1 para-style-override-37"><span class="char-style-override-12">“Elijah’ın öteki çocukları nasıl etkilediğini gördün mü?”</span></p>

      <p class="metin-1 para-style-override-37"><span class="char-style-override-12">“Bir takım şeylerin farkına vardım… Elijah yanlarındayken oluşan belli belirsiz kimi değişiklikler. Özellikle de oyun parkında.”</span></p>

      <p class="metin-1 para-style-override-37"><span class="char-style-override-12">Darian başıyla onayladı. “O bir alıcı; hem de çok hassas. Öteki çocukların duygularını algılıyor; öncelikle de negatif olanları.” Yüzünü buruşturdu. “Nefret ve korku çok derine işler. Elijah onları içselleştirip, sonra da geri yansıtıyor.”</span></p>

      <p class="metin-1 para-style-override-37"><span class="char-style-override-12">“O nedenle çocukla bu kadar uğraşıyorlar, değil mi? Güvensizliklerinin kendilerine yansıtıldığını hissediyorlar.”</span></p>

      <p class="metin-1 para-style-override-37"><span class="char-style-override-12">“Evet. Elijah bir kısır döngü içinde sıkışmış vaziyette. Olumsuz duyguları emip, onları tekrar yayıyor. Diğerleri sırf bu nedenle üzerine çullanınca, kendine olan güvensizliği ve memnuniyetsizliği artıyor; nihayet bunları dışarı yansıtıyor.”</span></p>

      <p class="metin-1 para-style-override-37"><span class="char-style-override-12">Elijah’ın neden her zaman suskun ve sinik olduğunu artık daha iyi anlayan Laszlo başını salladı. O çocuğa karşı içinde hep bir şeyler hissetmişti. “Ona yardım edebilir misin?”</span></p>

      <p class="metin-1 para-style-override-37"><span class="char-style-override-12">“Birlikte edebiliriz sanırım.”</span></p>

      <p class="metin-1 para-style-override-30"><span class="char-style-override-12">“Ya Winter? O neden Elijah gibi değil?”</span></p>

      <p class="metin-1 para-style-override-30"><span class="char-style-override-12">“Onun yeteneği tam tersine çalışıyor; kendi kendini yücelten bir döngüye neden oluyor. Alıcı olmaktan çok daha güçlü bir verici o. Daha da önemlisi, doğal olarak mutlu bir çocuk. Neşesi etrafındakilere de bulaşıyor. Onun için de algıladığı duygular tipik olarak…”</span></p>

      <p class="metin-1 para-style-override-30"><span class="char-style-override-12">“Mutlu olanlar,” dedi Laszlo onun cümlesini tamamlayarak.</span></p>

      <p class="metin-1 para-style-override-30"><span class="char-style-override-12">“Evet. O kendini hep mutlu, kendiyle barışık ve güvenli hissediyor; bu duygularını etrafına yayıyor. Bunu sezen diğer çocuklar onun yakınlarında olmak ve saçtığı mutluluktan nasibini almak istiyor. İsteklerine erince de kendilerini daha iyi hissediyorlar. Bu döngü böylece devam ediyor.”</span></p>

      <p class="metin-1 para-style-override-30"><span class="char-style-override-12">“Zıt sonuçlar yaratan, neredeyse birbirinin aynı yetenekler,” dedi Laszlo başını sallayarak. “Bunun ne kadarı onların alma ve verme güçlerine olduğu kadar doğal kişilik yapılarına da bağlı?”</span></p>

      <p class="metin-1 para-style-override-30"><span class="char-style-override-12">“Gerçekten bilmiyorum.”</span></p>

      <p class="metin-1 para-style-override-30"><span class="char-style-override-12">“Peki onlar… Yani çocuklar yeteneklerinin farkında mı?”</span></p>

      <p class="metin-1 para-style-override-30"><span class="char-style-override-12">“Onların yaşındayken sen biliyor muydun?”</span></p>

      <p class="metin-1 para-style-override-30"><span class="char-style-override-12">Laszlo</span> <span class="char-style-override-16">hayır</span> <span class="char-style-override-12">anlamında başını salladı. “Geriye dönüp baktığım zaman, başkalarından nasıl etkilendiğimi görebiliyorum. Ama on dört yaşıma gelene kadar duygularımla kokular arasındaki bağlantıyı kuramamıştım.”</span></p>

      <p class="metin-1 para-style-override-30"><span class="char-style-override-12">“Ben anladığımda on üç yaşımdaydım,” dedi Darian. “Ergenlik zor bir dönem.”</span></p>

      <p class="metin-1 para-style-override-30"><span class="char-style-override-12">“Yani tam şu sıralarda olup bitenin farkına varmaya başladıklarını mı düşünüyorsun?”</span></p>

      <p class="metin-1 para-style-override-30"><span class="char-style-override-12">“Belki de,” diyerek omuz silkti Darian. “Emin olmanın bir tek yolu var.”</span></p>

      <p class="metin-1 para-style-override-30"><span class="char-style-override-12">“Nedir o?”</span></p>

      <p class="metin-1 para-style-override-30"><span class="char-style-override-12">“Onlara sormak.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-21"><span class="Strong-2">21</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Bugün birkaç hafta önce yarıda kalan Edison tartışmamıza geri dönelim.”</span></p>

      <p class="metin-1 para-style-override-30"><span class="char-style-override-12">“Puşttan Yeni Öyküler mi?” diye sordu Stevie sırıtarak.</span></p>

      <p class="metin-1 para-style-override-30"><span class="char-style-override-12">“Hayır, Bay Grimes. Bugün elektrik üzerine odaklanacağız. Ama önce birkaç yeni terim tanımlamak istiyorum: Elektrik yükü, alan, akım ve elektromanyetizma. Ne yazık ki, fizikteki birçok kavram gibi, kimyaya biraz bulaşmadan elektrikten bahsetmek kolay değil. Atomun ne olduğunu kim anımsıyor?”</span></p>

      <p class="metin-1 para-style-override-30"><span class="char-style-override-12">Her zamanki eller havaya kalktı. Konu biraz derin olduğu için Laszlo güvenli bir seçim yapmak istedi. “Bayan Zhi.”</span></p>

      <p class="metin-1 para-style-override-30"><span class="char-style-override-12">“Atom, bir elemanın tüm kimyasal özelliklerine sahip en küçük parçasıdır.”</span></p>

      <p class="metin-1 para-style-override-30"><span class="char-style-override-12">“Doğru. Atomlar üç atomaltı parçacığa bölünebilir: Elektronlar, protonlar ve nötronlar. Protonlar ve nötronlar atomun merkezinde, ya da</span> <span class="char-style-override-16">çekirdeğinde</span> <span class="char-style-override-12">çok yoğun halde sıkıştırılmış olarak bulunurken, elektronlar da aynı çekirdeğin etrafında bir bulut halinde döner. Bu parçacıkların yüklerini anımsıyor musunuz, Bayan Zhi?”</span></p>

      <p class="metin-1 para-style-override-30"><span class="char-style-override-12">“Elektronlar negatif yüke, protonlar pozitif yüke sahiptir; nötronlar yüksüzdür.”</span></p>

      <p class="metin-1 para-style-override-30"><span class="char-style-override-12">“Yine doğru. Aynı sayıda proton ve elektrona sahip olan atomlar elektriksel olarak yüksüzdür. Ama proton sayısından fazla elektrona ya da tersine, elektron sayısından fazla protona sahip olan atomların elektriksel yükleri vardır. Bu tür yüklü parçacıklara</span> <span class="char-style-override-16">iyon</span> <span class="char-style-override-12">diyoruz. Buraya kadar herkes benimle mi?”</span></p>

      <p class="metin-1 para-style-override-30"><span class="char-style-override-12">Yirmi iki baş olumlu anlamda sallandı.</span></p>

      <p class="metin-1 para-style-override-30"><span class="char-style-override-12">“Harika! Şimdi… Hepimizin de gayet iyi bildiği gibi, karşıtlar birbirlerini çeker. Pozitif yüklü iyonlar negatif yüklü iyonları çeker. Benzer şekilde, iki pozitif yüklü iyon birbirini iter; aynı şey iki negatif yüklü iyon için de geçerlidir. Her durumda iyonların birbirine değmeden, diğeri üzerinde güç uygulayabildiğini görüyoruz.”</span></p>

      <p class="metin-1 para-style-override-30"><span class="char-style-override-12">Elijah ürkek bir şekilde elini kaldırdı.</span></p>

      <p class="metin-1 para-style-override-30"><span class="char-style-override-12">“Bay Cohen.”</span></p>

      <p class="metin-1 para-style-override-30"><span class="char-style-override-12">“Nasıl? Yani aralarında temas yoksa, o zaman birbirlerini nasıl etkileyebiliyorlar?”</span></p>

      <p class="metin-1 para-style-override-30"><span class="char-style-override-12">Laszlo gülümsedi. Elijah Cohen hakkındaki en olağan dışı şey işte buydu. Diğer öğrencilerin düşünmeden kabul ettiklerini Elijah sorguluyordu.</span></p>

      <p class="metin-1 para-style-override-30"><span class="char-style-override-12">“Birbirlerini yüklü parçacıklar arasında var olan elektriksel alanlar yoluyla etkiliyorlar. Bu alanlar evrendeki tüm yüklü parçacıklar arasında var olduğundan, bütün uzaya yayılmıştır.”</span></p>

      <p class="metin-1 para-style-override-30"><span class="char-style-override-12">“Tamam… Ama elektriksel alan nedir?”</span></p>

      <p class="metin-1 para-style-override-30"><span class="char-style-override-12">Laszlo duraksadı. Fizik öğretmekle ilgili sorun şuydu: Bilim adamları da tüm yanıtları henüz bilmiyordu ve bu en temel konular için bile geçerliydi. Bilinmeze girmenin aydınlatmaktan çok, kafa karıştıracağının farkındaydı, ama tam bir eğitmen olduğundan karşı koyamadı.</span></p>

      <p class="metin-1 para-style-override-30"><span class="char-style-override-12">“Fizikçiler bundan çok emin değil. Elektriksel alanların olduğuna</span> <span class="char-style-override-16">inanmakla</span> <span class="char-style-override-12">birlikte, bunu kanıtlayamıyorlar. Kesinlikle bildikleri tek şey, iyonların birbirlerini çekip ittiği. ‘Elektriksel alan’ bu etkileşimin ardındaki nedeni betimlemek için kullandıkları isim.”</span></p>

      <p class="metin-1 para-style-override-30"><span class="char-style-override-12">“Fizikçiler nasıl oluyor da, her tarafta olduğunu düşündükleri bir şey hakkında bilgiye sahip değil?” diye sordu Stevie Grimes.</span></p>

      <p class="metin-1 para-style-override-30"><span class="char-style-override-12">“Aslında birçok şey hakkında bilgiye sahip değiller. Çoğu durumda tek yapabildikleri, olanlar hakkında tahmin yürütüp ileriyi öngören denklemler yazmak. Elektriksel alan ise sadece iyonlar arasındaki çekim ya da itme gücünü tahmin etmek için oluşturulmuş matematiksel bir denklem. Bu durumda, alanı etkileyen iki etmen var: Elektrik yükü ve uzaklık. Yük arttıkça alan şiddeti de artar. Ama uzaklık arttıkça alan şiddeti azalır. Ve kesin olarak bildiğimiz tek şey de bu. Gerçekte, iyonları minik cinler bile itiyor olabilir. Gerçi öyle olduğunu pek sanmıyorum ama...”</span></p>

      <p class="metin-1 para-style-override-30"><span class="char-style-override-12">Elijah, “F-f-fizikçiler neden bir iyonu izole edip alan özelliklerini incelemiyor?” diye sordu.</span></p>

      <p class="metin-1 para-style-override-30"><span class="char-style-override-12">“Bu mümkün değil, çünkü bir alan kendi başına var olamaz; sadece iki parçacık</span> <span class="char-style-override-16">arasında</span> <span class="char-style-override-12">oluşabilir. Dolayısıyla da parçacıkların yüklerine ve aralarındaki uzaklığa bağlı olarak sürekli değişim gösterir.”</span></p>

      <p class="metin-1 para-style-override-30"><span class="char-style-override-12">“Ama…” dedi Elijah Cohen. Yavaşça sanki yüksek sesle düşünür gibi konuşuyordu. “Nasıl o-o-olur da iki şey arasında var olan bir şey kendi başına var olamaz?”</span></p>

      <p class="metin-1 para-style-override-30"><span class="char-style-override-12">Laszlo omuz silkti. “Kim bilir?”</span></p>

      <p class="metin-1 para-style-override-30"><span class="char-style-override-12">“Cinlerin gücü!” diye bağırdı Stevie Grimes muzaffer bir edayla.</span></p>

      <p class="metin-1 para-style-override-30"><span class="char-style-override-12">Laszlo sınıfla birlikte gülerek, “Öyle görünüyor,” dedi. “Şimdi hepinizin aklı iyice karışmadan devam edeyim. Şu ana kadar elektrik yükünü ve elektrik alanını tanımladım. Sırada elektrik akımı var.”</span></p>

      <p class="metin-1 para-style-override-30"><span class="char-style-override-12">Her zamanki gibi notların alınması için duralayıp devam etti.</span></p>

      <p class="metin-1 para-style-override-30"><span class="char-style-override-12">“Elektrik akımı, basit olarak hareket halindeki bir iyon, elektron ya da protonu betimler. İnsanların çoğunun bildiği elektrik akımı buradan gelir.” Duvardaki prizi işaret etti. “Bunun içinde serbest elektronlarla dolu teller var. Prize bir fiş soktuğunuzda elektronlar fişin bir bacağından girer, telden gidip bir aletin içinden geçer ve sonra da ikinci bir telden akarak, fişin öteki bacağından çıkıp gider.</span></p>

      <p class="metin-1 para-style-override-30"><span class="char-style-override-12">Stevie düşünceli bir tavırla, “Demek bunun için her fişin en az iki bacağı var,” dedi.</span></p>

      <p class="metin-1 para-style-override-30"><span class="char-style-override-12">“Öyle: Bir ‘giriş’ için, bir de ‘çıkış’ için. Sadece bir tane olsa elektronlar akamaz, elektrik akımı da olmazdı. İşte ampulden radyoya kadar her şeyde kullandığımız enerjiyi içeren ve bizim elektromanyetik radyasyon olarak bildiğimiz fotonları yayan ve aslında hareket halindeki elektronlardan oluşan bu elektrik akımıdır.”</span></p>

      <p class="metin-1 para-style-override-30"><span class="char-style-override-12">Elijah titrek elini kaldırdı.</span></p>

      <p class="metin-1 para-style-override-30"><span class="char-style-override-12">“Evet, Bay Cohen.”</span></p>

      <p class="metin-1 para-style-override-30"><span class="char-style-override-12">“Elektromanyetik radyasyonun ‘elektro’ tarafını anlıyorum, a-a-ama bunun neresi manyetik?”</span></p>

      <p class="metin-1 para-style-override-30"><span class="char-style-override-12">“Güzel bir soru. Elektrik konusunda hiçbir tartışma, manyetik alanlardan da bahsetmeden tam olamaz. Elektriksel alanlar gibi manyetik alanlar da tüm evreni kaplar. Ama elektriksel alanlar yüklü</span> <span class="char-style-override-16">parçacıklar</span> <span class="char-style-override-12">arasındaki gücü temsil ederken, manyetik alanlar elektrik</span> <span class="char-style-override-16">akımları</span> <span class="char-style-override-12">arasındaki gücü temsil eder. Benzer yükteki akımlar birbirlerini iter, farklı yükteki akımlar birbirlerini çekerler. Dolayısıyla, nerede bir elektriksel alan varsa orada bir de manyetik alan vardır. Onun içindir ki, buna elektromanyetizma diyoruz; çünkü bu iki alan her zaman birlikte bulunur.”</span></p>

      <p class="metin-1 para-style-override-30"><span class="char-style-override-12">Laszlo öğrencilerin çoğunda bir kavrama pırıltısı algıladı, ama Elijah hâlâ düşünceli görünüyordu. “Aklınızdan neler geçiyor, Bay Cohen?”</span></p>

      <p class="metin-1 para-style-override-30"><span class="char-style-override-12">“Sadece… Bilimin daima deneysel olgulara dayalı olduğunu s-s-sanırdım. Özellikle de, denklemlerle ilgili olduğundan fiziğin. Ama şimdi siz, her yerde olan ve her şeyi etkileyen elektromanyetik alanların sadece bir</span> <span class="char-style-override-16">teori</span> <span class="char-style-override-12">olduğunu söylüyorsunuz. Bu bana doğru gelmiyor.”</span></p>

      <p class="metin-1 para-style-override-30"><span class="char-style-override-12">“Denklemin hayati bir elemanını unutuyorsunuz da ondan.”</span></p>

      <p class="metin-1 para-style-override-30"><span class="char-style-override-12">“Nedir o?”</span></p>

      <p class="metin-1 para-style-override-30"><span class="char-style-override-12">“İnanç.”</span></p>

      <p class="metin-1 para-style-override-30"><span class="char-style-override-12">Tam o sırada, sanki işaret beklermiş gibi son zil çaldı. Öğrencilerin hepsi ayağa fırlayıp bir ağızdan konuşmaya başladı.</span></p>

      <p class="metin-1 para-style-override-30"><span class="char-style-override-12">Laszlo sınıfın şamatasını bastırmaya çalışarak, “Bay Cohen, Bayan Zhi!” diye seslendi. “Lütfen biraz daha kalır mısınız?”</span></p>

      <p class="metin-1 para-style-override-30"><span class="char-style-override-12">Bir an için herkes susup Elijah ile Winter’e baktı, sonra dikkatler başka tarafa çevrildi, konuşmalar kaldığı yerden devam etti. Adları söylenen iki öğrenci yavaşça eşyalarını toplayıp Laszlo’nun masasına yaklaştı. Kendilerini neyin beklediği hakkında en ufak bir fikirleri yoktu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt41.png" width="54"/></p>

      <p class="metin-1 para-style-override-30"><span class="char-style-override-12">Sınıf boşaldıktan sonra Darian dersin başından beri oturduğu arka sıradan kalktı ve yavaşça sınıfın ön tarafına yürüdü. Tüm ders boyunca çocukların ikisini de içine çekip duygusal kişiliklerini özümsemişti.</span></p>

      <p class="metin-1 para-style-override-30"><span class="char-style-override-12">Winter –en azından, duygularını yaymak açısından– kesinlikle daha güçlü olandı. Onun arkasında oturmak bir kamp ateşinin dibinde olmaktan farksızdı. Kızın tözü, sivri kristal zerreleri haline gelene kadar öğütülmüş keskin cam parçaları gibiydi.</span></p>

      <p class="metin-1 para-style-override-30"><span class="char-style-override-12">Elijah da çok farklı olamazdı. Güçlü havasına rağmen duygularını onu çevreleyen diğer bireylerinkinden ayrımsamak insanı deli edecek kadar zordu, çünkü çocuk onları emip, sonra da karmakarışık bir şekilde geri pompalıyordu. Tüm bu yansıtılmış duygularının altında Darian’a ıslak zamk gibi bulaşan, koyu ve yapışkan bir şey vardı. Elijah’ın zihninden kaçmak, bir bataklıkta yürümek gibiydi.</span></p>

      <p class="metin-1 para-style-override-30"><span class="char-style-override-12">Darian çocuklara yaklaşırken bir yandan da sevecenlik yayıyordu. Bunun genç empatlara nasıl yansıdığını merak etti. Elijah’ın gözlerinde nasıl bir şekle ve renge bürünüyordu? Kör edici bir parlaklıkta mıydı, yoksa gölgeler içinde ve karanlık mı? Yumuşak hatlara mı sahipti, yoksa keskin çizgilere mi? Ve acaba Winter’in zihninde nasıl bir ses çıkartıyordu? Çanların çalışı mı? Metal bir yüzeye sürtülen camın sesi mi?</span></p>

      <p class="metin-1 para-style-override-30"><span class="char-style-override-12">Nasıl algılanırsa algılansın, Darian’ın ilgilendiği tek şey çocukların da, Laszlo’nun da onun gerçek niyetini –hırsını– farketmemesiydi. Ve elbette ki, Laszlo herhangi bir aşamada gerçeği keşfederse olabileceklere yönelik korkusu.</span></p>

      <p class="metin-1 para-style-override-30"><span class="char-style-override-12">Ama Laszlo’nun zihninin yüzeyini tarayınca korkularını bir kenara itti. Hiçbir kuşku belirtisi yoktu. Sadece öğrencilerini bekleyenler konusunda neşeli bir endişe ve kendisine yönelik sevgi. İyice rahatlayan Darian, çocuklara yaklaşırken duyduğu yoğun neşe ve huzur hissinin etrafına yayılmasına izin verdi.</span></p>

      <p class="metin-1 para-style-override-30"><span class="char-style-override-12">Ve sonra gülümsedi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt42.png" width="54"/></p>

      <p class="metin-1 para-style-override-33"><span class="char-style-override-12">Darian bir sandalye çekerken Laszlo da ona gülümsedi. Winter yavaşça pembe etekliğini düzeltip Laszlo’nun karşısına oturdu, Elijah da sessizce onun yanına çöküp, omuzlarını dayak yemeyi beklercesine büzdü.</span></p>

      <p class="metin-1 para-style-override-33"><span class="char-style-override-12">“İkiniz de Bayan Washington’u anımsıyorsunuz, değil mi?”</span></p>

      <p class="metin-1 para-style-override-33"><span class="char-style-override-12">“Evet,” dedi Winter ve yüzünde kocaman bir gülümsemeyle Darian’a döndü. “Merhaba.”</span></p>

      <p class="metin-1 para-style-override-33"><span class="char-style-override-12">“Selam,” diye mırıldandı Elijah.</span></p>

      <p class="metin-1 para-style-override-33"><span class="char-style-override-12">“Sana da selam,” dedi Darian onun ses tonunu taklit ederek ve yıllardır tanışıyor gibi arkadaşça ve alaycı bir tavırla.</span></p>

      <p class="metin-1 para-style-override-33"><span class="char-style-override-12">Onun bu samimiyetine hem şaşıran, hem de rahatlayan Elijah başını kaldırınca göz göze geldiler. Laszlo dikkatle izliyordu, çünkü Darian’ın öğrencilerle doğrudan iletişime geçmesine ilk defa tanık oluyordu. Kadın o şeyi de diğer her şey gibi yapıyordu: Zarafet ve kolaylıkla.</span></p>

      <p class="metin-1 para-style-override-33"><span class="char-style-override-12">“Buraya Yetenekli Çocuklar İçin Geliştirme Sınavı ile ilgili olarak geldim.”</span></p>

      <p class="metin-1 para-style-override-33"><span class="char-style-override-12">Laszlo şekerimsi gerilimi çocukların gözlerinde belirmeden bir saniye önce algıladı.</span></p>

      <p class="metin-1 para-style-override-33"><span class="char-style-override-12">“Rahat olun,” dedi Darian. “Sadece konuşmak istiyorum. Bu odada söylediklerim burada kalacak, tamam mı?”</span></p>

      <p class="metin-1 para-style-override-33"><span class="char-style-override-12">“Tabii,” dedi Winter.</span></p>

      <p class="metin-1 para-style-override-33"><span class="char-style-override-12">“T-t-tamam,” dedi Elijah. Her şeyin yolunda olduğu konusunda kendi kendini ikna etmeye çalışır gibi başını salladı.</span></p>

      <p class="metin-1 para-style-override-33"><span class="char-style-override-12">Darian sözcükleri dikkatle seçerek, “Sanırım ikiniz de neyi aradığımızın farkındasınız,” dedi. “Dolayısıyla her ikiniz de sınavı geçmiş olduğunuzu biliyor olmalısınız.”</span></p>

      <p class="metin-1 para-style-override-30"><span class="char-style-override-12">Gözleri büyüyen Elijah inanamaz bir ifadeyle kendisine bakan Winter’e döndü. Bir saniye sonra dudaklarını ısırıp Darian’a baktı. “S-s-sadece deli olmadığımı anlamam için…</span> <span class="char-style-override-16">Siz</span> <span class="char-style-override-12">neyi aradığınızı düşünüyorsunuz?”</span></p>

      <p class="metin-1 para-style-override-30"><span class="char-style-override-12">“Başkalarının duygularını okuyabilen insanları.”</span></p>

      <p class="metin-1 para-style-override-30"><span class="char-style-override-12">Kimse bir şey demedi.</span></p>

      <p class="metin-1 para-style-override-30"><span class="char-style-override-12">“Her ikiniz de son derece zekisiniz,” diye devam etti Darian. “Ortaya çıkmak istemeseniz, sınavda bilerek başarısız olurdunuz. Ama öyle yapmadınız. Bu iki anlama gelir. Bir: İkiniz de çok cesursunuz. Ve iki: Farkında olsanız da, olmasanız da böyle bir şeyin günün birinde karşınıza çıkacağını umuyordunuz. Onun için, sizi tebrik ediyorum. Ve evinize hoş geldiniz diyorum.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt43.png" width="54"/></p>

      <p class="metin-1 para-style-override-30"><span class="char-style-override-12">Darian çocukların duygularını yoklayarak bekledi.</span></p>

      <p class="metin-1 para-style-override-30"><span class="char-style-override-12">Elijah dehşet içindeydi. Zorlukla yutkundu; dizleriyle bir aşağı, bir yukarı durmaksızın tempo tutuyordu. Gözleri yaşla dolan Winter de korkmuştu, ama korkunun yanında heyecan da duyuyordu.</span></p>

      <p class="metin-1 para-style-override-30"><span class="char-style-override-12">Darian onların korkularını içine çekince vücudu hemen tepki verdi; kalp atışları hızlandı ve bir anda ter içinde kaldı. Sonra dehşeti belli belirsiz bir neşeye çevirdi. Bu duygunun tam kıvamında olduğuna emin olunca da geriye yansıttı.</span></p>

      <p class="metin-1 para-style-override-30"><span class="char-style-override-12">Elijah’ın dizleri neredeyse anında tempo tutmayı bıraktı; Winter’in yüzündeki korku dolu ifade de eriyip kayboldu. Darian rahat bir soluk aldı. Artık söyleyeceklerini dinlemeye hazırlardı.</span></p>

      <p class="metin-1 para-style-override-30"><span class="char-style-override-12">“Kendini olağanüstü yeteneklere sahip çocuklara yardım etmeye adamış, kâr amacı gütmeyen bir organizasyon için çalışıyorum. Burada sözünü ettiğimiz, sizin gibi çocuklar.”</span></p>

      <p class="metin-1 para-style-override-30"><span class="char-style-override-12">“Bize nasıl yardım edeceksiniz?” diye sordu Winter.</span></p>

      <p class="metin-1 para-style-override-30"><span class="char-style-override-12">“Sizi yeteneklerinizi tam olarak kullanabileceğiniz, onları araştırıp geliştirebileceğiniz bir ortama yerleştirerek.”</span></p>

      <p class="metin-1 para-style-override-30"><span class="char-style-override-12">Winter hayal kırıklığını gizleyemeden, “Yani yine okul mu değiştireceğiz?” diye sordu.</span></p>

      <p class="metin-1 para-style-override-30"><span class="char-style-override-12">“Evet.”</span></p>

      <p class="metin-1 para-style-override-30"><span class="char-style-override-12">“Neden?” diye sordu Elijah.</span></p>

      <p class="metin-1 para-style-override-30"><span class="char-style-override-12">“Çünkü o zaman siz de...”</span></p>

      <p class="metin-1 para-style-override-30"><span class="char-style-override-12">“Hayır,” dedi Elijah başını sallayarak. “Bundan organizasyonun çıkarı ne?”</span></p>

      <p class="metin-1 para-style-override-30"><span class="char-style-override-12">Darian bir an için şaşırsa da bunu kolaylıkla maskeledi. Benzer soruları Laszlo’dan bekliyordu aslında, o kadar genç birinden değil.</span></p>

      <p class="metin-1 para-style-override-30"><span class="char-style-override-12">“Organizasyonun amacı bilimsel araştırma ve ileri eğitim,” dedi. “İnsan beynini daha iyi anlamayı hedefleyen birçok zengin hayırsever tarafından finanse ediliyor.”</span></p>

      <p class="metin-1 para-style-override-30"><span class="char-style-override-12">“Amaçlarına bizleri inceleyerek mi ulaşmayı hedefliyorlar?” diye sordu Elijah.</span></p>

      <p class="metin-1 para-style-override-30"><span class="char-style-override-12">Darian başını yana eğdi. “Bunu çok alçakça bir şeymiş gibi vurguladın.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Firestarter</span><span class="char-style-override-12">’de hükümet anneyi ö-ö-öldürdükten sonra babayla küçük kızını kaçırmış, sonra da kızı öldürmeye çalışmıştı.”</span></p>

      <p class="metin-1 para-style-override-30"><span class="char-style-override-12">“Bu bir Stephen King romanı değil, Elijah. Kimse seni kaçırmaya çalışmayacak. Eğer teklifimle ilgilenmiyorsan, konu hemen şimdi ve burada kapanır. Tek bir soru bile sorulmaz.”</span></p>

      <p class="metin-1 para-style-override-30"><span class="char-style-override-12">“Teklifiniz nedir?” diye sordu Winter.</span></p>

      <p class="metin-1 para-style-override-30"><span class="char-style-override-12">“Sizler gibi çocukların olduğu özel bir okula gitmeniz.”</span></p>

      <p class="metin-1 para-style-override-30"><span class="char-style-override-12">“Yani</span> <span class="char-style-override-16">X-Men</span><span class="char-style-override-12">’deki</span> <span class="char-style-override-12">gibi mi?” diye atıldı Elijah heyecanla.</span></p>

      <p class="metin-1 para-style-override-30"><span class="char-style-override-12">Darian soruyu anlamamış gibi alnını kırıştırdı.</span></p>

      <p class="metin-1 para-style-override-30"><span class="char-style-override-12">“Bir resimli roman. Tüm mutantları Westchester’deki özel bir okula getirip, onları süper kahraman olacak şekilde eğitiyorlar.”</span></p>

      <p class="metin-1 para-style-override-30"><span class="char-style-override-12">Darian düşünceli bir ifadeyle, “Sanırım bu benzetmende doğruluk payı var,” dedi. “Yeteneklerinizi</span> <span class="char-style-override-16">gerçekten</span> <span class="char-style-override-12">de daha iyi kullanmayı öğreneceksiniz. Ancak yakın bir gelecekte suçlularla savaşmaya başlayacağınızı pek sanmıyorum.”</span></p>

      <p class="metin-1 para-style-override-30"><span class="char-style-override-12">Elijah gülümsedi. Kararını vermişti bile. Ama Winter hâlâ kararsız gibiydi.</span></p>

      <p class="metin-1 para-style-override-30"><span class="char-style-override-12">“Sen ne düşünüyorsun, Winter?”</span></p>

      <p class="metin-1 para-style-override-30"><span class="char-style-override-12">“Bilmiyorum. Sadece… Yani demek istediğim, eski okulumdan buraya gelmek zaten oldukça zor olmuştu. Hem gelecek ay vereceğimiz konserde solom var…” Başını önüne eğip, sonra tekrar kaldırdı. “Biliyorum, kulağa aptalca geliyor.”</span></p>

      <p class="metin-1 para-style-override-30"><span class="char-style-override-12">“Hiç değil,” dedi Darian. “Bir yılda ikinci defa okul değiştirmenin beni de çok heyecanlandıracağını iddia ederek yalan söyleyecek değilim. Evet, birtakım fedakârlıklar yapmak zorunda kalacaksın, ama kimseyi tanımadığın bir yerde de olmayacaksın. Birlikte olacaksınız. Daha da önemlisi, artık gizlenmek, olmadığınız bir şeymiş gibi davranmak zorunda kalmayacaksınız. Ben de aynı yollardan geçtim ve inanın, yeteneklerinizi sakladığınız sürece ne kadar dostunuz olursa olsun hep yalnız kalıyorsunuz.”</span></p>

      <p class="metin-1 para-style-override-30"><span class="char-style-override-12">“Ne demek istiyorsunuz?” diye sordu Winter umutla.</span></p>

      <p class="metin-1 para-style-override-30"><span class="char-style-override-12">“Çünkü,” dedi Darian, “Ben de sizler gibiyim. Tıpkı Bay Kuehl gibi.”</span></p>

      <p class="metin-1 para-style-override-30"><span class="char-style-override-12">“Biliyordum!” diye bağırdı Elijah. Sesi ondan beklenmeyecek bir güvenle doluydu. “D-d-daha ilk günden farklı olduğunuzu anlamıştım, Bay Kuehl! Birkaç defa aklıma sizin de belki… Biliyorsunuz işte, ama… Hey, buna inanamıyorum!”</span></p>

      <p class="metin-1 para-style-override-30"><span class="char-style-override-12">Elijah’ın duyduğu yoğun coşku ve rahatlama hissi Darian’ı da etkilemişti. Soluğunu tuttu ve oğlanın mutluluğunu Winter’e gönderdi. Ama buna gerek yoktu aslında. Elijah da farkında olmadan aynı şeyi yapıyordu ve mutluluğu bulaşıcıydı.</span></p>

      <p class="metin-1 para-style-override-30"><span class="char-style-override-12">Winter gülümsedi, gözleri parlayarak Laszlo ile Darian’a baktı. “Artık gerçekten yalnız değilim,” dedi ancak duyulabilir bir sesle.</span></p>

      <p class="metin-1 para-style-override-30"><span class="char-style-override-12">“Değilsin.” Darian uzanıp onun elini tuttu. Winter’in coşkusu kendi benliğine işleyince, içinden akıp geçmesine izin verdi. Derin bir soluk alıp Elijah’a döndü: “Ve sen de değilsin.”</span></p>

      <p class="metin-1 para-style-override-30"><span class="char-style-override-12">Eline dokununca Elijah hafifçe kızardı, ama elini çekmedi. Oğlanın cinsel arzularının uyandığını parmaklarıyla hisseden Darian, onu cesaretlendirmek için muzipçe gülümsedi.</span></p>

      <p class="metin-1 para-style-override-30"><span class="char-style-override-12">“Bana güvenirseniz, ikiniz de bir daha asla yalnız olmazsınız. Güveniyorsunuz, değil mi?”</span></p>

      <p class="metin-1 para-style-override-30"><span class="char-style-override-12">İkisi bir ağızdan ve duraksamadan yanıtladı: “Evet.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-22"><span class="Strong-2">22</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-35"><span class="char-style-override-12">Elliot Dietrich kanlı eldivenlerini çıkartıp tıbbi atık sepetine fırlattı. Duş almak için sabırsızlanıyordu. Üstüne de birkaç Valium. Artık onlar olmadan hiç uyuyamıyordu. Ne zaman gözlerini kapasa, beyni durmadan çalışıyor, kendini nasıl bir belaya bulaştırdığını ve tüm bunların nerede biteceğini düşünüyordu.</span></p>

      <p class="metin-1 para-style-override-35"><span class="char-style-override-16">Senin ölümünle elbette.</span></p>

      <p class="metin-1 para-style-override-35"><span class="char-style-override-12">Dietrich buna inanmak istemiyordu, ama kendini Organizasyon’un öyle bir şey yapmayacağına her ikna edişinde Zinser korkunç bir atakla karşılık veriyordu. Örneğin bir rahibi kaçırmak gibi.</span></p>

      <p class="metin-1 para-style-override-35"><span class="char-style-override-12">Ama Dietrich ne bekliyordu ki? Nasıl bir ‘organizasyon’ ile işbirliği içinde olduğunu unutmak o kadar kolay mıydı?</span></p>

      <p class="metin-1 para-style-override-35"><span class="char-style-override-12">MK-ULTRA programından çıkartıldığında ilk kez yanaştıkları zaman onları kişisel kurtarıcısı olarak görmüştü. Özel bir şirket. Sınırsız finansman. Dolgun bir maaş. Bilimsel özgürlük.</span></p>

      <p class="metin-1 para-style-override-35"><span class="char-style-override-12">İşaretli yerleri imzalamış, bir daha da asla ardına bakmamıştı.</span></p>

      <p class="metin-1 para-style-override-35"><span class="char-style-override-12">En azından başlarda öyleydi. Yeni laboratuarını kurmak onun için son derece heyecan verici olmuştu. Devlet için çalıştığı zamanın aksine, denetleme komisyonları yoktu, sayfalar dolusu raporlar yoktu, sonu gelmeyen açıklamalar yoktu. Ne istese veriliyordu.</span></p>

      <p class="metin-1 para-style-override-35"><span class="char-style-override-12">CIA’da çalışırken toplamış olduğu verilere erişebilmeyi ne kadar çok istediğini yüksek sesle söyleyinceye kadar da bir şeyden şüphelenmedi. Ama bir hafta sonra on iki kalın klasör dolusu not ve bilgisayar çıktıları düzgün bir şekilde masasının üzerinde dizilmiş, onu bekliyordu.</span></p>

      <p class="metin-1 para-style-override-35"><span class="char-style-override-12">Zinser’e sorduğunda kadın gözünü bile kırpmadı.</span></p>

      <p class="metin-1 para-style-override-35"><span class="char-style-override-12">“Eksik olan bir şey var mı?”</span></p>

      <p class="metin-1 para-style-override-35"><span class="char-style-override-12">“Hayır,” dedi Dietrich. “Her şey burada, sadece… Tüm bu veriler gizliydi. Onları nasıl ele geçirdiniz?”</span></p>

      <p class="metin-1 para-style-override-30"><span class="char-style-override-12">Zinser birkaç saniye boş boş baktı ona. Sonunda, “Başka bir ihtiyacınız var mı, Doktor?” diye sordu.</span></p>

      <p class="metin-1 para-style-override-30"><span class="char-style-override-12">Dietrich sorusunu yinelemek üzereydi ki, kadının gözlerinde gördüğü bir şey fikrini değiştirmesine neden oldu. “Yok.” Sonra tam arkasını dönerken onu durdurdu. “Aslında, bir isteğim daha var. Belki çılgınca gelecek ama…”</span></p>

      <p class="metin-1 para-style-override-30"><span class="char-style-override-12">“Nedir?”</span></p>

      <p class="metin-1 para-style-override-30"><span class="char-style-override-12">“Söylentiye göre, Nicola Tesla öldüğünde tüm notlarına hükümet tarafından el koyulmuştu. Onları görmek isterdim.”</span></p>

      <p class="metin-1 para-style-override-30"><span class="char-style-override-12">Zinser duraksadı ve kendi kendine konuşur gibi, “O dosyaları ele geçirmek oldukça zor olacak,” dedi. Sonra silkinip otoriter bir tavırla Dietrich’e baktı. “Bu isteğinizi açıklamanız için Kurul’u toplantıya çağıracağım. Akşam saat on birde, benim ofisimde. İnandırıcı olmanızı tavsiye ederim.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt44.png" width="54"/></p>

      <p class="metin-1 para-style-override-30"><span class="char-style-override-12">Zinser onu ofisinin dışında saat 23:07’ye kadar bekletti. Dietrich tam kulak kabartmak için yaklaşıyordu ki, kapı birden açıldı.</span></p>

      <p class="metin-1 para-style-override-30"><span class="char-style-override-12">“Doktor,” dedi Zinser. “Beş dakikanız var.”</span></p>

      <p class="metin-1 para-style-override-30"><span class="char-style-override-12">Dietrich kadının peşi sıra geniş ofise girdi. Duvarda beş büyük monitör vardı. İkisi kapalı, üçü açıktı. Her birinde karanlık bir siluet görülebiliyordu, ama mekânlardaki ışık Dietrich’in yüz hatlarını seçmesini olanaksız kılıyordu.</span></p>

      <p class="metin-1 para-style-override-30"><span class="char-style-override-12">Orta ekrandaki siluet Güneyli aksanıyla konuşarak, “Bayan Zinser bize isteğinizden bahsetti, Dr. Dietrich,” dedi. “Lütfen gerekçelerinizi açıklayın.”</span></p>

      <p class="metin-1 para-style-override-30"><span class="char-style-override-12">Dietrich’in sesini bulması için birkaç saniye geçmesi gerekti. Bulduğu zaman da çatlak ve zayıf çıkıyordu. “Elektromanyetizmayı kimse Tesla kadar iyi anlayamamıştı. Notlarının aradığım şeyi bulmamda bana yardımcı olacağını sanıyorum.”</span></p>

      <p class="metin-1 para-style-override-30"><span class="char-style-override-12">Başka bir siluet sert ve boğuk bir sesle, “Elektromanyetik radyasyonun aradığınız anahtar olduğuna nasıl karar verdiniz?” diye sordu</span></p>

      <p class="metin-1 para-style-override-30"><span class="char-style-override-12">“Libet Deneyleri ve o deneylerden özgür iradeye dair yapılan çıkarımlar...”</span></p>

      <p class="metin-1 para-style-override-30"><span class="char-style-override-12">“Kurul’un Dr. Libet’in çalışmalarına aşina olduğunu sanmıyorum,” dedi Zinser onun omuzu üzerinden.</span></p>

      <p class="metin-1 para-style-override-30"><span class="char-style-override-12">“Ah, elbette!” dedi Dietrich biraz bozularak. Bilim adamlarıyla çalışmaya o kadar alışmıştı ki, çoğu insanın bilimsel öğretiden tamamıyla habersiz olduğunu hep unutuyordu. “1970’lerin ortalarında Benjamin Libet adında bir fizyoloji araştırma görevlisi bioelektromanyetizmanın insan bilinciyle ilintili olarak nasıl çalıştığını inceledi.”</span></p>

      <p class="metin-1 para-style-override-30"><span class="char-style-override-12">Konunun teknik yanına ne kadar girmesi gerektiğini kestirmek için bir an duraksadı, sonra devam etti:</span></p>

      <p class="metin-1 para-style-override-30"><span class="char-style-override-12">“Deneylerinde serebral korteksdeki ileri kavrama yetisiyle ilişkili sinirsel faaliyetleri ölçmek için bir elektroansefalogram kullandı. Denekleri önce milisaniye mertebesinde hassas ve dönen noktasal ışık kaynağı kullanacak bir zamanlayıcının önünde oturttu. Sonra da her denekten belli zaman dilimleri içinde bir düğmeye basmasını istedi. Denekten istenilen şey eylemde bulunma arzusunun ilk farkına vardığında ışığın konumunu saptamasıydı. Düğmeye basmak ışığın gerçek konumunu kaydediyordu. Deneğin eylemde bulunmaya karar verdiği anla düğmeye bastığı anı karşılaştıran Libet, deneğin istemiyle bu istemin sonucu olan eylem arasında 200 milisaniye geçtiğini hesapladı.”</span></p>

      <p class="metin-1 para-style-override-30"><span class="char-style-override-12">“Yanılma payı ne kadardı?” diye sordu Güneyli.</span></p>

      <p class="metin-1 para-style-override-30"><span class="char-style-override-12">“Artı eksi 50 milisaniye.”</span></p>

      <p class="metin-1 para-style-override-30"><span class="char-style-override-12">Silüet başını salladı. “Devam edin.”</span></p>

      <p class="metin-1 para-style-override-30"><span class="char-style-override-12">Dietrich boğazını temizleyip tekrar anlatmaya başladı:</span></p>

      <p class="metin-1 para-style-override-30"><span class="char-style-override-12">“Ama EEG kayıtlarını inceleyen Libet, motor korteksteki beyin faaliyetinin düğmeye basılmadan 500 milisaniye</span> <span class="char-style-override-16">önce</span> <span class="char-style-override-12">oluştuğunu buldu.”</span></p>

      <p class="metin-1 para-style-override-30"><span class="char-style-override-12">Dietrich heyecanlı tepkiler bekleyerek durdu. Ama sessizliğe bakılırsa, dinleyenler deneyin ima ettiklerini pek anlamamıştı.</span></p>

      <p class="metin-1 para-style-override-30"><span class="char-style-override-12">“Buradaki önemli noktayı görmüyor musunuz? Deneğin eylemini tetikleyen beyin faaliyeti, denek eyleme geçme isteğinin farkına varmadan 300 milisaniye</span> <span class="char-style-override-16">önce</span><span class="char-style-override-12">,</span> <span class="char-style-override-12">yani 50 milisaniyelik yanılma payının oldukça dışında gerçekleşiyor. Sonraki deneyler de tüm bilinçli kararların öncesinde bilinçdışı bir elektriksel yük artışı, ya da Hazırlık Gerilimi –HG- oluştuğunu gösterdi.”</span></p>

      <p class="metin-1 para-style-override-30"><span class="char-style-override-12">Monitörlerde şimdi ufak tefek kıpırdanmalar olmuştu.</span></p>

      <p class="metin-1 para-style-override-30"><span class="char-style-override-12">“HG biz daha kendi isteklerimizin farkına varmadan</span> <span class="char-style-override-16">önce</span> <span class="char-style-override-12">oluşuyor. Yani gerçekte bir karar, biz daha onu almadan yürürlüğe girmiş oluyor, bu da özgür irade kavramının temelden sorgulanmasına yol açıyor.”</span></p>

      <p class="metin-1 para-style-override-30"><span class="char-style-override-12">“Yani Libet özgür iradeye inanmıyor muydu?” diye sordu boğuk sesli silüet.</span></p>

      <p class="metin-1 para-style-override-30"><span class="char-style-override-12">“Tam olarak öyle değil. Libet özgür iradenin sadece, bilincin HG’nin eyleme dönüşmesine izin vermek ya da bunu engellemek için karar verirken kullandığı bir çeşit veto gücü halinde var olduğu kuramını ortaya attı.”</span></p>

      <p class="metin-1 para-style-override-30"><span class="char-style-override-12">“Yani bilincin eylemleri başlatmadığına, ama onları engelleyebildiğine inanıyordu,” dedi aynı kişi.</span></p>

      <p class="metin-1 para-style-override-30"><span class="char-style-override-12">“Evet. Ama bilincin bir engelleme eylemi için 300 milisaniyeden az bir süresi var. Genellikle olaylara tepkilerimizi ‘kontrol’ edemeyişimizin nedeni de bu, çünkü yeteri kadar hızlı düşünemiyoruz.”</span></p>

      <p class="metin-1 para-style-override-30"><span class="char-style-override-12">En sağdaki siluet konuşmaya başladı. Dietrich o ana dek onun kadın olduğunun farkına varmamıştı.</span></p>

      <p class="metin-1 para-style-override-30"><span class="char-style-override-12">“Libet’in bilincin ne olduğu hakkında bir görüşü var mıydı?”</span></p>

      <p class="metin-1 para-style-override-37"><span class="char-style-override-12">“Bir yan etki.”</span></p>

      <p class="metin-1 para-style-override-37"><span class="char-style-override-12">“Pardon?” dedi kadın. “</span><span class="char-style-override-16">Neyin</span> <span class="char-style-override-12">yan etkisi?”</span></p>

      <p class="metin-1 para-style-override-37"><span class="char-style-override-12">“Nörolojik fonksiyonların. Eylemlerimizi bilinçli olarak kendimizin başlattığına yönelik inancımız, gerçekte olanların bir yanlış yorumlanmasından ibarettir. Ama bu son kısım sadece bir teori.”</span></p>

      <p class="metin-1 para-style-override-37"><span class="char-style-override-12">Boğuk sesli siluet başını salladı. “Tüm bunlar Tesla’nın notlarıyla nasıl bağlanıyor?”</span></p>

      <p class="metin-1 para-style-override-37"><span class="char-style-override-12">“Nörolojik fonksiyonlar bioelektromanyetik faaliyetlerin ötesinde bir şey değil. Ölmeden önce Tesla’nın en önem verdiği iki proje eterik güçle çalışan araba ve bir telegüç ışınıydı. Bunların ikisi de elektromanyetik radyasyonun iletimini ve dönüşümünü içeriyordu. Yani Libet haklıysa, bilinçli düşünce aslında bioelektromanyetizmanın bir yan etkisinden başka bir şey değildir. Ve Tesla da elektromanyetik radyasyonu kontrol altına almanın bir yolunu bulduğuna göre...”</span></p>

      <p class="metin-1 para-style-override-37"><span class="char-style-override-12">Dietrich duraladı, ama yine tepki gelmeyince sözünü tamamladı. “O zaman, elektromanyetik radyasyonu beynin bioelektromanyetik faaliyetlerine müdahale etmek ve dolayısıyla, insan zihnini kontrol etmek için kullanabilirsiniz.”</span></p>

      <p class="metin-1 para-style-override-37"><span class="char-style-override-12">Dietrich alnında biriken terleri sildi. Omzuna dokunan ince bir elle irkildi.</span></p>

      <p class="metin-1 para-style-override-37"><span class="char-style-override-12">“Teşekkürler, Doktor,” dedi Zinser. “Sanırım Kurul ihtiyacı olan her şeyi duydu.”</span></p>

      <p class="metin-1 para-style-override-37"><span class="char-style-override-12">Dietrich ofisten çıkıp koridorda yürürken heyecanı azalmaya başlamıştı bile. Tesla’nın efsanevi notları bir paranoyağın anlaşılmaz karalamalarından öte bir şey içermiyor olabilirdi. O notlar aslında bilim dünyasının perileri gibiydi. Birkaç inatçının hâlâ inanmasına rağmen henüz tek sayfasını gören olmamıştı.</span></p>

      <p class="metin-1 para-style-override-37"><span class="char-style-override-12">Ama dört gün sonra kendisi görecekti.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt45.png" width="54"/></p>

      <p class="metin-1 para-style-override-30"><span class="char-style-override-12">Tozla kaplı beş kutuyu ofisine yığılmış halde bulan Dietrich şaşırmıştı. Kutulardaki mührün üzerindeki tanıdık FBI damgasını ve yanındaki Savunma Bakanlığı logosunu görene kadar da ne olduklarını anlamamıştı.</span></p>

      <p class="metin-1 para-style-override-30"><span class="char-style-override-12">Tüm heyecanına rağmen Noel sabahındaki bir çocuk gibi kutuları yırtarak açma dürtüsüne karşı koydu. Onun yerine bir mektup açacağı aldı ve hepsini birer birer, dikkatle açtı. Titreyen ellerle ilk dosyayı aldı. Kalbi o kadar hızlı atıyordu ki, dosyayı açmadan önce neredeyse bir dakika boyunca kapağına boş boş baktı.</span></p>

      <p class="metin-1 para-style-override-30"><span class="char-style-override-12">Sonunda kapağı kaldırdığında karşısına çıkan sayfa öylesine kargacık burgacık el yazısıyla doluydu ki, ilk başta yazılanların hepsinin saçma sapan şeyler olduğunu düşündü. Ama daha yakından bakınca, kocaman oval ve dikdörtgenlerle çevrili metin blokları arasında sıkışmış formülleri ayırt edebildi.</span></p>

      <p class="metin-1 para-style-override-30"><span class="char-style-override-12">Sonraki sayfa da benzer şekilde bunaltıcıydı, ama baktıkça çılgınlığın içindeki yöntemi görmeye başladı. Tüm bilgilerin üzerinden geçmek aylarını alacaktı, ama Organizasyon sayesinde bunun için hem zamanı hem de kaynakları vardı. Bir önsezi aradığı sırrın –yani kendi araştırmalarıyla Tesla’nın çalışmaları arasındaki köprünün– Tesla’nın notlarına gömülü olduğunu söylüyordu.</span></p>

      <p class="metin-1 para-style-override-30"><span class="char-style-override-12">Ve haklı çıktı.</span></p>

      <p class="metin-1 para-style-override-30"><span class="char-style-override-12">Beş ay sonra, araştırmaları nihayet klinik aşamaya ulaştığında, Zinser düşünülemez olanı teklif etti. Aslında Dietrich’in öneriye şaşırmaması gerekirdi; çalınan o kadar gizli belgeden sonra Organizasyon’un çizgiyi nerede çekeceğini hep merak etmişti.</span></p>

      <p class="metin-1 para-style-override-30"><span class="char-style-override-12">Zinser o gece laboratuarına geldiğinde, çizginin –herhangi bir sınır varsa- sandığından da ötelerde olduğunu öğrendi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt46.png" width="54"/></p>

      <p class="metin-1 para-style-override-30"><span class="char-style-override-12">Zinser elini pürüzsüz laboratuar masasının üzerinde gezdirerek, “Raporlarınızı okuyordum,” dedi. “Ve bir duvara çarptığınızı düşünüyorum.”</span></p>

      <p class="metin-1 para-style-override-30"><span class="char-style-override-12">Dietrich kaşlarını çattı. “Demek istediğinizi anladığımdan emin değilim.”</span></p>

      <p class="metin-1 para-style-override-30"><span class="char-style-override-12">“Maymunlar üzerinde deney yaparak ancak bir yere kadar gidebilirsiniz.” Kadın doğrudan onun gözlerinin içine baktı. “İnsan denekleriniz olsa işler daha hızlı ilerlemez miydi?”</span></p>

      <p class="metin-1 para-style-override-30"><span class="char-style-override-12">“Kadavra mı yani? Hayır, şu aşamada yaşayan dokuya ihtiyacım var.”</span></p>

      <p class="metin-1 para-style-override-30"><span class="char-style-override-12">“Kadavradan bahsetmiyordum.”</span></p>

      <p class="metin-1 para-style-override-30"><span class="char-style-override-12">“Hâlâ uzun vadeli etki hızlarını analiz ediyorum, bunun için de örneklere ihtiyacım var.” Cam kapılı bir buzdolabına doğru salladı elini. Dolapta üstüne beyin dokusu örnekleri konulmuş yaklaşık elli tane mikroskop lamı vardı.</span></p>

      <p class="metin-1 para-style-override-30"><span class="char-style-override-12">“Ve?”</span></p>

      <p class="metin-1 para-style-override-30"><span class="char-style-override-12">“Ve...” Dietrich duraksadı. “Haftalar sürecek gözlemleri ve ardından da beyin cerrahisini kabul edecek gönüllüler bulabileceğinizden ciddi olarak şüpheliyim. FDA’nın</span> <span class="char-style-override-18"><a class="footnote-link" href="#footnote-225-7" id="footnote-225-7-backlink">7</a></span> <span class="char-style-override-12">isteyeceği belgeleri saymaya da gerek yok herhalde. O bile tek başına birkaç yıl alır.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-7-backlink" id="footnote-225-7">7</a> <span class="char-style-override-21" xml:lang="en-US">FDA (Food and Drug Administraiton -</span> <span class="char-style-override-20" xml:lang="en-US">Gıda ve İlaç Kurumu): ABD’De piyasaya çıkacak gıda maddelerine ve ilaçlara onay veren devlet kuruluşu (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">“FDA’yı unutun. Genel kullanım için bir ilaç hazırlıyor değilsiniz ki.”</span></p>

      <p class="metin-1 para-style-override-30"><span class="char-style-override-12">“Lisansımı kaybedebilirim.”</span></p>

      <p class="metin-1 para-style-override-30"><span class="char-style-override-12">“Elinizde gizlilik derecesi yüksek belgeler olduğunu bilen biri çıkarsa hapse de girebilirsiniz.”</span></p>

      <p class="metin-1 para-style-override-30"><span class="char-style-override-12">Dietrich birden midesinin burulduğunu hissetti. “Ne söylemeye çalışıyorsunuz?”</span></p>

      <p class="metin-1 para-style-override-37"><span class="char-style-override-12">“Bir şey söylemeye</span> <span class="char-style-override-16">çalışmıyorum</span><span class="char-style-override-12">. Söylüyorum. Sonuç almak için her ne gerekiyorsa yapmanızı istiyorum. Bu, kestirmeden gitmeyi gerektiriyorsa, o zaman öyle yapın. FDA kurallarını göz ardı etmek anlamına geliyorsa, hiç itirazım yok. Ve eğer insan denekler kullanmak zaman kazandıracaksa, neye ihtiyacınız olduğunu söyleyin, ben de temin edeyim.”</span></p>

      <p class="metin-1 para-style-override-37"><span class="char-style-override-12">“Ama nasıl...”</span></p>

      <p class="metin-1 para-style-override-37"><span class="char-style-override-12">“Orası benim sorunum, sizin değil.”</span></p>

      <p class="metin-1 para-style-override-37"><span class="char-style-override-12">“Bu konu hakkında kendimi pek rahat hissettiğimi...”</span></p>

      <p class="metin-1 para-style-override-37"><span class="char-style-override-12">“Bakın... Sizinle açık konuşayım, Doktor. Kendinizi hangi konuda rahat hissedip hissetmediğiniz</span> <span class="char-style-override-16">umurumda</span> <span class="char-style-override-12">bile değil. Siz bir çalışansınız, ben de patron. Gerçek bilimsel atılımlar gerçek özveriler olmadan elde edilemez.”</span></p>

      <p class="metin-1 para-style-override-37"><span class="char-style-override-12">“Bu işi yapmaya zorlanmış hiçbir denekle çalışmam. Hepsi gönüllü olmalı.”</span></p>

      <p class="metin-1 para-style-override-37"><span class="char-style-override-12">Zinser gülümsedi. “Elbette öyle olacaklar.”</span></p>

      <p class="metin-1 para-style-override-37"><span class="char-style-override-12">Dietrich karşısındaki kadından ziyade kendisiyle konuşur gibi, “Tamam,” dedi. “Oldu öyleyse.”</span></p>

      <p class="metin-1 para-style-override-37"><span class="char-style-override-12">“Kaç deneğe ihtiyacınız var?”</span></p>

      <p class="metin-1 para-style-override-37"><span class="char-style-override-12">Dietrich duraksamadan yanıtladı. “25 ile 35 yaş arasında altı erkek.”</span></p>

      <p class="metin-1 para-style-override-37"><span class="char-style-override-12">“Gereken düzenlemeleri yapacağım.”</span></p>

      <p class="metin-1 para-style-override-37"><span class="char-style-override-12">“Teşekkür ederim,” dedi Dietrich başka ne diyeceğini bilemeden.</span></p>

      <p class="metin-1 para-style-override-37"><span class="char-style-override-12">Zinser, “Hayır,” diye karşılık verdi. “</span><span class="char-style-override-16">Ben</span> <span class="char-style-override-12">teşekkür ederim.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt47.png" width="54"/></p>

      <p class="metin-1 para-style-override-37"><span class="char-style-override-12">Üç hafta sonra Dietrich denekleriyle tanıştı. İnce yapılarına ve dişlerinin durumuna bakılırsa, hepsinin de evsiz barksız kişiler olduğu belliydi. İlk adamı muayene ederken, deneye katılmak için ona ne kadar para ödendiğini sordu.</span></p>

      <p class="metin-1 para-style-override-37"><span class="char-style-override-12">“On bin kayme.”</span></p>

      <p class="metin-1 para-style-override-37"><span class="char-style-override-12">“Ne üzerinde deney yapacağımı biliyor musunuz?”</span></p>

      <p class="metin-1 para-style-override-37"><span class="char-style-override-12">“Bilmiyorum, umurumda da değil. On bin için beynimi bile bağışlarım.” Adam, çürük dişlerini göstererek sırıttı.</span></p>

      <p class="metin-1 para-style-override-37"><span class="char-style-override-12">Dietric</span><span class="char-style-override-12">h bir şey demedi.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-23"><span class="Strong-2">23</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Dietrich hapı ağzına attı, toz haline gelene kadar çiğnedi ve bir yudum diyet kolayla yuttu. Soyunmaya gerek duymadan laboratuarın bir köşesindeki kanepeye uzanarak üstüne bir battaniye çekti. Uzun zamandır odasında uyumuyordu. Zihni orada rahatlayamıyordu çünkü.</span></p>

      <p class="metin-1 para-style-override-30"><span class="char-style-override-12">Laboratuardaysa, vızıldayan cihazlarının ve sürekli parıldayan ekranların arasında kendini emniyette hissediyordu. Aklına ansızın bir fikir gelirse hemen not alabilmek için masasına yeterince yakındı. Zaten gideceği bir eşi ve çocukları da yoktu. Bir</span> <span class="char-style-override-16">evi</span> <span class="char-style-override-12">bile yoktu. Organizasyon’a katılmaya karar verdiğinde evinden de vazgeçmişti.</span></p>

      <p class="metin-1 para-style-override-30"><span class="char-style-override-12">Ondan önce ne kadar yalnız olduğunu hiç farketmemişti. Ama oraya dış dünyayla neredeyse tüm ilişkilerini kesecek şekilde kapanınca, yalnızlığı göz ardı edilemeyecek boyutlara gelmişti. İşin garip tarafı, ilk şokunu atlattıktan sonra o hapislik durumu artık onu pek de rahatsız etmiyordu.</span></p>

      <p class="metin-1 para-style-override-30"><span class="char-style-override-12">Aslında Organizasyon tarafından ‘hapsedilmiş olmanın’ rahatlatıcı bir yönü de vardı. Uyanık olduğu her anı çalışarak geçirmesinden ötürü suçluluk duymak zorunda değildi. Mutfağında mikrodalgaya girebilecek hazır yemeklerle dolu bir derin dondurucudan başka bir şey olmayan boş ve yalnızlık çağrıştıran bir eve gitmek zorunda değildi. O zamana dek karşılığını parayla ödemeden bir kadınla birlikte olmadığından ötürü kendini kahretmek zorunda da değildi.</span></p>

      <p class="metin-1 para-style-override-30"><span class="char-style-override-12">Organizasyon onu o tür tüm suçluluk ve kendinden nefret duygularından arındırmıştı. Seçenekleri elinden almışlar ve başarılı olduğu tek şeyle baş başa bırakmışlardı: İş.</span></p>

      <p class="metin-1 para-style-override-30"><span class="char-style-override-12">Gözlerini yumdu. Zihninden rahibin cama geçmiş kanlı yüzünün görüntüsü geçti. Ne kadar mide bulandırıcı olsa da, büyük bir rahatlama hissiyle karşıladığı bir görüntüydü. Çünkü empatik yetenekleri nasıl kontrol edebileceğini o an keşfetmişti. Ve böylece, Organizasyon için işe yararlığını garantiye almış oluyordu ki, bu da çok uzun bir süre daha orada çalışabileceği anlamına geliyordu.</span></p>

      <p class="metin-1 para-style-override-30"><span class="char-style-override-12">Gelecekteki keşiflerini hayal ederek bir süre tavana baktı. Artık Zinser’in istediği hedefe eriştiğine göre, belki kendi çalışmalarını da genişletebilirdi. MK-ULTRA’yı ve tüm alt programlarını orada yeniden hayata geçirebilirdi. Kendinden öncekilerin aksine, Kongre denetimiyle uğraşmak zorunda da kalmayacaktı. Sonuçta orada sınır kendi hayal gücüydü.</span></p>

      <p class="metin-1 para-style-override-30"><span class="char-style-override-12">Ya da OFTEN Operasyonu’nda çalışanların da inandığı gibi, sınır falan yoktu.</span></p>

      <p class="metin-1 para-style-override-30"><span class="char-style-override-12">Hem de hiç.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-24"><span class="Strong-2">24</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Darian ertesi gün erkenden uyandı. Önceki gece son engeli de aşmıştı: Elijah ve Winter’in ebeveynlerini bükmek. Hepsini aynı anda halletmek, özellikle de ele geçirmesi gerçekten zor olan Bay Zhi’nin varlığı nedeniyle onun için çok yorucu olmuştu. Ama yemeğin sonunda her iki çift de çocuklarını hayali Oppenheimer Yetenekli Çocuklar Okulu’na göndermeye razı olmuştu.</span></p>

      <p class="metin-1 para-style-override-30"><span class="char-style-override-12">Onların da kervana katılmasıyla kendini üzerinden ağır bir yük kalkmış gibi hissediyordu. Yataktan fırlayıp üzerine çabucak bir eşofman geçirdi.</span></p>

      <p class="metin-1 para-style-override-30"><span class="char-style-override-12">Gözlerini açan Laszlo gülümsedi. “Nereye gidiyorsun?”</span></p>

      <p class="metin-1 para-style-override-30"><span class="char-style-override-12">“Gölün etrafında bir tur atmaya.”</span></p>

      <p class="metin-1 para-style-override-30"><span class="char-style-override-12">“Önce bana olacağına sana olsun,” dedi Laszlo arkasını dönerek. “Sonra işe yarayıp yaramadığını söylersin.”</span></p>

      <p class="metin-1 para-style-override-30"><span class="char-style-override-12">Darian avucunun içiyle ona bir öpücük yollayıp, basamakları ikişer ikişer atlayarak hızla alt kata indi. Ayağı döşemeye bastığında koşmaya başlamıştı bile. Giriş holünü koşarak geçip kendini yan kapıdan dışarıya attı ve serin kış havasını ciğerlerine çekti.</span></p>

      <p class="metin-1 para-style-override-30"><span class="char-style-override-12">Şehri günün o zamanında seviyordu. Hava güneşliydi, ama Pazar sabahının bu erken saatlerinde yollar henüz ıssızdı. Dışarıda olup duygulara boğulmadığı ender zamanlardan biriydi. Sadece milyonlarca uyuyan zihnin tembel, gevşek dinginliği vardı.</span></p>

      <p class="metin-1 para-style-override-30"><span class="char-style-override-12">Otobüs durağında bekleyen bir adamın yanından geçerken başıyla selam verdi. Adam da karşılığında gülümsemesine rağmen sanki her tarafından sert, yapış yapış bir korku ve ılık, ıslak bir şaşkınlık fışkırıyordu. Darian önce evin kapısından koşarak fırlayınca adamı ürküttüğünü sandı. Ama öyle olsa, ancak anlık bir şaşkınlık duymuş olması gerekirdi. Öte yandan, Darian koşarak uzaklaştıkça adamın endişesi de daha elle tutulur hale dönüşüyordu.</span></p>

      <p class="metin-1 para-style-override-30"><span class="char-style-override-12">Darian omzunun üzerinden arkasına göz attı, adam başını öte yana çevirmişti. Sanki...</span></p>

      <p class="metin-1 para-style-override-30"><span class="char-style-override-16">Tanınmaktan korkar gibi.</span></p>

      <p class="metin-1 para-style-override-30"><span class="char-style-override-12">Korkusunu içgüdüsel olarak kamufle edip koşmaya devam etti. Kimdi o? Yüzünü gözünün önüne getirip onu nereden anımsadığını bulmaya çalıştı. Alelade biri: Seyrek saçlar, geniş bir alın, iri bir burun. Tümüyle unutulabilir özelliklerdi bunlar. Önceki akşam gittikleri restorandaki adamların yarısı o tarife uyuyordu.</span></p>

      <p class="metin-1 para-style-override-30"><span class="char-style-override-12">Birden kalbi duracak gibi oldu. Adam</span> <span class="char-style-override-16">gerçekten de</span> <span class="char-style-override-12">restorandaydı. Sağındaki üçüncü masada. Bir rastlantı olamazdı. Doğu Yakası’nda bir yerde yemişlerdi yemeği. Aynı adamın Batı Yakası’nda, sabahın yedisinde, evinin hemen dışında otobüs bekliyor olması –eğer onu takip etmiyorsa- mümkün değildi. Ama neden...</span></p>

      <p class="metin-1 para-style-override-30"><span class="char-style-override-12">Darian o kadar ani bir şekilde durdu ki, neredeyse öne kapaklanıp düşecekti. ‘</span><span class="char-style-override-16">Neden’</span><span class="char-style-override-12">i çok açık değildi, ama ‘</span><span class="char-style-override-16">kim</span><span class="char-style-override-12">’i belliydi: Organizasyon. Nasıl o kadar saf olabilmişti ki? Bir oyun oynamadığını salak gibi ilk defa şimdi farkediyordu. Piyango falan vurmamıştı. Ters düşecek olursa (daha da önemlisi, ayrılmaya karar verirse) olumsuz tepki verebilecek, ne oldukları anlaşılmamış insanlar için çalışıyordu.</span></p>

      <p class="metin-1 para-style-override-30"><span class="char-style-override-12">Başını sallayıp kendini koşmaya devam etmeye zorladı. Paranoyakça davranıyordu. Ayrılmasını istemeseler bile ne yapabilirlerdi ki? Ölüsünün onlara hiçbir yararı olmazdı.</span></p>

      <p class="metin-1 para-style-override-30"><span class="char-style-override-16">Emin misin? Belki de Dietrich kafanı yarıp içinde neler olduğuna iyice yakından bakmak ister.</span></p>

      <p class="metin-1 para-style-override-30"><span class="char-style-override-12">Darian o dehşet verici düşünceyi kafasından atmak isteyerek yutkundu.</span></p>

      <p class="metin-1 para-style-override-30"><span class="char-style-override-16">Evet doğru! At kafandan. Yakında beynin de kafatasından...</span></p>

      <p class="metin-1 para-style-override-30"><span class="char-style-override-12">HAYIR. Öyle olmayacaktı. Ayrıca kendisine yönelik bir şeyler planlanıyor olsa, onlar daha harekete geçemeden oyunun farkına varırdı. Ve eğer onu</span> <span class="char-style-override-16">gerçekten</span> <span class="char-style-override-12">gardı düşükken yakalamayı başarabilseler bile, özgürlüğüne yeniden kavuşmak için birkaç büküş yeterli olurdu. Onu durduramazlardı…</span></p>

      <p class="metin-1 para-style-override-30"><span class="char-style-override-12">Durdurabilirler miydi?</span></p>

      <p class="metin-1 para-style-override-30"><span class="char-style-override-12">Sanmıyordu, ama yine de şansını zorlamamaya karar verdi. Laszlo ve çocukları onlara teslim edip parasını alacak, sonra hemen ortadan kaybolacaktı. Önündeki birkaç günü atlatması yeterliydi. Sonra da özgürdü.</span></p>

      <p class="metin-1 para-style-override-30"><span class="char-style-override-12">O kadar basit.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt48.png" width="54"/></p>

      <p class="metin-1 para-style-override-30"><span class="char-style-override-12">Hayatının en mutlu sabahı olması gereken günde Darian kendini çok kötü hissediyordu. Dönüp eve doğru koşmaya başladı.</span></p>

      <p class="metin-1 para-style-override-30"><span class="char-style-override-16">Sadece paraya odaklan. Üç milyon dolar. O parayla yapabileceklerini düşün. İstediğin yere gidebilirsin. İstediğin her şeyi yapabilirsin.</span></p>

      <p class="metin-1 para-style-override-30"><span class="char-style-override-16">- Laszlo ile birlikte olmak hariç, her şeyi.</span></p>

      <p class="metin-1 para-style-override-30"><span class="char-style-override-12">Mesele de oradaydı zaten, değil mi? Darian hiçbir zaman nereye gittiği hakkında fazla kafa yormamıştı. O güne kadar yani. Ama şimdi yaşamında neredeyse kendinden fazla değer verdiği biri vardı.</span></p>

      <p class="metin-1 para-style-override-30"><span class="char-style-override-16">Neredeyse.</span></p>

      <p class="metin-1 para-style-override-30"><span class="char-style-override-12">Yanından geçtiği durak şimdi boştu. Eve girip üst kata çıktı ve yatak odasına girdi.</span></p>

      <p class="metin-1 para-style-override-30"><span class="char-style-override-12">“Günaydın sevgilim.” Laszlo yorganı üstünden atmadan önce ona sıkıca sarıldı. “Heyecandan dün gece çok zor uyudum.” Sonra uzanıp onu öptü.</span></p>

      <p class="metin-1 para-style-override-30"><span class="char-style-override-12">Darian duyduğu suçluluk hissini hemen perdeledi.</span></p>

      <p class="metin-1 para-style-override-30"><span class="char-style-override-12">“Bu harika bir şeyin başlangıcı. Hissedebiliyorum. Ve bunun için sana minnettarım.” Laszlo duralayıp gülümsedi. “Seni seviyorum.”</span></p>

      <p class="metin-1 para-style-override-30"><span class="char-style-override-12">“Ben… Ben de seni seviyorum,” diye yanıtladı Darian. Daha önce defalarca içtenlikten uzak bir şekilde söylemiş olduğu sözcüklerdeki gerçekliğe şaşırmıştı.</span></p>

      <p class="metin-1 para-style-override-30"><span class="char-style-override-16">Neredeyse kendinden bile daha çok, ha?</span></p>

      <p class="metin-1 para-style-override-30"><span class="char-style-override-16">- Evet. Neredeyse.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt49.png" width="54"/></p>

      <p class="metin-1 para-style-override-35"><span class="char-style-override-12">“İyi ol, tatlım.” Bayan Cohen oğluna sıkıca sarıldı.</span></p>

      <p class="metin-1 para-style-override-35"><span class="char-style-override-12">Elijah utanarak,</span> <span class="char-style-override-16">“Aman, an-neee!”</span> <span class="char-style-override-12">dedi. Keşke Bay Kuehl onu Winter’den sonra değil de önce almış olsaydı.</span></p>

      <p class="metin-1 para-style-override-35"><span class="char-style-override-12">Babası Elijah’ın ayaklarının dibindeki kocaman çantayı gösterdi. “Bunun için yardıma ihtiyacın var mı, koca adam?”</span></p>

      <p class="metin-1 para-style-override-35"><span class="char-style-override-12">“Hayır baba. Ben hallederim.”</span></p>

      <p class="metin-1 para-style-override-35"><span class="char-style-override-12">Elijah çantanın saplarına asıldı. O kadar ağırdı ki, neredeyse kapaklanıyordu. Annesi sahip olduğu her giyecek parçasını içine tıkmış olmalıydı. Dişlerini sıkıp dizlerini büktü ve çantanın atkısını kemikli omzuna geçirdi. Kuşak etine canını acıtacak şekilde batıyordu. Gök mavisi minibüsün arkasına doğru yalpalayarak yürüdü.</span></p>

      <p class="metin-1 para-style-override-35"><span class="char-style-override-12">Laszlo minibüsün arka kapısını açıp, eşyasını kendi koyması için kenara çekildi. Elijah gücünün son kırıntısını kullanarak elindeki çantayı aracın içine savurdu, bir an için kenarda asılı kalınca düşeceğini sandı. Ama atik davranan Laszlo onu içeriye itti.</span></p>

      <p class="metin-1 para-style-override-35"><span class="char-style-override-12">Elijah başını kaldırıp Winter’in olanları görüp görmediğine baktı, ama o da Bayan Washington ile konuşmakla meşguldü. Sırt çantasını çıkarttı; o da ağırdı, ama giyecek torbasının yanında hiç kalırdı. Elindekini büyük çantanın üstüne koyunca öğretmenine başıyla işaret etti, o da minibüsün kapısını kapattı.</span></p>

      <p class="metin-1 para-style-override-35"><span class="char-style-override-12">“Gitmeden önce bir kucaklaşma daha,” dedi annesi ve onu kocaman göğüslerine bastırdı. Boş bulunan Elijah kendini ancak birkaç saniye sonra kurtardı ve tekrar minibüse baktı. Bu kez Winter onları izliyordu.</span></p>

      <p class="metin-1 para-style-override-35"><span class="char-style-override-12">Babası elini resmi bir tavırla uzatarak, “İyi şanslar oğlum,” dedi.</span></p>

      <p class="metin-1 para-style-override-35"><span class="char-style-override-12">Elijah gururla karışık bir mahcubiyet içinde uzatılan eli sıktı. “Teşekkürler.”</span></p>

      <p class="metin-1 para-style-override-35"><span class="char-style-override-12">“Ve oraya vardığında bizi aramayı unutma,” dedi babası. “Annen merak eder.”</span></p>

      <p class="metin-1 para-style-override-30"><span class="char-style-override-12">“Ararım.”</span></p>

      <p class="metin-1 para-style-override-30"><span class="char-style-override-12">Elijah minibüse binip kapıyı kapattı. Ebeveynlerine belli belirsiz bir el salladı, sonra Winter’e döndü. Kayıtsız görünmeye çalışarak, “S-s-selam,” diye mırıldandı.</span></p>

      <p class="metin-1 para-style-override-30"><span class="char-style-override-12">“Sen bir de benimkileri görseydin,” dedi Winter. “Annem ağlamaya başladı.”</span></p>

      <p class="metin-1 para-style-override-30"><span class="char-style-override-12">“Gerçekten mi?” Elijah ebeveynlerinin performansları hakkında kendini biraz daha iyi hissetmeye başlamıştı.</span></p>

      <p class="metin-1 para-style-override-30"><span class="char-style-override-12">“Tabii ya. Dehşete kapıldım.”</span></p>

      <p class="metin-1 para-style-override-30"><span class="char-style-override-12">Darian motoru çalıştırırken, “Hazır mıyız, Elijah?” diye sordu.</span></p>

      <p class="metin-1 para-style-override-30"><span class="char-style-override-12">“Evet,” dedi Elijah. Bir taraftan da pencereden göz ucuyla birkaç metre ileride deli gibi el sallayan annesine bakıyordu.</span></p>

      <p class="metin-1 para-style-override-30"><span class="char-style-override-12">Darian arabayı hareket ettirdi. Evin önünden ayrılırken Elijah, birden ebeveynlerini bir daha asla göremeyeceğine dair garip bir duyguya kapıldı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-25"><span class="Strong-2">25</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Nasıl o?”</span></p>

      <p class="metin-1 para-style-override-30"><span class="char-style-override-12">“Hâlâ bir Valium bağımlısı; eğer asıl sormak istediğin buysa.”</span></p>

      <p class="metin-1 para-style-override-30"><span class="char-style-override-12">“Rahip üzerinde deney yapma konusunda sorun çıkarmadı, değil mi?”</span></p>

      <p class="metin-1 para-style-override-30"><span class="char-style-override-12">“Başlangıçta biraz isteksizdi, ama sonra uyum gösterdi.”</span></p>

      <p class="metin-1 para-style-override-30"><span class="char-style-override-12">“İşte sana gerçek bir PAPERCLIP elemanı. Yine de gözünü üzerinden ayırma. Kuralları olmayan erkekler bazen kendini aşmaya eğilimli olur.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt50.png" width="54"/></p>

      <p class="metin-1 para-style-override-30"><span class="char-style-override-12">Samantha Zinser telefonu kapattı.</span> <span class="char-style-override-16">PAPERCLIP.</span> <span class="char-style-override-12">Sözcüğü zihninde kurcaladı. Kurul üyesi haklıydı. O programı fiilen</span> <span class="char-style-override-16">tekrar</span> <span class="char-style-override-12">hayata geçirmişlerdi. Yani sonuçta, Kongre’deki tartışmalar bir idam hükmü yerine geçmemişti. Sadece bir duraklama yaşanmıştı.</span></p>

      <p class="metin-1 para-style-override-30"><span class="char-style-override-12">Zinser kendisine en büyük mirasının Nazi’lerden kalacağını hiç düşünmemişti, ama gerçekler tartışılmazdı. Bir suçluluk hissi duydu, sonra Başkan Truman’ın zamanında yaptığından farklı bir şey yapmadığının bilinciyle rahatladı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-26"><span class="Strong-2">26</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Karayolundan ayrılan Darian aracı dar bir asfalt yola soktu. Arada sırada yol bilgisayarına göz atarak yarım saat kadar daha sürdü. Sonunda daha çok amatör havacılık meraklıları tarafından kullanılan küçük bir havaalanına ulaştılar.</span></p>

      <p class="metin-1 para-style-override-30"><span class="char-style-override-12">Darian inip kapıdaki görevliyle bir şeyler konuştu, sonra geri döndü ve direksiyona geçti. Birkaç dakika sonra minibüs havaalanının tek pistinde duran özel jetin yanında durdu.</span></p>

      <p class="metin-1 para-style-override-30"><span class="char-style-override-12">“Geldik,” dedi kapıyı açıp inerken.</span></p>

      <p class="metin-1 para-style-override-30"><span class="char-style-override-12">Aracın önünde onunla buluşan Laszlo şaşkındı. “Dün gece havayoluyla gideceğimizi söylediğinde...”</span></p>

      <p class="metin-1 para-style-override-30"><span class="char-style-override-12">“Hey! Şuna bakın!” Winter de minibüsten atlayıp onların yanına gelmişti. “Bu gerçekten bizim için mi?”</span></p>

      <p class="metin-1 para-style-override-30"><span class="char-style-override-12">Pilot kokpitten onlara el salladı.</span></p>

      <p class="metin-1 para-style-override-30"><span class="char-style-override-12">“Hı-hııı,” dedi Darian. “Oppenheimer gösterişli yolculuklara bayılır.”</span></p>

      <p class="metin-1 para-style-override-30"><span class="char-style-override-12">“Vay be,” dedi Elijah soluk soluğa. “Öyle görünüyor.”</span></p>

      <p class="metin-1 para-style-override-30"><span class="char-style-override-12">Dördü orada durup birkaç saniye etkileyici jeti seyretti. Sonra, “Hazır mısınız?” diye sordu Darian.</span></p>

      <p class="metin-1 para-style-override-30"><span class="char-style-override-12">Winter ile Elijah birbirine baktı, her ikisinin yüzüne de geniş birer gülümseme yayıldı. Tek söz etmeden uçağa doğru bir koşu koparttılar.</span></p>

      <p class="metin-1 para-style-override-30"><span class="char-style-override-12">“Durun!” diye bağırdı Laszlo. “Çantalarınız!”</span></p>

      <p class="metin-1 para-style-override-30"><span class="char-style-override-12">Çocuklar kayarak durup minibüse doğru geri koştu. Laszlo çantaları indirdi, ellerine birer parça verdi ve onları iki sefer yapmak zahmetinden kurtararak kalan ikisini de kendi sırtladı. Elijah dudaklarının hareketiyle sessiz bir ‘</span><span class="char-style-override-16">Teşekkürler!’</span> <span class="char-style-override-12">gönderince, mor boya kalemlerini anımsatan bir koku halinde gelen rahatlama benliğini sardı.</span></p>

      <p class="metin-1 para-style-override-30"><span class="char-style-override-12">Hep birlikte uçağa yürürken pilot da kapıdan aşağıya bir merdiven indirdi.</span></p>

      <p class="metin-1 para-style-override-33"><span class="char-style-override-12">Darian, “Sanırım ‘şimdilik hoşça kal’ deme vakti geldi,” dedi Laszlo’nun arkasından.</span></p>

      <p class="metin-1 para-style-override-33"><span class="char-style-override-12">“Sen gelmiyor musun?” diye sordu Laszlo. Günün ikinci şokuydu bu. “Ama sanmıştım ki…”</span></p>

      <p class="metin-1 para-style-override-33"><span class="char-style-override-12">Darian başını salladı. “Laboratuarda beni bekleyen işler var.” Duralayıp gülümsedi. “O kadar üzgün durma. Sadece bir haftalığına gidiyorsun. Çocukların yerleşmelerine odaklan, gerisini bana bırak.”</span></p>

      <p class="metin-1 para-style-override-33"><span class="char-style-override-12">“Haklısın,” dedi Laszlo. Yine de hayal kırıklığını gizleyememişti. Ona öylesine alışmıştı ki, bir hafta gözüne sonsuzluk gibi geliyordu.</span></p>

      <p class="metin-1 para-style-override-33"><span class="char-style-override-12">Darian uzanıp onun yanağına bir öpücük kondurdu ve “Seni özleyeceğim,” diye fısıldadı.</span></p>

      <p class="metin-1 para-style-override-33"><span class="char-style-override-12">“Ben de seni.”</span></p>

      <p class="metin-1 para-style-override-33"><span class="char-style-override-12">Winter anın büyüsünü bozarak, “Bay Kuehl!” diye seslendi. “İçeriye girebilir miyiz?”</span></p>

      <p class="metin-1 para-style-override-33"><span class="char-style-override-12">Laszlo dönüp Darian’a baktı, o da çocuklara başını sallayarak onay verdi. Winter hiç vakit kaybetmedi; Darian hareketini tamamlamadan o basamakları çıkmaya başlamıştı bile. Elijah da peşindeydi. Laszlo da Darian’ı bir kez daha öpüp merdivene yöneldi.</span></p>

      <p class="metin-1 para-style-override-33"><span class="char-style-override-12">Dışarıdaki serin esintinin aksine, kabindeki hava sıcak ve bayattı. Laszlo içeriye adım atar atmaz kendini klostrofobiye kapılmış gibi hissetti. Çantaları yere bırakıp gömleğinin yakasını açtı, ama kendini daha iyi hissetmek yerine, daha da fenalaştı. Alnındaki teri sildi, derin bir soluk almaya çalıştı; tek yapabildiği ıslık gibi bir hırıltı çıkarmak oldu.</span></p>

      <p class="metin-1 para-style-override-33"><span class="char-style-override-12">Elijah öğretmenine kaygıyla bakarak, “Bay Kuehl,” dedi. “İyi misiniz?”</span></p>

      <p class="metin-1 para-style-override-33"><span class="char-style-override-12">Laszlo başını salladı, ama o kadar basit bir hareket bile midesinin bulanmasına neden olmuştu. Rahatlamaya çalıştı; zihni, üzerine yıkılan duvar görüntüleriyle doldu.</span></p>

      <p class="metin-1 para-style-override-53"><span class="char-style-override-12">Terli elini Elijah’ın omzuna koydu. “Özür dilerim, Bay Cohen,” diyebildi fısıltıyla, “Ama biraz temiz havaya ihtiyacım var.”</span></p>

      <p class="metin-1 para-style-override-53"><span class="char-style-override-12">Sonra dönüp kendini kabinden dışarı attı. Merdivenden koşarak inerken tökezledi; Darian son anda kolundan yakalamasa yüz üstü yere kapaklanacaktı.</span></p>

      <p class="metin-1 para-style-override-53"><span class="char-style-override-12">“Laszlo! Neyin var?”</span></p>

      <p class="metin-1 para-style-override-53"><span class="char-style-override-12">Temiz ve serin havayı içine çeken Laszlo kendini anında daha iyi hissetti. Tüm vücudunu basmış olan ter soğuyunca iç ısısı ateşten buza dönüştü, titremeye başladı. Darian bluzunun koluyla onun alnındaki teri sildi, kollarını bedenine doladı. Titreyerek ona sarılan Laszlo soluk temposuna odaklandı. Yarım dakika kadar öyle kalıp sonra yavaşça geri çekildi.</span></p>

      <p class="metin-1 para-style-override-53"><span class="char-style-override-12">“Bana ne olduğunu bilmiyorum. İçeriye girene kadar bir şeyim yoktu.” Omzunun üzerinden uçağa bakınca, midesi yine ayağa kalktı. “Bunu yapabileceğime emin değilim,” diye fısıldadı Darian’a.</span></p>

      <p class="metin-1 para-style-override-53"><span class="char-style-override-12">“Neyi yapabileceğine?”</span></p>

      <p class="metin-1 para-style-override-53"><span class="char-style-override-12">“Tüm ülkeyi o şeyin…” Başıyla uçağı işaret etti.</span> <span class="char-style-override-16">Onun</span> <span class="char-style-override-12">içinde uçabileceğimi sanmıyorum. Beş saniye bile dayanamadım. Beş saat dayanmama imkan yok.”</span></p>

      <p class="metin-1 para-style-override-53"><span class="char-style-override-12">“Emin misin? Yeniden denemek ister misin?”</span></p>

      <p class="metin-1 para-style-override-53"><span class="char-style-override-12">Laszlo evet demek, o mantıksız korkuyu yenmek istiyordu, ama orada kapalı kalacağını düşününce soluk alması yine zorlaştı.</span></p>

      <p class="metin-1 para-style-override-53"><span class="char-style-override-12">Onun düştüğü dehşetin büyüklüğünü sezen Darian omuzlarını kavradı. “Bana bak,” dedi sertçe. “Soluk al. İyi olacaksın. Uçağı düşünmeyi bırak, sadece sesime odaklan.”</span></p>

      <p class="metin-1 para-style-override-53"><span class="char-style-override-12">Laszlo’nun kalp atışları tekrar yavaşladı ve üzerine bir dinginlik geldi.</span></p>

      <p class="metin-1 para-style-override-53"><span class="char-style-override-12">“Tanrım,” dedi soluklanarak. “Bana neler olduğunu bilmiyorum.”</span></p>

      <p class="metin-1 para-style-override-33"><span class="char-style-override-12">“Sorun değil,” dedi Darian. “Böyle şeyler olur. Üzülmen için neden yok.”</span></p>

      <p class="metin-1 para-style-override-30"><span class="char-style-override-12">Laszlo gözlerini kapatıp öne doğru eğildi, alnını yavaşça onunkine yasladı. Tenleri kısa bir an için birbirine değince, çok hafif bir portakal kabuğu kokusu sezdi, ama aldatmanın kokusu o daha emin olamadan gitmişti bile.</span></p>

      <p class="metin-1 para-style-override-33"><span class="char-style-override-12">“Her şey yolunda mı?”</span></p>

      <p class="metin-1 para-style-override-33"><span class="char-style-override-12">İkisi birden yabancı sese doğru döndü. Konuşan kişi kapıda çocukların arkasında duran pilottu.</span></p>

      <p class="metin-1 para-style-override-33"><span class="char-style-override-12">“Önümüzdeki on dakika içinde kalkmak zorundayız. Buraya doğru gelen bir fırtına var ve tehlikeli hal almadan uçuş yüksekliğine çıkmak istiyorum.”</span></p>

      <p class="metin-1 para-style-override-33"><span class="char-style-override-12">Laszlo kararsızlık içinde önce pilota, sonra Darian’a baktı.</span></p>

      <p class="metin-1 para-style-override-33"><span class="char-style-override-12">Darian, “Lütfen bize bir saniye izin verin,” dedikten sonra Laszlo’ya baktı. “Bana sorarsan burada kalmalısın, tatlım. Benimle laboratuara dön.”</span></p>

      <p class="metin-1 para-style-override-33"><span class="char-style-override-12">“Yapamam. Demek istediğim... Bu çocuklar benim sorumluluğumda.”</span></p>

      <p class="metin-1 para-style-override-33"><span class="char-style-override-12">“Onlar</span> <span class="char-style-override-16">bizim</span> <span class="char-style-override-12">sorumluluğumuzda,” dedi Darian azarlarcasına. “Ve iyi olacaklar. Okulun müdürü Roger onları havaalanında karşılayacak. Harika bir adamdır.” Laszlo’nun isteksizliğini sezerek, “Ayrıca Elijah’ın Winter ile baş başa birkaç saat geçirmekten son derece mutlu olacağına inanıyorum,” diye fısıldadı. “Sen ne dersin?”</span></p>

      <p class="metin-1 para-style-override-33"><span class="char-style-override-12">Laszlo gülümsemekten kendini alamadı. “İşte o konuda haklısın.”</span></p>

      <p class="metin-1 para-style-override-33"><span class="char-style-override-12">Tekrar çocuklara baktı. O kadar hevesli olmasalar, gitmelerine izin vermezdi. Ama yüzlerindeki heyecanı –özellikle de Elijah’ınkini– görünce kararını verdi. Jete doğru yürüdü. Artık içeriye girmeye niyeti olmadığından, önceki gerginlikten eser yoktu.</span></p>

      <p class="metin-1 para-style-override-33"><span class="char-style-override-12">Hafifçe öksürerek boğazını temizledi. “Bayan Zhi, Bay Cohen. Küçük bir itirafta bulunmam gerekiyor: Anlaşıldığı kadarıyla şiddetli bir klostrofobi nöbeti geçiriyorum. Gideceğiniz yere bensiz gitmenizde bir sakınca var mı?”</span></p>

      <p class="metin-1 para-style-override-30"><span class="char-style-override-12">Winter kayıtsız bir tavırla omuz silkerken, Elijah’ın yüzünde geniş bir gülümseme belirdi.</span></p>

      <p class="metin-1 para-style-override-30"><span class="char-style-override-12">“Bunu bir ‘evet’ olarak alıyorum.” Laszlo ilk basamağı çıkarak her iki öğrencisinin de elini sıktı. “İkinizle de gerçekten gurur duyuyorum. İyi yolculuklar.”</span></p>

      <p class="metin-1 para-style-override-30"><span class="char-style-override-12">“T-t-teşekkürler,” dedi Elijah. Sonra duraksamadan pilota döndü. “Uçuş sırasında film olacak mı?”</span></p>

      <p class="metin-1 para-style-override-30"><span class="char-style-override-12">Elijah’ın sorusunu duyan Laszlo dudaklarına kadar yükselen gülümsemeyi bastırdı. Birkaç dakika sonra o ve Darian jetin pistte hızlanıp kalkışını kol kola izliyordu. Ve Darian yorgun bir şekilde soluğunu koyuverdi. Laszlo’nun burnuna nane kokusu geldi. Bu kez kokuyu hayal etmediğinden emindi, ama Darian’ın neden o kadar rahatladığını anlaması için haftalar geçmesi gerekecekti.</span></p>

      <p class="metin-1 para-style-override-30"><span class="char-style-override-12">Kadının ona ne kadar kötü bir şekilde ihanet etmiş olduğunu da ancak o zaman anlayacaktı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt51.png" width="54"/></p>

      <p class="metin-1 para-style-override-30"><span class="char-style-override-12">Uçak kalktıktan bir saat sonra pilot telsize uzanıp frekans değiştirdi.</span></p>

      <p class="metin-1 para-style-override-30"><span class="char-style-override-12">“İkisi de baygın.”</span></p>

      <p class="metin-1 para-style-override-30"><span class="char-style-override-12">“İyi,” dedi karşıdaki ses. “Varış zamanınız nedir?”</span></p>

      <p class="metin-1 para-style-override-30"><span class="char-style-override-12">“Yirmi dakika.”</span></p>

      <p class="metin-1 para-style-override-30"><span class="char-style-override-12">“Tam doz aldılar, değil mi? Uçak inmeden uyanmalarını istemiyorum.”</span></p>

      <p class="metin-1 para-style-override-30"><span class="char-style-override-12">“Öyle bir sorun olmayacak.”</span></p>

      <p class="metin-1 para-style-override-30"><span class="char-style-override-12">“Saatlerini ayarlamayı unutma.”</span></p>

      <p class="metin-1 para-style-override-30"><span class="char-style-override-12">Pilot mikrofonu yerine koydu, sonra yardımcısına döndü. “Kadını duydun.”</span></p>

      <p class="metin-1 para-style-override-30"><span class="char-style-override-12">Yardımcı pilot yavaşça yerinden kalkıp kabine yöneldi. Duyduğu aşırı korkuya rağmen sakin davranmaya çalışıyordu. Çocuklara, özellikle de kıza dokunmak hoşuna gitmiyordu. Daha önce nabzını kontrol etmek için parmaklarını boynuna bastırdığında kendini… Kendini çok garip, sanki başkasıymış gibi hissetmişti.</span></p>

      <p class="metin-1 para-style-override-30"><span class="char-style-override-12">Öykülerinin ne olduğunu bilmiyordu, bilmek de istemezdi. Tek istediği, uçağı indirmek, parasını almak ve çekip gitmekti.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-27"><span class="Strong-2">27</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Laszlo parlak camlı ve yumuşak hatlı güzel bir modern yapı bekliyordu, ama laboratuar daha çok dünyanın en büyük beton kutusunu andırıyordu. Üç katlı binanın dört yanındaki iki dikey pencere bandı dışında kübün yüzeyi tümüyle duvarla kapalıydı. Ve sık ağaçların arasından geçerlerken binanın çevresinde konuşlanmış nöbetçiler olduğunu görmüştü.</span></p>

      <p class="metin-1 para-style-override-30"><span class="char-style-override-12">Darian minibüsü iki arazi aracının arasına park edip motoru kapattı. Garip şekilde mesafeli bir ses tonuyla, “Hazır mısın?” diye sordu,</span></p>

      <p class="metin-1 para-style-override-30"><span class="char-style-override-12">Laszlo birden hata yapıp yapmadığını düşündü. Doğu sahilindeki laboratuarlar bir yana, Oregon yerleşkesini bile görmeden Elijah ve Winter’in ebeveynlerini çocukları Oppenheimer’a göndermeye nasıl ikna etmişti ki?</span></p>

      <p class="metin-1 para-style-override-30"><span class="char-style-override-12">“Neden bu kadar çok nöbetçi var?” diye sordu.</span></p>

      <p class="metin-1 para-style-override-30"><span class="char-style-override-12">“Oppenheimer Enstitüsü gizliliği sever,” diye yanıtladı Darian. “Sanayi casuslarının araştırmalarını çalmasını istemiyorlar.”</span></p>

      <p class="metin-1 para-style-override-30"><span class="char-style-override-12">“Kâr amacı gütmeyen bir kuruluşun neden sırları olsun ki?”</span></p>

      <p class="metin-1 para-style-override-30"><span class="char-style-override-12">“İstersen söyleyebilirim,” dedi Darian, “Ama o zaman seni öldürmek zorunda kalırım.”</span></p>

      <p class="metin-1 para-style-override-30"><span class="char-style-override-12">Laszlo’nun burnuna ağdalı, çikolatayı andıran bir korku kokusu geldi. Kendi korkusunun kokusuydu bu.</span></p>

      <p class="metin-1 para-style-override-30"><span class="char-style-override-12">“Hadi, ama!” dedi Darian onun omzunu sıkarak. “Şaka yapıyorum.” Sonra bir saniyelik bir duraksamanın ardından ciddileşti. “Samantha tüm sorularını yanıtlayacak. Söz veriyorum, tamam mı?” Elini tutup sıktı.</span></p>

      <p class="metin-1 para-style-override-30"><span class="char-style-override-12">Bu hareketteki sıcaklığa rağmen Laszlo onun gerginliğini sezebiliyordu. “Darian… Bana söylemediğin bir şey mi var?”</span></p>

      <p class="metin-1 para-style-override-30"><span class="char-style-override-12">“İstediğin takdirde öğrenemeyeceğin bir şey değil. Gel. Samantha bekletilmekten hoşlanmaz.”</span></p>

      <p class="metin-1 para-style-override-33"><span class="char-style-override-12">Arabadan indiler, beton kübün alt köşesindeki çelik kanatlı kapıdan içeriye girdiler. Binanın dışı Laszlo’nun beklediği kadar modern olmasa da, içi farklıydı. Duvarlar açık maviye boyanmıştı ve koyu gri zemin o kadar parlaktı ki, tavandaki spotları yansıtıyordu. Lobide herhangi bir mobilya, ya da onları karşılayacak resepsiyon görevlisi yoktu. Sadece duvara gömülü bir çelik kapı daha vardı ve kulpu yerine de kenarında nümerik bir klavye olduğu görülüyordu. Darian o tarafa yürüyüp altı haneli bir şifre girdi. Kısa bir duraksamanın ardından metalik bir ‘klik’ sesi geldi ve kapı içeriye doğru açıldı.</span></p>

      <p class="metin-1 para-style-override-33"><span class="char-style-override-12">Laszlo gerginliğini üzerinden atmaya çalışarak, “Çok sofistike,” dedi. “Burasının CIA için bir paravan olmadığına emin misin?”</span></p>

      <p class="metin-1 para-style-override-33"><span class="char-style-override-12">“Emin sayılırım. Ama hiç belli olmaz, değil mi?”</span></p>

      <p class="metin-1 para-style-override-33"><span class="char-style-override-12">Darian onu koridorun sonundaki bir asansöre yöneltti. Bir düğmeye bastı ve gümüş rengi kapılar onları bekliyormuş gibi hemen açıldı. Çıktıkları kat bir şirket lobisinden çok apartman girişini andırıyordu.</span></p>

      <p class="metin-1 para-style-override-33"><span class="char-style-override-12">Zemin ayaklarının altında esneyen kalın ve yine gri bir halıyla kaplıydı. Duvarlarda da ucuz motellerde rastlanacak türden kişiliksiz manzara resimleri vardı.</span></p>

      <p class="metin-1 para-style-override-33"><span class="char-style-override-12">Laszlo daha bir şey söyleyemeden, “Garip olduğunu biliyorum,” dedi Darian. “Samimi bir ev atmosferi yaratmaya çalışıyorlar ama...”</span></p>

      <p class="metin-1 para-style-override-33"><span class="char-style-override-12">“Iskalamışlar.”</span></p>

      <p class="metin-1 para-style-override-33"><span class="char-style-override-12">“Eh, oldukça farklı hem de.”</span></p>

      <p class="metin-1 para-style-override-33"><span class="char-style-override-12">Kısa bir koridorun sonundaki gösterişsiz, koyu renkli kapının önünde durdular, Darian yavaşça vurdu.</span></p>

      <p class="metin-1 para-style-override-33"><span class="char-style-override-12">“Girin.”</span></p>

      <p class="metin-1 para-style-override-33"><span class="char-style-override-12">İçerisi Laszlo’nun kaşlarının kalkmasına neden olacak bir dekorasyona sahipti. Zengin bir oturma odasıyla, bir psikiyatrın ofisi arasında bir yerdi girdikleri; maun bir masa, kahverengi deri kaplı iki kanepe, lambrili duvarlar, zemini tamamen kaplayan şarap rengi kalın halı ve hafif beyaz ışıklar saçan bir çift pirinç ayaklıklı köşe lambası.</span></p>

      <p class="metin-1 para-style-override-30"><span class="char-style-override-12">Masanın arkasından kalkan ince yapılı kadın, “Seni gördüğüme sevindim, Darian,” dedi. Okuma gözlüklerini çıkarıp onlara doğru iki adım attı. “Ve siz de Laszlo Kuehl olmalısınız. Ben Samantha Zinser. Tanıştığımıza memnun oldum.”</span></p>

      <p class="metin-1 para-style-override-30"><span class="char-style-override-12">Laszlo uzatılan eli sıkarken, “O şeref bana ait,” dedi.</span></p>

      <p class="metin-1 para-style-override-30"><span class="char-style-override-12">Elini bırakınca kadının kolunun garip bir şekilde düştüğünü gördü. Zinser’de normal olmayan bir şey vardı. Bu şey… Hafif, çiçeksi bir koku benliğini sararken başını yana eğdi. Daha önce kimse hakkında o kadar iyi duygular hissetmemişti. Neredeyse bir çocuğun zihnine dokunmak gibiydi. Aynı berraklık, aynı içtenlik…</span></p>

      <p class="metin-1 para-style-override-30"><span class="char-style-override-12">İlk anda duyduğu endişeden dolayı birden kendini bir aptal gibi hissederek gülümsedi. Benzer bir rahatlama hissi görmeyi bekleyerek Darian’a göz attı, ama o bir duvar gibiydi. Kısa bir an için zihninden belli belirsiz geçen ekşi kaygı hissi de gevşek bir rahatlama duygusu tarafından çabucak kenara itiliverdi.</span></p>

      <p class="metin-1 para-style-override-30"><span class="char-style-override-12">Samantha Zinser’de kendisini… Güvende olduğunu hissetmesini sağlayan bir şeyler vardı kadında.</span></p>

      <p class="metin-1 para-style-override-30"><span class="char-style-override-12">Konuşma, yani Zinser’in saçmalıkları –o yarım gerçekler ve gülücükler– ve Laszlo’nun da hepsini yüzünde salak bir gülümsemeyle yutup hazmetmesi neredeyse sonsuzluk kadar uzun sürdü. Normalde asla her şeyi o kadar gönülden kabullenmezdi, ama kontrol kendisinde değildi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt52.png" width="54"/></p>

      <p class="metin-1 para-style-override-30"><span class="char-style-override-12">Duvarın arkasında duran Jill’in varlığı öylesine habis bir güçle bastırıyordu ki, Darian kızın zihnini kontrol altında tutmak için tüm gücünü kullanmak zorunda kalıyordu. Jill laboratuarı iki ay önce son ziyaret ettiği zamana kıyasla çok daha güçlenmişti.</span></p>

      <p class="metin-1 para-style-override-30"><span class="char-style-override-16">Ne bekliyordun ki? Onu eğitiyorlar. Tıpkı seni eğittikleri gibi.</span></p>

      <p class="metin-1 para-style-override-30"><span class="char-style-override-12">Darian dilini ısırıp, hissettiği keskin acıya odaklandı. Asit tadındaki kan ağzının içine yayıldı. Dikkatini dağıtan o oyalamadan memnun halde ağzındaki kanı yuttu.</span></p>

      <p class="metin-1 para-style-override-30"><span class="char-style-override-12">Ve Jill’in zihninin yavaş yavaş uzaklaştığını hissetti. Kızın Laszlo’yu öyle her söylenene yaltaklanan bir çocuğa dönüştürmek için konsantrasyonunun tamamına ihtiyacı vardı. Darian zihnini bu kez de Zinser’e yöneltti.</span></p>

      <p class="metin-1 para-style-override-30"><span class="char-style-override-12">Kadında bir gariplik vardı; sanki gerçekte orada değilmiş gibiydi. Laszlo ile el sıkıştıklarını görmüş olmasa, kadının bir tür 3 boyutlu hologram olduğunu düşünebilirdi. Sürekli onun zihnine ulaşmaya çalışıyordu, ama bu havadaki dumanı tutmaya çalışmaktan farsızdı.</span></p>

      <p class="metin-1 para-style-override-30"><span class="char-style-override-16">Neden dert ediyorsun ki bunu? Paranı al ve çek git.</span></p>

      <p class="metin-1 para-style-override-30"><span class="char-style-override-12">Darian içgüdülerini dikkate alması gerektiğini biliyordu, ama korkusu onu bırakmıyordu. Konumunun ne olduğunu anlamak zorundaydı. Zaten Zinser’i bükemezse, belki de para falan da</span> <span class="char-style-override-16">olmayacaktı</span><span class="char-style-override-12">. Ya da iş belli bir noktaya gelirse</span> <span class="char-style-override-16">bırakıp gitmek</span> <span class="char-style-override-12">de söz konusu değildi.</span></p>

      <p class="metin-1 para-style-override-30"><span class="char-style-override-16">Hayır. Onlar...</span></p>

      <p class="metin-1 para-style-override-30"><span class="char-style-override-16">- Onlar ne? Söz mü vermişlerdi? Şimdi salakça davranan kim acaba?</span></p>

      <p class="metin-1 para-style-override-30"><span class="char-style-override-16">S’ktir be!</span></p>

      <p class="metin-1 para-style-override-30"><span class="char-style-override-12">Darian kesik dilini dişinin üstünde dolaştırıp duyduğu acıyı artırdı. Bunu yaparken Zinser’e odaklanarak zonklayan acıyı keskin, delici bir bıçak dalgası halinde yaydı.</span></p>

      <p class="metin-1 para-style-override-30"><span class="char-style-override-16">Gel bakalım, sürtük. Ne kadar dayanabileceğini görelim bakalım.</span></p>

      <p class="metin-1 para-style-override-30"><span class="char-style-override-12">Ama hiçbir şey olmadı. Zinser’in zihninin olmayan-pürüzsüz-yüzeyi durgun, akıcı görünümünü korumaya devam etti.</span></p>

      <p class="metin-1 para-style-override-30"><span class="char-style-override-16">Tamam. Artık oyun oynamak yok.</span></p>

      <p class="metin-1 para-style-override-30"><span class="char-style-override-12">Darian’ın solukları hızlandı, beyninden bir dalga daha koptu. Yaydığı şiddet duygusu o kadar güçlüydü ki, kendini Zinser’in ahşap sehpanın üzerinden atlamasına hazırladı.</span></p>

      <p class="metin-1 para-style-override-30"><span class="char-style-override-12">Ama yine hiçbir tepki gelmedi.</span></p>

      <p class="metin-1 para-style-override-30"><span class="char-style-override-16">Burada neler dönüyor?</span></p>

      <p class="metin-1 para-style-override-30"><span class="char-style-override-12">Darian sakinleşmeye çalışarak kendini geriye çekti. Yeteneklerini mi kaybediyordu? Hayır, olası değildi bu. Laszlo’yu hâlâ gün gibi aşikâr hissedebiliyordu; duvarın arkasındaki Jill’i de. Yetenekleri yerindeydi.</span></p>

      <p class="metin-1 para-style-override-30"><span class="char-style-override-12">Ki bu da, Zinser ile ilgili bir sorun olduğu anlamına geliyordu.</span></p>

      <p class="metin-1 para-style-override-30"><span class="char-style-override-12">Ya da belki sorun değil sadece… Yeni bir... Darian son birkaç ayı düşündü. Laboratuardan uzak durmanın kendi fikri olduğunu düşünmüştü, ama şimdi bundan emin değildi. Zinser’in ondan geri dönmesini istemiş</span> <span class="char-style-override-16">olmaması</span> <span class="char-style-override-12">da garipti aslında. Her ne kadar Dietrich kendisini bilinen tüm testlerden geçirmiş olsa da, sürekli yeni deneyler icat edip duruyordu.</span></p>

      <p class="metin-1 para-style-override-30"><span class="char-style-override-16">Yeni bir şey buldular. Kendilerini korumak için bir yol.</span></p>

      <p class="metin-1 para-style-override-30"><span class="char-style-override-12">Darian’ın midesi bir anda dehşetle buruldu. Hep avantajlı olduğu konu ona hiçbir zaman yalan söyleyemeyecekleriydi. Evet, Zinser genellikle yarı gerçeklerle konuşurdu, ama Darian hiçbir zaman onda gerçek bir kötü niyet belirtisi algılamamıştı. Ama şimdi, oyunda yeni kurallar vardı.</span></p>

      <p class="metin-1 para-style-override-30"><span class="char-style-override-12">“Darian?”</span></p>

      <p class="metin-1 para-style-override-30"><span class="char-style-override-12">Zinser ile Laszlo beklentiyle bakıyordu ona. İkisi de ayaktaydı ve Laszlo mutluluktan neredeyse uçmak üzereydi.</span></p>

      <p class="metin-1 para-style-override-30"><span class="char-style-override-12">“Ben... Ben…” Darian kekeledi; zihninden son birkaç saniyelik işlenmemiş konuşmaları geçirdi. Laszlo’nun yeni empatlar bulması konusunda bir şeyler... Zinser’in bir yıl önce kendisi üzerinde kullandığı taktiğin aynısıydı bu.</span></p>

      <p class="metin-1 para-style-override-30"><span class="char-style-override-12">“Elbette... Evet, harika...” Darian kendini gülümsemeye zorladı.</span></p>

      <p class="metin-1 para-style-override-30"><span class="char-style-override-12">“Mükemmel,” dedi Zinser. “Sen Laszlo’yu test odasına götür. Ben az sonra size katılacağım.”</span></p>

      <p class="metin-1 para-style-override-30"><span class="char-style-override-12">Ne yapması gerektiği konusunda kararsız kalan Darian yerinden kımıldamadı. Zinser’e o umursamaz tavrının sadece bir kandırmaca olduğunu bildiğini söylemek istiyordu. Ama bu hangi amaca hizmet edecekti ki? Kadının blöfünü görmek, hazırlıklı olmadığı bir dizi olayı tetikleyebilirdi.</span></p>

      <p class="metin-1 para-style-override-30"><span class="char-style-override-12">“Aklından geçen bir şeyler mi var?” diye sordu Zinser anlamlı bir şekilde.</span></p>

      <p class="metin-1 para-style-override-30"><span class="char-style-override-12">“Hayır, Samantha.”</span></p>

      <p class="metin-1 para-style-override-30"><span class="char-style-override-12">“Tamam öyleyse,” Yüzünde şimdi donuk ve riyakarca bir gülümseme vardı. “Sonra görüşürüz.”</span></p>

      <p class="metin-1 para-style-override-30"><span class="char-style-override-12">Darian ayağa kalktı. “Bu taraftan, Laszlo.”</span></p>

      <p class="metin-1 para-style-override-30"><span class="char-style-override-12">Kapıya yönelirken onu o korkunç yere hiç getirmemiş olmayı diliyordu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-28"><span class="Strong-2">28</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-33"><span class="char-style-override-12">Zinser kumandayı alıp duvardaki minik alıcıya doğrultmadan önce bir dakika kadar bekledi. Bir</span> <span class="char-style-override-16">tonnk</span> <span class="char-style-override-12">sesi duyuldu ve arkasından duvarın bir metrelik bir bölümü öne doğru çıktı. Zinser duvarın gerisindeki odaya girdi.</span></p>

      <p class="metin-1 para-style-override-33"><span class="char-style-override-12">O içeriye girince yanan lambalar mekânı parlak, beyaz bir ışığa boğdu. Küçük siyah-beyaz ekranın önünde kımıldamadan oturan zayıf kızın elleri kucağında kavuşturulmuştu. Gözlerini ışığa alıştırmak için birkaç kere kırpıştırdı ve sonra Zinser’e baktı.</span></p>

      <p class="metin-1 para-style-override-33"><span class="char-style-override-12">Jill’in yüzünde meleğimsi bir gülümseme vardı, ama Zinser o ifadeyi daha çok nefret ettiği birinin başına çok kötü şeyler gelmiş olduğunu az önce öğrenen birinin tatmin olmuş sırıtışına benzetti. Jill’in etkisinden korunmuş olduğunu bilse de, kızın yakınlarında olmak onu hep rahatsız ediyordu.</span></p>

      <p class="metin-1 para-style-override-33"><span class="char-style-override-12">Karşısına oturdu.</span></p>

      <p class="metin-1 para-style-override-33"><span class="char-style-override-12">“Harika bir iş çıkarttın, Jill. Adam son derece uysaldı. Onu çok zorlaman gerekti mi?”</span></p>

      <p class="metin-1 para-style-override-33"><span class="char-style-override-12">“Hayır. Daha kapıdan girerken hazırdı. Biraz gergin, ama daha çok heyecanlıydı. Size inanmak istiyordu.”</span></p>

      <p class="metin-1 para-style-override-33"><span class="char-style-override-12">“Ama sen de… Ona bunun için yardım ettin, değil mi?”</span></p>

      <p class="metin-1 para-style-override-33"><span class="char-style-override-12">Kız başını sallarken gülümsemesi tüm yüzüne yayıldı.</span></p>

      <p class="metin-1 para-style-override-33"><span class="char-style-override-12">Laszlo’nun coşkusunu kızın acımasızca iteklemesine bağlamıştı Zinser. Onda Darian’ın inceliğinden eser yoktu. Jill’in etkisi altındakiler, ipleri Darian idare ettiği zamanki yumuşak ve rahat değişikliklerle kıyaslandığında, çırpınan kuklalar gibi davranıyordu.</span></p>

      <p class="metin-1 para-style-override-33"><span class="char-style-override-12">Yine de buna değerdi. Darian’ı sonsuza dek kontrol altında tutamazlardı. Eninde sonunda onlardan ayrılmaya karar verecekti, onun için de yerini alacak birilerini bulmaya çabalıyorlardı. Jill’i idare etmek çok daha kolaydı.</span></p>

      <p class="metin-1 para-style-override-30"><span class="char-style-override-12">“Ya Darian?”</span></p>

      <p class="metin-1 para-style-override-30"><span class="char-style-override-12">Jill’in yüzü gölgelendi. “Benden hoşlanmıyor.”</span></p>

      <p class="metin-1 para-style-override-30"><span class="char-style-override-12">Jill herhangi başka biri olsa, Zinser bu savının doğru olmadığını ileri sürerdi. Ama elbette ki, karşısındaki herhangi biri değildi. O bilirdi.</span></p>

      <p class="metin-1 para-style-override-30"><span class="char-style-override-12">“O nasıl hissetti, tatlım?” diye yokladı.</span></p>

      <p class="metin-1 para-style-override-30"><span class="char-style-override-12">“Başlangıçta gergindi. Korkmuş değildi ama… Kendini bir konuda kötü hissediyordu. Suçlu gibi sanki.”</span></p>

      <p class="metin-1 para-style-override-30"><span class="char-style-override-12">“Başka?”</span></p>

      <p class="metin-1 para-style-override-30"><span class="char-style-override-12">“Onu bükmeye çalıştım, ama karşı koydu,” Jill başını iki yana salladı. “Ne zaman itsem, o da beni geri itiyordu. Çok güçlüydü.”</span></p>

      <p class="metin-1 para-style-override-30"><span class="char-style-override-12">“Önemli değil,” dedi Zinser. “Başka neler hissetti?”</span></p>

      <p class="metin-1 para-style-override-30"><span class="char-style-override-12">Jill yüzünü buruşturarak, “Kırgın ve kızgın,” diye yanıtladı. “Kendi acısını size göndermeye çalıştı.”</span></p>

      <p class="metin-1 para-style-override-30"><span class="char-style-override-12">“Ne?” Zinser öylesine şaşırmıştı ki, korkusunu gizlemeyi başaramadı.</span></p>

      <p class="metin-1 para-style-override-30"><span class="char-style-override-12">“Sürekli denedi, ama yapamadı. Sonra da korktu.” Jill duyduğu sevinci saklamaya gerek görmüyordu. “O kadar mordu ki… Sanki kusacak gibiydi.”</span></p>

      <p class="metin-1 para-style-override-30"><span class="char-style-override-12">Jill ellerini karnına bastırmıştı. Zinser onun bunu Darian’ın duygularını taklit etmek için mi, yoksa istemsiz bir tepki olarak mı yaptığından emin değildi.</span></p>

      <p class="metin-1 para-style-override-30"><span class="char-style-override-12">“Sonra sinsice hisler... Bir şeyler planlar gibi.” Jill’in sesi alçaldı. “Ne yapacaksınız?”</span></p>

      <p class="metin-1 para-style-override-30"><span class="char-style-override-12">“Onu durduracağım,” dedi Zinser hemen. Zihni deli gibi çalışıyordu. “Hem de bu gece.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt53.png" width="54"/></p>

      <p class="metin-1 para-style-override-30"><span class="char-style-override-12">Samantha Zinser yavaşça kolyesini sıvazladı. Dietrich her ne kadar kolyenin onu koruyacağı konusunda garanti vermiş olsa da, yine de ilk testi başarıyla geçmiş olmaktan ötürü kendini daha iyi hissediyordu. O rahibi bulmak gerçek bir şans olmuştu. Peder Sullivan psişik dokunulmazlığının kaynağının</span> <span class="char-style-override-16">mutlak inancı</span> <span class="char-style-override-12">olduğunu düşünmüştü, ama sonunda onu koruyanın sadece bir</span> <span class="char-style-override-16">inanç nesnesi</span> <span class="char-style-override-12">olduğu anlaşılmıştı.</span></p>

      <p class="metin-1 para-style-override-30"><span class="char-style-override-12">Dietrich bunu daha önce çözmüş olsa, rahibin kafasını yarıp açmak zorunda kalmazdı. Yine de, fark etmezdi; cehennem diye bir yer varsa, Zinser’in tek yön gidiş bileti çoktan hazırdı. Organizasyon’un yöntemlerini kabulleneli uzun zaman oluyordu.</span></p>

      <p class="metin-1 para-style-override-30"><span class="char-style-override-12">Ayrıca rahip inançları uğruna ruhu dahil her şeyden vazgeçmeye hazır değilse o zaman bütün bunların ne anlamı kalırdı ki? Hem zaten artık bitmişti. Rahip işlerine yaramıştı; sonra da onu kilisesinin merdivenlerinde bırakmış, yüzüğü hariç her şeyini geri vermişlerdi. Dietrich yüzüğün düşünce dalgalarıyla aynı rezonans frekansında elektromanyetik bir alanı olduğunu keşfedince, hemen gizlemesi kolay kolyeler şeklinde kopyalarını üretmişti.</span></p>

      <p class="metin-1 para-style-override-30"><span class="char-style-override-12">Kolyeleri deneklere verdikleri zaman Jill, takan kişinin zihinsel gözünden tümüyle kaybolduğunu söylemişti. Bu tam Zinser’in umduğu şeydi, ama Dietrich bunun biraz daha karmaşık bir soruna neden olacağına dikkatlerini çekmekte gecikmeyecekti.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt54.png" width="54"/></p>

      <p class="metin-1 para-style-override-30"><span class="char-style-override-12">“Kolyeleri hepimiz birden kullanmaya başlayamayız,” dedi Dietrich kesin bir dille.</span></p>

      <p class="metin-1 para-style-override-30"><span class="char-style-override-12">‘</span><span class="char-style-override-16">Tam ondan beklenecek klasik bir davranış,</span><span class="char-style-override-12">’</span> <span class="char-style-override-12">diye düşündü Zinser.</span> <span class="char-style-override-12">‘</span><span class="char-style-override-16">Bir zafer anını bir yenilgiye dönüştürmek!</span><span class="char-style-override-12">’ Etli, biçimsiz ellerinden silik, kötümser karakterine kadar adam hakkındaki neredeyse her şey ona itici geliyordu. Ama o olmazsa da proje hiçbir yere gidemezdi. Adamın o kadar rahatsız edici olmamasını isterdi.</span></p>

      <p class="metin-1 para-style-override-30"><span class="char-style-override-12">“Hepimiz birden Jill’in algısal haritasından kaybolursak, nedenini merak edecektir. Bu durumda kendisini engellediğimizi anlaması sadece bir an meselesi olur.”</span></p>

      <p class="metin-1 para-style-override-37"><span class="char-style-override-12">“Bizi koruması için sonsuza kadar Darian’ı kullanamayız,” dedi Zinser bıkkınlıkla. “Başka seçeneklere ihtiyacımız var.”</span></p>

      <p class="metin-1 para-style-override-37"><span class="char-style-override-12">Dietrich yanıt vermeden önce biraz düşündü. “Eğer yalancı bir imaj –örneğin bir duygu dalgası– yaratırsak, o zaman onu kandırmayı başarabiliriz.”</span></p>

      <p class="metin-1 para-style-override-36"><span class="char-style-override-12">“Bunu yapabilir misin?”</span></p>

      <p class="metin-1 para-style-override-36"><span class="char-style-override-12">“Sanırım,” dedi Dietrich parmaklarıyla sinirli bir şekilde tempo tutarak. “Tesla kutusunu kullanabiliriz.”</span></p>

      <p class="metin-1 para-style-override-36"><span class="char-style-override-12">Zinser altı aylık çabaları düşündü. “O şeyin çalışmadığını sanıyordum.” Tesla’nın notlarından yararlanan Dietrich, herkesin duygularını yaymak için kullanabileceği bir aygıt tasarlamıştı. Ama düzenek uygulamada başarısız olmuştu.</span></p>

      <p class="metin-1 para-style-override-36"><span class="char-style-override-12">Dietrich terden parlayan alnını sildi. “Aslında çalıştı, ama sizin istediğiniz şekilde değil. Tesla kutusu duyguları yaymayı başardı; sadece bunu çok zayıf bir şekilde ve çok dar bir frekans bandında yaptı.”</span></p>

      <p class="metin-1 para-style-override-36"><span class="char-style-override-12">“Bunun bize nasıl yardımı olacak?” diye sordu Zinser.</span></p>

      <p class="metin-1 para-style-override-36"><span class="char-style-override-12">“Aygıtın çalışmamasının nedeni, yaydığı dalgaların yeteri kadar güçlü olmaması ve onların kişiye özel olma...”</span></p>

      <p class="metin-1 para-style-override-36"><span class="char-style-override-12">“</span><span class="char-style-override-16">Sadede gel</span><span class="char-style-override-12">, Doktor!”</span></p>

      <p class="metin-1 para-style-override-36"><span class="char-style-override-12">“Bu yansıtmaları özelleştirilmiş hayalet imzalar olarak kullanabiliriz. Yani sizi mutlu bir anınızda kaydedip, sonra da aygıtı bu mutluluğu sonsuz bir döngü içinde yaymak üzere programlayabilirim. Kolyeler gerçek duygularımızı maskeleyeceğinden, Jill sadece bizim önceden kaydedilmiş duygularımızı algılayacaktır.”</span></p>

      <p class="metin-1 para-style-override-36"><span class="char-style-override-12">“Bunu hemen yap.”</span></p>

      <p class="metin-1 para-style-override-36"><span class="char-style-override-12">Bir hafta sonra Dietrich bir sedyenin üzerinde yatan Zinser’in kafa derisine sekiz elektrot yerleştiriyordu. Onun duygularını kaydetmeye hazırdı, ama endişeli ya da aldatıcı duygular içinde olmamaya çalışmak, pembe filleri düşünmemek gibi bir şeydi.</span></p>

      <p class="metin-1 para-style-override-35"><span class="char-style-override-12">Jill ile doğrudan muhatap olmaya da zaten o nedenden ötürü karşı çıkmıştı: Davranışlarını kontrol edemiyordu. Darian ileyken bu önemli değildi, çünkü o bencil bir yırtıcıydı ve Zinser’in gerçek kişiliğinden rahatsızlık duymuyordu. Dahası, Organizasyon’un onun yeteneklerine erişimini sağlayan etken güven değil, paraydı.</span></p>

      <p class="metin-1 para-style-override-33"><span class="char-style-override-12">Ve Zinser, Jill’den çok daha fazlasını istiyordu. Ona kılavuzluk yapmak, dünyayı kendi gördüğü gibi görmesi için onu şekillendirmek istiyordu. Tüm bunlardan ötürü, gerçek duygularını saklayacak bir yol bulana kadar yanında Darian olmadan Jill ile karşılaşmamaya büyük özen göstermişti.</span></p>

      <p class="metin-1 para-style-override-33"><span class="char-style-override-12">Kızı eğitmek için başka insanlar tutup, kendisi kapalı devre televizyondan izledi. O arada da ona hediye ettiği özel tasarım saat ve küpeler tarafından ölçülen biyometrikleri gözlemledi. Bunlar Jill’in yaşamsal parametrelerini ölçüp, duygusal durumunun grafiğine dönüştürüyordu. Jill’in yetenekleriyle karşılaştırıldığında ilkel bir aygıttı, ama kızın dini inançlarının yok edilmesi için yapılan çalışmaların işe yaramadığını anlamaya yetecek kadar iyi çalışıyorlardı.</span></p>

      <p class="metin-1 para-style-override-33"><span class="char-style-override-12">Hayır, Zinser’in bir kilise yetimhanesinde yetişmiş olmanın yarattığı hasarı ortadan kaldırmak için önce onun ruhuna erişmesi gerekecekti. Ve bunu yapabilmek için de, Jill’in ona güvenmesine ihtiyacı vardı ve kendi duyguları rahatlıkla okuyabileceği bir şekilde kızın önüne serilirse bu asla gerçekleşmezdi.</span></p>

      <p class="metin-1 para-style-override-33"><span class="char-style-override-12">Zinser tüm bunlardan ötürü, Dietrich’in aygıtlarına bağlı olarak soğuk metal masanın üzerinde yatarken olabildiğince derin bir ruhsal sıcaklık duygusu yaymaya çalıştı. Sonuç tatminkâr olmayınca Dietrich, Jill ile karşılaşmalarında kullanabileceği bir dizi ‘duygusunu’ kaydedebilecek kadar rahatlaması için ona bir doz methylenedioxymethamphetamine</span> <span class="char-style-override-18"><a class="footnote-link" href="#footnote-225-8" id="footnote-225-8-backlink">8</a></span> <span class="char-style-override-12">vermek zorunda kaldı.</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-8-backlink" id="footnote-225-8">8</a> <span class="char-style-override-20" xml:lang="en-US">Bilinen sokak adıyla</span> <span class="char-style-override-21" xml:lang="en-US">ecstasy.</span> <span class="char-style-override-20" xml:lang="en-US">(ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-33"><span class="char-style-override-12">Ertesi gün Zinser kolyeyi boynuna taktı, küçük siyah Tesla kutusunu kemerine yerleştirdi ve ilk defa Jill ile kadın kadına konuştu. Eğer kendisi de bir empat olsaydı, Dietrich’in cihazının yaydığı duyguların sadece dostça değil, aynı zamanda sevgi dolu olduğunu hissederdi.</span></p>

      <p class="metin-1 para-style-override-30"><span class="char-style-override-12">Böylece Zinser’in ruhunun derinliklerine bakan kız, başka bir kadında görmek için yaşam boyu beklediği şeyi buldu. Ve Jill Willoughby’nin yanlışlıkla baştan çıkartılması böyle başladı.</span></p>

      <p class="metin-1 para-style-override-30"/>

      <p class="metin-1 para-style-override-49"/>

      <p class="metin-1 para-style-override-49"/>

      <p class="metin-1 para-style-override-49"/>

      <p class="konubasligi1-1" id="toc_marker-3-29"><span class="Strong-2">29</span></p>

      <p class="metin-1 para-style-override-32"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-61"><span class="char-style-override-12">Laszlo’ya laboratuarı gezdirirken Darian her bilim insanının Zinser gibi sahte bir duygusal maskesi olduğunu düşünüyordu. Hepsinin görünümü özgündü, ama hepsi aynı tekdüze, birbirini tekrarlayan niteliğe sahipti. Turun sonuna doğru Darian’ın zihni sürekli algıladığı v</span><span class="char-style-override-12">e her nasılsa yinelenen duygulardan ötürü karışmıştı. Onları engellemeye çalıştı, ama zihni tıpkı kırık bir dişin üzerinde gezinme eğilimi gösteren dil gibi sürekli olarak o yavaş, değişmeyen ritme doğru çekiliyordu.</span></p>

      <p class="metin-1 para-style-override-61"><span class="char-style-override-12">Zinser’in ofisine döndüklerinde Darian kararını vermişti. Ertesi sabah kaçacaklardı. Paralı ya da parasız, oradan cehennem olup gidecekti. Ofise girerken inanılmaz bir heyecan dalgasının benliğini sarmaladığını hissetti. Önce kafası karıştı, ama sonra hemen bu duygunun kendisine ait olmadığını farketti. Jill’e aitti.</span></p>

      <p class="metin-1 para-style-override-61"><span class="char-style-override-12">Korkunç bir önsezi etrafını sardı. Şampanya şişesini işte o zaman gördü. Ve anladı.</span></p>

      <p class="metin-1 para-style-override-61"><span class="char-style-override-12">Zinser neşe dalgalarından oluşan bir bulutun içinden, “Kutlama zamanıdır diye düşündüm,” dedi. Şampanya şişesini aldı ve masanın üstündeki üç kadehi doldurdu. Birini Darian’a ötekini Laszlo’ya uzattıktan sonra kendisininkini alıp kaldırdı.</span></p>

      <p class="metin-1 para-style-override-61"><span class="char-style-override-12">“Empatik bir geleceğe,” dedi.</span></p>

      <p class="metin-1 para-style-override-61"><span class="char-style-override-12">Laszlo kadehini önce Zinser’inkine, sonra da Darian’ınkine dokundurdu. Darian bardağı Laszlo’nun elinden alıp yere çarpmak istiyordu, ama orada öylece durup, hiçbir şey yapamadan sevdiği adamın kadehi dudaklarına götürüşünü seyretti. Zinser de aynısını yapıp kendi içkisinden küçük bir yudum aldı. Laszlo kendisine döndüğünde, Darian ilacın onun zihnini bulandırmaya başladığını sezebiliyordu.</span></p>

      <p class="metin-1 para-style-override-61"><span class="char-style-override-12">Bakışlarını odaklamaya çalışan Laszlo gözlerini kırpıştırdı. “Kendimi… Ben biraz…” Elinden kayan bardak masaya düşüp pa</span><span class="char-style-override-12">ramparça oldu.</span></p>

      <p class="metin-1 para-style-override-30"><span class="char-style-override-12">Kendi kadehini fırlatıp atan Darian, bayılmadan bir an önce Laszlo’yu koltukaltlarından kavradı. Zinser’in de yardımıyla bedenini yere yatırdılar. Gözleri Laszlo’un baygın vücudunun üzerinden birbiriyle buluştu.</span></p>

      <p class="metin-1 para-style-override-30"><span class="char-style-override-12">“Keşke daha değişik şekilde olsaydı,” dedi Zinser.</span></p>

      <p class="metin-1 para-style-override-30"><span class="char-style-override-12">Ve aynı anda iki güvenlik görevlisi odaya girdi. Darian içgüdüsel olarak onların zihinlerine uzandı, ama erişilecek bir şey yoktu. Bilim adamlarınınki gibi sahte maskeler bile takmamışlardı; adamların zihni tümüyle boştu ya da düşüncelerini gizleyen ve her yöne uzayıp giden sonsuz duvarlarla çevriliydi.</span></p>

      <p class="metin-1 para-style-override-30"><span class="char-style-override-12">Zinser bir adım gerilerken, “Bunu olduğundan daha da zor hale getirme lütfen,” dedi.</span></p>

      <p class="metin-1 para-style-override-30"><span class="char-style-override-12">Laszlo’nun gevşemiş yüzüne bakan Darian onun yanağını okşadı. “Ona ne yapacaksınız?”</span></p>

      <p class="metin-1 para-style-override-30"><span class="char-style-override-12">“Mutlu olacak. Bunu bizzat sağlayacağım.”</span></p>

      <p class="metin-1 para-style-override-30"><span class="char-style-override-12">Darian ayağa kalkarken elini duvara doğru salladı. “Yani</span> <span class="char-style-override-16">o</span> <span class="char-style-override-12">sağlayacak demek istiyorsun.”</span></p>

      <p class="metin-1 para-style-override-30"><span class="char-style-override-12">Zinser omuz silkti.</span></p>

      <p class="metin-1 para-style-override-30"><span class="char-style-override-12">Ve Darian bir anda kontrolünü kaybedip yumruğunu sıktı ve kolunu savurdu. Darbe Zinser’in çenesine çarpınca keskin bir acı duydu.</span></p>

      <p class="metin-1 para-style-override-30"><span class="char-style-override-12">Kadının maskesi çok kısa bir an için eridi ve Darian onun sahte mutluluğunun ardındaki gerçek duygularını gördü. Sonra Zinser’in başı geriye savruldu, o yapış yapış, yapmacık duygular geri geldi. Güvenlik elemanları onu kollarından yakalayıp geriye çekti.</span></p>

      <p class="metin-1 para-style-override-30"><span class="char-style-override-12">“Seni kullanıyor, Jill!” diye bağırdı Darian. “Bana ne yaptıklarına bak! Sana da aynısı olacak! Onlara izin verme…”</span></p>

      <p class="metin-1 para-style-override-30"><span class="char-style-override-12">“Sustur onu!” diye bağırdı Zinser. “Şimdi!”</span></p>

      <p class="metin-1 para-style-override-30"><span class="char-style-override-12">Adamlardan biri bir eliyle ağzını kapatınca yoğun, iğneli bir heyecan sisi Darian’ın zihnini doldurdu. Fırsatı değerlendirerek adama saf, delirtici bir korku dalgası gönderdi. Dehşetle çığlık atan adam elini çekti ve bağırarak kendini odadan dışarıya attı.</span></p>

      <p class="metin-1 para-style-override-30"><span class="char-style-override-12">Darian öteki görevli tepki göstermeye fırsat bulamadan hızla döndü ve onu ensesinden yakaladı. Adamın şaşkınlığını kavrayınca ergimiş metal kıvamında bir öfke savurdu.</span></p>

      <p class="metin-1 para-style-override-30"><span class="char-style-override-12">Ardından ezici ve yapışkan bir kesinlik duygusu gönderirken başıyla Zinser’i işaret ederek. “Bu kaltak karını öldürttü,” dedi “Ve şimdi de</span> <span class="char-style-override-16">seni</span> <span class="char-style-override-12">öldürmek istiyor.” Kesinlik duygusunu adamın duyduğu öfkeyle birleştirdi. “Önce sen onu öldürmezsen bittin.”</span></p>

      <p class="metin-1 para-style-override-30"><span class="char-style-override-12">Adam sözcükler daha ağzından çıkar çıkmaz onu bir kenara iterek Zinser’e hamle etti. Yumruğunu savurmaya hazır halde atılmıştı. Zinser eğilerek ilk darbeyi kıl payıyla geçiştirdi.</span></p>

      <p class="metin-1 para-style-override-30"><span class="char-style-override-12">“Dur, Tom!” diye bağırdı. “Seni kandırdı! Yapmak istediğin bu değil!”</span></p>

      <p class="metin-1 para-style-override-30"><span class="char-style-override-12">Adam yavaşladı, yine de Zinser’i boğazından yakaladı. O arada Darian kendini kapıya doğru attı, ama dışarıya çıkamadan felç edici bir keder duygusu birden tüm benliğini sardı. Güvenlik görevlisi Zinser’i yere bırakırken gözleri yaşla dolu halde geriye döndü.</span></p>

      <p class="metin-1 para-style-override-30"><span class="char-style-override-12">Zinser bir eliyle incinen boynunu tutup, öbür eliyle de Darian’ı göstererek soluk soluğa bağırdı. “Bayılt onu!”</span></p>

      <p class="metin-1 para-style-override-30"><span class="char-style-override-12">Adam sanki bir rüyadan uyanır gibi önce Zinser’e sonra Darian’a baktı. Tekrar Darian’a yöneldiğinde bakışlarında artık hiçbir kararsızlık ifadesi yoktu. Masanın üzerinden aldığı yarısı boş şampanya şişesini havada geniş bir yay çizerek savurdu. Darian başında hissettiği korkunç acıyla eşzamanlı bir çarpma sesi duydu.</span></p>

      <p class="metin-1 para-style-override-30"><span class="char-style-override-12">Yere düşmeden önce gördüğü son şey Laszlo’nun masum yüzüydü. Karanlığa gömülürken aklından son bir düşünce geçti.</span></p>

      <p class="metin-1 para-style-override-41"><span class="char-style-override-16">Bağışla beni.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt55.png" width="54"/></p>

      <p class="metin-1 para-style-override-30"><span class="char-style-override-12">Tom kendisine doğru bir adım atınca Zinser elinde olmadan irkildi. Her ne kadar iri kıyım görevlinin artık Darian’ın etkisinde olmadığını bilse de, kendine engel olamamıştı.</span></p>

      <p class="metin-1 para-style-override-30"><span class="char-style-override-12">Adamın yardım için uzattığı eli sert bir şekilde itti. “Ben iyiyim,” dedi boğuk bir sesle ve ayağa kalkmak için kanepenin kenarına tutundu.</span></p>

      <p class="metin-1 para-style-override-30"><span class="char-style-override-12">Odanın etrafında dönmesinin durmasını bekledi, sonra yavaşça berelenmiş boğazını ovdu; adamın nefes borusunu ezmesine ramak kalmıştı. Onu suçlamak istiyordu, ama asıl suçun kendinde olduğunun farkındaydı; Darian’ın kararlılığını küçümsemişti.</span></p>

      <p class="metin-1 para-style-override-30"><span class="char-style-override-12">Yerde baygın yatan kadına baktı. Kolları, bacakları savrulmuş, bir kulağı kana bulanmıştı. Büyük olasılıkla bir süre daha da baygın kalacaktı, ama hiçbir şey şansa bırakılamazdı.</span></p>

      <p class="metin-1 para-style-override-30"><span class="char-style-override-12">“Kelepçele onu,” diye emretti kısık bir sesle.</span></p>

      <p class="metin-1 para-style-override-30"><span class="char-style-override-12">“Peki efendim.” Tom eğilip Darian’ı sırtüstü çevirdi ve kelepçeyi bileklerine geçirdi.</span></p>

      <p class="metin-1 para-style-override-30"><span class="char-style-override-12">Zinser ancak o zaman rahat bir nefes aldı. Darian’ın ellerinin bağlı olmasından ötürü memnundu, ama özel olarak tasarlanmış kelepçelerin asıl amacı, onun düşüncelerini etrafa göndermesine engel olmaktı.</span></p>

      <p class="metin-1 para-style-override-30"><span class="char-style-override-12">“Onu revire götür. Ayılmasını istemiyorum. Dr. Joo’ya da söyle, onu baygın tutsun.”</span></p>

      <p class="metin-1 para-style-override-30"><span class="char-style-override-12">Tom başını sallayarak Laszlo’yu gösterip, “Bu ne olacak?” diye sordu.</span></p>

      <p class="metin-1 para-style-override-30"><span class="char-style-override-12">“Aynısı onun için de geçerli.”</span></p>

      <p class="metin-1 para-style-override-30"><span class="char-style-override-12">Arkasını dönen Zinser saçlarını düzeltti, uzaktan kumandayı aldı ve bir düğmeye bastı. Gizli kapı açıldığı anda Jill dışarıya fırlayıp ona sarıldı. Zinser korkusunu bastırmaya ve tenine dokunmamaya dikkat ederek kızın sırtını sıvazladı.</span></p>

      <p class="metin-1 para-style-override-30"><span class="char-style-override-12">“İyi misin, Samantha?”</span></p>

      <p class="metin-1 para-style-override-30"><span class="char-style-override-12">“Şşşş! Sakin ol, tatlım. Ben iyiyim.”</span></p>

      <p class="metin-1 para-style-override-30"><span class="char-style-override-12">“Darian neden öyle söyledi…”</span></p>

      <p class="metin-1 para-style-override-30"><span class="char-style-override-12">“O hasta,” dedi Zinser kızın sorusunu yarıda keserek. “Tek istediğimiz yardım etmek, ama o kendisine zarar vereceğimizi sanıyor.” Yavaşça iterek Jill’i bedeninden uzaklaştırdı ve omuzlarından sıkıca tuttu. “Sana asla zarar veremem, Jill. Bunu biliyorsun, değil mi?”</span></p>

      <p class="metin-1 para-style-override-30"><span class="char-style-override-12">Jill bir an için onun gözlerine baktı, sonra başını salladı. “Biliyorum. Seni seviyorum, Samantha.”</span></p>

      <p class="metin-1 para-style-override-30"><span class="char-style-override-12">Zinser yüzündeki hüzünlü gülümsemeyi hiç bozmadı. “Ben de seni seviyorum.”</span></p>

      <p class="metin-1 para-style-override-30"><span class="char-style-override-12">Kız ona tekrar sarılırken, Zinser kızın gerçeği anlaması halinde ne olacağını düşündü. Dietrich’in de beklediği gibi giderek güçlenmeye devam ederse, o zaman Darian’ın patlaması onunkinin yanında bir çocuğun öfke krizi gibi kalacaktı. Ve eğer kolyeler Jill’in yansıtmalarını engelleyecek kadar güçlü değilse…</span></p>

      <p class="metin-1 para-style-override-30"><span class="char-style-override-12">İşte o zaman Tanrı’ya sığınmaktan başka çareleri kalmayacaktı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-30"><span class="Strong-2">30</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Laszlo gözlerini kırpıştırdı. Yutkunmaya çalıştı, ama ağzının içi kupkuruydu.</span></p>

      <p class="metin-1 para-style-override-30"><span class="char-style-override-12">“İçin şunu.”</span></p>

      <p class="metin-1 para-style-override-30"><span class="char-style-override-12">Samantha’nın yüzü gözlerinin önünde netleşti. Dudaklarını biraz aralayınca ağzına bir pipet yerleştirildi. Laszlo buz gibi suyu yavaşça içine çekip kurumuş boğazından aşağıya akıttı.</span></p>

      <p class="metin-1 para-style-override-30"><span class="char-style-override-12">“Bayıldınız,” dedi Samantha. “Benim hatamdı. Doktor Dietrich o kan örneğini aldıktan sonra size alkol vermemeliydim. Son derece üzgünüm.”</span></p>

      <p class="metin-1 para-style-override-30"><span class="char-style-override-12">“Darian nerede?”</span></p>

      <p class="metin-1 para-style-override-30"><span class="char-style-override-12">“Gitmesi gerekti. Indiana’da bir empat daha bulduğumuzu düşünüyoruz. Onu kontrol edecek.”</span></p>

      <p class="metin-1 para-style-override-30"><span class="char-style-override-12">Laszlo tam Darian’ın neden ayılmasını beklemeden ve veda etmeden fırlayıp gitmek zorunda kaldığını düşünürken üzerine bir kesinlik hissi çöktü. Ona gülerek bakan Samantha’ya döndü. O kadın güvenebileceği birisiydi. Öyle olmasa Darian onu asla laboratuara getirmezdi. Ayrıca kendisine neden yalan söyleyecekti ki?</span></p>

      <p class="metin-1 para-style-override-30"><span class="char-style-override-12">“Burada olmanız beni çok memnun etti,” dedi Zinser.</span></p>

      <p class="metin-1 para-style-override-30"><span class="char-style-override-12">“Teşekkürler,” diye yanıt verdi Laszlo ve boğazına birden, hiç neden yokken bir düğüm gelip yerleşti.</span></p>

      <p class="metin-1 para-style-override-30"><span class="char-style-override-12">O son sözleri içtenlikle söylemişti. Gerçek benliğini saklamak zorunda kalmayacağı bir yerde olmak harikaydı. Samantha’nın gözlerinin içine bakıp gülümsedi. Kendini evinde hissediyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt56.png" width="54"/></p>

      <p class="metin-1 para-style-override-30"><span class="char-style-override-12">Darian gözlerini açıp etrafına bakındı. Odada yalnızdı, ama kapının telli camından dışarıdaki adamın siluetini seçebiliyordu. Zihnini yaydı, ama hiçbir şey -daha önce hissetmiş olduğu o yinelenen sahte maskeleri bile- hissetmedi.</span></p>

      <p class="metin-1 para-style-override-30"><span class="char-style-override-16">Aman Tanrım!… Ne yaptılar bunlar?</span></p>

      <p class="metin-1 para-style-override-30"><span class="char-style-override-16">Seni iğdiş ettiler; yaptıkları bu. Çekip gitmene izin vereceklerini mi sanıyordun?</span></p>

      <p class="metin-1 para-style-override-30"><span class="char-style-override-12">Evet, öyle sanmıştı. Hep ortadan kaybolabileceğini düşünmüştü. Ne büyük aptallık!</span></p>

      <p class="metin-1 para-style-override-30"><span class="char-style-override-16">Diğerleri için de böyle olmuş olmalı. Yüce Tanrım! Buna nasıl dayanabiliyorlar? Bu soyutlanma, bu yalnızlık…</span></p>

      <p class="metin-1 para-style-override-30"><span class="char-style-override-12">Bağırmamak için dudaklarını ısırdı. Onu orada öyle tutamazlardı.</span></p>

      <p class="metin-1 para-style-override-30"><span class="char-style-override-16">Niye tutamasınlar ki? O çocukları sana kaçırtmadan önce evsiz adamları bükmene izin verdiler. Seni burada sonsuza dek kilit altında tutmayacaklarını düşünmeni sağlayan ne ki?</span></p>

      <p class="metin-1 para-style-override-30"><span class="char-style-override-12">Darian üstündeki deli gömleğine baktı, sonra gözetleme kamerasını bulana kadar bakışlarıyla tavanı taradı.</span></p>

      <p class="metin-1 para-style-override-30"><span class="char-style-override-12">“Zinser’e konuşmaya hazır olduğumu söyle,” dedi doğrudan kameraya bakarak.</span></p>

      <p class="metin-1 para-style-override-30"><span class="char-style-override-12">Duvardaki saati seyrederken sonsuzluk gibi gelen dört dakika yavaş yavaş geçti. Sonunda kapı bir</span> <span class="char-style-override-16">klik</span> <span class="char-style-override-12">sesiyle birlikte açıldı.</span></p>

      <p class="metin-1 para-style-override-30"><span class="char-style-override-12">“Pencereden izle,” dedi Zinser nöbetçiye. Sözlerini Darian’dan saklamaya çalışmamıştı bile. “Tutukluyu serbest bırakır gibi bir hareket yaparsam ikimizi de bayılt ve beni hemen revire götür.”</span></p>

      <p class="metin-1 para-style-override-30"><span class="char-style-override-12">“Peki efendim.”</span></p>

      <p class="metin-1 para-style-override-30"><span class="char-style-override-12">Zinser içeriye girince nöbetçi kapıyı kapattı. Darian, içgüdüsel olarak kadının duygularını algılamaya çalıştı. Empire State binasını itmeye çalışsa daha kolay olurdu.</span></p>

      <p class="metin-1 para-style-override-30"><span class="char-style-override-12">“Bana ne yaptın?” diye sordu inleyerek.</span></p>

      <p class="metin-1 para-style-override-30"><span class="char-style-override-12">“İşbirliği yaparsan düzeltilemeyecek bir şey değil.”</span></p>

      <p class="metin-1 para-style-override-30"><span class="char-style-override-12">“Ne istiyorsun?”</span></p>

      <p class="metin-1 para-style-override-30"><span class="char-style-override-12">“Laszlo’yu.”</span></p>

      <p class="metin-1 para-style-override-30"><span class="char-style-override-12">“O zaten senin.”</span></p>

      <p class="metin-1 para-style-override-30"><span class="char-style-override-12">“Evet ama senin birden ortadan kaybolmanı açıklama konusunda sorunumuz da var.”</span></p>

      <p class="metin-1 para-style-override-30"><span class="char-style-override-12">“Sana yardım etmeyeceğim.”</span></p>

      <p class="metin-1 para-style-override-30"><span class="char-style-override-12">“Etmezsen burada daha çok, çok uzun süre kalırsın.” Zinser duraksadı. “Ve bir daha da asla bir insanın duygularını hissedemezsin.”</span></p>

      <p class="metin-1 para-style-override-30"><span class="char-style-override-12">Darian onun ifadesiz yüzünü okumaya çalıştı, ama tüm ömrünü başkalarının zihinlerinin içine bakarak geçirmiş de olsa, kadının duygularını sezmeyi başaramadı.</span></p>

      <p class="metin-1 para-style-override-30"><span class="char-style-override-12">“Onu bırakırsan sana başka birisini bulman için yardım ederim,” dedi. “Daha güçlü birisini.”</span></p>

      <p class="metin-1 para-style-override-30"><span class="char-style-override-12">“Bu bir pazarlık değil, Darian. Artık sana güvenemem.”</span></p>

      <p class="metin-1 para-style-override-30"><span class="char-style-override-12">“Peki,</span> <span class="char-style-override-16">benim</span> <span class="char-style-override-12">sana güvenmem mi gerekiyor?”</span></p>

      <p class="metin-1 para-style-override-30"><span class="char-style-override-12">“Sana düşünmen için yarına kadar süre veriyorum. Kararını bana sabah söylersin.”</span></p>

      <p class="metin-1 para-style-override-30"><span class="char-style-override-12">Zinser nöbetçiye kapıyı açmasını işaret etti. Dışarıya çıkınca pencerenin önüne bir panel çekti. İki saniye sonra ışıklar söndü ve Darian karanlığa gömüldü. Birden daha önceden hiç karanlıkta yalnız kalmamış olduğunu fark etti.</span></p>

      <p class="metin-1 para-style-override-30"><span class="char-style-override-12">Çünkü Darian Washington hiç yalnız olmamıştı.</span></p>

      <p class="metin-1 para-style-override-30"><span class="char-style-override-12">Gözlerini kapattığı zaman hep ona huzur veren duygularla, başka zihinlerin kıpırtılarıyla sarılı olurdu. Ama şimdi hiçbir şey yoktu. Hiçbir duygu. Huzuru ciğerlerine dolan havanın hışırtısında arayarak derin bir soluk aldı.</span></p>

      <p class="metin-1 para-style-override-30"><span class="char-style-override-16">Yalnız başınasın. Yalnız. Yal...</span></p>

      <p class="metin-1 para-style-override-30"><span class="char-style-override-16">- YAPMA. Soluk almana odaklan: Al… Ver… Al… Ver...</span></p>

      <p class="metin-1 para-style-override-30"><span class="char-style-override-16">Karanlıkta yalnız başına. Bir hiçlik. Canlı canlı gömülmüş gibi. Ya da ölü. Ölüm böyle bir şey olmalı. Sonsuza dek hiçlik. Görüntü yok, ses yok, his yok. Sadece boş bir karanlık. Tek başına...</span></p>

      <p class="metin-1 para-style-override-30"><span class="char-style-override-16">- Tanrı aşkına, yirmi dokuz yaşındayım! Karanlıkta birkaç saat yalnız başıma kalabilirim.</span></p>

      <p class="metin-1 para-style-override-30"><span class="char-style-override-16">Ama ya birkaç saat değilse? Ya birkaç günse? Ya da birkaç hafta? Ya da AYLAR boyu? Ya… Ya YILLARSA? Belki de...</span></p>

      <p class="metin-1 para-style-override-30"><span class="char-style-override-16">- Bunu yapabilirim. Bunu yapabilirim. Bunu...</span></p>

      <p class="metin-1 para-style-override-30"><span class="char-style-override-16">Kimi kandırıyorsun? Beş dakikadan az oldu ve sen çıldırmanın eşiğine geldin bile! Birkaç günden sonra ne olacağını sanıyorsun? Ya bu senin hayatınsa, karanlıkta tek başına ölmeye mahkumsan? Tüm dünyadan soyutlanmış olarak. Kesinlikle, tamamen yalnız. Sonsuza dek. Ebediyen…</span></p>

      <p class="metin-1 para-style-override-30"><span class="char-style-override-12">Sesi o zaman duydu. Yaralı bir hayvanın çıkardığı hafif bir inleme gibiydi. O korkunç inlemenin kendi boğazından çıktığını anlaması için birkaç saniye geçmesi gerekti. Ve sonra çığlık çığlığa haykırmaya başladı. Öyle ne kadar bağırdığını bilmiyordu. Tek bildiği, kimsenin gelmediğiydi.</span></p>

      <p class="metin-1 para-style-override-30"><span class="char-style-override-12">Ve hiçlik sonsuzluğa yayıldı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-31"><span class="Strong-2">31</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Roger kahvaltıdan sonra onları sınıfa götürdü. Aslında gidecek fazla bir yol yoktu. Okul tesisleri oldukça büyük bir alan kaplıyor olsa da, Elijah ile Winter’in hayatı 1. Seviye’nin bir köşesinde geçecekti.</span></p>

      <p class="metin-1 para-style-override-37"><span class="char-style-override-12">Sınıfa giren Elijah ilk anda hayal kırıklığı yaşadı. Son derece sıradan bir yerdi: Karatahta, öğretmen masası, küçük ahşaptan masa ve sandalyeler, duvarlarda haritalar ve tarihi kişiliklerin resimleri.</span></p>

      <p class="metin-1 para-style-override-37"><span class="char-style-override-12">Odada garip olan tek şey, hiç pencere olmayışıydı. Tesisteki öteki tüm odalar gibi dış dünyaya açılan tek bir pencere dahi yoktu. Onun yerine duvarlardan biri tümüyle yarı şeffaf bir Plexiglas panoyla kaplanmıştı. Elijah ile Winter odanın ortasında yan yana oturdu. Etraflarındaki boş masalar gözaltına alındıkları hissi yaratıyordu.</span></p>

      <p class="metin-1 para-style-override-37"><span class="char-style-override-12">Yerlerine yeni oturmuşlardı ki, kapı açıldı ve içeriye bir kadın girdi. Uzun boylu ve çekici biriydi; üstünde beyaz bluz, lacivert spor ceket ve bunlara uyan bir etek vardı. Roger gibi o da son derece mutlu ve sevecen biri gibi duruyordu. Rengi parlak kızıl damarlarla bezeli koyu bir maviydi.</span></p>

      <p class="metin-1 para-style-override-37"><span class="char-style-override-12">“Günaydın,” dedi karatahtanın önüne doğru yürüyerek. “Adım Samantha Zinser ve bu Oppenheimer okulunun yöneticisiyim. Buraya hoş geldiniz demek, ne yapmaya çalıştığımızı anlatmak ve sizlerden beklenenin neler olduğunu anlatmak için geldim.”</span></p>

      <p class="metin-1 para-style-override-37"><span class="char-style-override-12">Öğretmen masasının etrafında dolaştı ve uzun bacaklarını üst üste atarak oturdu. “Biz burada oldukça serbest davranırız; onun için bir sorunuz varsa, lütfen çekinmeden sorun.”</span></p>

      <p class="metin-1 para-style-override-37"><span class="char-style-override-12">Elijah ürkek bir şekilde elini kaldırdı. Kendini biraz aptal gibi hissediyordu, ama Bayan Zinser’in sözünü kesmek de istemiyordu.</span></p>

      <p class="metin-1 para-style-override-30"><span class="char-style-override-12">“El kaldırmaya gerek yok, Elijah. Aklından ne geçiyor?”</span></p>

      <p class="metin-1 para-style-override-30"><span class="char-style-override-12">“Bay Kuehl de burada ders verecek mi?”</span></p>

      <p class="metin-1 para-style-override-30"><span class="char-style-override-12">Renkleri değişmese de Zinser’in yüzündeki gülümseme bir an için kaybolmuştu. “Bay Kuehl şu anda başka projeler üzerinde çalışıyor, ama ileride onu göreceğinizi sanıyorum.”</span></p>

      <p class="metin-1 para-style-override-30"><span class="char-style-override-12">“Ya Bayan Washington?” diye sordu Winter.</span></p>

      <p class="metin-1 para-style-override-30"><span class="char-style-override-12">Zinser’in gülümsemesi bu kez bocalamaktan ziyade yüzünde dondu. Gözlerindeki cana yakın ifadeden eser kalmadı. Elijah kadının neşeli renklerini o kadar açık olarak görüyor olmasa, onun kızmış olduğunu düşünürdü.</span></p>

      <p class="metin-1 para-style-override-30"><span class="char-style-override-12">“Bayan Washington da aynı şekilde, şu anda müsait değil.” Bir an duraksayan Zinser devam etti. “Başlamadan önce, size birini tanıştırmak istiyorum. Darian... Bayan Washington’un size söyleyip söylemediğini bilmiyorum, ama Oppenheimer’daki tek öğrenci siz değilsiniz.”</span></p>

      <p class="metin-1 para-style-override-30"><span class="char-style-override-12">Elijah ile Winter birbirine baktı. Winter’in bakışı iyimserken, Elijah’ınki endişeliydi. Başka öğrenciler demek, gruplaşma demekti. Ve gruplaşma da dışarıda kalanlar anlamına geliyordu. Yani Elijah’ın Winter ile olan arkadaşlığı kısa bir süre sonra apansız sona erecek demekti.</span></p>

      <p class="metin-1 para-style-override-30"><span class="char-style-override-12">Tam o sırada sınıfın ön tarafındaki kapı açıldı ve içeriye sırık gibi, ince yapılı bir kız girdi. Boyuna bakılırsa onlardan daha büyük olduğu belliydi; bir onuncu sınıf öğrencisi olmalıydı. Kız, Elijah ile Winter’i şüpheci bakışlarla süzdükten sonra gözlerini Zinser’e çevirdi.</span></p>

      <p class="metin-1 para-style-override-30"><span class="char-style-override-12">“Mükemmel zamanlama,” dedi Zinser. “Ben de tam senden bahsediyordum. Bu Jill Willoughby. Jill, bunlar da Elijah Cohen ile Winter Zhi. Buradaki çalışmalarında sana katılacaklar.”</span></p>

      <p class="metin-1 para-style-override-30"><span class="char-style-override-12">“Merhaba,” dedi Jill.</span></p>

      <p class="metin-1 para-style-override-30"><span class="char-style-override-12">Her ne kadar yüzünde kibar bir gülümseme belirse de, Elijah yoğun mor kıskançlığı hemen farketti. Jill gözlerini onunkilere dikti. Elijah fiziksel olarak gözlerini başka tarafa çevirdi, ama onun gösterişli renklerine elinde olmadan zihin gözüyle bakmaya devam etti.</span></p>

      <p class="metin-1 para-style-override-37"><span class="char-style-override-12">Birden çok yoğun bir baskı hissetti; sanki görünmez bir el sıkarak canını çıkarıyordu. Jill’in renkleri bir anda solgunlaşıp neredeyse görünmez hale geldi. Elijah yutkundu. Jill bir şekilde onun baktığını hissetmiş ve zihnini ona kapatmıştı.</span></p>

      <p class="metin-1 para-style-override-37"><span class="char-style-override-16">Elbette. Oda bizlerden biri çünkü.</span></p>

      <p class="metin-1 para-style-override-37"><span class="char-style-override-12">Ama yeteneklerini Winter, Bay Kuehl ve Bayan Washington ile paylaştığını öğrendiği zaman duyduğu yakınlık hissinin aksine, Jill’e baktığı zaman hissettikleri bambaşkaydı. Tamamen farklı bir duyguydu.</span></p>

      <p class="metin-1 para-style-override-37"><span class="char-style-override-12">Korkuydu bu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt57.png" width="54"/></p>

      <p class="metin-1 para-style-override-37"><span class="char-style-override-12">Oda ışığa boğulunca Darian gözlerini açtı. Kapı ağır, metalik bir sesle açıldı. Zinser gözlerinde ödün vermez bir bakışla odaya girdi.</span></p>

      <p class="metin-1 para-style-override-37"><span class="char-style-override-12">“Kararını verdin mi?”</span></p>

      <p class="metin-1 para-style-override-37"><span class="char-style-override-12">“Evet,” dedi Darian çatlak bir sesle. Ne kadar süreyle bağırmış olduğunu düşündü. Bir gece mi; yoksa iki mi? Bilmiyordu. Tek bildiği, ona yıllar gibi geldiğiydi. “Sana yardım edeceğim. Sadece… Sadece beni bir daha yalnız bırakma.”</span></p>

      <p class="metin-1 para-style-override-37"><span class="char-style-override-12">“Bırakmam.”</span></p>

      <p class="metin-1 para-style-override-37"><span class="char-style-override-12">Darian titrek bir soluk aldı. “Ne yapmamı istiyorsun?”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt58.png" width="54"/></p>

      <p class="metin-1 para-style-override-37"><span class="char-style-override-12">Dietrich telefonu kaldırdı, birkaç saniye sonra ahizeyi Laszlo’ya uzattı. “Size.”</span></p>

      <p class="metin-1 para-style-override-37"><span class="char-style-override-12">Laszlo rulo kâğıtla kaplı muayene masasından atlayıp, üzerindeki hastane önlüğünün arkasını kapalı tutmaya gayret ederek adama doğru ilerledi. Soğuk plastik ahizeyi kulağına dayadı.</span></p>

      <p class="metin-1 para-style-override-30"><span class="char-style-override-12">“Alo?”</span></p>

      <p class="metin-1 para-style-override-30"><span class="char-style-override-12">“Merhaba tatlım,” dedi Darian. Sesi boğuk ve çatlak çıkıyordu. “Sana veda etmeden gittiğim için özür dilerim, ama Samantha’nın olası vaka olarak belirlediği bir oğlan vardı. Neticede… Akıl hastanesine kaldırıldı.”</span></p>

      <p class="metin-1 para-style-override-30"><span class="char-style-override-12">Laszlo bir an kendini de bir akıl hastanesine kapatılmış olarak düşündü. Akıl sağlığını kemiren tüm o vahşi, dağınık zihinler… Ürperdi.</span></p>

      <p class="metin-1 para-style-override-30"><span class="char-style-override-12">“Ne hissettiğini anlıyorum. Ne zaman dönüyorsun?”</span></p>

      <p class="metin-1 para-style-override-30"><span class="char-style-override-12">“Yarın,” dedi Darian ağlamaklı bir sesle. “Laszlo… Seni seviyorum.”</span></p>

      <p class="metin-1 para-style-override-30"><span class="char-style-override-12">“Ben de seni seviyorum, canım.”</span></p>

      <p class="metin-1 para-style-override-30"><span class="char-style-override-12">Laszlo onun bir şey daha söylemek üzere olduğunu düşündü, ama sadece yavaşça kapanan telefonun sesini duydu. Yerine koymadan önce ahizeyi bir an daha kulağında tuttu.</span></p>

      <p class="metin-1 para-style-override-30"><span class="char-style-override-12">“Her şey yolunda mı?”</span></p>

      <p class="metin-1 para-style-override-30"><span class="char-style-override-12">Dietrich’e döndü. Doktor terden sırılsıklam olmuştu, ama görünüşe göre bu onun için normaldi; sabah saatlerinin oldukça önemli bir bölümünü alnında biriken terleri silerek, ya da avuçlarını beyaz laboratuar önlüğüyle kurulayarak geçirmişti.</span></p>

      <p class="metin-1 para-style-override-30"><span class="char-style-override-12">Laszlo ağzından çıkan sözcüğe kendi de pek inanmayarak, “Her şey yolunda,” dedi.</span></p>

      <p class="metin-1 para-style-override-30"><span class="char-style-override-12">“Devam etmeye hazır mısınız?”</span></p>

      <p class="metin-1 para-style-override-30"><span class="char-style-override-12">Neşeyle karışık bir heyecan dalgası benliğini sarınca, “Elbette,” dedi ve yeni kazınmış kafa derisini sıvazladı. Sonra tekrar rulo kâğıt kaplı muayene masasına oturdu. “Sırada ne var?”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt59.png" width="54"/></p>

      <p class="metin-1 para-style-override-30"><span class="char-style-override-12">Laszlo ertesi sabah erkenden uyandı. En azından o erken olduğunu düşünüyordu; penceresiz odasında bunu kesin olarak söylemek zordu. Sol kolunu uzatınca hafifçe inledi. Önceki gün o kadar iğne yedikten sonra canı hâlâ acıyordu. Sırtüstü dönüp bakışlarını beyaz tavana dikti. Hiçbir özelliği olmayan, dümdüz bir tavandı. Darian’ın yatak odasının tavanıysa, üst üste atılan sayısız kat boyadan ötürü çatlaklarla doluydu.</span></p>

      <p class="metin-1 para-style-override-35"><span class="char-style-override-12">Onu özlüyordu. Garipti bu, çünkü daha iki ay önce yalnızlığından son derece hoşnuttu. Ama şimdi her şey değişmişti. Organizasyon’un bir parçası olmaktan ne kadar mutlu ve heyecanlı olsa da, bu duygular Darian ile birlikteyken hissettiklerinin yanında hiç kalırdı. Tam o sırada kapısına vuruldu.</span></p>

      <p class="metin-1 para-style-override-35"><span class="char-style-override-12">“Girin.”</span></p>

      <p class="metin-1 para-style-override-35"><span class="char-style-override-12">Kapı kolunun dönüşünü seyretti. Samantha asık bir yüzle eşikte duruyordu. Kadının derin kederini hissetti: Hain bir bulut gibi çalkalanan ekşimiş süt kokusu.</span></p>

      <p class="metin-1 para-style-override-35"><span class="char-style-override-12">“Ne oldu?” diye sordu üzerindeki yorganı atıp yatağın içinde oturarak.</span></p>

      <p class="metin-1 para-style-override-35"><span class="char-style-override-12">“Size göstermem gereken bir şey var.”</span></p>

      <p class="metin-1 para-style-override-35"><span class="char-style-override-12">Laszlo hemen üstüne bir bornoz alıp Samantha’yı izleyerek odadan çıktı.</span></p>

      <p class="metin-1 para-style-override-35"><span class="char-style-override-12">“Darian mı? Ona bir şey mi oldu? Ya çocuklar? İyiler mi?”</span></p>

      <p class="metin-1 para-style-override-35"><span class="char-style-override-12">Samantha yanıt vermedi. Laszlo herhangi bir tepki algılayabilmek için onun zihnini yoklamaya çalıştı, ama kadının derin melankolisi hiç değişmiyordu. Bir kıpırtı bile yoktu. Ofisine girdiler. Daha önce o kadar dostane görünen oda şimdi karanlık ve kasvetliydi sanki.</span></p>

      <p class="metin-1 para-style-override-35"><span class="char-style-override-12">Samantha hiçbir şey söylemeden televizyonu açtı. Önce gürültülü bir hışırtı duyuldu, ardından ekran aydınlandı. Video cihazına etiketsiz bir kaset soktu.</span></p>

      <p class="metin-1 para-style-override-35"><span class="char-style-override-12">Birkaç</span> <span class="char-style-override-16">klik</span> <span class="char-style-override-12">sesinden sonra hafif bir vınlama duyuldu ve ekranda ciddi yüzlü, gri saçlı bir sunucunun görüntüsü belirdi.</span></p>

      <p class="metin-1 para-style-override-62"><span class="char-style-override-12">“Hamilton Merkezi’ndeyiz. Şimdi olay yerindeki Sarah Sanders’e canlı bağlanıyoruz. Sarah?”</span></p>

      <p class="metin-1 para-style-override-30"><span class="char-style-override-12">Görüntü aşırı makyaj yapmış esmer bir kadına dönüştü. Kadının arkasında yanmakta olan bir bina görünüyordu. Alevler gökyüzünün oluşturduğu gri fonun önünde sarıyla turuncu arasında gidip gelen renklerle parlıyordu.</span></p>

      <p class="metin-1 para-style-override-63"><span class="char-style-override-12">“Teşekkürler, Jim!”</span></p>

      <p class="metin-1 para-style-override-30"><span class="char-style-override-12">Muhabir sürekli çalan sirenlerin sesini bastırabilmek için bağırıyordu.</span></p>

      <p class="metin-1 para-style-override-64"><span class="char-style-override-12">Şu anda Terre Haute’deki Hamilton Merkezi’ndeyim! Gördüğünüz gibi, tüm bina alevler içinde! Güvenlik sistemindeki bir arızadan ötürü 103 hasta ve 57 personelin tamamı içeride kapalı kaldı! Kurtarma işlemleri devam ettiği halde, şu ana kadar gelen bilgilere göre kurtulan olmadı. Bu son dakika haberi hakkında...”</span></p>

      <p class="metin-1 para-style-override-30"><span class="char-style-override-12">Samantha kumandanın düğmesine bastı ve ekrandaki görüntü nokta haline gelip kayboldu. Sonra Laszlo’ya doğru döndü.</span></p>

      <p class="metin-1 para-style-override-30"><span class="char-style-override-12">“Çok üzgünüm.”</span></p>

      <p class="metin-1 para-style-override-30"><span class="char-style-override-12">“Ne demek istiyorsun?” diye sordu Laszlo. Anlamıştı, ama gerçeği kabullenmek istemiyordu.</span></p>

      <p class="metin-1 para-style-override-30"><span class="char-style-override-12">“Darian da oradaydı. Küçük bir çocuğu kurtarmak için içeriye daldı. İkisi de çıkmayı başaramadı.”</span></p>

      <p class="metin-1 para-style-override-30"><span class="char-style-override-12">“Hayır,” dedi Laszlo başını sallayarak. “Bundan emin olamazsınız.”</span></p>

      <p class="metin-1 para-style-override-30"><span class="char-style-override-12">“Hiç kurtulan olmadı.”</span></p>

      <p class="metin-1 para-style-override-30"><span class="char-style-override-12">“Yapamaz… Yapamaz… Yapamaz…”</span></p>

      <p class="metin-1 para-style-override-30"><span class="char-style-override-12">“Gerçekten üzgünüm.”</span></p>

      <p class="metin-1 para-style-override-30"><span class="char-style-override-12">Laszlo’nun zihni kendini yavaş yavaş o ezici gerçeğin etrafına sarmaladı.</span></p>

      <p class="metin-1 para-style-override-30"><span class="char-style-override-12">Gerçek anlamda âşık olduğu ilk ve tek kadın… Ölmüştü.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt60.png" width="54"/></p>

      <p class="metin-1 para-style-override-30"><span class="char-style-override-12">Yirmi metre aşağıda, Darian, hücresinin beyaz duvarlarına bakıyordu. Yakıcı bir üzüntü meteor gibi, boşluğu yardı. Ağlamaya başladı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-32"><span class="Strong-2">32</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“İnandı mı?”</span></p>

      <p class="metin-1 para-style-override-30"><span class="char-style-override-12">“Evet. Evine giderken çökmüştü.”</span></p>

      <p class="metin-1 para-style-override-30"><span class="char-style-override-12">“Gitmesine izin mi verdin?”</span></p>

      <p class="metin-1 para-style-override-30"><span class="char-style-override-12">“Merak etme. Onu sürekli gözetim altında tutuyoruz. Bir süre sonra geri döner.”</span></p>

      <p class="metin-1 para-style-override-30"><span class="char-style-override-12">“Nasıl bu kadar emin olabiliyorsun?”</span></p>

      <p class="metin-1 para-style-override-30"><span class="char-style-override-12">“İşinden istifa etti. En sevgili öğrencilerini yitirdi. Hiçbir şeyi kalmadı.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt61.png" width="54"/></p>

      <p class="metin-1 para-style-override-30"><span class="char-style-override-12">“Günaydın,” dedi Elijah neşe içinde.</span></p>

      <p class="metin-1 para-style-override-30"><span class="char-style-override-12">“Selam.” Winter onun karşısına oturdu. Yaşamları daha ilk haftada rutine dönmüştü. Winter eblehçe bir sevimlilik bulduğu Elijah’dan hoşlanıyordu, ama arkadaşlarını da özlemişti. Ama orada öğrendikleri, Bay Kuehl’in öğrettiklerinden bile kat kat ilginçti.</span></p>

      <p class="metin-1 para-style-override-30"><span class="char-style-override-12">Kız tam servis görevlisine işaret etmek üzereyken, Elijah, “Ben senin için de ısmarladım,” dedi</span></p>

      <p class="metin-1 para-style-override-30"><span class="char-style-override-12">Winter şaşkınlıkla gözlerini kırpıştırdı. “Öyle mi?”</span></p>

      <p class="metin-1 para-style-override-30"><span class="char-style-override-12">“Hep aynı şeyi yiyorsun. Ben de seni z-z-zahmetten kurtarayım dedim.”</span></p>

      <p class="metin-1 para-style-override-30"><span class="char-style-override-12">“Teşekkürler. Çok naziksin.”</span></p>

      <p class="metin-1 para-style-override-30"><span class="char-style-override-12">Omuz silken Elijah utangaç bakışlarını yere indirdi. Winter ise içinden kendini azarlıyordu. Sözcüklerini daha dikkatli seçmeliydi. Elijah’ın titrek ve hafif melodik ses tonundan kendisinden hoşlandığını anlamamaya imkan yoktu. Üstelik bu hoşlanma arkadaşlık anlamında değildi. Öteki türlü</span> <span class="char-style-override-16">hoşlanmak</span> <span class="char-style-override-12">idi yani. Onu yüreklendirecek şeyler söylememeliydi; bu sadece onun çocuksu aşkını güçlendirmeye yarardı.</span></p>

      <p class="metin-1 para-style-override-30"><span class="char-style-override-12">Konuyu değiştirmek için, “Sizinkilerle konuştun mu?” diye sordu.</span></p>

      <p class="metin-1 para-style-override-30"><span class="char-style-override-12">“Şaka mı yapıyorsun? Anneme kalsa, h-h-her yemekten önce ve sonra konuşurduk. Neyse ki, babam onu günde bir defa ile sınırladı.”</span></p>

      <p class="metin-1 para-style-override-30"><span class="char-style-override-12">“Biliyorum, benim annem de aynen öyle,” Winter duraksadı. “Ona şeyden bahsetmedin değil mi? Hani…”</span></p>

      <p class="metin-1 para-style-override-30"><span class="char-style-override-12">“Deli misin? Burası hoşuma gidiyor. Annem gerçeği öğrenecek olsa, b-b-babam beni eve götürmek için ilk uçağa atlayıp gelirdi.”</span></p>

      <p class="metin-1 para-style-override-30"><span class="char-style-override-12">O sırada servis görevlisi gelip yumurtalarını masaya bıraktı. Winter bir parça kızarmış ekmeği yumurtanın sarısına batırıp ağzına attı. Mükemmel. Evdeyken kahvaltıda mısır gevreğinden başka bir şey olmazdı. Oppenheimer’da olmak bir otelde yaşamaktan farksızdı.</span></p>

      <p class="metin-1 para-style-override-30"><span class="char-style-override-12">Portakal suyunu yudumlarken mırıldandı: “Jill neden bizimle birlikte yemiyor sence?”</span></p>

      <p class="metin-1 para-style-override-30"><span class="char-style-override-12">“Bence asıl soru şu: Neden bizimle aynı bölümde kalmıyor?”</span></p>

      <p class="metin-1 para-style-override-30"><span class="char-style-override-12">Winter omuz silkti.</span></p>

      <p class="metin-1 para-style-override-30"><span class="char-style-override-12">“Demek istediğim,” diye devam etti Elijah, “Onun öyküsü ne? Bizimle aynı okulda mı, değil mi?”</span></p>

      <p class="metin-1 para-style-override-30"><span class="char-style-override-12">“Bana sorarsan, değil.”</span></p>

      <p class="metin-1 para-style-override-30"><span class="char-style-override-12">“Bence de öyle. Ama neden? Bizden daha büyük olduğu için mi?”</span></p>

      <p class="metin-1 para-style-override-30"><span class="char-style-override-12">“Hayır,” dedi Winter bir lokma yumurtayı mideye indirirken. “Bence bizden farklı olduğu için.”</span></p>

      <p class="metin-1 para-style-override-30"><span class="char-style-override-12">“Yani daha mı güçlü demek istiyorsun?”</span></p>

      <p class="metin-1 para-style-override-30"><span class="char-style-override-12">“Bunu sen de duyuyor musun?” diye sordu Winter.</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Görüyorum</span><span class="char-style-override-12">,” diye düzeltti Elijah.</span></p>

      <p class="metin-1 para-style-override-30"><span class="char-style-override-12">Elijah’ın ruh hallerini duymaktan ziyade gördüğünü anımsayan Winter başını salladı. O kadar garipti ki. Birine baktığı zaman gözlerinin önünde renk bulutlarının oluşmasını hayal bile edemiyordu. Duyguları gamlarda bir aşağı, bir yukarı gidip gelen insanların kendine özgü tınıdaki şarkılarını duymak çok daha doğaldı.</span></p>

      <p class="metin-1 para-style-override-30"><span class="char-style-override-12">“Belki onun için değişik planları vardır,” dedi Elijah yüksek sesle düşünür gibi.</span></p>

      <p class="metin-1 para-style-override-30"><span class="char-style-override-12">Winter gözlerini kıstı. “Ne demek,</span> <span class="char-style-override-16">planlar</span><span class="char-style-override-12">?”</span></p>

      <p class="metin-1 para-style-override-30"><span class="char-style-override-12">Elijah ona doğru eğilip sesini alçalttı. “Biliyorsun işte.</span> <span class="char-style-override-16">Dolap.</span> <span class="char-style-override-16">Strateji.</span> <span class="char-style-override-16">Düzen.</span> <span class="char-style-override-12">Akıllarında insanlara y-y-yönelik iyi niyetin ötesinde başka bir şeyler olması lazım. Sana da öyle gelmiyor mu? Yoksa bütün bunları neden yapsınlar ki?”</span></p>

      <p class="metin-1 para-style-override-30"><span class="char-style-override-12">“Bütün neleri?” diye sordu Winter. Kendini biraz aptal gibi hissetmişti.</span></p>

      <p class="metin-1 para-style-override-30"><span class="char-style-override-12">Elijah başını belli belirsiz döndürüp etrafını göstererek, “</span><span class="char-style-override-16">Bunları</span><span class="char-style-override-12">,” diye fısıldadı. “Bu yemekler. Odalarımız. Bence b-b-biraz fazla. Bir şeyler istiyorlar.</span> <span class="char-style-override-16">Bizden</span><span class="char-style-override-12">.”</span></p>

      <p class="metin-1 para-style-override-30"><span class="char-style-override-12">Winter’in içinde birden o mükemmel kahvaltıyı bitirmek için hiçbir istek kalmadı. “Bunu ne kadar zamandır düşünüyorsun?” diye sordu. O da sesini alçaltmıştı.</span></p>

      <p class="metin-1 para-style-override-30"><span class="char-style-override-12">“B-b-birkaç günden beri. Yani... Beni yanlış anlama... Burayı seviyorum. Ama babam her zaman hayatta hiçbir şeyin bedava olmadığını söyler. Ve bu da bugüne kadar g-g-gördüğüm en iyi hiçbir şey. İşte bu yüzden de içimde Bayan Zinser’in bize olan biteni eksiksiz anlatmadığına dair bir his var.”</span></p>

      <p class="metin-1 para-style-override-30"><span class="char-style-override-12">“Örneğin Bay Kuehl ile Bayan Washington’un şu sıralar onlar için ne yaptığı konusunda olduğu gibi.”</span></p>

      <p class="metin-1 para-style-override-30"><span class="char-style-override-12">“Evet.”</span></p>

      <p class="metin-1 para-style-override-30"><span class="char-style-override-12">Winter göz ucuyla sadece birkaç metre ötelerinde dolaşıp duran servis görevlisini farketti. Kendini buz gibi hissederek hemen zihniyle ona uzandı, ama sadece diğer tüm çalışanlarda hissettiği o yoğun cana yakınlığı algıladı. Ona bakarken gözü adamın başının üzerindeki saate ilişti; dersin başlamasına üç dakika vardı. Adamın orada bulunmasının tek nedeni kahvaltılarını bitirmelerini beklemekti. Elijah sonunda onu da paranoyak yapmıştı.</span></p>

      <p class="metin-1 para-style-override-30"><span class="char-style-override-12">Tabağını itip kalktı. “Haydi gel. Geç kalacağız.”</span></p>

      <p class="metin-1 para-style-override-30"><span class="char-style-override-12">Sonra beklemeden döndü ve –haklı olduğunu bildiği halde– Elijah’ın dedikleri üzerinde düşünmemeye çalışarak hızla kapıya doğru yürüdü.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt62.png" width="54"/></p>

      <p class="metin-1 para-style-override-30"><span class="char-style-override-12">Samantha Zinser video kaydını geri sarıp Elijah ile Winter’in konuşmalarını bir kez daha dinledi.</span></p>

      <p class="metin-1 para-style-override-30"><span class="char-style-override-16">Bu noktaya gelmeleri çok da uzun sürmedi.</span></p>

      <p class="metin-1 para-style-override-30"><span class="char-style-override-12">Arkasına yaslanıp gözlerini yumdu. Elijah gerçekten de yetenekliydi; o konuda diyecek bir şey yoktu. Öylesine yetenekliydi ki, Oppenheimer Enstitüsü’nün gerisindeki yalanı tüm çıplaklığıyla görmüştü. İşin garip yanı, onun iki haftada vardığı noktaya gelmek Darian’ın bir yıldan fazla zamanını almıştı.</span></p>

      <p class="metin-1 para-style-override-30"><span class="char-style-override-12">Aslında bunu önceden kestirmek gerekirdi, çünkü Elijah bilim-kurgu hastasıydı. Büyük olasılıkla her köşenin arkasında bir komplo görüyordu. O seferkinin gerçek olması onun için büyük şanssızlıktı.</span></p>

      <p class="metin-1 para-style-override-30"><span class="char-style-override-12">Zinser’in bu durumda tek seçeneği vardı: Jill.</span></p>

      <p class="metin-1 para-style-override-30"><span class="char-style-override-12">Jill’i eline geçirmek için Darian’ı kullanmıştı. Sonra Laszlo’yu kontrol altında tutmak için Jill’i. Şimdi de onu Elijah ile Winter’i elde etmek için kullanacaktı. Kızı elinden geldiğince saf tutmak istemişti, ama bu artık olanaksız görünüyordu.</span></p>

      <p class="metin-1 para-style-override-30"><span class="char-style-override-12">Önemli değildi. Jill zaten hiçbir zaman istedikleri hale dönüşmeyecekti; fazlasıyla zarar görmüştü. Zinser ilk başlarda Peder Sullivan’ın kıza göstermiş olduğu kötü muamelenin işine yarayacağını düşünmüştü; çektiği o kadar acıdan sonra Jill’i değiştirmek daha kolay olabilirdi. Ama bu kuram tutmamıştı.</span></p>

      <p class="metin-1 para-style-override-30"><span class="char-style-override-12">İncil’in Tanrı’nın yasası olduğu bir kez ve o şekilde öğretildikten sonra, Jill’e gerçek dünyanın ahlaki belirsizliklerini kabul ettirmek neredeyse olanaksız hale gelmişti. Kızın Organizasyon’a en büyük yararı kısa dönemde, yani yeni gelenlerin davayı benimsemesini garanti etmekte olacaktı. Hiçbir şey davadan önemli değildi. Ve eğer yönetim kurulunun planı çalışırsa, hiçbir şey davaya o iki çocuktan ve onların ardından gelecek olanlardan daha yararlı olamazdı.</span></p>

      <p class="metin-1 para-style-override-30"><span class="char-style-override-12">Yeteri kadar olumlu duygusal destek verilirse, Organizasyon’un görüşleri çocukların zihinlerine yerleşirdi. Öte yandan Jill, bunu yapmak için çocukları bükerse, olanlardan şüphelenebilirdi. Yine de denemeye değerdi.</span></p>

      <p class="metin-1 para-style-override-30"><span class="char-style-override-12">Zinser’in yanılma olasılığı da vardı elbette; yani Jill’e o işi yaptırmak kızı Organizasyon’a yaklaştırabilirdi de. Ancak bu fazla iyimser bir yaklaşımdı ve Zinser de bunun farkındaydı. Girişimi büyük olasılıkla geri sayımı başlatacaktı.</span></p>

      <p class="metin-1 para-style-override-30"><span class="char-style-override-12">Ve alarm zili çalmaya başladığında Jill’in ölüm saati de (ciddi bir zarar vermeden önce) gelmiş olacaktı. Yani Zinser’in artık diğer çocuklarla kişisel ilişkilere girmeye başlaması gerekiyordu. Bunu Elijah ile nasıl yapacağından henüz emin değildi, ama Winter konusunda ne yapması gerektiğini çok iyi biliyordu.</span></p>

      <p class="metin-1 para-style-override-30"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-33"><span class="Strong-2">33</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Laszlo eşyalarına bakmak için Darian’ın evine gitti, ama alabileceği hiçbir şey yoktu. Sahip oldukları gerçekten güzel şeylerdi, ama hiçbiri kişisel eşya sayılmazdı. Sadece pahalı oyuncaklardı onlar. Darian’ın kişiliğine yönelik hiçbir şey söylemiyorlardı.</span></p>

      <p class="metin-1 para-style-override-30"><span class="char-style-override-12">Sonraki birkaç günü uyurgezer gibi geçirdi. Darian ve Organizasyon dışında bir şey düşünemiyordu. Geri dönmek istiyordu, ama yapamazdı. Onlara katılmayı, yalnızlığını onlarla paylaşmayı hak etmiyordu. Ve artık Darian da olmadığına göre, geriye sadece yalnızlık kalıyordu.</span></p>

      <p class="metin-1 para-style-override-30"><span class="char-style-override-12">Tek tesellisi Elijah ile Winter’i yalnızlıkla geçecek bir yaşamdan kurtarmış olduğunu bilmesiydi. Nasıl olduklarını sormak için onları aramayı düşündü, ama kendini tuttu. Darian ile ilgili sorular soracaklardı ve bu da üzerinde konuşmaya hazır olduğu bir konu değildi.</span></p>

      <p class="metin-1 para-style-override-30"><span class="char-style-override-12">Bir hafta sonra Zinser aradı. Laszlo telesekreterde onun sesini duyduğu anda kalbinin göğsünden fırlayacağını sandı.</span></p>

      <p class="metin-1 para-style-override-30"><span class="char-style-override-12">“Ben Samantha. Umarım rahatsız etmiyorumdur. Son günlerin senin için ne kadar zor geçmiş olacağını tahmin bile edemiyorum. Sadece nasıl olduğunu sormak istedim. Konuşmak istersen, lütfen...”</span></p>

      <p class="metin-1 para-style-override-30"><span class="char-style-override-12">Laszlo ahizeyi kapıp, “Buradayım,” dedi.</span></p>

      <p class="metin-1 para-style-override-30"><span class="char-style-override-12">“Laszlo,” Samantha derin bir soluk aldı. “Sesini duymak çok güzel. Kendini nasıl hissediyorsun?”</span></p>

      <p class="metin-1 para-style-override-30"><span class="char-style-override-12">“Daha iyi günlerim olmuştu.”</span></p>

      <p class="metin-1 para-style-override-30"><span class="char-style-override-12">“Seni düşündüğümü bilmeni istedim.”</span></p>

      <p class="metin-1 para-style-override-30"><span class="char-style-override-12">“Ben de seni ve Organizasyon’u oldukça düşündüm.” Duraksadı. “Ve çocukları. Nasıllar?”</span></p>

      <p class="metin-1 para-style-override-30"><span class="char-style-override-12">“Harika,” dedi Samantha heyecanla. Laszlo onun gülümsediğini neredeyse görebiliyordu. “Oregon’dan yeni döndüm; oradaki yaşama gerçekten alışmışlar.”</span></p>

      <p class="metin-1 para-style-override-30"><span class="char-style-override-12">“Ya yetenekleri? Onlar…”</span></p>

      <p class="metin-1 para-style-override-30"><span class="char-style-override-12">“Olağanüstüler, Laszlo. Onlarla gurur duyardın.”</span></p>

      <p class="metin-1 para-style-override-30"><span class="char-style-override-12">“Duyuyorum, zaten.”</span></p>

      <p class="metin-1 para-style-override-30"><span class="char-style-override-12">Samantha devam etmeden önce bir süre sessiz kaldı. “Israrcı olmak istemiyorum, ama buraya dönmek üzerine hiç düşündün mü? Daha büyük bir amacın olursa belki…”</span></p>

      <p class="metin-1 para-style-override-30"><span class="char-style-override-12">Anlamsızlaşan yaşamının kabuğundan sıyrılıp çıkmak fikri Laszlo’ya cazip geliyordu. Onu engelleyen tek şey bunaltıcı bir suçluluk duygusuydu. Darian yolu gösterdikten sonra –ve nihayet– yerini bulmuş olmak, ama bunu onunla paylaşamamak…</span></p>

      <p class="metin-1 para-style-override-30"><span class="char-style-override-12">“Bunu biraz düşünebilir miyim?” diye sordu sonunda.</span></p>

      <p class="metin-1 para-style-override-30"><span class="char-style-override-12">“Elbette.”</span></p>

      <p class="metin-1 para-style-override-30"><span class="char-style-override-12">“Teşekkür ederim.”</span></p>

      <p class="metin-1 para-style-override-30"><span class="char-style-override-12">“Ve Laszlo...” Samantha duraksadı. “Yalnız değilsin… Onu ben de özlüyorum.”</span></p>

      <p class="metin-1 para-style-override-30"><span class="char-style-override-12">Gözleri yaşlarla dolan Laszlo telefonu yavaşça kapattı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt63.png" width="54"/></p>

      <p class="metin-1 para-style-override-30"><span class="char-style-override-12">Zinser şahane bir müzik sesi gelen odanın kapısına hafifçe vurdu. Saniyeler sonra Winter kapıda göründü; yüzü kızarmıştı.</span></p>

      <p class="metin-1 para-style-override-30"><span class="char-style-override-12">“Ah, merhaba Bayan Zinser.”</span></p>

      <p class="metin-1 para-style-override-30"><span class="char-style-override-12">“İyi akşamlar. Girebilir miyim?”</span></p>

      <p class="metin-1 para-style-override-30"><span class="char-style-override-12">“Eee... Elbette.”</span></p>

      <p class="metin-1 para-style-override-30"><span class="char-style-override-12">Odaya giren Zinser kapıyı ardından kapattı. Winter yatağın kenarına Lotus pozisyonunda bağdaş kurarak otururken, o da bir sandalyeye yerleşti. Bakışlarıyla odayı taradı. Genelde Winter’in buraya taşındığı zamanki halini andırıyordu. Kızın kişiliğiyle ilgili tek ipucu, masanın üstündeki kemanı ve odadaki küçük müzik sisteminin etrafına yığılmış kasetler ve plaklardı.</span></p>

      <p class="metin-1 para-style-override-30"><span class="char-style-override-12">“Sana bir hediye getirdim,” dedi yanında getirdiği büyükçe paketi uzatarak.</span></p>

      <p class="metin-1 para-style-override-30"><span class="char-style-override-12">Ona kuşku dolu bir bakış gönderen Winter yassı ve uzun nesneyi alıp kucağına koydu, sonra renkli kâğıdı zedelememeye özen göstererek yapışkan bantları çıkardı. Ortaya kalın kartondan yapılma bir kutu çıkmıştı. Kapağını dikkatle kaldırdı.</span></p>

      <p class="metin-1 para-style-override-30"><span class="char-style-override-12">İçindekini görünce nefesi kesilir gibi oldu. Soğukkanlılığını kaybederek kapağı bir yana fırlattı ve uzun bir çantayı andıran siyah ve parlak başka bir kutu çıkarttı. Her iki elini de kullanarak gümüş mandalları gevşetti, kapağı açtı.</span></p>

      <p class="metin-1 para-style-override-30"><span class="char-style-override-12">Winter kutunun içindekine bakarken Zinser’in benliğini o denli güçlü bir empatik neşe dalgası kapladı ki, içinden ağlamak geldi. “Beğendin mi?” diye sordu. Bir yandan da farkında olmadan göz pınarlarını kuruluyordu.</span></p>

      <p class="metin-1 para-style-override-30"><span class="char-style-override-12">Winter kemanı yavaşça kutusundan çıkartırken, “Şaka mı yapıyorsunuz!” dedi. “Hayatımda gördüğüm en güzel şey bu.” Parmaklarını kemanın tellerinde ve pürüzsüz ahşap boynunda dolaştırdı. Enstrümanı çenesinin altına koymak üzereyken duraksadı. “Çalabilir miyim?”</span></p>

      <p class="metin-1 para-style-override-30"><span class="char-style-override-12">“Elbette.”</span></p>

      <p class="metin-1 para-style-override-30"><span class="char-style-override-12">Winter kemanı çenesinin altına yerleştirdi, çabucak akort ettikten sonra arşeyi aldı ve çalmaya başladı.</span></p>

      <p class="metin-1 para-style-override-30"><span class="char-style-override-12">Zinser hiçbir şey düşünmeden gözlerini yumdu ve müziğin kendisini sarmalamasına izin verdi. Kız bir dakikadan az çaldığı halde bitirdiğinde nefessiz kalmıştı. “Çalışın tek kelimeyle dahiyane.”</span></p>

      <p class="metin-1 para-style-override-30"><span class="char-style-override-12">Winter biraz utanarak gözlerini yere dikti. “Deha konusunda çok emin değilim,” dedi.</span></p>

      <p class="metin-1 para-style-override-30"><span class="char-style-override-12">“Hayır. Gerçekten bir dahisin. Onun için sana bu kemanı aldım.” Zinser asıl konuya girmeden önce duraksadı. “Hiç Arthur Schopenhauer’den bahsedildiğini duydun mu?”</span></p>

      <p class="metin-1 para-style-override-30"><span class="char-style-override-12">Winter başını olumsuz anlamda salladı.</span></p>

      <p class="metin-1 para-style-override-33"><span class="char-style-override-23">“19. Yüzyıl’da yaşamış bir Alman filozofudur.</span> <span class="char-style-override-24">İrade ve Simgeleme Olarak Dünya</span> <span class="char-style-override-18"><a class="footnote-link" href="#footnote-225-9" id="footnote-225-9-backlink">9</a></span> <span class="char-style-override-23">adında çok ilginç bir yazı yazdı. Schopenhauer gerçekliğin iki biçimde var olduğunu düşünüyordu: İçsel arzularımızı yansıtan İrade ve zihnimizin dışındaki fikir ve imgelerden oluşan İmgelem.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-9-backlink" id="footnote-225-9">9</a> <span class="char-style-override-21" xml:lang="en-US">The World as Will and Representation</span> <span class="char-style-override-20" xml:lang="en-US">(ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-33"><span class="char-style-override-23">Winter başını salladı. Zinser kızın konuşmanın nereye gittiğini tam olarak kavrayamadığını, ama merakının uyandığını farkedebiliyordu.</span></p>

      <p class="metin-1 para-style-override-33"><span class="char-style-override-23">“Schopenhauer pek mutlu bir kişi değildi,” diye devam etti. “Yaşamı acılarla dolu bir süreç olarak görüyor ve kurtuluşun sadece İrade’nin egemenliğinden kaçarak elde edilebileceğini düşünüyordu.”</span></p>

      <p class="metin-1 para-style-override-33"><span class="char-style-override-23">“Budizm gibi,” dedi Winter heyecanla. “Acı çekmek, yalnızca arzuların bertaraf edilmesiyle sona erdirilebilir.”</span></p>

      <p class="metin-1 para-style-override-33"><span class="char-style-override-23">“Aynen.” Zinser etkilenmişti. “Schopenhauer tüm sıkıntı ve üzüntülerin kaynağında İrade’nin arzuları olduğuna inanır; çünkü tatmin edilmemiş bir arzu bizi özlemle dolu olarak bırakır, tatmin edilen bir arzunun yerini bir yenisi alıncaya kadar da can sıkıntısı yaşarız. İrade’nin egemenliğinden kurtulmanın tek yolunun, estetik beğeniye layık bir nesnenin üzerinde derinlemesine yoğunlaşmak olduğunu düşünüyordu. Schopenhauer o tür nesnelerin kendi benliğimizi içlerinde kaybedeceğimiz, kişiliğimizi unutacağımız ve nesnenin aynası haline dönüşeceğimiz özel bir algısal bilinç halini tetiklediğini söylüyordu.”</span></p>

      <p class="metin-1 para-style-override-33"><span class="char-style-override-23">“Bir ayna mı?”</span></p>

      <p class="metin-1 para-style-override-33"><span class="char-style-override-23">“Evet. Güneşli bir sonbahar günü çok güzel bir ağaca baktığını düşün. O tek ağacın estetik algısı aracılığıyla tüm ağaçların parıltılı arketiplerini algılayabilirsin. Estetik algı bizleri saf ve İrade’den arınmış bilgiyi deneyimlemeye götürür. Anlıyor musun?”</span></p>

      <p class="metin-1 para-style-override-33"><span class="char-style-override-23">“Sanırım. Mükemmel algı aracılığıyla mükemmel kavrama gerçekleşir.”</span></p>

      <p class="metin-1 para-style-override-30"><span class="char-style-override-23">“Doğru. Ne yazık ki, çok az sayıda insan böyle bir estetik algılama halinde birkaç saniyeden fazla kalabilme yetisine sahiptir; dolayısıyla da estetik algının getireceği aşkın dinginliğe erişemezler.”</span></p>

      <p class="metin-1 para-style-override-35"><span class="char-style-override-23">“Budist meditasyon gibi.”</span></p>

      <p class="metin-1 para-style-override-35"><span class="char-style-override-23">Zinser başını salladı. “Bugün artık sadece ‘Schopenhauer dehası’ olarak bilinen artistik dehalar öyle estetik nesneler yaratıp, içlerindeki Platonik İdealar’ı anlatan sanat eserlerine dönüştürebilir. Platonik İdealar ile neyi kastettiğimi biliyor musun?”</span></p>

      <p class="metin-1 para-style-override-35"><span class="char-style-override-23">“Platonik dediğiniz... Hani şu karşı cinsten biriyle sadece arkadaş olduğunuz zamanki gibi değil mi?”</span></p>

      <p class="metin-1 para-style-override-35"><span class="char-style-override-23">Zinser gülümsedi. “Evet, ama buradaki anlamı o değil. Benim kastettiğim Yunan filozof Plato. Plato dünyanın fiziki nesnelerden değil de, geniş anlamda soyut olarak var olan kavramları oluşturan</span> <span class="char-style-override-24">evrensellerden</span> <span class="char-style-override-23">meydana geldiğine inanıyordu.”</span></p>

      <p class="metin-1 para-style-override-35"><span class="char-style-override-23">Winter aklı karışmış bir şekilde alnını kırıştırdı.</span></p>

      <p class="metin-1 para-style-override-35"><span class="char-style-override-23">“Yeşil rengi düşün. Yeşil</span> <span class="char-style-override-24">var olan</span> <span class="char-style-override-23">herhangi bir nesneden bağımsız olarak</span> <span class="char-style-override-24">vardır</span><span class="char-style-override-23">. Eğer yarın, tüm dünya ve onunla birlikte yeşil olan her şey yok olsa, yeşil rengin varlığı</span> <span class="char-style-override-24">devam edecektir</span><span class="char-style-override-23">. Çünkü yeşil bir idea’dır.”</span></p>

      <p class="metin-1 para-style-override-35"><span class="char-style-override-23">“Sanırım anladım,” dedi Winter. “O zaman bir diğer evrensel, mesela büyüklük olabilir. Ya da bir duygu.”</span></p>

      <p class="metin-1 para-style-override-35"><span class="char-style-override-23">“Kesinlikle. Platonik İdea derken bu evrenselleri kastediyorum işte. Schopenhauer, sanatın tek amacının Platonik İdealar’ı iletmek olduğuna inanıyordu.”</span></p>

      <p class="metin-1 para-style-override-35"><span class="char-style-override-23">Winter kemanına baktı.</span></p>

      <p class="metin-1 para-style-override-35"><span class="char-style-override-23">“Schopenhauer’ın hepsinden çok saygı duyduğu sanat hangisiydi, bilir misin?”</span></p>

      <p class="metin-1 para-style-override-35"><span class="char-style-override-23">Winter başını iki yana salladı.</span></p>

      <p class="metin-1 para-style-override-35"><span class="char-style-override-12">“Müzik.”</span></p>

      <p class="metin-1 para-style-override-35"><span class="char-style-override-12">“Neden?”</span></p>

      <p class="metin-1 para-style-override-30"><span class="char-style-override-12">“Schopenhauer sanatları özne-nesne sürekliliği ekseninde iki grup olarak sınıflandırmıştı.”</span></p>

      <p class="metin-1 para-style-override-35"><span class="char-style-override-12">“Sürek… Ne?”</span></p>

      <p class="metin-1 para-style-override-35"><span class="char-style-override-12">Teoriyi anlatacak en uygun sözcükleri bulmaya çalışan Zinser duraksadı. “Pekâlâ. Dünyayı,</span> <span class="char-style-override-16">özneler</span> <span class="char-style-override-12">–yani insanlar– tarafından algılanan</span> <span class="char-style-override-16">nesnelerden</span> <span class="char-style-override-12">–yani şeylerden– oluşmuş olarak düşün. Şimdi de bir taraftaki öznelerle diğer taraftaki nesneler arasında uzayan bir çizgi düşün. İşte bu, özne-nesne sürekliliğidir.”</span></p>

      <p class="metin-1 para-style-override-35"><span class="char-style-override-12">“Anladım.”</span></p>

      <p class="metin-1 para-style-override-35"><span class="char-style-override-12">“Şimdi, Schopenhauer birinci gruba giren sanat türlerinin –mimari, heykel, resim ve şiir–</span> <span class="char-style-override-16">nesne kutbuna</span> <span class="char-style-override-12">daha yakın olduklarını söyler; çünkü bunların hepsi kendi özgün ifade ortamlarıyla sınırlıdır.”</span></p>

      <p class="metin-1 para-style-override-35"><span class="char-style-override-12">Winter başıyla onayladı. “Şiirin dil ile sınırlı olması gibi. Yani bir şair en yeşil yeşili betimlemek isterse, bunu yapacak sözcükleri bulamayabilir.”</span></p>

      <p class="metin-1 para-style-override-35"><span class="char-style-override-12">“Doğru. Tüm bu sanat türleri kendilerinden farklı olan nesneleri betimlemeye çalışır. Bir ağaç resmi aynen bir ağaca benzeyebilir, ama bir ağaç</span> <span class="char-style-override-16">değildir</span><span class="char-style-override-12">. Bir bina ne kadar güzel, ya da bir heykel ne kadar kusursuz olursa olsun, bu sanat türleri asla algılananı mükemmel olarak taklit edemez.”</span></p>

      <p class="metin-1 para-style-override-35"><span class="char-style-override-12">Winter, “Ama müzik edebilir,” dedi.</span></p>

      <p class="metin-1 para-style-override-35"><span class="char-style-override-12">“Evet,” diye yanıtladı Zinser gülümseyerek. “Müzik daha çok özne kutbuna yakındır; kendi ortamıyla sınırlı değildir, çünkü tümüyle soyuttur. Schopenhauer müziğin yapısının doğal dünyayı kopyaladığına inanır: Bas sesler cansız maddeleri, armoniler hayvanlar dünyasını, melodiler ise insan düşüncesini betimler. Müzik, özde evrensel İrade’nin kopyasıdır. Müziğin öteki sanat türlerinden farkı,</span> <span class="char-style-override-16">kendi kendini</span> <span class="char-style-override-12">içermesidir. Başka şeylerin aksine, soyut duyguları barındırır; böylece dinleyicinin yaşamın duygusal özünü acı çekmeden algılamasına izin vererek, zihni estetik bilince uyandırır.”</span></p>

      <p class="metin-1 para-style-override-30"><span class="char-style-override-12">Zinser durdu ve elini Winter’inkinin üstüne koydu. “Senin bir Schopenhauer dehası olduğuna inanıyorum, Winter. Müziğin soluk kesici. Ve yeteneklerinle birleşince…”</span></p>

      <p class="metin-1 para-style-override-30"><span class="char-style-override-12">Sesi giderek alçaldı, ama bakışları hâlâ kızınkine kenetliydi. Winter gözlerini kaçırmadı. İki kadın bir süre, birbirinin gözlerinin içine bakarak hareketsiz durdu.</span></p>

      <p class="metin-1 para-style-override-30"><span class="char-style-override-12">“Geç oluyor,” dedi Zinser sonunda. “Kemanın hoşuna gideceğini umarım. Ve onu iyi kullan.”</span></p>

      <p class="metin-1 para-style-override-30"><span class="char-style-override-12">“Öyle yapacağım,” dedi Winter enstrümanı göğsüne bastırarak.</span></p>

      <p class="metin-1 para-style-override-30"><span class="char-style-override-12">“İyi geceler.”</span></p>

      <p class="metin-1 para-style-override-30"><span class="char-style-override-12">“İyi geceler, Bayan Zinser.”</span></p>

      <p class="metin-1 para-style-override-30"><span class="char-style-override-12">Zinser kapıyı ardından yavaşça kapadı ve bekledi. Birkaç saniye sonra Winter’in yürek titreten müziği koridoru doldurdu. Zinser duvara yaslandı ve müziğin tüm benliğini sarmalamasına izin verdi. Konuşmaları beklediği gibi gitmişti. Tehlikeli bir oyun oynadığının farkındaydı; bir yandan çocukların iradesini Organizasyon’un istediği doğrultuda şekillendirmeye çalışırken, diğer yandan da onları yeteneklerini kullanmaları için yüreklendiriyordu.</span></p>

      <p class="metin-1 para-style-override-30"><span class="char-style-override-12">Ama başka seçeneği yoktu. Yeteneklerini mükemmelleştirmedikçe, zihinlerini kontrol altına almak anlamsızdı. O nedenle de, bıçak sırtında yürümeye devam edecekti. Tek umudu –ölüme– düşmeden karşı tarafa geçebilmekti.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt64.png" width="54"/></p>

      <p class="metin-1 para-style-override-30"><span class="char-style-override-16">“Üç haftayı geçti.”</span></p>

      <p class="metin-1 para-style-override-30"><span class="char-style-override-16">“Daha fazla zamana ihtiyacım var.”</span></p>

      <p class="metin-1 para-style-override-30"><span class="char-style-override-16">“Hayır. Eğer şimdiye kadar kendi başına gelmediyse, bundan sonra artık gelmez. Kızı kullan.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt65.png" width="54"/></p>

      <p class="metin-1 para-style-override-30"><span class="char-style-override-12">“Sana bir içki ısmarlayabilir miyim?”</span></p>

      <p class="metin-1 para-style-override-30"><span class="char-style-override-12">Laszlo duyduğu sesle o kadar şaşırdı ki, neredeyse oturduğu bar sandalyesinden düşecekti.</span></p>

      <p class="metin-1 para-style-override-30"><span class="char-style-override-12">“Samantha,” dedi dönerek. “Beni nasıl buldun?”</span></p>

      <p class="metin-1 para-style-override-30"><span class="char-style-override-12">“Sadece bir tahmin.” Zinser mahçup bir ifadeyle bakışlarını kaçırdı. “Darian senin buraya sık geldiğini söylemişti.”</span></p>

      <p class="metin-1 para-style-override-30"><span class="char-style-override-12">Laszlo, “Hı-hııı!” dedi ve viskisini bitirdi. Buz küpleri bardağın dibinde kayan, kar renkli minik oval şekillere dönüşmüştü. Başıyla barmene işaret etti; bardağı hemen tekrar dolduruldu.</span></p>

      <p class="metin-1 para-style-override-30"><span class="char-style-override-12">İzleme ekibinin verdiği bilgiye göre, Laszlo eve döndüğünden beri her gece o barda oturup, sessizce sarhoş oluyordu. Zinser de zaten o gece bir saat boyunca onun içmesini izlemişti. Uysallaşması için yeterince uzun, düzgün düşünemeyecek duruma gelmesi için kısa bir süreydi bu.</span></p>

      <p class="metin-1 para-style-override-30"><span class="char-style-override-12">Bir bardak kırmızı şarap isteyen Zinser sessizce içkisini yudumlamaya koyuldu. Omzunun üzerinden arkalarında oturan üç kişiye bakmamak için kendini zorluyordu. O amaç için Jill’i kullanma fikri hoşuna gitmemişti, ama Kurul haklıydı; Laszlo’nun bir dürtüye ihtiyacı vardı.</span></p>

      <p class="metin-1 para-style-override-30"><span class="char-style-override-12">Saatine göz attı. Rakamlar belli belirsiz yanıp sönüyordu, bu da vericinin çalıştığını gösteriyordu. Senaryoya sadık kalırsa her şey yolunda gidecekti.</span></p>

      <p class="metin-1 para-style-override-30"><span class="char-style-override-12">“Nasılsın?” diye sordu sonunda.</span></p>

      <p class="metin-1 para-style-override-30"><span class="char-style-override-12">Laszlo yanıt vermeden önce viskisinden bir yudum daha aldı; bakışlarını yere dikmişti.</span></p>

      <p class="metin-1 para-style-override-30"><span class="char-style-override-12">“Her gün kendimi biraz daha iyi hissedeceğimi umarak kalkıyorum. Bazen öyle de oluyor. Sonra gece çöküyor ve o hâlâ yok. Ben de buraya geliyorum.”</span></p>

      <p class="metin-1 para-style-override-30"><span class="char-style-override-12">Zinser başını salladı. Üzüntüsü sahte değildi. Laszlo için gerçekten üzülüyordu, ama dava fedakârlık gerektiriyordu. Darian kararını vermiş, böylece hepsini o acımasız oyunun içine hapsetmişti.</span></p>

      <p class="metin-1 para-style-override-30"><span class="char-style-override-12">“Sonunda yaşamına devam etmek zorunda kalacaksın,” dedi.</span></p>

      <p class="metin-1 para-style-override-30"><span class="char-style-override-12">“Biliyorum.”</span></p>

      <p class="metin-1 para-style-override-30"><span class="char-style-override-12">“Ne yapacaksın?”</span></p>

      <p class="metin-1 para-style-override-30"><span class="char-style-override-12">Laszlo başını iki yana salladı. “Emin değilim.”</span></p>

      <p class="metin-1 para-style-override-30"><span class="char-style-override-12">Zinser bunun gerçek mi olduğunu, yoksa Jill’in adamın kafasını kuşkuyla doldurmuş olmasından mı kaynaklandığını bilmiyordu. Kendine güveni artarak devam etti. “Darian ne yapmanı isterdi?”</span></p>

      <p class="metin-1 para-style-override-30"><span class="char-style-override-12">Laszlo omuz silkti.</span></p>

      <p class="metin-1 para-style-override-30"><span class="char-style-override-12">“Eh, en azından sana ne</span> <span class="char-style-override-16">istemeyeceğini</span> <span class="char-style-override-12">söyleyeyim: Burada böylece oturup, üzüntünü bir şişe</span> <span class="char-style-override-16">Dewar’s</span> <span class="char-style-override-12">içinde boğmaya çalışmanı.”</span></p>

      <p class="metin-1 para-style-override-30"><span class="char-style-override-12">Bu Jill’e adamın kafasını bir suçluluk ve kesinlik karışımı ile doldurması için gönderilmiş bir işaretti. Zinser bir an duraksayıp devam etti. “Darian senin hayatını bir amaç uğruna kullanmanı isterdi. Belki...”</span></p>

      <p class="metin-1 para-style-override-30"><span class="char-style-override-12">“Belki ne?” dedi Laszlo sesini yükselterek. “</span><span class="char-style-override-16">Organizasyon’a</span> <span class="char-style-override-12">katılmamı mı isterdi sence?”</span></p>

      <p class="metin-1 para-style-override-30"><span class="char-style-override-12">Zinser ondaki bu ani mizaç değişimine nasıl bir anlam vermesi gerektiğinden emin değildi, ama senaryoya bağlı kalmayı sürdürerek devam etti. “Evet. Darian da kendi hayatını o yönde değerlendirmeyi seçmişti çünkü. Şu anda burada değil, ama bu senin bir farklılık yaratamayacağın anlamına gelmez. Elijah ile Winter gibi çocukların kendilerine yuva bulmasına yardımcı olabilirsin.”</span></p>

      <p class="metin-1 para-style-override-30"><span class="char-style-override-23">Zinser soluğunu tuttu. Jill’e monologunu bitirdiğinde bir onur ve kesinlik hissi göndermesini tembihlemişti. Laszlo sanki tüm sorularının yanıtlarını içeriyormuş gibi bardağına bakıyordu. Ardından, neredeyse bir dakika sonra yarı boş bardağı yavaşça önünden itti. Burnundan derin bir soluk aldı ve yerinde doğruldu.</span></p>

      <p class="metin-1 para-style-override-30"><span class="char-style-override-23">“Haklısın,” dedi. Sesi artık aksi değil, sakin çıkıyordu. Kararlı. Güvenli.</span> <span class="char-style-override-24">Kendinden emin.</span> <span class="char-style-override-23">“Burada ve bu halde hiçbir işe yaramıyorum. Dediğini yapacağım. Sana yardım edeceğim.”</span></p>

      <p class="metin-1 para-style-override-30"><span class="char-style-override-23">Zinser gülümsedi. Elini kucağında duran çantasına götürdü ve içinde gizlenmiş aletin düğmesini çevirdi. Kendisi farkı göremiyordu, ama eğer aygıt düzgün çalışıyorsa, gurur ve neşe karışımı bir duygu yayıyor olmalıydı.</span></p>

      <p class="metin-1 para-style-override-30"><span class="char-style-override-23">“Doğru kararı verdin. Pişman olmayacaksın.”</span></p>

      <p class="metin-1 para-style-override-30"><span class="char-style-override-23">Ve şimdi de en önemli nokta: Jill’in verdiği kararı pekiştirmek için , Laszlo’yu bir neşe ve kesinlik duyguları karışımına boğması. Bu Darian’ın uyguladığı ve denemelerin ilk aylarında Zinser ile paylaşmış olduğu numaralardan biriydi.</span></p>

      <p class="metin-1 para-style-override-30"><span class="char-style-override-23">“Laboratuara bu geceden gelmeye ne dersin?” diye üsteledi. Laszlo’yu dönülmez yola sokmayı amaçlıyordu. “Birileri yarın eşyalarını alabilir.”</span></p>

      <p class="metin-1 para-style-override-30"><span class="char-style-override-23">“İyi bir plan gibi geliyor kulağa,” dedi Laszlo. Yüzünde hoş bir gülümseme belirmişti ve bu o akşam ilkti.</span></p>

      <p class="metin-1 para-style-override-30"><span class="char-style-override-23">Samantha barın üstüne iki yirmilik bıraktıktan sonra onun kalkıp dışarıya çıkmasına yardım etti. Kendilerini bekleyen arabaya binerken bir suçluluk hissi duymaktan kendini alamadı. Laszlo’nun hayatının kalan bölümünü çalmıştı. Bu duyguyu bekliyor olmasına rağmen, öylesine hafif olması kendisini bile şaşırtmıştı.</span></p>

      <p class="metin-1 para-style-override-30"><span class="char-style-override-23">O işlere iyiden iyiye alışıyordu anlaşılan.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt66.png" width="54"/></p>

      <p class="metin-1 para-style-override-30"><span class="char-style-override-12">“Aramaya ne zaman başlayacak?”</span></p>

      <p class="metin-1 para-style-override-30"><span class="char-style-override-12">“Üç gün sonra.”</span></p>

      <p class="metin-1 para-style-override-30"><span class="char-style-override-12">“Kız da onunla birlikte olacak mı?”</span></p>

      <p class="metin-1 para-style-override-30"><span class="char-style-override-12">“Sadece uzun yolculuklarda. Birkaç saatten fazla yalnız bırakırsa, adam çok fazla soru sormaya başlıyor.”</span></p>

      <p class="metin-1 para-style-override-30"><span class="char-style-override-12">“Kaç potansiyel belirlediniz?”</span></p>

      <p class="metin-1 para-style-override-30"><span class="char-style-override-12">“300’den fazla. Ama %3’ünden azının empatik olmasını bekliyoruz.”</span></p>

      <p class="metin-1 para-style-override-30"><span class="char-style-override-12">“O zaman yakında ikisinin yerine birilerini bulabileceksiniz demektir.”</span></p>

      <p class="metin-1 para-style-override-30"><span class="char-style-override-12">“Jill’i elimden geldiğince uzun süre faal tutmak isterim.”</span></p>

      <p class="metin-1 para-style-override-30"><span class="char-style-override-12">“Kız hakkındaki psikiyatrik rapor çok kesin. Yetenekleri olmadan bile tehlikeli biri. Ve Laszlo’yu da sonsuza dek tasmanın ucunda tutamazsın. Elimizde beş inanan olduğunda, hem Laszlo’nun hem de kızın icabına bakılmasını istiyorum.”</span></p>

      <p class="metin-1 para-style-override-30"><span class="char-style-override-12">“Anlaşıldı.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-34"><span class="Strong-2">34</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Hava sakin, çocuk bahçesi boştu. Hiçbir şey kıpırdamıyordu. Salıncaklar birer heykeli andırıyordu; bir kenara atılmış basket topu o kadar hareketsizdi ki, kaldırıma yapışık olabilirdi. Ağaçlardaki yapraklar bile sanki bir film setindeki elle çizilmiş panolar gibi öylece duruyordu.</span></p>

      <p class="metin-1 para-style-override-30"><span class="char-style-override-12">Bir zil sesi havadaki sessizliği çığlık gibi yırttı. Ve sonra, tıpkı başladığı gibi aniden sustu. Ama gürültü onunla birlikte durmadı. Zille birlikte başlayan bağırış çağırış sesleri hâlâ uzakta olsalar da, yaklaşan bir fırtınanın habercisi gibiydi.</span></p>

      <p class="metin-1 para-style-override-30"><span class="char-style-override-12">Birden beş çift kapı çarpılarak açıldı, altı ila on bir yaş arasındaki iki yüz çocuk dışarıya fırlarken gürültünün düzeyi dört misli arttı. Hepsi koşuyordu; birkaçı sendelese de, mucize eseri kimse ezilmedi. Oyun parkı bir dakika içinde çocuklarla dolup taşmış, az önceki durağan ortam yaşamla dolmuştu.</span></p>

      <p class="metin-1 para-style-override-30"><span class="char-style-override-12">Salıncaklar hareketlendi. Toplar atıldı. Çimler koşuşturan onlarca ayağın altında ezildi. Rüzgâr bile hızlanıp, oradaki inanılmaz enerjiye yanıt verir gibi yaprakları sallamaya başladı.</span></p>

      <p class="metin-1 para-style-override-30"><span class="char-style-override-12">Ağaçların hemen yanında duran Laszlo zihnini açmaya hazırlandı. Hepsi de çocuk olduğundan, bıkkın nefret duyguları ya da zonklayan cinsel arzular altında boğulmak gibi bir kaygısı yoktu. En üzgün, en küskün çocukta bile yetişkinlerle kıyaslanamayacak bir dinginlik vardı. Yine de dikkatli olmak zorundaydı. Çocukların duyguları saf oldukları ölçüde güçlü de olurdu.</span></p>

      <p class="metin-1 para-style-override-30"><span class="char-style-override-12">Laszlo tüm fiziki algılarını aklının karanlık bir köşesine itti ve zihinsel kalkanını indirdi. Hazırlıklı olmasına rağmen, bir anda hücum eden duygular nedeniyle sendeleyerek geriye doğru iki adım atmak zorunda kaldı.</span></p>

      <p class="metin-1 para-style-override-30"><span class="char-style-override-12">Çocuk olmanın ne kadar keyifli, ne kadar şaşırtıcı şekilde basit olduğunu unutmuştu. Mutlu olanlar saf bir sevinç içindeydi. Ruhlarını sayısız sıkıntı tarafından sürekli kemirilen yetişkinlerin aksine, çocuklar basit, berrak, yuvarlak ve muhteşem doğal kokulardı: Sonbahar yaprakları, sedir, taze kar.</span></p>

      <p class="metin-1 para-style-override-30"><span class="char-style-override-12">Ama o bıçağın her iki tarafı da keskindi. Mutsuz olanlar şaşırtıcı derecede bedbahttı. Yalnızlık ve umutsuzluk duyguları son derece şiddetliydi ve Laszlo’nun zihnini terebentin, çürük yumurta gibi kokularla dolduruyorlardı.</span></p>

      <p class="metin-1 para-style-override-30"><span class="char-style-override-12">Bu iki uç noktanın arasındaki geniş yelpazedeyse, aynı derecede mutlak başka duygular vardı: Acı (dökülmüş benzin kokusu), şaşkınlık (bal tadıyla karışık çürük et), öfke (rüzgârın savurduğu tuzlu deniz havası). Tüm kokular Laszlo’nun zihnini bir duygu ve aroma kütlesi halinde ve birbirine karışarak ve bıçak gibi delip geçiyordu.</span></p>

      <p class="metin-1 para-style-override-30"><span class="char-style-override-12">Sonra farklılıklar yavaş yavaş ortaya çıkmaya başladı. Kakofonik psişik uğultu, belirgin seslere ayrışmaya başladı. Laszlo farklı zihinleri çözümleyerek birer birer eledi. Saman yığınını eşeledi ve...</span></p>

      <p class="metin-1 para-style-override-30"><span class="char-style-override-12">Ve işte! Aradığı iğne oradaydı.</span></p>

      <p class="metin-1 para-style-override-30"><span class="char-style-override-12">Charlie Hammond.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt67.png" width="54"/></p>

      <p class="metin-1 para-style-override-30"><span class="char-style-override-12">“Tamam! Beni dinleyin!”</span></p>

      <p class="metin-1 para-style-override-30"><span class="char-style-override-12">Çocuklar itişip kakışmaya devam ediyordu. Zaten kimse yedek öğretmenleri adam yerine koymazdı. Özellikle de jimnastik dersinde. Sonra kel kafalı adam düdüğü dudaklarına götürüp öttürdü. Ses o kadar delici, o kadar yüksekti ki, Charlie kafatasının içinden geldiğini sandı.</span></p>

      <p class="metin-1 para-style-override-30"><span class="char-style-override-12">“Bu daha iyi,” dedi yedek öğretmen gülerek. “Sizin de olasılıkla tahmin ettiğiniz gibi, Bay Griffin hasta. Bu hafta jimnastik dersinize ben gireceğim. Adım Bay Kuehl.”</span></p>

      <p class="metin-1 para-style-override-30"><span class="char-style-override-12">Yedek öğretmen elindeki voleybol topunu salonun ahşap zemininde birkaç kez zıplattıktan sonra sadece dizlerini ve ayaklarının yanlarını kullanarak havada sektirmeye devam etti. Yaklaşık on beş saniye –yani sınıftaki sporcu geçinenlerin saygısını kazanmak için yeterli zaman– sonra topu havadayken kaptı.</span></p>

      <p class="metin-1 para-style-override-30"><span class="char-style-override-12">“Tamam. Kim yakantop oynamak ister?”</span></p>

      <p class="metin-1 para-style-override-30"><span class="char-style-override-12">Çocukların yaşça ve cüssece daha iri olanları sevinçle haykırdı, eziklerse içinden sövdü. Charlie her ne kadar yeterince popüler olsa da, eziklerle aynı fikirdeydi: O aptal oyunu kim icat ettiyse, kesinlikle kabadayının tekiydi.</span></p>

      <p class="metin-1 para-style-override-30"><span class="char-style-override-12">“İki takım kaptanına ihtiyacım olacak.”</span></p>

      <p class="metin-1 para-style-override-30"><span class="char-style-override-12">Sınıfın yarısı elini kaldırarak öne çıktı. Charlie ise öneriyle ilgilenmedi bile. Yapmak istediği son şey dostlarını sıralamaktı. Takım oluşturma süreci neredeyse oyunun kendinden bile berbattı, çünkü her iki tarafta da biri en son seçilen olacaktı.</span></p>

      <p class="metin-1 para-style-override-30"><span class="char-style-override-12">Öğretmen elindeki not panosunu tarayarak, “Bir bakalım…” dedi. “Mesela, Bay McGee’ye ne dersiniz?”</span></p>

      <p class="metin-1 para-style-override-30"><span class="char-style-override-12">“EVET!” Benny McGee başparmağıyla arkadaşlarına ‘tamamdır’ işareti yaptı. Sonra sallanarak öne çıktı, o arada yanından geçerken Timmy Brewster’in midesine bir dirsek çakmayı da ihmal etmedi.</span></p>

      <p class="metin-1 para-style-override-30"><span class="char-style-override-12">Öğretmenin seçebileceği tüm çocuklar arasında Benny en kötüsüydü. Takım kaptanı seçilmiş olmasa bile dayılanmanın bir yolunu bulacaktı. Öteki çocuklardan bir yaş büyük olduğundan, cüsse avantajı da vardı.</span></p>

      <p class="metin-1 para-style-override-30"><span class="char-style-override-12">“Ve…” Öğretmen yine önündeki isim listesine baktı. “Bay Hammond.”</span></p>

      <p class="metin-1 para-style-override-30"><span class="char-style-override-12">Kuehl denen adamın adını söylememesini dileyen Charlie yutkundu. Öne çıkarken çocukların birkaçı dostça sırtına vurdu.</span></p>

      <p class="metin-1 para-style-override-30"><span class="char-style-override-12">“El sıkışın ve takım seçimleri başlasın.”</span></p>

      <p class="metin-1 para-style-override-30"><span class="char-style-override-12">Koca Benny elini uzattı. Charlie de ona doğru uzandı, ama Benny son anda elini geri çekince etraftan gülüşmeler geldi. Ve birden Charlie’nin parmaklarını yakalayıp, canını acıtacak kadar sıktı.</span></p>

      <p class="metin-1 para-style-override-30"><span class="char-style-override-12">“Sen</span> <span class="char-style-override-16">öldün</span><span class="char-style-override-12">, Charlie.”</span></p>

      <p class="metin-1 para-style-override-30"><span class="char-style-override-12">Olanları görmezden gelen öğretmen elini Koca Benny’nin omzuna koydu. “Siz başlayın, Bay McGee.”</span></p>

      <p class="metin-1 para-style-override-30"><span class="char-style-override-12">Benny altıncı sınıfın en edepsiz çocuğunu işaret ederek “Jake,” dedi.</span></p>

      <p class="metin-1 para-style-override-30"><span class="char-style-override-12">Küçüklerin bir kısmı Jake takım kaptanına doğru yürürken kendilerine bindirmesin diye hemen kenara çekildi, ama oğlan yine de, anlaşıldığı kadarıyla o gün herkesin şamar oğlanı olan Timmy Brewster’e ‘yanlışlıkla’ çarpmayı başardı.</span></p>

      <p class="metin-1 para-style-override-30"><span class="char-style-override-12">“Sizin sıranız, Bay Hammond.”</span></p>

      <p class="metin-1 para-style-override-30"><span class="char-style-override-12">Sınıfa göz gezdiren Charlie dudağını ısırdı. Arkadaşlarından çoğu yarı gülümseyerek, yarı yalvararak bakıyordu. Akıllı seçimin Ian Polenski olduğunu biliyordu. Ian doğuştan sporcuydu; son derece hızlı ve oldukça da güçlüydü. Ama Charlie kimseyi gücendirmek de istemiyordu. Hem öylesi adil de olmazdı, çünkü neredeyse her zaman takımda kendine ilk yer bulan Ian oluyordu. Çocuk ona sanki ‘</span><span class="char-style-override-16">İkimiz de beni seçeceğini biliyoruz, onun için bu işi uzatma</span><span class="char-style-override-12">,’ der gibi bakıp hafifçe başını eğdi.</span></p>

      <p class="metin-1 para-style-override-30"><span class="char-style-override-12">Ama Charlie onu seçmek istemiyordu. Ya da onun arkadaşlarından birini. Hatta onları birbirlerine düşürmek için Koca Benny’nin tayfasından birini bile seçmeyecekti. Sonunda ağzını açtığı zaman çıkan isim kendisini bile şaşırttı.</span></p>

      <p class="metin-1 para-style-override-30"><span class="char-style-override-12">“Timmy.”</span></p>

      <p class="metin-1 para-style-override-30"><span class="char-style-override-12">Herkesten fazla şaşıran çelimsiz, kırmızı burunlu çocuk başını kaldırıp ona baktı. “Ben mi?”</span></p>

      <p class="metin-1 para-style-override-30"><span class="char-style-override-12">“Takım kaptanınız sizi çağırıyor, Bay Brewster,” dedi öğretmen.</span></p>

      <p class="metin-1 para-style-override-30"><span class="char-style-override-12">Timmy sersemlemiş bir halde öne çıktı. Arkasına geçerken omzuna vurarak, “Teşekkürler Charlie,” diye fısıldadı.</span></p>

      <p class="metin-1 para-style-override-30"><span class="char-style-override-12">“Nesin sen?” diye fısıldadı Benny. “Geri zekâlı falan mı?”</span></p>

      <p class="metin-1 para-style-override-30"><span class="char-style-override-12">“Bizimle paylaşmak istediğiniz bir şey mi var, Bay McGee?” diye sordu Kuehl.</span></p>

      <p class="metin-1 para-style-override-30"><span class="char-style-override-12">“Sadece kazıklandığımı söylüyordum; Timmy’i</span> <span class="char-style-override-16">ben</span> <span class="char-style-override-12">alacaktım da.”</span></p>

      <p class="metin-1 para-style-override-30"><span class="char-style-override-12">Herkes güldü.</span></p>

      <p class="metin-1 para-style-override-30"><span class="char-style-override-12">“Eh, o zaman bir dahaki sefere ilk onu seçersiniz. Sizin sıranız.”</span></p>

      <p class="metin-1 para-style-override-30"><span class="char-style-override-12">“Ian.”</span></p>

      <p class="metin-1 para-style-override-30"><span class="char-style-override-12">Adı söylenen çocuk hafifçe başını eğdi ve Benny’ye doğru yürüdü; Charlie’nin yanından geçerken de karşı takıma seçilmiş olmaktan dolayı özür diler gibi yavaşça omuz silkti.</span></p>

      <p class="metin-1 para-style-override-30"><span class="char-style-override-12">Sıra ikinci seçimine gelince, Charlie’nin ilkinden sonra duyduğu rahatlama hissi tamamıyla kaybolmuştu. Arkadaşlarına baktı, ama yine bir başka beklenmeyen isme yöneldi.</span></p>

      <p class="metin-1 para-style-override-30"><span class="char-style-override-12">“Alan.”</span></p>

      <p class="metin-1 para-style-override-30"><span class="char-style-override-12">Alan gözlerini şaşkınlıkla kırpıştırdı ve koca göbeğini hoplatarak öne çıktı.</span></p>

      <p class="metin-1 para-style-override-30"><span class="char-style-override-12">Benny,</span> <span class="char-style-override-16">“BUM, BUM! BUM, BUM!”</span> <span class="char-style-override-12">diyerek her adımında onunla alay etti. Kendisi de şişman olmasına rağmen Alan’ın kilosuna takılmakta herhangi bir gariplik görmüyordu. “Ne oynadığını sanıyorsun sen?</span> <span class="char-style-override-16">Salakların İntikamı</span> <span class="char-style-override-12">mı?”</span></p>

      <p class="metin-1 para-style-override-30"><span class="char-style-override-12">“O filmde salaklar kazandı ama, ahmak,” dedi Charlie.</span></p>

      <p class="metin-1 para-style-override-30"><span class="char-style-override-12">“Kes sesini.”</span></p>

      <p class="metin-1 para-style-override-30"><span class="char-style-override-12">Ve böylece sürüp gitti. Benny en iri ve hızlı olanları alırken, Charlie de zayıfları ve kendine sürekli sataşılanları seçmişti. Kaybedeceklerini biliyordu. Kaybetmek ne kelime... Dümdüz edileceklerdi, ama isimlerin ağzından çıkmasına engel olamamıştı. Genelde en sona bırakılan çocukları seçtiği için kendini çok iyi hissediyordu. Seçim işi bitince takımına baktı.</span></p>

      <p class="metin-1 para-style-override-30"><span class="char-style-override-16">Eh, en azından mutlular.</span></p>

      <p class="metin-1 para-style-override-30"><span class="char-style-override-12">Gerçekten de öyleydiler; yarısından çoğu bir jimnastik dersinde ilk defa gülümsüyordu. Ama sahanın kendi taraflarında toplanıp da hayatlarının dersini almak üzere oldukları gerçeğine uyanınca, gülümsemeler birer birer kayboldu.</span></p>

      <p class="metin-1 para-style-override-30"><span class="char-style-override-12">“Pekâlâ,” dedi Charlie kollarını takım arkadaşlarının omuzlarına atarak. “Canımıza okunmadan önce bir şey yapalım.”</span></p>

      <p class="metin-1 para-style-override-30"><span class="char-style-override-12">Sözlerini bitirince hep birlikte “Yaşasın bizim takım!” diye bağırıp, sıraya dizildiler.</span></p>

      <p class="metin-1 para-style-override-30"><span class="char-style-override-12">“Ben düdük çalınca,” dedi Kuehl. “Bir… İki… Üç…” Çınlayan düdük sesiyle birlikte oyun başladı. Yirmi dört çift lastik ayakkabı parke zemini döverek ortada dizili toplara koştu.</span></p>

      <p class="metin-1 para-style-override-30"><span class="char-style-override-12">Charlie’nin takımının yedi oyuncusu ilk on saniye içinde vuruldu, ama kalanlar havada uçuşan topların altında geriye çekilmeyi başardı. Ve hepsinin elinde birer top olmasına rağmen, hiçbiri vuruş yapmaya yeltenmedi. Beşi de Benny’nin takımının tüm topları atmasını bekledi.</span></p>

      <p class="metin-1 para-style-override-30"><span class="char-style-override-12">Son top da kendi sahalarına geçince Charlie, “ŞİMDİ!” diye bağırdı.</span></p>

      <p class="metin-1 para-style-override-30"><span class="char-style-override-12">Timmy, Alan, Sam, Jeremy ve Charlie hep birlikte çizgiye koşup topları hedeflere attı. Koca Benny ilk topu yakaladı, bir şekilde ikinci ve üçüncüden sıyrıldı, ama sonrakinden kaçamadı. Timmy’nin topu alnının ortasına çarpıp sıçradı.</span></p>

      <p class="metin-1 para-style-override-30"><span class="char-style-override-12">Muzaffer bir edayla, “EVET!” diye bağıran Timmy kaptanıyla tokalaştı. “Vuruldun!”</span></p>

      <p class="metin-1 para-style-override-30"><span class="char-style-override-12">Charlie’nin takımının geri kalanı Benny’nin sahayı süklüm püklüm terk etmesinden sonra bir dakikadan az bir süre içinde elendi, ama bu hiçbirinin umurunda değildi. Aslında kazanan onlardı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-35"><span class="Strong-2">35</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Sonraki birkaç hafta Laszlo için sakin geçti. Sabahlar hariç. Korku o zaman aklına giriyordu. Zihnini en çok sabahları uyandığında berrak hissediyordu, ama en fazla da o dakikalarda şüpheye kapılıyor, bu da onu rahatsız ediyordu.</span></p>

      <p class="metin-1 para-style-override-30"><span class="char-style-override-12">Sonra beyni çalışmaya başlayıp, ‘</span><span class="char-style-override-16">Darian neden bana kendi veda etmedi?</span><span class="char-style-override-12">’ ya da ‘</span><span class="char-style-override-16">Oppenheimer Enstitüsü’nde gerçekten neler oluyor?</span><span class="char-style-override-12">’ türünden sorular sormaya girişince, üzerine dingin bir kesinlik hissi çöküyordu. Sanki kafasının içinde bir düğme çevriliyor ve tüm kaygıları uçuveriyordu. Gözlerini açıyor, ayaklarını yataktan sallandırıyor ve...</span></p>

      <p class="metin-1 para-style-override-29"><span class="char-style-override-16">hücresine</span></p>

      <p class="metin-1 para-style-override-29"><span class="char-style-override-12">...odasına bakıp, halinden memnun bir şekilde gülümsüyordu.</span></p>

      <p class="metin-1 para-style-override-30"><span class="char-style-override-12">Sonra da keyifle gününe başlıyordu. Evet, aklında sorular vardı, ama yanıtlar ona gerçekten ne getirebilirdi ki? İş o zamana dek yaptıklarının tümünden daha önemliydi. Üzerine düşen görevi yerine getirmekten mutluluk duyuyordu.</span></p>

      <p class="metin-1 para-style-override-30"><span class="char-style-override-12">Hafta sonları araştırma günleriydi. Dr. Dietrich’in laboratuarına gidiyor ve genellikle tüm günü kazınmış kafasına bağlı elektrotlarla deney yaparak geçiriyordu. Ancak dört gözle beklediği günler, keşfedilecek yeni bir parti genç beyinle karşılaşacağı pazartesilerdi.</span></p>

      <p class="metin-1 para-style-override-30"><span class="char-style-override-12">Eğer bir gece önceden uçakla gitmemişse, Pazartesi sabahı erken (bazen saat üçte) kalkıyordu. Kendini ister Tallahassee bulsun, ister Bismarck’da, yolculuğunun son noktası hep aynıydı: Bir ilkokul.</span></p>

      <p class="metin-1 para-style-override-30"><span class="char-style-override-12">Genelde bir yedek öğretmen rolünü oynuyordu, ama bazen geçici ofis görevlisi rolü üstlendiği de oluyordu. Hatta birkaç defa hademe üniforması bile giymişti. O görevler hep asıl amacını maskeliyordu: Gözlemlemek.</span></p>

      <p class="metin-1 para-style-override-30"><span class="char-style-override-12">Hangi konumda olursa olsun, zihni tamamen açık bir halde çocuklara bakıyordu. Özel olanları neredeyse anında ayırt ediyordu, çünkü onların zihinleri sanki sürekli, ‘Bana bak!’ diye bağırıyordu. Öyle olmasa bile, öteki çocukların özel olanlarla kurduğu iletişimde onları ön plana çıkartan farklı bir şeyler vardı.</span></p>

      <p class="metin-1 para-style-override-30"><span class="char-style-override-12">Charlie Hammond gibi.</span></p>

      <p class="metin-1 para-style-override-30"><span class="char-style-override-12">Girişken ve son derece karizmatik olan Charlie, her zaman sosyal etkinliklerin merkezindeydi. Ama en popülerinden en çekingenine kadar herkesle arkadaş olduğundan tipik popüler çocuk kalıbını aşıyordu. Akranlarını içgüdüsel olarak diğer sınıf arkadaşlarının hiç birisinin anlayamadığı bir şekilde anlayabiliyordu. Ve birkaç kabadayı haricinde onlar da bu anlayışına yakınlık ve tapınma derecesinde hayranlıkla karşılık veriyordu.</span></p>

      <p class="metin-1 para-style-override-30"><span class="char-style-override-12">Charlie yemekte herkesin yanına oturmak istediği, kızların adını defterlerine karaladığı, oğlanların adını arkadaşları arasında saymak istediği birisiydi. Ama Laszlo’nun onda en takdir ettiği taraf, tüm bunları şımarmadan, olgunlukla karşılamasıydı.</span></p>

      <p class="metin-1 para-style-override-30"><span class="char-style-override-12">Kibirli ya da küstah değildi. Akranları birine sataştığında onlara katılmıyordu. Birçok yönden Laszlo’ya Winter Zhi’yi anımsatıyordu. Onları Oppenheimer’de birlikte düşününce gülümsedi.</span></p>

      <p class="metin-1 para-style-override-30"><span class="char-style-override-12">Laszlo iyi haberi verince, Charlie’nin ailesi Zhi’lerden ve Cohen’lerden bile daha çok sevinmişti. Yine de, yetenekli bir çocuğun ailesiyle birlikte yediği son yemekte Darian’ın da yanında olduğunu anımsayan Laszlo düşüncelere dalmaktan kendini alamamıştı.</span></p>

      <p class="metin-1 para-style-override-30"><span class="char-style-override-12">Charlie hariç tutulursa, o zamana dek ziyaret ettiği okullarda özel birisine rastlamamıştı. Bazen bir yetenek parıltısı bulsa da, hiçbirisi Elijah, Winter ya da Charlie’nin yakınına bile yaklaşacak türden değildi. Aslında öğrenimlerini daha fazla kabul görecekleri ve empatik bir ortamda sürdürebilmeleri için o duyarlı çocukların hepsini programa dahil edebilmiş olmayı isterdi. Ama Samantha çok kesin konuşmuştu: Aradığı bir yetenek kıvılcımından çok daha fazlasıydı. O bir kamp ateşi istiyordu.</span></p>

      <p class="metin-1 para-style-override-30"><span class="char-style-override-12">Ve böylece her okul günü Laszlo, sadece başka bir empatla paylaşabileceği o inanılmaz birlik hissini aramaya devam etti. Ve her gece, en azından Elijah, Winter ve Charlie’ye yardım etmiş olabilmenin bilinciyle gülümseyerek uykuya daldı. Sadece sabahları –o mahmur, berrak sabahlarda– yapmakta olduğu şeyin gerçekten iyi bir fikir olup olmadığını düşünüyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt68.png" width="54"/></p>

      <p class="metin-1 para-style-override-30"><span class="char-style-override-12">Elijah her ne kadar başlangıçta yeni çocuk hakkında biraz şüpheci davranmış olsa da, biraz tanıdıktan sonra Charlie’ye hemen ısınıvermişti. Charlie sadece on birinde olmasına rağmen yaşına göre gerçekten olgundu. Elijah onunla filmler üzerine sohbeti koyulaştırmış, Winter ise klasik rock müziği hakkındaki ansiklopedik bilgisine hayran kalmıştı.</span></p>

      <p class="metin-1 para-style-override-30"><span class="char-style-override-12">Charlie bir anlamda Elijah’ın hiç sahip olmadığı küçük kardeşiydi. Daha önce kimse onu kendine örnek almamıştı. Güzel bir duyguydu bu. Ayrıca o etraflarındayken Winter ile baş başa kaldıkları zamana göre daha az gergin oluyordu. Yemekler sıkıntılı, adı konmamış ve nereye varacağı belli olmayan randevulardan uzun ve eğlenceli sohbetlere dönüşmüştü. En eski çocukluk anılarından, başkalarından farklı olmanın nasıl bir duygu olduğuna kadar her şeyi konuşuyorlardı; üzerinde en fazla durdukları konuysa gelecekti.</span></p>

      <p class="metin-1 para-style-override-30"><span class="char-style-override-12">Charlie bir akşam sandviçlerini yerlerken, “Büyüdüğün zaman ne olmak istiyorsun?” diye sordu.</span></p>

      <p class="metin-1 para-style-override-30"><span class="char-style-override-12">“Herhangi bir şey olabileceksem müzisyen olmak isterdim,” dedi Winter. “Ama yeterince iyi olduğumu sanmıyorum.”</span></p>

      <p class="metin-1 para-style-override-30"><span class="char-style-override-12">“Şaka mı yapıyorsun?” dedi Elijah. Şaşkınlığı içtendi. “Sonbahar konserindeki solon tek kelimeyle muhteşemdi!”</span></p>

      <p class="metin-1 para-style-override-30"><span class="char-style-override-12">Winter kızardı. “Teşekkür ederim.” İltifat karşısında aydınlanan yüzü sonra birden tekrar karardı. “Sen o konsere neden geldin ki? Dinleyicilerin hepsi ebeveynlerdi.”</span></p>

      <p class="metin-1 para-style-override-30"><span class="char-style-override-12">Kızarma sırası şimdi Elijah’a gelmişti. Üstelik Winter’in utancını hissedebileceğini bilmesi işleri daha da kötüleştiriyordu. Yutkunup bakışlarını tabağına çevirdi. “S-s-sanırım… Sanırım bir hayranın olduğumu söyleyebiliriz.”</span></p>

      <p class="metin-1 para-style-override-30"><span class="char-style-override-12">Başını kaldırınca bakışları buluştu. Kızın kendi hakkındaki duygularının onun hissettikleriyle aynı olmadığını bilmesine rağmen, Winter yine de ona sıcak bir gülüşle karşılık vermişti. “İlk hayranım.”</span></p>

      <p class="metin-1 para-style-override-30"><span class="char-style-override-12">Charlie konuşmayı tam zamanında sıkıntılı bölgeden uzaklaştırarak, “Ya sen, Elijah?” diye sordu. “Sen ne olmak istiyorsun?”</span></p>

      <p class="metin-1 para-style-override-30"><span class="char-style-override-12">“Annem fen derslerinde iyi olduğum için doktor olmam gerektiğini söylüyor.”</span></p>

      <p class="metin-1 para-style-override-30"><span class="char-style-override-12">“İyi ama</span> <span class="char-style-override-16">sen</span> <span class="char-style-override-12">doktor olmak istiyor musun?” dedi Winter.</span></p>

      <p class="metin-1 para-style-override-30"><span class="char-style-override-12">“Pek sayılmaz.”</span></p>

      <p class="metin-1 para-style-override-30"><span class="char-style-override-12">Charlie, “Neden Hollywood’a gitmiyorsun?” diyerek araya girdi. “Ünlü bir yönetmen falan olursun. Filmler hakkında her şeyi biliyorsun nasılsa.”</span></p>

      <p class="metin-1 para-style-override-30"><span class="char-style-override-12">“Bilmem,” dedi Elijah. “Orada aşırı rekabetçi bir ortam var.”</span></p>

      <p class="metin-1 para-style-override-30"><span class="char-style-override-12">“Ben ünlü bir müzisyen olabiliyorsam,” dedi Winter, “Sen de ünlü bir yönetmen olabilirsin.”</span></p>

      <p class="metin-1 para-style-override-30"><span class="char-style-override-12">“Gerçekten böyle mi düşünüyorsun?”</span></p>

      <p class="metin-1 para-style-override-30"><span class="char-style-override-12">Winter omuz silkti. “Neden olmasın ki?”</span></p>

      <p class="metin-1 para-style-override-30"><span class="char-style-override-12">Elijah düşünceli bir şekilde başını salladı; Hollywood’a gitmeyi neden daha önce düşünmemişti ki? Annesi asla onaylamazdı da ondan. Ve o da annesinin istediğini daima elde ettiğini çok uzun zaman önce öğrenmişti. Ama evden uzakta olduğu süre içinde kendine olan güveni de artmaya başlamıştı. Yani belki de doktor olmazdı.</span></p>

      <p class="metin-1 para-style-override-30"><span class="char-style-override-12">“Eh,” dedi Charlie. “Ben itfaiyeci olacağım.”</span></p>

      <p class="metin-1 para-style-override-30"><span class="char-style-override-12">Kendi çocukluk günlerindeki itfaiyeci olma hayallerini anımsayan Elijah gülümsedi.</span></p>

      <p class="metin-1 para-style-override-30"><span class="char-style-override-12">Onun kuşkucu tavrını sezen Charlie, “Hayır, ben ciddiyim,” diye direndi. “İnsanlara yardım etmenin harika bir şey olacağını düşünüyorum.”</span></p>

      <p class="metin-1 para-style-override-30"><span class="char-style-override-12">Winter eğilip Charlie’nin yanağına bir öpücük kondurdu. “Gerçekten çok tatlısın, biliyor musun?”</span></p>

      <p class="metin-1 para-style-override-30"><span class="char-style-override-12">Charlie bu sanki çok önemli bir şey değilmiş gibi omuz silkti, ama içten içe bir süpernova gibi parlıyordu. Ve Elijah biraz kıskançlık duysa da, genelde diğer ikisiyle birlikte olmaktan mutluydu. Birliktelikleri sadece birkaç haftalık da olsa, ortak yetenekleri onları birbirine sıradan arkadaşlıkta olabileceğinden çok daha fazla yaklaştırmıştı.</span></p>

      <p class="metin-1 para-style-override-30"><span class="char-style-override-12">Birlikte bir aileydiler.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-36"><span class="Strong-2">36</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Samantha Zinser tek kelime etmeden sınıfa girdi ve tahtaya yazmaya başladı. Çocukların eğitimini büyük ölçüde profesyonellere bıraksa da, birkaç konuyu kendilerinden olmayan birine teslim edilemeyecek kadar önemli görüyordu. Felsefe de bunlardan birisiydi.</span></p>

      <p class="metin-1 para-style-override-30"><span class="char-style-override-12">Yazması bitince geriye çekildi. Elijah, Winter, Charlie ve Jill tahtadaki garip soruyu defterlerine geçmişti bile.</span></p>

      <p class="metin-1 para-style-override-30"><span class="char-style-override-12">“Sen ne düşünüyorsun, Charlie?”</span></p>

      <p class="metin-1 para-style-override-30"><span class="char-style-override-12">Charlie Hammond tahtaya baktı. ‘Kuzey Dakota var mıdır?’ Bir süre, sanki bunun aldatmaca bir soru olup olmadığını anlamak istercesine öğretmenini süzdü. Birkaç saniye sonra da başını salladı. “Elbette vardır. Birleşik Devletlerin elli eyaletinden birisi.”</span></p>

      <p class="metin-1 para-style-override-30"><span class="char-style-override-12">“Nereden biliyorsun?”</span></p>

      <p class="metin-1 para-style-override-30"><span class="char-style-override-12">Çocuk omuz silkti. “Geçen yıl coğrafya dersinde öğrendim.”</span></p>

      <p class="metin-1 para-style-override-30"><span class="char-style-override-12">Zinser yavaşça masasının etrafında yürürken, “Öğrenmişsindir,” dedi. “Ama</span> <span class="char-style-override-16">gerçekten</span> <span class="char-style-override-12">var olduğunu nereden biliyorsun? Oraya hiç gittin mi?”</span></p>

      <p class="metin-1 para-style-override-30"><span class="char-style-override-12">“Hayır.”</span></p>

      <p class="metin-1 para-style-override-30"><span class="char-style-override-12">“Gitmiş birini tanıyor musun?”</span></p>

      <p class="metin-1 para-style-override-30"><span class="char-style-override-12">“Hayır.”</span></p>

      <p class="metin-1 para-style-override-30"><span class="char-style-override-12">“Bir Kuzey Dakota plakası gördün mü hiç?”</span></p>

      <p class="metin-1 para-style-override-30"><span class="char-style-override-12">Charlie</span> <span class="char-style-override-16">hayır</span> <span class="char-style-override-12">anlamında başını salladı.</span></p>

      <p class="metin-1 para-style-override-30"><span class="char-style-override-12">“O zaman nasıl bu kadar emin olabiliyorsun?”</span></p>

      <p class="metin-1 para-style-override-30"><span class="char-style-override-12">“Çünkü bir kitapta okudum.”</span></p>

      <p class="metin-1 para-style-override-30"><span class="char-style-override-12">“Şu kitaba neden inanıyorsun?”</span></p>

      <p class="metin-1 para-style-override-30"><span class="char-style-override-12">Charlie yine omuz silkti. “Bilmem. Ama inanıyorum.”</span></p>

      <p class="metin-1 para-style-override-37"><span class="char-style-override-12">“Yani coğrafya kitabında yazan her şeyin doğru olduğuna gözün kapalı in</span><span class="char-style-override-12">anıyor musun?”</span></p>

      <p class="metin-1 para-style-override-37"><span class="char-style-override-12">“Hı-hııı! Evet.”</span></p>

      <p class="metin-1 para-style-override-37"><span class="char-style-override-12">“Biliyor musun?” dedi Zinser. “Ben de Kuzey Dakota’nın var olduğuna –oraya hiç gitmediğim ve gitmiş birini de tanımadığım halde- inanıyorum. Ama bir deneyci olsaydım inanmazdım.”</span></p>

      <p class="metin-1 para-style-override-37"><span class="char-style-override-12">Durdu ve tahtaya ‘DENEYCİ’ yazdı.</span></p>

      <p class="metin-1 para-style-override-37"><span class="char-style-override-12">“Deneyciler, bilgi edinmenin tek yolunun kişisel deneyimler olduğuna inanır. Bu nedenle de, bir deneyci asla bir kitaba, saat altı haberlerine, hatta öğretmenine bile güvenmez. Onlar ilk kuşkuculardır.”</span></p>

      <p class="metin-1 para-style-override-37"><span class="char-style-override-12">“İncil’e inanırlar mı?” diye sordu Jill tereddüt ederek.</span></p>

      <p class="metin-1 para-style-override-37"><span class="char-style-override-12">“Hayır.”</span></p>

      <p class="metin-1 para-style-override-37"><span class="char-style-override-12">Kız başını anladığını ifade edecek şekilde sallamış, ama yüzünde beliren tedirginliği de gizleyememişti. Zinser gülümsemesini bastırdı. Felsefenin düşünmeyi öğretmenin yanı sıra, bağnaz bir rahibin beyin yıkamasını etkisiz kılmak gibi ek yararı da vardı. Devam etti.</span></p>

      <p class="metin-1 para-style-override-37"><span class="char-style-override-12">“Deneyciliğin geçmişi eski Yunana kadar gider. Ancak deneyciliğin babası olarak kabul edilen kişi İngiliz filozof John Locke’dir. 1689 yılında yazdığı</span> <span class="char-style-override-16">İnsan Anlayışı Üzerine Bir Deneme</span><span class="char-style-override-12">’de</span> <span class="char-style-override-18"><a class="footnote-link" href="#footnote-225-10" id="footnote-225-10-backlink">10</a></span> <span class="char-style-override-12">bilginin sadece</span> <span class="char-style-override-16">a posteriori</span><span class="char-style-override-12">, yani deneyim sonrası elde edilebileceğini söylemiştir. İnsan zihninin bir</span> <span class="char-style-override-16">tabula rasa</span><span class="char-style-override-12">, yani ‘boş sayfa’ olarak başladığını ve kişisel deneyimlerle doldurulduğunu iddia eder.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-10-backlink" id="footnote-225-10">10</a> <span class="char-style-override-21" xml:lang="en-US">An Essay Concerning Human Understanding</span></p>
      </div>

      <p class="metin-1 para-style-override-37"><span class="char-style-override-12">Duralayıp söylediği deyimlerin not alınmasını bekledi.</span></p>

      <p class="metin-1 para-style-override-37"><span class="char-style-override-12">“Locke’nin sadece felsefe değil, devlet ve ekonomi üzerine de olan teoriler</span><span class="char-style-override-12">i ülkemizin oluşumunda rol oynamıştır. Örneğin Locke, devlet ve vatandaş arasındaki ima edilmiş sosyal sözleşme üzerinde oldukça fazla yapıt üretmiştir. Her insanın ‘yaşam, özgürlük ve mülkiyet’ hakkı olduğunu özellikle vurgular. Bu size tanıdık geliyor mu?”</span></p>

      <p class="metin-1 para-style-override-30"><span class="char-style-override-12">“Anayasamızdaki ‘yaşam, özgürlük ve mutluluğu arama hakkı’ gibi,” dedi Winter.</span></p>

      <p class="metin-1 para-style-override-30"><span class="char-style-override-12">“Aynen öyle. Kurucu atalarımızın yaptığı tek değişiklik siyasi nedenlerden kaynaklandı ve kölelere mülk edinme hakkını tanımamak için ‘mülkiyet’ yerini ‘mutluluğu arama’ kavramına bıraktı.”</span></p>

      <p class="metin-1 para-style-override-30"><span class="char-style-override-12">Çocukların söyledikleri hakkında düşünmesine zaman tanımak için bir kez daha duraladı.</span></p>

      <p class="metin-1 para-style-override-30"><span class="char-style-override-12">“Locke’nin bir başka önemli düşüncesi de şuydu: Eğer devlet, çoğunluğun onaylamadığı bir yönetim şeklini benimseyerek vatandaşlarla arasındaki sosyal sözleşmeyi ihlal ederse, o zaman isyan etmek vatandaşların hakkı, hatta görevi olur. Amerikan tarihinde bu fikrin uygulandığı önemli bir an düşünebilir misiniz?”</span></p>

      <p class="metin-1 para-style-override-30"><span class="char-style-override-12">“Amerikan D-d-devrimi,” dedi Elijah.</span></p>

      <p class="metin-1 para-style-override-30"><span class="char-style-override-12">“Doğru. Kişisel olarak deneyden geçirmediği hiçbir şeye güvenmeyen bir adam için hiç de fena bir sosyal miras sayılmaz.”</span></p>

      <p class="metin-1 para-style-override-30"><span class="char-style-override-12">“Yani Locke</span> <span class="char-style-override-16">hiç kimseye</span> <span class="char-style-override-12">mi güvenmiyordu?” diye sordu Winter.</span></p>

      <p class="metin-1 para-style-override-30"><span class="char-style-override-12">“Locke</span> <span class="char-style-override-16">kendine</span> <span class="char-style-override-12">bile güvenebileceğine inanmıyordu. Hatta beş duyunun bilgi edinmenin tek gerçek yolu olduğunu yazmasına rağmen, duyulara bile her zaman tümüyle inanılamayacağını iddia etti.”</span></p>

      <p class="metin-1 para-style-override-30"><span class="char-style-override-12">“Neden?” diye sordu Elijah öne doğru eğilerek.</span></p>

      <p class="metin-1 para-style-override-30"><span class="char-style-override-12">“Çünkü duyular görecelidir. Bir örnek vereyim.” Zinser gözlüklerini çıkarttı. “Herkesin, elimde tuttuğum nesnenin farklı özelliklerini söylemesini istiyorum.”</span></p>

      <p class="metin-1 para-style-override-30"><span class="char-style-override-12">Çocuklar birer birer, isimler ve sıfatlar saydılar. Onlar söylerken Zinser de bunları iki sıra halinde tahtaya yazdı. Başka tanımlayıcı sözcük kalmayınca geri çekildi.</span></p>

      <p class="metin-1 para-style-override-30"><span class="char-style-override-12"><br/>
      <br/></span></p>

      <p class="metin-1 para-style-override-30"><span class="char-style-override-13">BİRİNCİL ÖZELLİKLER</span></p>

      <p class="metin-1 para-style-override-37"><span class="char-style-override-12">1. Çerçeve ve iki mercek</span></p>

      <p class="metin-1 para-style-override-37"><span class="char-style-override-12">2. Burun köprüsü</span></p>

      <p class="metin-1 para-style-override-37"><span class="char-style-override-12">3. Kulak parçaları</span></p>

      <p class="metin-1 para-style-override-37"><span class="char-style-override-12"><br/>
      <br/></span></p>

      <p class="metin-1 para-style-override-37"><span class="char-style-override-13">İKİNCİL ÖZELLİKLER</span></p>

      <p class="metin-1 para-style-override-37"><span class="char-style-override-12">1. Siyah</span></p>

      <p class="metin-1 para-style-override-37"><span class="char-style-override-12">2. İnce</span></p>

      <p class="metin-1 para-style-override-37"><span class="char-style-override-12">3. Bükümlü</span></p>

      <p class="metin-1 para-style-override-37"><span class="char-style-override-12">4. Parlak</span></p>

      <p class="metin-1 para-style-override-37"><span class="char-style-override-12">5. Hafif</span></p>

      <p class="metin-1 para-style-override-37"><span class="char-style-override-12">6. Kokusuz</span></p>

      <p class="metin-1 para-style-override-37"><span class="char-style-override-12">7. Menteşeli</span></p>

      <p class="metin-1 para-style-override-37"><span class="char-style-override-12">8. Plastik</span></p>

      <p class="metin-1 para-style-override-37"><span class="char-style-override-12">9. Pürüzsüz</span></p>

      <p class="metin-1 para-style-override-37"><span class="char-style-override-12"><br/>
      <br/></span></p>

      <p class="metin-1 para-style-override-30"><span class="char-style-override-12">“Gördüğünüz gibi, gözlüğümün tüm özelliklerini Locke’nin tanımlamasına göre iki gruba ayırdım. Büyüklük ve şekilsel niteliklerden oluşan ilk gruba birincil özellikler denir. Bunlar gözlüğümün özüne ilişkin tanımlayıcılardır, yani nesneyi tam olarak tanımlarlar. Herhangi bir gözlük bu birincil özelliklere sahip değilse, o zaman başka bir şey olurdu: Monokl, büyüteç, hatta belki dürbün. Ama gözlük olmazdı. Locke diğer tüm nitelikleri –renk, tat, ısı, doku, ses– ikincil özellikler olarak sınıflandırdı. Bu özellikler bir nesneyi belirlemek için gerekli değildir; hepsi onları algılayan kişiye göre görecelidirler.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Göreceli</span> <span class="char-style-override-12">derken neyi kastediyorsunuz?” diye sordu Jill. “Demek istediğim, renk renktir, tat da tat. Değişmezler ki.”</span></p>

      <p class="metin-1 para-style-override-30"><span class="char-style-override-12">“Elbette değişirler,” dedi Zinser. “Hiç üzerine şurup dökülmüş krep yedikten sonra bir bardak portakal suyu içtin mi? Ekşi gelir. Ama aynı portakal suyunu bir dilim limon ısırdıktan sonra içersen tatlıdır. Renkler için de aynı şey geçerli. Krem rengi bir gömleği siyah bir ceketin altına giyersen canlı durur. Aynı gömlek bir spor ceketin altında kirli görünür. “Bu ‘algı perdesi’ ya da ‘peçesi’ olarak bilinir ve anlamı şudur: Hepimiz dünyayı gerçekte olduğu gibi değil, kendi önyargılı algılarımız vasıtasıyla gözlemleriz. Dolayısıyla, gerçekten bilebileceğiniz tek şey kendinizsinizdir.”</span></p>

      <p class="metin-1 para-style-override-30"><span class="char-style-override-12">“Yani Locke sadece kendine mi inanıyordu?” diye sordu Charlie. “Başka hiçbir şeye inanmadı mı?”</span></p>

      <p class="metin-1 para-style-override-30"><span class="char-style-override-12">“Kendisiyle başladı, ama iki şeye daha inandı: Tanrı ve harici dünya.”</span></p>

      <p class="metin-1 para-style-override-30"><span class="char-style-override-12">Tanrı’nın adı geçince Jill canlandı.</span></p>

      <p class="metin-1 para-style-override-37"><span class="char-style-override-12">Ve şimdi tedirgin olma sırası Elijah’daydı. “Sadece d-d-deneyimlerden</span> <span class="char-style-override-12">gelen bilgiye inanıyorsa Tanrı’ya nasıl inanabilirdi ki?”</span></p>

      <p class="metin-1 para-style-override-37"><span class="char-style-override-12">“Çünkü deneyimlere</span> <span class="char-style-override-16">dayalı</span> <span class="char-style-override-12">fikir üretme yeteneğine inanıyordu. Bu yolla Tanrı’nın var olduğunu kendine kanıtladı.”</span></p>

      <p class="metin-1 para-style-override-37"><span class="char-style-override-12">“Nasıl?” diye sordu Jill aklı karışmış bir şekilde.</span></p>

      <p class="metin-1 para-style-override-37"><span class="char-style-override-12">“Benliğin var olduğuna dair sezgisel inancıyla başladı. Sonra ‘gerçek varlık’ dediği benlik fikriyle, her şeyin bir şeyden gelmiş olması gerektiği fikrini birleştirdi.”</span></p>

      <p class="metin-1 para-style-override-37"><span class="char-style-override-12">Zinser önündeki notlardan yüksek sesle okumaya başladı.</span></p>

      <p class="metin-1 para-style-override-65"><span class="char-style-override-16">“Eğer, o zaman, gerçek bir varlığın olduğunu ve yokluğun hiçbir gerçek varlığı üretemeyeceğini biliyorsak, bu ezelden beri bir şeyin olduğunun bariz bir gösterimidir; ezelden beri olmayanın bir başlangıcı olduğuna ve başlangıcı olanın da başka bir şey tarafından üretilmiş olması gerektiğine göre, mantığımız bizi bu kesin ve bariz gerçeğin bilgisine götürür: Ebedi, her şeye gücü yeten ve her şeyi bilen bir Varlık olduğuna.</span></p>

      <p class="metin-1 para-style-override-37"><span class="char-style-override-12">“Başka deyişle, hepimiz bir şeyden gelmiş olmalıyız ve o şey de Tanrı olmalıdır.”</span></p>

      <p class="metin-1 para-style-override-37"><span class="char-style-override-12">“Bu p-p-pek de deneysel görünmüyor,” dedi Elijah.</span></p>

      <p class="metin-1 para-style-override-37"><span class="char-style-override-12">“Haklısın. Locke’nin deneyciliğine yönelik başlıca eleştiri de budur. Tarihçiler dindar biri olduğundan Locke’nin Tanrı’nın varlığından şüphe duymayı kendine yakıştıramadığına inanıyor. Ancak, ölümünün üzerinden otuz yılı aşkın bir süre geçtikten sonra ortaya yeni bir düşünür çıktı. Kendisi de deneyci olan bu kişi, her şeye gücü yeten bir Tanrı’ya inanmayı temelden reddetti. Düşünürün adı David Hume idi ve yirmi altı yaşındayken</span> <span class="char-style-override-16">İnsan Doğası Üzerine Bir Tez</span><span class="char-style-override-12">’i</span><span class="char-style-override-18"><a class="footnote-link" href="#footnote-225-11" id="footnote-225-11-backlink">11</a></span> <span class="char-style-override-12">yazdı. Bu yazısında algıları</span> <span class="char-style-override-16">izlenimler</span> <span class="char-style-override-12">ve</span> <span class="char-style-override-16">fikirler</span> <span class="char-style-override-12">olarak iki gruba ayırarak dünyayı nasıl gördüğünü anlattı.</span> <span class="char-style-override-16">İzlenimlerin</span> <span class="char-style-override-12">ya üşümek gibi dışsal</span> <span class="char-style-override-16">duyular</span> <span class="char-style-override-12">ya da acıkmak gibi içsel</span> <span class="char-style-override-16">yansımalar</span> <span class="char-style-override-12">old</span><span class="char-style-override-12">uğunu söyledi.</span> <span class="char-style-override-16">Fikirleri</span> <span class="char-style-override-12">de kaynaklarına göre sınıflandırdı:</span> <span class="char-style-override-16">Bellek</span> <span class="char-style-override-12">ve</span> <span class="char-style-override-16">imgelem</span><span class="char-style-override-12">.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-11-backlink" id="footnote-225-11">11</a> <span class="char-style-override-21" xml:lang="en-US">A Treatise on Human Nature</span></p>
      </div>

      <p class="metin-1 para-style-override-30"><span class="char-style-override-12">“Bir şeyi ya anımsarsın ya da uydurursun,” dedi Charlie.</span></p>

      <p class="metin-1 para-style-override-30"><span class="char-style-override-12">“Yarı yarıya doğru. Hume tüm imgelemler izlenimlerden kaynaklandığı için, ‘bir şeyi uydurmanın’ olanaksız olduğunu savunur. Örneğin, size farklı iki tonda mavi renk gösterirsem, renkler hakkında bilginiz olduğu için bunların arasında yer alacak farklı bir tondaki maviyi hayalinizde canlandırabilirsiniz. Ama bu iki farklı tondaki maviyi kör bir insana anlatırsam, renklerle ilgili hiçbir deneyimi olmadığından üçüncü tonu imgelemekten tümüyle aciz kalacaktır. Bu da imgelemenin deneyimlerden kaynaklandığını gösterir.”</span></p>

      <p class="metin-1 para-style-override-30"><span class="char-style-override-12">Zinser ışıkları kararttı ve tepegözü açarak tahtanın yanındaki ekranı aydınlattı.</span></p>

      <p class="metin-1 para-style-override-30"><span class="char-style-override-12"><br/>
      <br/>
      <br/>
      <br/></span></p>

      <p class="metin-1 para-style-override-66"><span class="char-style-override-30">_________________________________________________________________</span></p>

      <p class="metin-1 para-style-override-66"><span class="char-style-override-30">GERÇEKLİK = ALGI</span></p>

      <p class="metin-1 para-style-override-66"/>

      <p class="metin-1 para-style-override-66"><span class="char-style-override-30">ALGI</span></p>

      <ul class="List-2">
        <li class="metin-1 para-style-override-58">
          <span class="char-style-override-30">İZLENİMLER</span>

          <ul>
            <li class="metin-1 para-style-override-58"><span class="char-style-override-30">DUYULAR – dışsal (soğuk)</span></li>

            <li class="metin-1 para-style-override-58"><span class="char-style-override-30">YANSIMALAR – içsel (acıkma)</span></li>
          </ul>
        </li>

        <li class="metin-1 para-style-override-58">
          <span class="char-style-override-30">FİKİRLER</span>

          <ul>
            <li class="metin-1 para-style-override-58"><span class="char-style-override-30">HAFIZA</span></li>

            <li class="metin-1 para-style-override-58">
              <span class="char-style-override-30">İMGELEME</span>

              <ul>
                <li class="metin-1 para-style-override-67">
                  <span class="char-style-override-30">FANTEZİ – izlenimleri değiştirerek veya birleştirerek yeni bir fikir üretmek</span>

                  <ul>
                    <li class="metin-1 para-style-override-58"><span class="char-style-override-30">Bütünleştirici</span></li>

                    <li class="metin-1 para-style-override-58"><span class="char-style-override-30">Değiştirici</span></li>

                    <li class="metin-1 para-style-override-58"><span class="char-style-override-30">Artırıcı</span></li>

                    <li class="metin-1 para-style-override-58"><span class="char-style-override-30">İndirgeyici</span></li>
                  </ul>
                </li>

                <li class="metin-1 para-style-override-58">
                  <span class="char-style-override-30">ANLAMA – kavramlar hakkında düşünme</span>

                  <ul>
                    <li class="metin-1 para-style-override-58"><span class="char-style-override-30">Fikirler Arası İlişkiler</span></li>

                    <li class="metin-1 para-style-override-68"><span class="char-style-override-30">Olgular</span></li>
                  </ul>
                </li>
              </ul>
            </li>
          </ul>
        </li>
      </ul>

      <p class="metin-1 para-style-override-61"><span class="char-style-override-30">________________________________________________________________</span></p>

      <p class="metin-1 para-style-override-61"><span class="char-style-override-30"><br/></span><span class="char-style-override-30"><br/>
      <br/>
      <br/></span></p>

      <p class="metin-1 para-style-override-41"><span class="char-style-override-12">Çocuklar bu felsefi özeti defterlerine kopyaladıktan sonra Zinser devam etti.</span></p>

      <p class="metin-1 para-style-override-30"><span class="char-style-override-12">“Gördüğünüz gibi, Hume imgelemeyi iki kaynağa ayırdı:</span> <span class="char-style-override-16">Fantezi</span> <span class="char-style-override-12">ve</span> <span class="char-style-override-16">anlama</span><span class="char-style-override-12">. Sonra</span> <span class="char-style-override-16">fanteziyi</span> <span class="char-style-override-12">de dört tip fikre böldü:</span> <span class="char-style-override-16">Bütünleştirici</span><span class="char-style-override-12">,</span> <span class="char-style-override-16">değiştirici</span><span class="char-style-override-12">,</span> <span class="char-style-override-16">artırıcı</span> <span class="char-style-override-12">ve</span> <span class="char-style-override-16">indirgeyici</span><span class="char-style-override-12">.</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Bütünleştirici bir fikir</span><span class="char-style-override-12">, bir fikri başka birine eklemenizdir. Bir ata boynuz ekleyip, boynuzlu at</span> <span class="char-style-override-18"><a class="footnote-link" href="#footnote-225-12" id="footnote-225-12-backlink">12</a></span> <span class="char-style-override-12">yaratmak gibi. Mantıklı geliyor mu?”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-12-backlink" id="footnote-225-12">12</a> <span class="char-style-override-21" xml:lang="en-US">Unicorn:</span> <span class="char-style-override-20" xml:lang="en-US">Alnının ortasında tek bir boynuzu olan mitolojik bir hayvan (ç.n</span><span class="char-style-override-20" xml:lang="en-US">.)</span></p>
      </div>

      <p class="metin-1 para-style-override-30"><span class="char-style-override-12">Çocukların dördü de gözleri parlayarak aynı anda başını salladı.</span></p>

      <p class="metin-1 para-style-override-30"><span class="char-style-override-12">“İyi.</span> <span class="char-style-override-16">Değiştirmek</span> <span class="char-style-override-12">ise, bir şeyin bir parçası yerine başka şeyin bir parçasını koymaktır. Bir örnek düşünebilir misin, Winter?”</span></p>

      <p class="metin-1 para-style-override-30"><span class="char-style-override-12">Winter kısa bir süre gözlerini tavana dikti, sonra gülümsedi. “Bir balığın kuyruğunu bir kadının bedenine koyarak denizkızı yapmak.”</span></p>

      <p class="metin-1 para-style-override-30"><span class="char-style-override-12">“Doğru. Son iki tip olan</span> <span class="char-style-override-16">artırmak</span> <span class="char-style-override-12">ve</span> <span class="char-style-override-16">indirgemek</span> <span class="char-style-override-12">ise kendilerini tanımlıyorlar. Winter’in izinden gitmek ister misin, Elijah?”</span></p>

      <p class="metin-1 para-style-override-30"><span class="char-style-override-12">Elijah bir an kıpkırmızı oldu, sonra atıldı. “Artırıcı bir fikir</span> <span class="char-style-override-16">20 Metrelik Kadının Saldırısı</span> <span class="char-style-override-12">filmindeki kadın olabilir; indirgeyici bir fikirse,</span> <span class="char-style-override-16">Tatlım, Çocukları Küçülttüm</span><span class="char-style-override-12">’deki ç-ç-çocuklar.”</span></p>

      <p class="metin-1 para-style-override-30"><span class="char-style-override-12">“Çok iyi. Böylece görüyorsunuz ki, ne kadar fantastik de olsa, düşünebileceğiniz her şey yalnızca daha önceden deneyimlediğiniz başka bir şeyden kaynaklanıyor.”</span></p>

      <p class="metin-1 para-style-override-30"><span class="char-style-override-12">Zinser çocukların hâlâ onunla birlikte olduklarından emin olmak için durdu. Organizasyon’un umduğu kişiler olacaklarsa, gerçekliği tüm yönleriyle anlamaları gerekiyordu. Ancak o zaman liderlik edebilirlerdi. Çocukların dikkatini kaybetmediğine emin olunca devam etti.</span></p>

      <p class="metin-1 para-style-override-30"><span class="char-style-override-12">“Peki. Şimdi de</span> <span class="char-style-override-16">anlamaktan</span> <span class="char-style-override-12">söz edelim. Hume bu grubu ikiye böldü: Geometri ve matematik gibi üzerlerinde düşünebileceğiniz</span> <span class="char-style-override-16">fikirlerarası ilişkiler</span> <span class="char-style-override-12">ve kimlik, zaman, uzay gibi yadsınamaz</span> <span class="char-style-override-16">olgular</span><span class="char-style-override-12">.”</span></p>

      <p class="metin-1 para-style-override-30"><span class="char-style-override-12">“Ama tüm bunlar Tanrı’nın olmadığını nasıl ispat ediyor?” diye sordu Jill.</span></p>

      <p class="metin-1 para-style-override-30"><span class="char-style-override-12">“Etmiyorlar. Hume Tanrı hakkında sadece</span> <span class="char-style-override-16">şüpheliydi</span><span class="char-style-override-12">, tıpkı serbest irade ve bedenlerimiz üzerindeki gücümüz konusunda şüpheli olduğu gibi.”</span></p>

      <p class="metin-1 para-style-override-30"><span class="char-style-override-12">“Ha?” dedi Jill.</span></p>

      <p class="metin-1 para-style-override-30"><span class="char-style-override-12">Zinser gülümsedi. Zihinlerini çalıştırmak için ‘güç’ konusuna bilerek atıfta bulunmuştu, çünkü Hume’yi gerçekten anlamanın tek yolu, herhangi bir şeyi anlamanın neredeyse olanaksız olduğunu anlamaktı.</span></p>

      <p class="metin-1 para-style-override-30"><span class="char-style-override-12">“Bir deneycinin bakış açısından, kendimiz üzerindeki ‘gücümüz’ anlaşılabilir değildir, çünkü ‘güç’ sözcüğünü tanımlamak mümkün değildir.”</span></p>

      <p class="metin-1 para-style-override-30"><span class="char-style-override-12">“Bu delice,” dedi Charlie.</span></p>

      <p class="metin-1 para-style-override-30"><span class="char-style-override-12">“Peki,” dedi Zinser yakışıklı çocuğa doğru dönerek. “O zaman bana açıkla.”</span></p>

      <p class="metin-1 para-style-override-30"><span class="char-style-override-12">“Güç...” Charlie önce notlarına, sonra da Zinser’e baktı. “Güç bir fikirdir.”</span></p>

      <p class="metin-1 para-style-override-30"><span class="char-style-override-12">“Kaynağı nedir? Bellek mi, yoksa imgelem mi?”</span></p>

      <p class="metin-1 para-style-override-30"><span class="char-style-override-12">“Bellek. Bedenimi hareket ettirdiğime dair olan anılarım.” Göstermek için parmaklarını oynattı.</span></p>

      <p class="metin-1 para-style-override-30"><span class="char-style-override-12">“Ama iradenin bedenini hareket ettirmekte kullandığı gücü bilmek mümkün değil.”</span></p>

      <p class="metin-1 para-style-override-30"><span class="char-style-override-12">“Ne demek istediğinizi anlamıyorum.”</span></p>

      <p class="metin-1 para-style-override-30"><span class="char-style-override-12">“Zihnin ve bedenin arasındaki bağlantı tam bir muamma. Düşün: Eğer sana görünmez bir ruhun nesneleri yerlerinden oynatabildiği başka herhangi bir durum anlatsaydım, bana deli derdin. Zihnin beden üzerindeki etkisi, sana zihnimle dağları yerinden oynatabileceğimi söylememden daha akıl dışı değil.”</span></p>

      <p class="metin-1 para-style-override-30"><span class="char-style-override-12">“Ama zihin bedene bağlı.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Beyin</span> <span class="char-style-override-12">bedene bağlı. Ama zihin öyle mi? Bilinç öyle mi? Bilim adamlarının bilincin ne olduğu, hatta nerede olduğu hakkında en küçük bir fikirleri yok. Öyleyse bedenine nasıl ‘bağlı’ oluyor? Bu bağlantıyı hissedebiliyor musun?”</span></p>

      <p class="metin-1 para-style-override-35"><span class="char-style-override-12">“Yani... Edemiyorum.”</span></p>

      <p class="metin-1 para-style-override-35"><span class="char-style-override-12">“O zaman olduğunu nasıl bilebilirsin?”</span></p>

      <p class="metin-1 para-style-override-35"><span class="char-style-override-12">“Çünkü bedenimi kontrol edebiliyorum!” diye bağırdı Charlie.</span></p>

      <p class="metin-1 para-style-override-35"><span class="char-style-override-12">“Hayır, edemezsin.”</span></p>

      <p class="metin-1 para-style-override-35"><span class="char-style-override-12">“Ne demek, edemem?”</span></p>

      <p class="metin-1 para-style-override-35"><span class="char-style-override-12">“Tüm organların üzerinde aynı derecede kontrole sahip değilsin. Miden, böbreklerin, karaciğerin... Hepsi senin bilinçli zihninden tamamen bağımsız çalışır.”</span></p>

      <p class="metin-1 para-style-override-35"><span class="char-style-override-12">“Böbreklerimi kontrol edemiyor olmam bedenimin geri kalanı üzerinde güç sahibi olmadığım anlamına gelmez.”</span></p>

      <p class="metin-1 para-style-override-35"><span class="char-style-override-12">“Ama bu gücün nerede başlayıp nerede bittiğinin bilinçli olarak farkında değilsin. Gücü</span> <span class="char-style-override-16">hissedemezsin</span><span class="char-style-override-12">. Sadece</span> <span class="char-style-override-16">deneyimlerin</span> <span class="char-style-override-12">aracılığıyla iradenin sınırlarını biliyorsun. Ve deneyimlerin her ne kadar sana parmağının sen istediğin zaman oynadığını öğretmiş olsa da, bu deneyimler parmağın ve zihninin birbirine</span> <span class="char-style-override-16">nasıl</span> <span class="char-style-override-12">bağlı olduğunu söylemiyor.”</span></p>

      <p class="metin-1 para-style-override-35"><span class="char-style-override-12">“Ama parmağımı oynatmak istediğim zaman zihnim onu oynatıyor.”</span></p>

      <p class="metin-1 para-style-override-35"><span class="char-style-override-12">“Hayır, oynatmıyor.”</span></p>

      <p class="metin-1 para-style-override-35"><span class="char-style-override-12">Charlie ellerini havaya kaldırarak, “O zaman oynatan nedir?” diye sordu.</span></p>

      <p class="metin-1 para-style-override-35"><span class="char-style-override-12">“Nöronların ürettiği elektriksel dürtülerle idare edilen sinirler tarafından tetiklenen kaslar. Bilincin parmağını oynatmaya çalıştığın zaman neler olduğunun farkında bile değil. Zihnin parmağını oynatmak</span> <span class="char-style-override-16">istiyor</span><span class="char-style-override-12">, ama onun yerine bir nöronu tetikliyor. Senin ne hissedebileceğin, ne de kavrayabileceğin ve asıl amaçladığından tümüyle farklı bir olay.”</span></p>

      <p class="metin-1 para-style-override-35"><span class="char-style-override-12">Charlie soluğunu gürültüyle koyuverdi. Zinser aldırmadan devam etti, çünkü onun anlamanın eşiğinde olduğunu kavramıştı.</span></p>

      <p class="metin-1 para-style-override-30"><span class="char-style-override-12">“Ateşlenen nöron parmağın oynayana kadar bir dizi kasıtsız olaya neden oluyor. Yani gördüğün gibi, parmağını oynatacak bir ‘gücün’ bilincinde değilsin çünkü böyle bir gücün</span> <span class="char-style-override-16">yok</span><span class="char-style-override-12">. Sahip olduğun tek şey, birtakım elektronik darbeleri tetikleyecek bir güç. Bunlar da her ne kadar sonunda bir harekete</span> <span class="char-style-override-16">yol açsalar</span> <span class="char-style-override-12">da, senin anlayışının dışında çalışıyor. Onun için bir daha soruyorum: Bedenin üzerinde sahip olduğun gücü nasıl ‘bilebilirsin’?”</span></p>

      <p class="metin-1 para-style-override-30"><span class="char-style-override-12">Charlie’nin omuzları çöktü. “Sanırım bilemem.”</span></p>

      <p class="metin-1 para-style-override-30"><span class="char-style-override-12">“Bilemezsin. Hareket, deneyimlediğin bir şeydir, ama arkasındaki gücün bilinçli zihin tarafından bilinmesi olanaksızdır.”</span></p>

      <p class="metin-1 para-style-override-30"><span class="char-style-override-12">Bir süre için, öğrencilerin hiçbiri konuşmadı. Sonra Elijah birden canlandı. “Peki, yeni bir f-f-fikir üretme gücüme ne dersiniz? O gücü biliyorum.”</span></p>

      <p class="metin-1 para-style-override-30"><span class="char-style-override-12">“Öyle mi dersin? İmgelem gücü nasıl bir şey?”</span></p>

      <p class="metin-1 para-style-override-30"><span class="char-style-override-12">“Hayalimde bir şeyler yarattığım zaman kendimi… Kendimi iyi hissediyorum.”</span></p>

      <p class="metin-1 para-style-override-30"><span class="char-style-override-12">“Sen sadece bir fikir ürettikten</span> <span class="char-style-override-16">sonra</span> <span class="char-style-override-12">nasıl hissettiğini anlattın şimdi. Ama bu fikri üretme</span> <span class="char-style-override-16">süreci</span> <span class="char-style-override-12">nasıl bir şey?”</span></p>

      <p class="metin-1 para-style-override-30"><span class="char-style-override-12">“Zor. Sinir bozucu.”</span></p>

      <p class="metin-1 para-style-override-30"><span class="char-style-override-12">“Hayır. O bir fikir</span> <span class="char-style-override-16">üretemeyince</span> <span class="char-style-override-12">kendini nasıl hissettiğin. Sen</span> <span class="char-style-override-16">sürecin</span> <span class="char-style-override-12">kendisinin nasıl hissettirdiğini anlat bana.”</span></p>

      <p class="metin-1 para-style-override-30"><span class="char-style-override-12">Elijah dudağını ısırdı. Sonunda başını iki yana salladı. “Yapamam.”</span></p>

      <p class="metin-1 para-style-override-30"><span class="char-style-override-12">“Yapamazsın,” dedi Zinser. “Zihninin -bedeninin üzerindeki kontrolü gibi- kendi üzerindeki kontrolü de senin hissedemeyeceğin bir şekilde sınırlıdır. Bu sınırlamalar ancak deneyimle öğrenilir. Örneğin arzular üzerindeki kontrolün düşünceler üzerindeki kontrolünden çok daha zayıftır. Böyle bir sınırlamanın ardındaki nedeni anlamak olası değildir; dolayısıyla kendi zihninin gücünü gerçekten ‘bilmek’ de olası değildir. Onun için size meydan okuyorum.”</span></p>

      <p class="metin-1 para-style-override-30"><span class="char-style-override-12">Zinser durdu ve çocuklara birer birer baktı. “Bana zihninizin gerçek anlamda bilincinde olduğunuz gücünü söyleyin.” Kimseden bir ses çıkmayınca devam etti. “Yani nasıl zihin gücünüzü bilmeniz mümkün değilse, iradenizin bedeniniz üzerindeki gücü de eşit derecede bilinemezdir.”</span></p>

      <p class="metin-1 para-style-override-30"><span class="char-style-override-12">“Ama,” dedi Jill hâlâ düşünceli bir şekilde. “Eğer kendi irademizi bilemezsek bu durum başka bir şeylerin devrede olduğunu ima etmiyor mu? Tanrı gibi?”</span></p>

      <p class="metin-1 para-style-override-30"><span class="char-style-override-12">“Beş duyumuzla algılayamadığımıza göre Tanrı bir</span> <span class="char-style-override-16">izlenim</span> <span class="char-style-override-12">değil, bir</span> <span class="char-style-override-16">fikir</span> <span class="char-style-override-12">olmalıdır. Tanrı</span> <span class="char-style-override-16">hafızamızın</span> <span class="char-style-override-12">bir parçası olmadığına göre, o zaman</span> <span class="char-style-override-16">imgelemimizden</span> <span class="char-style-override-12">geliyor olmalıdır. Ve Tanrı bedensel olmadığına göre, o zaman Tanrı</span> <span class="char-style-override-16">fikri</span> <span class="char-style-override-12">de bir olguya dayalı olamaz; öyleyse</span> <span class="char-style-override-16">fikirlerarası bir ilişkiden</span> <span class="char-style-override-12">kaynaklanıyor olmalıdır. Ama tüm fikirler deneyimlerden gelir ve bizi Tanrı’ya inanmaya itecek hiçbir deneyim yoktur.</span></p>

      <p class="metin-1 para-style-override-30"><span class="char-style-override-12">“O halde Tanrı yoktur.”</span></p>

      <p class="metin-1 para-style-override-30"><span class="char-style-override-12">“Peki ya bilinç?” diye sordu Jill. “İrademin gücünü ‘bilemesem’ bile onu yine de deneyimliyorum. O zaman Tanrı fikri bu deneyimden kaynaklanıyor olamaz mı?”</span></p>

      <p class="metin-1 para-style-override-30"><span class="char-style-override-12">“Ockham’ın Usturası, buna ‘hayır’ der.</span> <span class="char-style-override-16">Entia non sunt multiplicanda praeter necessitatem:</span> <span class="char-style-override-12">Ögeler gerekenin ötesinde çoğaltılmamalıdır.”</span></p>

      <p class="metin-1 para-style-override-30"><span class="char-style-override-12">“Bu ne demek?” diye sordu Jill.</span></p>

      <p class="metin-1 para-style-override-30"><span class="char-style-override-12">“Genelde, en az sayıda varsayıma dayalı teoremin doğru olduğu anlamına gelir. Dolayısıyla, dünyanın yaratılışından görünmeyen, gücü her şeye yeten, her şeyi bilen bir varlığın sorumlu olduğunu söyleyen bir teori pek olası değildir.”</span></p>

      <p class="metin-1 para-style-override-30"><span class="char-style-override-12">“Ama olanaksız da değildir,” diye üsteledi Jill. “Demek istediğim, bunların hiçbiri Tanrı’nın var olmadığının kesin</span> <span class="char-style-override-16">kanıtı</span> <span class="char-style-override-12">değil.”</span></p>

      <p class="metin-1 para-style-override-30"><span class="char-style-override-12">“Değil. Daha önce de söylediğim gibi Hume, Tanrı konusunda ne kadar şüpheci olsa da, hiçbir zaman var olmadığını söylemedi. Sadece Tanrı’nın varlığının olanaksıza yakın kabul edilmesi gerektiği kadar olasılık dışı olduğunu söyledi.”</span></p>

      <p class="metin-1 para-style-override-30"><span class="char-style-override-12">Zinser çocuklara göz gezdirdi. Olağanüstü zekâlarına rağmen hepsi de tükenmiş görünüyordu. Onları suçlayamzdı; felsefe konusunda o kadar bilgili olmasına rağmen kendi kafası bile biraz karışmıştı.</span></p>

      <p class="metin-1 para-style-override-30"><span class="char-style-override-12">“Bugünlük bu kadar zihin karıştırmak yeter,” dedi “Biraz dinlenin. Gelecek ders kafanızı gerçekten karıştıracağım.”</span></p>

      <p class="metin-1 para-style-override-30"><span class="char-style-override-12">“Nasıl?” diye sordu Winter.</span></p>

      <p class="metin-1 para-style-override-30"><span class="char-style-override-12">“Sizi bugün tartıştığımız her şeyin yanlış olduğunu ve tam tersinin doğru olduğunu söyleyen bir grup felsefeciyle tanıştıracağım.”</span></p>

      <p class="metin-1 para-style-override-30"><span class="char-style-override-12">Çocukların yüzünün aldığı ifade gerçekten paha biçilmezdi. Ve daha yeni başlıyorlardı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-37"><span class="Strong-2">37</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-35"><span class="char-style-override-12">Yağmur yağıyor olmasa, olaylar daha değişik hal alabilirdi. Ama o gece bir soğuk hava dalgası Pennsylvania’ya özellikle ağır bir fırtına getirmiş, yolları su basmıştı.</span></p>

      <p class="metin-1 para-style-override-35"><span class="char-style-override-12">Ve böylece, Laszlo ile ‘beraberindekiler’ otoyoldan çıkıp bir motele girdi.</span></p>

      <p class="metin-1 para-style-override-35"><span class="char-style-override-12">Uyumak için henüz çok erken olduğundan, birer içki içmek için bara indiler. Manderville ile Branigan televizyondaki maçı izlerlerken Laszlo düşüncelere dalmıştı. Birden yan masada titreyerek oturan kadının farkına vardı. Kadının belirgin korkusu onu kendine çekip dikkatini üzerinde toplamasına neden olmuştu.</span></p>

      <p class="metin-1 para-style-override-35"><span class="char-style-override-12">Ona doğru dönerken kadın da dudaklarına götürdüğü sigarayı yakmak için çantasından gümüş bir Zippo çıkarttı. Çakmağın alevi titreyen elinde sağa sola salınıyordu. O sigarasından ilk nefesini çekerken Laszlo da kendini bırakıp zihnini açtı. Ağzında yuvarlanan duman ciğerlerine gidince, kadın bir rahatlık duygusuyla zihinsel anlamda iç geçirdi.</span></p>

      <p class="metin-1 para-style-override-35"><span class="char-style-override-12">Bu karışım sanki nirvanaydı. Gerçekten de, çok korktuktan sonra bir sigara yakmak gibisi yoktu. Laszlo kadını o kadar korkutan şeyin ne olduğunu bilmiyordu, ama umurunda da değildi. Önemli olan, kadının zihninde uğuldayan o olağanüstü histi.</span></p>

      <p class="metin-1 para-style-override-35"><span class="char-style-override-12">“Ağzının suyu akıyor,” diye takıldı Branigan ona. “Gerçi onda ne bulduğunu pek anlayamadım ama...”</span></p>

      <p class="metin-1 para-style-override-35"><span class="char-style-override-12">“İlgilendiğim o değil,” dedi Laszlo gözlerini –zihnini değil, bakışlarını– kadından çekerek, “Sadece sigarası.”</span></p>

      <p class="metin-1 para-style-override-35"><span class="char-style-override-12">“Neden daha önce söylemedin ki?” Branigan iç cebinden bir paket Marlboro çıkarttı. Kutuyu tıklattı, kapağını açtı ve Laszlo’ya uzattı. “Al.”</span></p>

      <p class="metin-1 para-style-override-36"><span class="char-style-override-12">“Teşekkürler,” dedi Laszlo. Altı ayı aşkın süredir sigara içmiyordu, ama duyduğu yalın arzu karşısında çaresizlikle eski alışkanlığına geri dönecekti.</span></p>

      <p class="metin-1 para-style-override-37"><span class="char-style-override-12">Sigarayı dudaklarına götürmeden önce başparmağıyla işaret parmağı arasında yuvarlayarak ezip yumuşattı. Sonra önündeki sigara tablasından aldığı eşantiyon kibritten bir tane koparttı. Kibritin ecza sürülü ucunu başparmağıyla paketin fosforlu şeridi arasına alıp sürttü. Kısa bir</span> <span class="char-style-override-16">puf</span> <span class="char-style-override-12">sesinin ardından fosfor hafif bir tıslamayla alev aldı, parlak alev kibritin gövdesini takip ederek aşağıya doğru inmeye başladı.</span></p>

      <p class="metin-1 para-style-override-37"><span class="char-style-override-12">Laszlo bir an için kibriti gözlerinin önünde tutup, titreyerek dans eden alevin ve parmaklarına vuran ısının keyfini çıkardı. Sonra alevi sigarasının ucuna tuttu ve turuncular saçarak yanan tütünün dumanını içine çekti.</span></p>

      <p class="metin-1 para-style-override-37"><span class="char-style-override-12">Sigarayı ağzından çekti, kibriti üfleyerek söndürdü, kükürt kokusunu içine çekerken kibritin gri dumanının ince bir iplik şeklinde tavana doğru yükselişini seyretti. Yeniden dudaklarına götürdüğü sigaradan bir nefes daha aldı. Duman ağzının içinde yuvarlanırken kanının nikotini ciğerlerinden emdiğini hayal etti.</span></p>

      <p class="metin-1 para-style-override-37"><span class="char-style-override-12">Dumanı burun deliklerinden bıraktı. Sonra gözlerini yumdu ve sigaranın tadının, dokunuşunun, kokusunun,</span> <span class="char-style-override-16">her şeyinin</span> <span class="char-style-override-12">keyfini çıkararak kendini bıraktı.</span></p>

      <p class="metin-1 para-style-override-37"><span class="char-style-override-12">Ne kadar süreyle öyle kaldığına emin değildi. Günler gibi gelmesine rağmen, gözlerini açtığında dudaklarının arasından çektiği beyaz çubuğun uzunluğu ona aradan sadece birkaç saniyenin geçmiş olduğunu anlatıyordu. Ama sinir ileticileriyle birleşen nikotin o birkaç saniye içinde beyninde kimyasal bir tepkime başlatınca başka şeyler oldu.</span></p>

      <p class="metin-1 para-style-override-37"><span class="char-style-override-12">Laszlo uyandı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt69.png" width="54"/></p>

      <p class="metin-1 para-style-override-37"><span class="char-style-override-12">Ansızın yaşamının son iki ayıyla yüzleşen Laszlo dehşet içinde kalmıştı. Duygularını hiç beklemediği bir anda gerçek yüzleriyle görmüştü: Hepsi yapaydı. O barda, iki duygusuz adamın –hayır,</span> <span class="char-style-override-16">askerin</span><span class="char-style-override-12">– arasında ne işi vardı? Hele üç metre ilerisinde…</span></p>

      <p class="metin-1 para-style-override-30"><span class="char-style-override-12">Dönüp arkasına bakmamak için masanın kenarını sıkı sıkıya kavradı.</span></p>

      <p class="metin-1 para-style-override-30"><span class="char-style-override-12">Tam arkasında olmasına rağmen Laszlo o kızın bir süpernova yoğunluğuyla yandığını sezebiliyordu. Sigarasından bir nefes daha çekip dumanını üfledi. Beyaz bulut yüzünün etrafında dağılırken, hiç kımıldamadan durdu. Herhangi bir tepki vermemesi gerektiğinin içgüdüsel olarak farkındaydı. Bunu yaparsa, kız da onun farkında olduğunu anlayacaktı…</span></p>

      <p class="metin-1 para-style-override-30"><span class="char-style-override-16">Samantha. Kızın onunla ilgisi olabilir mi?</span></p>

      <p class="metin-1 para-style-override-30"><span class="char-style-override-12">Elbette. Sigaradan derin bir nefes daha çekti, eliyle kasten kibrite çarpıp masadan düşürdü ve almak için eğildi. Doğrulurken hafifçe yana dönerek mekâna göz gezdirdi.</span></p>

      <p class="metin-1 para-style-override-30"><span class="char-style-override-12">Kızı o zaman gördü. On metre kadar ilerisinde oturuyordu ve saçları sıkı bir atkuyruğu şeklinde toplanmıştı. İki yanında Laszlo’nun o ana kadar görmediği, ama benzerlerini hissetmiş olduğu iki adam vardı. Tıpkı Branigan ve Manderville gibi hiçbir duygu yaymıyorlardı.</span></p>

      <p class="metin-1 para-style-override-30"><span class="char-style-override-12">Kızın zihnini yokladı; zonklayan bir üstünlük duygusuyla karışmış donuk bir bıkkınlık ve küçümseme vardı. Ona bakarken kız da dönüp gözlerini doğrudan üzerine dikti. Laszlo bir karar vermek zorundaydı.</span></p>

      <p class="metin-1 para-style-override-30"><span class="char-style-override-12">Ve bunu hemen yapması gerekiyordu.</span></p>

      <p class="metin-1 para-style-override-30"><span class="char-style-override-12">Kestiremediği bir zamandan beri onun etkisi altındaydı ve bir şekilde kontrolünden kurtulmuştu. İçinde kabaran zihinsel saldırı dürtüsünü zor da olsa bastırdı. Öyle bir şey yaparsa sadece onunla değil, Branigan ve Manderville ile de boğuşması gerekecekti. Bir şeylerin ters gittiğini sezerlerse onu kontrol altına alırlardı.</span></p>

      <p class="metin-1 para-style-override-30"><span class="char-style-override-12">Sakinleşti ve kız tüm dikkatini onun üzerine odaklarken, kendisi de bir dakika önceki hislerinin gerçekçi yankıları olduğunu umduğu duygular yaydı.</span></p>

      <p class="metin-1 para-style-override-30"><span class="char-style-override-12">Mutluluk. Tatmin. Kayıtsızlık.</span></p>

      <p class="metin-1 para-style-override-30"><span class="char-style-override-12">Kızın varlığı, ormanda hareketsiz durup yakınlarda kırılacak bir dal sesini bekler gibi, bir süre daha zihninin etrafında oyalandı. Sonra geçip gitti.</span></p>

      <p class="metin-1 para-style-override-30"><span class="char-style-override-12">Kızın zihinsel hapishanesinden nasıl olup da kurtulduğunu düşünen Laszlo sigaradan derin bir nefes aldı, külünü tablanın kenarına vurarak silkti. Ve bükülerek yükselen dumanı seyrederken bulmacanın son parçası yerine oturdu.</span></p>

      <p class="metin-1 para-style-override-30"><span class="char-style-override-12">Nikotin. Neden oydu işte; beynindeki kimyasal tepkime bir şekilde kızın onun üzerindeki kontrolünü kırmış olmalıydı. Ve şimdi özgürdü. Ama ne kadar süre için? Ve nikotinin etkisi geçince ne olacaktı? Eskiden olduğu hale mi dönecekti? Yanan sigaraya baktı, kalbi hızla atarak bir nefes daha çekti. Nikotinin çok kısa bir yarılanma ömrü vardı; birkaç dakika içinde etkisi geçmeye başlayacaktı. Fazla zamanı yoktu.</span></p>

      <p class="metin-1 para-style-override-30"><span class="char-style-override-12">Kayıtsız görünmeye çalışarak Branigan’a döndü. “Şundan bir tane daha versene.”</span></p>

      <p class="metin-1 para-style-override-30"><span class="char-style-override-12">“Elbette,” diyen iriyarı adam paketi ona uzattı. “Al bakalım.”</span></p>

      <p class="metin-1 para-style-override-30"><span class="char-style-override-12">Laszlo paketten bir sigara daha çekerken, duyduğu rahatlama hissini gizlemeye çalıştı. Bu kez ön-sevişme faslını atlayıp sigarayı çabucak yaktı. Derin bir nefes çekti. Tamamen kendine gelmeye başladığını hissedebiliyordu. Bunun nedeni mutlaka nikotindi. Daha fazlasına ihtiyacı vardı. Çok daha fazlasına hem de!</span></p>

      <p class="metin-1 para-style-override-30"><span class="char-style-override-12">Mekâna hızla göz gezdirdi ve aradığı şeyi buldu. Yanlarından geçen garson kıza bakarken aklına bir şey gelmişti.</span></p>

      <p class="metin-1 para-style-override-30"><span class="char-style-override-12">Elini boş şişeye doğru sallayarak, “Bu meret nerelere vuruyor be!” dedi. “Tuvalete gitmem gerek.”</span></p>

      <p class="metin-1 para-style-override-30"><span class="char-style-override-12">Branigan ile Manderville başını salladı. Ona aldırış ettikleri yoktu. Neden umursasınlardı ki? Kız ikisinden de çok daha güçlü bir bebek bakıcısıydı nasılsa.</span></p>

      <p class="metin-1 para-style-override-30"><span class="char-style-override-12">Laszlo hızla tuvaletlere doğru yürüdü. Kapının önünde durup bekledi. Yaşamının en uzun geçen iki dakikasından sonra garson kız göründü. Eteğini düzeltmekle meşgul olduğundan, Laszlo uzanıp elini tutana kadar onun farkına bile varmadı. Duyduğu suçluluk hissine engel olamayan, ama bunun tek şansı olduğunu bilen Laszlo, daha önce bilinçli olarak hiç uygulamadığı bir şeye başvurdu.</span></p>

      <p class="metin-1 para-style-override-30"><span class="char-style-override-12">Kendini zorla başka bir zihin haline soktu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-38"><span class="Strong-2">38</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">O zamana dek yaşadıklarının hiçbirine benzemiyordu. Bir an için kızın şaşkınlık ve ıstırabının çevresinde dolaştı, bir sonraki an ise içeriye girmiş, kızın duygusal bilincinin derinlerine dalmıştı.</span></p>

      <p class="metin-1 para-style-override-30"><span class="char-style-override-12">Onu hiç düşünmeden tatlı bir şefkat ve keskin, kekremsi bir özleme boğdu. İstediği duyguları zihnine sokarken, bir yandan da elini sıkıp zihnini büktü. Sonra yavaşça kendini, fiziki dünyadaki varlığını da hissettirecek kadar geri çekti. Kızın gözlerinin içine baktı. Bariz şekilde afallamıştı, ama geri çekilmedi. Laszlo öne doğru eğilip dudaklarını onunkilere yapıştırdı. Dilini ağzının içine iterken, bir yandan da zihniyle onun arzusunu kamçıladı.</span></p>

      <p class="metin-1 para-style-override-30"><span class="char-style-override-12">Ve kız da aynı şekilde karşılık verdi; elleri Laszlo’nun sırtında dolaşırken, dili onunkini arıyordu. Laszlo onun zihnine durmaksızın zevk pompalarken, ellerini vücudunda dolaştırdı.</span></p>

      <p class="metin-1 para-style-override-30"><span class="char-style-override-12">Sonra öpüşmeyi bitirdi.</span></p>

      <p class="metin-1 para-style-override-30"><span class="char-style-override-12">Kız gözlerini açtı; bakışları hülyalı ve parlaktı. Nefes nefeseydi ve alnında ince bir ter tabakası parlıyordu.</span></p>

      <p class="metin-1 para-style-override-30"><span class="char-style-override-12">“Merhaba,” dedi Laszlo suçluluk duygusunu bir gülümseyle maskeleyerek.</span></p>

      <p class="metin-1 para-style-override-30"><span class="char-style-override-12">“Merhaba,” diye karşılık verdi kız. Yüzü heyecan ve istekle kızarmıştı.</span></p>

      <p class="metin-1 para-style-override-30"><span class="char-style-override-12">“Sormaya korkuyorum ama… Bana bir iyilik yapar mısın?”</span></p>

      <p class="metin-1 para-style-override-30"><span class="char-style-override-12">Kızın gözleri parladı. “Her ne istersen.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt70.png" width="54"/></p>

      <p class="metin-1 para-style-override-30"><span class="char-style-override-12">Masaya dönen Laszlo bir sigara daha yaktı. Birkaç dakika sonra garson kız da tuvaletlere giden koridorda göründü. Yanlarından geçerken ona gülümseyerek baktı.</span></p>

      <p class="metin-1 para-style-override-30"><span class="char-style-override-12">“Sanırım bir hayranın var,” dedi Manderville başıyla onu işaret ederek.</span></p>

      <p class="metin-1 para-style-override-30"><span class="char-style-override-12">“Ha?” Laszlo farketmemiş gibi yaparken zorlanmamıştı; neredeyse dokuz haftadır zerre kadar cinsel arzu göstermemişti.</span></p>

      <p class="metin-1 para-style-override-30"><span class="char-style-override-12">Branigan’ı dürterek, “Yok bir şey,” dedi Manderville. “Sen içmene devam et.”</span></p>

      <p class="metin-1 para-style-override-30"><span class="char-style-override-12">Laszlo o gece kendisini ayık tutanın saf irade gücü mü, yoksa adrenalin mi olduğuna emin değildi. Tek bildiği sigarayı tüttürmeye devam ettikçe, zihninin de açıldığıydı. Yine de, Manderville ile Branigan’ın ona ancak mama sandalyesinde oturan bir yaşındaki bebeğe yöneltecekleri kadar ilgi gösteriyorsa da, kafası karışmış bir görüntü sergilemeye dikkat etti.</span></p>

      <p class="metin-1 para-style-override-30"><span class="char-style-override-12">Ama asıl kandırmaya çalıştığı kişi kızdı. Etrafındaki dünyaya aldırış etmiyor gibi görünse de, Laszlo bunun gerçek olmadığının farkındaydı. Kız öfkeyle için için kaynıyor, zihni etraftaki herkesi azgın bir küçümsemeyle yokluyordu.</span></p>

      <p class="metin-1 para-style-override-30"><span class="char-style-override-12">Dakikalar ilerledi, Laszlo odasına dönebilmek için adamların keyfinin gelmesini bekledi. Birkaç saat sonra askerler nihayet yatmaya karar verdi. Manderville sallanarak kızın masasına doğru giderken, Branigan da Laszlo’ya eşlik etti.</span></p>

      <p class="metin-1 para-style-override-30"><span class="char-style-override-12">Laszlo’nun kalbi merdivenlerde heyecanla çarpmaya başladı. Branigan’ın odasında olduğunu umut ettiği şeyi görmesine izin veremezdi.</span></p>

      <p class="metin-1 para-style-override-30"><span class="char-style-override-12">“Bana anahtarını ver,” dedi Branigan esnemesini engellemeye çalışarak.</span></p>

      <p class="metin-1 para-style-override-30"><span class="char-style-override-12">Laszlo ellerini boş olduğunu bildiği ceplerinde dolaştırıp, bir şey arıyormuş gibi yaptı. “Kaybetmişim,” dedi. Bir yandan da kızın onu izliyor olması ihtimaline karşı yalanını gizlemek için ılık bir belirsizlik yaydı.</span></p>

      <p class="metin-1 para-style-override-30"><span class="char-style-override-12">“Öf be!” Branigan canı sıkkın bir ifadeyle içini çekti. “Gel.”</span></p>

      <p class="metin-1 para-style-override-30"><span class="char-style-override-12">Birlikte resepsiyona indiler ve yeni bir anahtar alıp odaya döndüler. Laszlo adamın anahtarı kendisine vereceğini umuyordu, ama Branigan kilide soktu. Onu umutsuzca durdurmaya çalışan Laszlo bileğini kavradı.</span></p>

      <p class="metin-1 para-style-override-30"><span class="char-style-override-12">İriyarı adam bu ani temasla irkilip birden döndü. Ama Laszlo’nun elinden kurtulamadan zihninin o sert, aşılamaz olarak algılanan yüzeyi birden geçirgenleşti. Laszlo hiç düşünmeden yorgun bir mutluluk hissi yaydı.</span></p>

      <p class="metin-1 para-style-override-30"><span class="char-style-override-12">“Boş ver,” dedi. Öteki elini yavaşça Branigan’ın omzuna koydu ve öne doğru bir adım attı. “Ben hallederim.”</span></p>

      <p class="metin-1 para-style-override-30"><span class="char-style-override-12">Branigan duraksadı. Laszlo ne yapacağına karar vermeye çalışan adamın zihnindeki karmaşayı sezebiliyordu. Dişlerini sıktı ve varlığının buna bağlı olduğunu bilerek onu zihniyle bir kez daha dürttü; Branigan’ın gözleri bulanıklaştı ve yüzüne geniş bir gülümseme yayıldı.</span></p>

      <p class="metin-1 para-style-override-30"><span class="char-style-override-12">“Tamamdır,” dedi geri çekilerek. “İyi uykular.”</span></p>

      <p class="metin-1 para-style-override-30"><span class="char-style-override-12">“Teşekkürler.” Laszlo adamın üzerindeki kontrolünü hâlâ gevşetmemişti. “İyi geceler.” Adamın bileğini bırakırken seri bir hareketle odaya girdi ve kapıyı kapattı. Aralarındaki fiziki temas biter bitmez zihinsel bağları da koptu.</span></p>

      <p class="metin-1 para-style-override-30"><span class="char-style-override-12">İçinden hemen ışıkları açıp garson kızın kendisinden istenen şeyi yapıp yapmadığını kontrol etmek geçse de kıpırdayamıyordu. Dehşet içinde ve Branigan’ın kapıyı çalmasını bekleyerek karanlıkta öylece durdu. Yapabileceği tek şey beklemekti. Birkaç saniye hiçbir ses gelmedi. Soluğunu tuttu. Sonunda adamın ayaklarını sürüyerek koridorda yürüyüp uzaklaştığını duydu.</span></p>

      <p class="metin-1 para-style-override-30"><span class="char-style-override-12">Bitkin bir şekilde soluğunu bıraktı, gözlerini yumdu ve duvara yaslandı. Zihnini biraz dinlendirmek istiyordu, ama odada yalnız başınayken bile kızın zihinsel duyargalarının aralarındaki ince duvardan sızdığını hissedebiliyordu.</span></p>

      <p class="metin-1 para-style-override-30"><span class="char-style-override-12">Yan odadaydı.</span></p>

      <p class="metin-1 para-style-override-30"><span class="char-style-override-12">Onun için psişik oyununu oynamaya devam edip, hoş bir umursamazlık havası takındı ve elektrik düğmesine uzandı. Bir an ne göreceğinden korkarak eli düğmenin üstünde bekledi. Eğer garson kız söyleneni yapmadıysa durumu nasıl idare edeceğini bilmiyordu. Benliğini yeniden yan odadaki kıza kaptırma düşüncesiyle ürperdi.</span></p>

      <p class="metin-1 para-style-override-30"><span class="char-style-override-12">Ama garson belki de kendisinden bekleneni yapmıştı. Bunu anlamanın tek yolu ışığı açıp bakmaktı. Düğmeyi çevirdi.</span></p>

      <p class="metin-1 para-style-override-30"><span class="char-style-override-12">Gözlerini soluk yeşil halıdan kaldırıp odayı baştanbaşa taradı. Bakışları yatağa ulaşınca katıksız bir sevinç tüm benliğini sardı.</span></p>

      <p class="metin-1 para-style-override-30"><span class="char-style-override-12">Kareli yatak örtüsünün üzerine yığılmış, gördüğü en güzel manzara vardı: Bolca sigara ve çiğnemelik tütün. Camel, Marlboro, Kent, Chesterfield, Winston ve Lucky Strike. Jelatin kaplı paketler ve gümüş rengi metal kutular lambanın ışığında parlıyordu.</span></p>

      <p class="metin-1 para-style-override-30"><span class="char-style-override-12">Yatağa doğru iki adım atan Laszlo en yakındaki metal kutuyu aldı. Kapağını açtı, içindeki yapış yapış kahverengi tütünden bir parça kopartıp yanağının içine yerleştirdi. Eğer zihnini özgür bırakan gerçekten nikotinse teslimat şeklinin fark yaratmaması gerekirdi.</span></p>

      <p class="metin-1 para-style-override-30"><span class="char-style-override-12">Tütün topağını emip bekledi. Sigara içtiği zamanki o rahat, yumuşak, kafası dumanlı hissin aynısını yeniden duydu. Kızın zihninin kendininkini yokladığını hissediyordu, ama barda olduğu gibi tutunacak yer bulamıyordu. Laszlo iç geçirdi ve yüzünde iki aydan beri ilk kez gerçek bir gülümseme belirdi.</span></p>

      <p class="metin-1 para-style-override-30"><span class="char-style-override-12">Artık özgür olduğuna göre, sıra bir plan yapmaya gelmişti.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-39"><span class="Strong-2">39</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-33"><span class="char-style-override-12">Jill kapıdan yatağa kadar saçılmış ayakkabılara, çoraplara, gömleklere ve kot pantolonlara baktı. St. John’s’dan ayrılıp Katolik okul üniformasını büyük bir mutlulukla geride bıraktığında ilk değiştirdiği şey giyecekleri olmuştu. Diğer her şeyde olduğu gibi, rahibeler onu giyim konusunda olmadığı bir şey yapmaya çalışmıştı.</span></p>

      <p class="metin-1 para-style-override-33"><span class="char-style-override-12">Bir kız gibi görünmekten nefret ediyordu; hem de neredeyse bedeninden nefret ettiği kadar. Özellikle de büyümekte olan göğüslerinden tiksiniyordu. Diğer kadınların göğüsleri hoşuna gidiyordu, ama kendisininkileri hissetmek bile büyük sıkıntıydı. Neyse ki Samantha, Hemşire Martha’nın aksine onun istediği gibi giyinmesine izin veriyordu; bu da giderek kadınsı hatlar kazanmaya başlayan bedenini gizleyebileceği anlamına geliyordu.</span></p>

      <p class="metin-1 para-style-override-33"><span class="char-style-override-12">Üstelik Samantha ona gerçek anlamda sorumluluklar da vermişti. Örneğin Laszlo’yu kontrol etmek. Bardayken zihni onunkinin üzerinden sanki buz üstündeymiş gibi kayıp gidince dehşete kapılmasının nedeni de buydu. Sonra başını kaldırmış ve adamı kendisine bakarken görmüştü.</span></p>

      <p class="metin-1 para-style-override-33"><span class="char-style-override-12">Hemen kendini tekrar onun zihnine gömmüş, bir an için direnç hisseder gibi olduysa da, Laszlo yine eski haline dönmüştü: Mutlu, şaşkın bir umursamazlık topu. Rahatlamıştı Jill. İstediği son şey Samantha’yı düş kırıklığına uğratmaktı.</span></p>

      <p class="metin-1 para-style-override-33"><span class="char-style-override-12">Samantha.</span></p>

      <p class="metin-1 para-style-override-33"><span class="char-style-override-12">O adı beyninde döndürdü. Çok güzeldi. Ateşli ve egzotik. Kendisininki gibi can sıkıcı ve basit değil. Keşke...</span></p>

      <p class="metin-1 para-style-override-33"><span class="char-style-override-12">Birden bir duygu seli hissetti. Rahatlamayla karışık yoğun bir sevinç. Gözlerini açtı ve olduğu yerde dikilip bakışlarını duvara dikti. Öte tarafta bir şeyler Laszlo’yu çok mutlu etmişti. Adamın zihnini yokladı, ama onu düşüncelerinden kopartan o canlı renkler solmuştu bile. Daha derinlemesine yokladı, yine hiçbir şey yoktu. O anlık akışı hayal etmiş olduğuna karar verdi.</span></p>

      <p class="metin-1 para-style-override-30"><span class="char-style-override-12">Laszlo onun elinden kurtulabilecek kadar güçlü değildi. Yine de…</span></p>

      <p class="metin-1 para-style-override-30"><span class="char-style-override-12">Yatağın yanındaki komodinin çekmecesini açtı ve lacivert kapaklı İncil’i çıkarttı. Yataktan aşağıya kaydı, yere diz çöktü ve en sevdiği bölümü açtı: Efesliler, 6. Bölüm, 11. Ayet. Derin bir soluk alıp, yüksek sesle okumaya başladı:</span></p>

      <p class="metin-1 para-style-override-69"><span class="char-style-override-12">“İblisin hilelerine karşı durabilmek için Tanrı’nın sağladığı bütün silahları kuşanın. Çünkü savaşımız insanlara karşı değil, yönetimlere, hükümranlıklara, bu karanlık dünyanın güçlerine, kötülüğün göksel yerlerdeki ruhsal ordularına karşıdır. Bu nedenle, kötü günde dayanabilmek, gerekli her şeyi yaptıktan sonra yerinizde durabilmek için Tanrı’nın bütün silahlarını kuşanın.”</span></p>

      <p class="metin-1 para-style-override-30"><span class="char-style-override-12">Ve Jill de öyle yapacaktı. Hangi şekle girmiş olursa olsun iblise karşı duracaktı. O şekil Laszlo Kuehl olsa bile.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt71.png" width="54"/></p>

      <p class="metin-1 para-style-override-30"><span class="char-style-override-12">Keskin zil sesi Laszlo’un bilincini paslı bir bıçak gibi kesti. Gözlerini açmadan, el yordamıyla telefonu buldu. “Alo?”</span></p>

      <p class="metin-1 para-style-override-30"><span class="char-style-override-12">“Günaydın, efendim. Saat 04.00 uyandırma çağrınız.”</span></p>

      <p class="metin-1 para-style-override-30"><span class="char-style-override-12">Telefonu kapatan Laszlo ağzındaki sertleşmiş tütün topağını çöp sepetine tükürdü. Sonra hemen komodinin üzerindeki kutuya uzanarak yapışkan bir parça daha aldı. Tütünün tadı midesini bulandırdı, ama kendini çiğnemeye zorladı.</span></p>

      <p class="metin-1 para-style-override-30"><span class="char-style-override-12">Öksürünce ağzından yapışkan bir balgam çıktı. İçgüdüsel olarak çöp sepetine doğru eğildi, sonra hemen kendine engel oldu. Herkesi kandırmak istiyorsa, tükürmemesi gerekiyordu. Ağzını kapattı ve balgamı yuttu. Midesi kalksa da kusma isteğini bastırdı. Onun yerine, yeni parçayı ağzının içinde dolaştırarak emmeye başladı.</span></p>

      <p class="metin-1 para-style-override-30"><span class="char-style-override-12">Sendeleyerek banyoya gitti ve aynadaki yansımasına baktı. Neredeyse, hissettiği kadar kötü görünüyordu. Sanki bir gecede on yıl birden yaşlanmıştı; gözlerinin altında koyu renk torbalar oluşmuş, derisi kurumuş ve çatlamıştı. Eğilip ağzını musluğa dayadı ve ağzındaki tütün topağını yutmamaya gayret ederek kana kana su içti.</span></p>

      <p class="metin-1 para-style-override-30"><span class="char-style-override-12">Yapış yapış olmuş boğazından aşağıya inen soğuk su çok iyi gelmişti. Son yudumu ağzında çalkalayıp lavaboya tükürdü. Çamur rengi koyu bir sıvı çıkmıştı. Görüntüsü bile midesini yeniden ağzına getirmeye yetti, ama kendine hâkim olmayı başardı. Kendini berbat hissediyor olsa da, hiç değilse yeniden insanlığa dönmüştü.</span></p>

      <p class="metin-1 para-style-override-30"><span class="char-style-override-12">Ve o</span> <span class="char-style-override-12">sabah aklı önceki akşamdan bile daha berraktı. Biraz ürkerek kızın zihnini yokladı.</span></p>

      <p class="metin-1 para-style-override-30"><span class="char-style-override-12">Belli belirsiz bir pusun gerisinde gizlenmiş hafif, sessiz ve donuk bir karmaşa algıladı. Rahatlayarak hemen geri çekildi. Kız uyuduğu sürece düşünceleri tam olarak kendisine ait olacaktı. Yakalandığından o yana –ki sonunda kavramayı başardığı gibi, ele geçirilmişti- kız her gün onu uyandıktan birkaç saniye sonrasından itibaren zihinsel olarak kontrolü altında tutuyor olmalıydı.</span></p>

      <p class="metin-1 para-style-override-30"><span class="char-style-override-12">Her sabah yaşadığı o akıl karışıklığını düşündü ve bunun nedeninin, kızın zihnini ele geçirmesinin anında gerçekleşmemesi olduğunu anladı. Onu alt etmesi birkaç saniye alıyordu. Şimdiyse rolleri değiştirmek için eline bir fırsat geçmişti. Nikotin tarafından korunan zihniyle o irade savaşlarından galip çıkacağına inanıyordu.</span></p>

      <p class="metin-1 para-style-override-30"><span class="char-style-override-12">Ancak içgüdüsel olarak da, kavramsal özden yoksun olarak yayılan duyguların uzun vadeli etkinlik sağlayamayacağını biliyordu. Samantha da bir yandan onu kandırmakta olduğu için, kız onu kontrol etmekte başarılı olmuştu. Kızın eylemlerini onunla iletişime girmeden kontrol edebilmesi mümkün değildi. Tek seçenek kaçmaktı. Başarısız olursa, yeni bir fırsat bulana kadar zihnini korumak için tütün stoğunu kullanabilirdi.</span></p>

      <p class="metin-1 para-style-override-30"><span class="char-style-override-12">Plan basitti: İlk uçakla Oregon’a gidip çocukları geri getirecekti.</span></p>

      <p class="metin-1 para-style-override-30"><span class="char-style-override-12">Kapıdaki gözetleme deliğinden dışarıya baktı. Birkaç saniye sonra Manderville salınarak görüş alanına girdi. Laszlo tütün kutularını topladı, dördünü ceplerine, birkaçını kemerinin altına yerleştirdikten sonra, gerisini sırt çantasına ve giysilerinin içine sakladı.</span></p>

      <p class="metin-1 para-style-override-30"><span class="char-style-override-12">Pek rahat değildi, ama kutular hiç değilse bol giysileri içinde belli olmuyorlardı. Derin bir soluk aldı ve kapıyı açtı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-40"><span class="Strong-2">40</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Manderville göz açıp kapayana kadar önünde bitiverdi. “Henüz gitmeye hazır değiliz,” dedi sertçe. “Yatağına dön.”</span></p>

      <p class="metin-1 para-style-override-37"><span class="char-style-override-12">Laszlo adamın eline dokundu, zihin kalkanı önceki gecenin aksine eriyip kaybolmadı.</span></p>

      <p class="metin-1 para-style-override-37"><span class="char-style-override-12">“Senin neyin var?” diye sordu Manderville geriye çekilerek.</span></p>

      <p class="metin-1 para-style-override-37"><span class="char-style-override-12">“Ben… Hmm! Yok bir şeyim. Sanırım… Galiba dün gece içkiyi fazla kaçırmışım. İçeri… İçeriye girmek için bana yardım edebilir misin? Kendimi bayılacak gibi hissediyorum.”</span></p>

      <p class="metin-1 para-style-override-37"><span class="char-style-override-12">Manderville iç geçirdi. “Haydi gel.”</span></p>

      <p class="metin-1 para-style-override-37"><span class="char-style-override-12">Laszlo’yu kolundan tuttu ve kapıyı açtı. Tam o sırada Laszlo adamın elinden biraz garip bir şekilde yansıyan ışığı farketti.</span></p>

      <p class="metin-1 para-style-override-37"><span class="char-style-override-16">Elbette!</span></p>

      <p class="metin-1 para-style-override-37"><span class="char-style-override-12">Onları Laszlo’nun empatik yeteneklerinden koruyan şey her neyse, Organizasyon doğrudan tensel temas halinde işe yaramayacağını biliyor olmalıydı. Ten rengi incecik eldivenlerin nedeni buydu. Ama öyleyse önceki gece Branigan’ın korunmasını aşmayı nasıl başarmıştı? O sahneyi çabucak zihninde canlandırdı. Elini tuttuğunda, Branigan da kapının kolunu tutuyordu.</span></p>

      <p class="metin-1 para-style-override-37"><span class="char-style-override-12">Hayır, elini değil.</span> <span class="char-style-override-16">Bileğini</span><span class="char-style-override-12">.</span></p>

      <p class="metin-1 para-style-override-37"><span class="char-style-override-12">Bakışlarını aşağıya indiren Laszlo, adamın eliyle kolu arasındaki belli belirsiz çizgiyi farketti. Tökezlemiş gibi yaparak parmaklarıyla korunmasız tene dokundu. Manderville’nin zihnini sarmalayan buzdan duvar anında eriyiverdi.</span></p>

      <p class="metin-1 para-style-override-37"><span class="char-style-override-12">“Ah, özür dilerim,” diye mırıldandı. Bir yandan da adamı tatlı bir sempati duygusuna boğmuştu.</span></p>

      <p class="metin-1 para-style-override-37"><span class="char-style-override-12">“Sorun değil,” dedi adam sıcak bir ses tonuyla. “Sen iyi misin?”</span></p>

      <p class="metin-1 para-style-override-30"><span class="char-style-override-12">“Biraz susadım. Aşağıya inip buz alsam iyi olacak. Hemen dönerim.”</span></p>

      <p class="metin-1 para-style-override-30"><span class="char-style-override-12">Laszlo güven verici bir sakinlik hissi yaydı.</span></p>

      <p class="metin-1 para-style-override-30"><span class="char-style-override-12">“Ben…” Cevap vermeye çalışan Manderville’nin sesi giderek zayıfladı. Laszlo adama aşıladığı güven duygusuyla mücadele eden korkunun kokusunu alabiliyordu.</span></p>

      <p class="metin-1 para-style-override-30"><span class="char-style-override-12">Karar vermesine yardımcı olacağını umarak, “Kaçmayacağım,” dedi. Ve Manderville’nin korkusu giderek yok oldu.</span></p>

      <p class="metin-1 para-style-override-30"><span class="char-style-override-12">İşin o kadar kolay hallolmasına şaşıran Laszlo gülümsedi; rahatlayan koruma da ona mutlu bir ifadeyle güldü. Tam adama son bir neşe dalgası daha gönderecekti ki, bir şey farketti: Diğerlerinin gerisinde, derinlerde, gölgeler içinde, neredeyse gözlerden saklanmış bir duygu.</span></p>

      <p class="metin-1 para-style-override-30"><span class="char-style-override-12">Kız her an uyanabilirdi, ama Manderville’nin sırrı da göz ardı edilemeyecek kadar önemliydi. Kendini düşünmeye zorladı. Adamın aklındaki gizli şey ne olabilirdi? Onu binada çok az görmüştü. Normalde okullara giderken kendisine eşlik eder...</span></p>

      <p class="metin-1 para-style-override-30"><span class="char-style-override-12">Çocuklarla ilgili bir şeydi.</span></p>

      <p class="metin-1 para-style-override-30"><span class="char-style-override-12">“Charlie’ye ne yaptığınızı biliyorum,” dedi. Bir yandan da rahatlatıcı duygular gönderdi. “Rol yapmak zorunda değilsin.” Başıyla koridorun sonunu işaret etti. “Branigan bana söyledi.”</span></p>

      <p class="metin-1 para-style-override-30"><span class="char-style-override-12">Manderville kaşlarını çattı. “Söylememesi gerekiyordu.”</span></p>

      <p class="metin-1 para-style-override-30"><span class="char-style-override-12">“Eh, durumumu biliyorsun,” Laszlo gülümsedi. “Zaten anlamıştım.”</span></p>

      <p class="metin-1 para-style-override-30"><span class="char-style-override-12">“Öyle mi?”</span></p>

      <p class="metin-1 para-style-override-30"><span class="char-style-override-12">“Belli oluyordu; sen de öyle düşünmüyor musun?” Manderville’yi öyle bir güven ve iyilik hissi bombardımanına tutmuştu ki, kendi duyduğu dehşet bile hafiflemişti.</span></p>

      <p class="metin-1 para-style-override-30"><span class="char-style-override-12">“Sanırım,” dedi Manderville. “Direktör senin bilmemenin daha iyi olacağını düşündü. Varlığının çocukların dikkatlerini dağıtmasını istemedi.”</span></p>

      <p class="metin-1 para-style-override-30"><span class="char-style-override-12">Birden gerçeği anlayan Laszlo buz gibi oldu. Çocuklar Oregon’da değildi. Onca zaman burnunun dibinde olmuşlardı. “Onlar da tesiste,” dedi fısıldayarak.</span></p>

      <p class="metin-1 para-style-override-30"><span class="char-style-override-12">Laszlo’nun bu ani kontrol kaybı karşısında Manderville’nin duyguları da sendeledi. Kaşları şaşkınlık ve korkuyla çatıldı. “Bildiğini… Öyle dememiş miydin?”</span></p>

      <p class="metin-1 para-style-override-30"><span class="char-style-override-12">Laszlo sesini sertleştirip, “Biliyordum,” dedi ve adamın korkusunu bastırdı. “Samantha’nın ne düşündüğünü anladığımdan belli etmedim.”</span></p>

      <p class="metin-1 para-style-override-30"><span class="char-style-override-12">“Haa!” Manderville açıklamayı hemen kabullenmişti.</span></p>

      <p class="metin-1 para-style-override-30"><span class="char-style-override-12">Laszlo bileğini bırakınca kolu yanına düştü. Kafası karışmış halde gözlerini kırpıştırarak bir adım geriledi.</span></p>

      <p class="metin-1 para-style-override-30"><span class="char-style-override-12">“Ben yeniden yatacağım,” dedi Laszlo. Midesi altüst olmuştu.</span></p>

      <p class="metin-1 para-style-override-30"><span class="char-style-override-12">Manderville birden kararsızlık içinde kalmıştı. “Buz ne olacak?” diye sordu.</span></p>

      <p class="metin-1 para-style-override-30"><span class="char-style-override-12">“Boş ver. Fikrimi değiştirdim.”</span></p>

      <p class="metin-1 para-style-override-30"><span class="char-style-override-12">Odasına girip kapıyı kapattı. Durum değişmişti. Çocukları kurtarmak istiyorsa, en uygun fırsatı içeride yakalayabilirdi.</span></p>

      <p class="metin-1 para-style-override-30"><span class="char-style-override-12">Birden kızın uyandığını sezdi.</span></p>

      <p class="metin-1 para-style-override-30"><span class="char-style-override-12">Üzüntüsünü maskeledi ve her zamanki şaşkın kabullenmişliğini yansıttı. Kızın varlığını hissetmeye başladığında yutkundu ve yumruklarını sıktı. Şiddete inanan biri değildi Laszlo. Ama kendi verdiği zararı telafi etmek için birilerine incitmesi gerekecekse… Yapardı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-41"><span class="Strong-2">41</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-53"><span class="char-style-override-12">Zinser odaya girerken lacivert ceketini düzeltti. Çocuklar onu bekliyordu. Tüm dikkatlerini vermişlerdi, ama Jill diğerlerinden daha fazla odaklanmış gibiydi. Bunun kızın kendisine olan aşikâr eğiliminden mi, yoksa günün konusundan mı kaynaklandığını düşündü. Hangisi olursa olsun, ona ulaşabiliyordu ve önemli olan tek şey de buydu.</span></p>

      <p class="metin-1 para-style-override-53"><span class="char-style-override-12">“Son dersimizde deneyciliği tartışmıştık. Bugünse tam tersini, akılcılığı ele alacağız. Deneyciler bilginin sadece duyularımız yoluyla elde edilebileceğine inanırken, akılcılar bazı gerçeklerin içkin olduğuna, yaratılışla geldiğine ve akıl yoluyla erişilmesi gerektiğine inanır. Onlara göre bilginin kaynağı deneyimler değil, akıldır. John Locke deneycilik için ne ise, 17. Yüzyıl’da yaşayan Fransız filozof, matematikçi ve bilim adamı René Descartes de akılcılık için aynı şeydi. Hatta Descartes’in duyulara olan güvensizliği Locke’nin de ötesindeydi.”</span></p>

      <p class="metin-1 para-style-override-53"><span class="char-style-override-12">“Neden?” diye sordu Winter başını yana eğerek.</span></p>

      <p class="metin-1 para-style-override-53"><span class="char-style-override-12">“Soruna başka bir soruyla yanıt vereyim: Şu anda uyanık mısın?”</span></p>

      <p class="metin-1 para-style-override-53"><span class="char-style-override-12">Winter’in alnı kırıştı. “Tabii ki uyanığım.”</span></p>

      <p class="metin-1 para-style-override-53"><span class="char-style-override-12">“Nereden biliyorsun?”</span></p>

      <p class="metin-1 para-style-override-53"><span class="char-style-override-12">“Biliyorum işte.”</span></p>

      <p class="metin-1 para-style-override-53"><span class="char-style-override-12">“Rüya görmediğinden emin misin?”</span></p>

      <p class="metin-1 para-style-override-53"><span class="char-style-override-12">“Evet.”</span></p>

      <p class="metin-1 para-style-override-53"><span class="char-style-override-12">“Yani rüyalarında, rüya görüyor olduğunun hep farkında mı olursun?”</span></p>

      <p class="metin-1 para-style-override-53"><span class="char-style-override-12">“Eeee! Şey... Hayır.”</span></p>

      <p class="metin-1 para-style-override-53"><span class="char-style-override-12">“O zaman şu anda rüya görmediğini nereden biliyorsun?”</span></p>

      <p class="metin-1 para-style-override-53"><span class="char-style-override-12">Winter cevap vermeden önce duraksadı. “Çünkü… Çünkü uyanık olmanın nasıl bir şey olduğunu biliyorum.”</span></p>

      <p class="metin-1 para-style-override-37"><span class="char-style-override-12">“Aralarındaki farkı biliyor olduğunu</span> <span class="char-style-override-16">hayal etmediğini</span> <span class="char-style-override-12">nereden biliyorsun?”</span></p>

      <p class="metin-1 para-style-override-37"><span class="char-style-override-12">“Sanırım… Sanırım bunu bilemem.”</span></p>

      <p class="metin-1 para-style-override-37"><span class="char-style-override-12">“Doğru, bilemezsin. Descartes buna ‘Rüya Kuşkusu’ dedi ve duyularına güvenemeyeceğini kanıtladığını, çünkü duyularının rüyalarda yalan söylediğini vurguladı. Dolayısıyla, kandırılıp kandırılmadığını bilmesi hiçbir zaman mümkün değildi. Böylece Descartes, tüm felsefesini üzerine kurduğu tek bir prensip geliştirdi:</span> <span class="char-style-override-16">Eğer kandırılıyorsam, o zaman bir ‘ben’ var olmalı</span><span class="char-style-override-12">. Bu prensip ‘</span><span class="char-style-override-16">Cogito ergo sum,</span><span class="char-style-override-12">’ yani...” Zinser tercüme etmeden önce bir an duraladı. ‘</span><span class="char-style-override-16">Düşünüyorum, o halde varım,</span><span class="char-style-override-12">’ olarak bilinir.”</span></p>

      <p class="metin-1 para-style-override-37"><span class="char-style-override-12">Çocukların hepsi bu ünlü sözü defterlerine not ettikten sonra devam etti.</span></p>

      <p class="metin-1 para-style-override-37"><span class="char-style-override-12">“Descartes duyularının sınırlarını ‘Balmumu Savı’ ile de gösterdi. Bir balmumu parçasını inceleyip, tüm özelliklerini –dokusunu, büyüklüğünü, şeklini, rengini, kokusunu– not etti. Sonra o şeyi aleve tutup özelliklerinin değişmesini gözlemledi. Böylece kendine balmumunun gerçek doğasını anlamak için duyularını değil, sadece aklını kullanabileceğini ispat etti.”</span></p>

      <p class="metin-1 para-style-override-37"><span class="char-style-override-12">Duraladı ve soru gelmeyince devam etti.</span></p>

      <p class="metin-1 para-style-override-37"><span class="char-style-override-12">“Ve böylece algıyı göz ardı edip, tümdengelimi kucaklayan bir inanç sistemi geliştirdi; sonuçlara yalnızca önceden bilinen olgular vasıtasıyla ulaşılabilen bir akıl yürütme sistemi. Tümdengelimi kullanarak</span> <span class="char-style-override-16">nedenin</span> <span class="char-style-override-12">de en az</span> <span class="char-style-override-16">sonuç</span> <span class="char-style-override-12">kadar gerçekliği olması gerektiğini söyleyen Nedensellik İlkesi’ni oluşturdu. Örneğin bir at resmi at hakkında bir düşünceye neden oluyorsa, resmin de en az o düşünce kadar gerçekliği olmalıdır. Descartes işte bu Nedensellik İlkesi’ni kullanarak Tanrı hakkında şu tezi ortaya attı:</span></p>

      <p class="metin-1 para-style-override-70"><span class="char-style-override-12">“Sonsuz mükemmelliğe sahip bir şey –Tanrı– hakkında bir fikrim var.</span></p>

      <p class="metin-1 para-style-override-71"><span class="char-style-override-12">Bu fikir bir yerden gelmiş olmalıdır, çünkü bir şeyin hiçlikten gelmesi olanaksızdır.</span></p>

      <p class="metin-1 para-style-override-71"><span class="char-style-override-12">Nedenin de en az sonuç kadar gerçekliği olmalıdır.</span></p>

      <p class="metin-1 para-style-override-72"><span class="char-style-override-12">Dolayısıyla Tanrı var olmalıdır.”</span></p>

      <p class="metin-1 para-style-override-53"><span class="char-style-override-12">Jill rahatlamış bir şekilde başını salladı.</span></p>

      <p class="metin-1 para-style-override-53"><span class="char-style-override-12">Zinser devam etti.</span></p>

      <p class="metin-1 para-style-override-53"><span class="char-style-override-12">“Descartes’in Tanrı fikri mükemmel, her şeye gücü yeten ve her şeyi bilen bir varlığı tanımladığından, filozof o Tanrı’nın aynı zamanda şefkatli de olduğunu varsaydı. Şefkatli olduğundan dolayı da insanı duyuları vasıtasıyla kandırmak istemeyeceğine inandı. Böylece duyularımızın dünyayı anlamak için –ama ancak tümdengelimsel akıl yürütmeyle</span> <span class="char-style-override-16">birlikte kullanıldıkları</span> <span class="char-style-override-12">taktirde-</span> <span class="char-style-override-16">kullanılabileceğine</span> <span class="char-style-override-12">inandı.”</span></p>

      <p class="metin-1 para-style-override-53"><span class="char-style-override-12">“Ama bu bana mantıklı gelmiyor,” dedi Charlie. “Demek istediğim, duyularımızı ve aklımızı kullanmak ile ilgili kısım tamam, ama Tanrı hakkında yürüttüğü mantık… Bilmiyorum. Tanrı hakkındaki bir sürü soruyu, örneğin Afrika’daki çocukların başına o kötü şeylerin nasıl geldiğini yanıtlamıyor.”</span></p>

      <p class="metin-1 para-style-override-53"><span class="char-style-override-12">Zinser başını salladı. “İyi bir noktaya değindin. Her ne kadar Descartes bu konuya girmediyse de, Gottfried Leibniz adında başka bir filozof bunu yaptı. Leibniz çok zeki bir adamdı; değişkenler matematiğini ve ikili sistemi keşfetmekle kalmamıştı, aynı zamanda batılı akılcılar üçlüsünün de bir parçasıydı. Descartes gibi o da şefkatli bir Tanrı’ya inanıyordu. Böyle olunca, birkaç teori önerdi. Bunların birincisi, her şeyin bir nedeni olduğunu söyleyen Yeterli Mantık İlkesi idi.”</span></p>

      <p class="metin-1 para-style-override-53"><span class="char-style-override-12">“Kıtlık ve hastalıklar ne olacak?” diye sordu Elijah.</span></p>

      <p class="metin-1 para-style-override-53"><span class="char-style-override-12">“Leibniz iyi ve kötü tüm olayların birbirlerine bağlı olduğunu, bizim olayların ardındaki nedenleri anlayamayışımızın gerçekte bir neden olmadığı anlamına gelmediğini ileri sürdü. Nedenleri bilmek Tanrı’ya özgüydü, insana değil.”</span></p>

      <p class="metin-1 para-style-override-53"><span class="char-style-override-12">“Ama… Neden?” dedi Charlie.</span></p>

      <p class="metin-1 para-style-override-53"><span class="char-style-override-12">Zinser omuzlarını silkti. “Leibniz, Tanrı’nın her zaman en doğru olanı seçtiğine inanıyordu. Dolayısıyla, insanların her şeyi anlamamalarının en doğrusu olduğuna karar vermiş olmalıydı.”</span></p>

      <p class="metin-1 para-style-override-37"><span class="char-style-override-12">“İnsanların kötü şeylerin ardındaki nedenleri anladığı bir dünya daha iyi bir yer olmaz mıydı?” diye sordu Charlie.</span></p>

      <p class="metin-1 para-style-override-37"><span class="char-style-override-12">“Leibniz buna hayır derdi, çünkü eğer öyle olsa, Tanrı bizim üstünde yaşamamız için o dünyayı seçmiş olurdu, bunu değil.”</span></p>

      <p class="metin-1 para-style-override-37"><span class="char-style-override-12">“‘Bu dünya’ derken neyi kastediyorsunuz?” dedi Elijah. “Sanki b-b-birden fazla dünya varmış gibi konuşuyorsunuz.”</span></p>

      <p class="metin-1 para-style-override-37"><span class="char-style-override-12">“Leibniz öyle olduğuna inanıyordu. Buna Çokluk İlkesi dedi: Olabilecek her şey olacaktır, bu da sonsuz sayıda dünyanın var olmasına neden olur. Ama Tanrı her zaman en doğru olanı seçtiğine göre, üstünde yaşadığımız dünya da olası dünyalar içinde en iyisi olmalıdır.”</span></p>

      <p class="metin-1 para-style-override-37"><span class="char-style-override-12">“Ama eğer dünyada bu kadar kötülük varsa, bizimki nasıl en iyisi oluyor?” diye sordu Charlie. “En ideali herkesin birbirine iyi ve adil davrandığı bir dünya olmaz mıydı?”</span></p>

      <p class="metin-1 para-style-override-37"><span class="char-style-override-12">“Dünyada kötülük olması, onun en iyisi olmadığı anlamına gelmez.”</span></p>

      <p class="metin-1 para-style-override-37"><span class="char-style-override-12">“Elbette gelir.”</span></p>

      <p class="metin-1 para-style-override-37"><span class="char-style-override-12">“Bunu söyleyemezsin, çünkü Tanrı’nın en iyi olana</span> <span class="char-style-override-16">nasıl</span> <span class="char-style-override-12">karar verdiğini bilmiyorsun. Belki de amipten insana kadar</span> <span class="char-style-override-16">tüm</span> <span class="char-style-override-12">yaratıklarının mutluluğunu mümkün olan en üst düzeye çıkartacak şekilde karar veriyordur. Ya da belki en iyi dünya insanın en iyi karakteri geliştirdiğidir ki, bu da ancak zorluklar karşısında mümkün olabilir. Böylece, yani en iyinin hangi ölçütlere göre belirlendiğini bilmediğimize göre, bizim dünyamızın en iyisi olmadığını kanıtlamanın herhangi bir yolu yoktur.”</span></p>

      <p class="metin-1 para-style-override-37"><span class="char-style-override-12">“Tanrı’nın işine akıl ermez,” dedi Jill hafif bir sesle.</span></p>

      <p class="metin-1 para-style-override-37"><span class="char-style-override-12">“Leibniz hayatta olsa, eminim sana katılırdı,” dedi Zinser.</span></p>

      <p class="metin-1 para-style-override-37"><span class="char-style-override-12">“Peki,</span> <span class="char-style-override-16">siz</span> <span class="char-style-override-12">Jill’e katılıyor musunuz?” diye sordu Charlie.</span></p>

      <p class="metin-1 para-style-override-37"><span class="char-style-override-12">Zinser yanıt vermedi. Sadece gülümsemekle yetindi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt72.png" width="54"/></p>

      <p class="metin-1 para-style-override-37"><span class="char-style-override-12">Elijah o gece yatağında uyanık yatarken, Zinser’in ortaya koyduğu iki zıt teoriyi düşündü. Her ne kadar hem deneycilik, hem de akılcılık mantıklı gelse de, sonunda Tanrı’nın varlığını kabullenen hiçbir felsefeyi benimseyemeyeceğine karar verdi. Zinser’in dediği gibi: Ockham’ın Usturası, yani en az varsayımı olan teori genelde doğrudur. Ve Tanrı da oldukça büyük bir varsayımdı.</span></p>

      <p class="metin-1 para-style-override-37"><span class="char-style-override-12">Annesinin başka, babasının başka Tanrı’ya inandığı bir evde büyümüş olmak ona sadece bir şeyi öğretmişti: Kimse kendi inançlarının doğru olduğunu kanıtlayamaz. Elijah için din, kesin olarak asla bilemeyeceğiniz bir şey üzerine zaman harcamaktı. Tanrı’ya inanması da işte o nedenle olanaksızdı.</span></p>

      <p class="metin-1 para-style-override-37"><span class="char-style-override-12">Deneycilik en azından Hume’nin tanımladığı şekliyle çok daha mantıklı geliyordu ona. Herhangi bir varsayımda bulunmak gerekmiyordu. Duygusuz ve mantıklıydı. Bir şey ya vardı ya da yoktu. İşte o kadar.</span></p>

      <p class="metin-1 para-style-override-37"><span class="char-style-override-12">Elijah uykuya dalarken, hep doğru olduğunu bildiği bir şeyi tanımlayabilecek bilgiye sonunda sahip olmaktan doğan bir mutlulukla gülümsüyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt73.png" width="54"/></p>

      <p class="metin-1 para-style-override-37"><span class="char-style-override-12">Winter ise koridorun karşısındaki odasında hâlâ uyanıktı. Elijah gibi o da farklı inançlara sahip ebeveynler tarafından yetiştirilmiş, ama bu onun üzerinde tam ters etki yapmıştı. Ruhani bir ortamda yetişmiş olmak, kendi manevi değerlerini bir yaşam gerçeği olarak pekiştirmesine yaramıştı.</span></p>

      <p class="metin-1 para-style-override-37"><span class="char-style-override-12">Bayan Zinser deneyciliği ilk açıkladığında, Winter bunu baştan reddetmişti. İnanca yer bırakmayan bir felsefeyi nasıl kabul edebilirdi ki? Akılcılık ise çok daha… Akılcıydı. Leibniz’in üç ilkesinin –Nedensellik, Çokluk, Yeterli Mantık– hepsi de, hep doğru olduğunu bildiği bir şeyi teyit etmişti: Hayatta kendi deneyimlerinin üzerinde bir şeyler daha vardı. Kendinden büyük bir şey.</span></p>

      <p class="metin-1 para-style-override-37"><span class="char-style-override-12">Yalnızca tek bir sözcükle tanımlanabilecek bir şey.</span></p>

      <p class="metin-1 para-style-override-37"><span class="char-style-override-12">Tanrı.</span></p>

      <p class="metin-1 para-style-override-37"/>

      <p class="metin-1 para-style-override-29"/>

      <p class="konubasligi1-1" id="toc_marker-3-42"><span class="Strong-2">42</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Tesisteki ilk dokuz hafta bir rüya olarak tanımlanabilirse, sonraki iki haftaysa ancak bir kâbus olabilirdi. Her sabah uyandığında kız zihnine girmeye çalışıyor, Laszlo da kendini şaşkın ve paniklemiş hissediyordu. Ve ağzına yeni bir tütün topağı tıkıştırana kadar ona direnmek zorunda kalıyordu.</span></p>

      <p class="metin-1 para-style-override-30"><span class="char-style-override-12">Birkaç kez kızın yalancı rahatlık zırhını delmeyi başardığını hisseder gibi oldu. Sürekli olarak Samantha’nın iki yanında birer görevliyle kapıda belirip, nikotinin etkisi geçene kadar onu bağlayacağı korkusuyla yaşıyordu.</span></p>

      <p class="metin-1 para-style-override-30"><span class="char-style-override-12">Ama Samantha gelmedi. Dışarıdan bakılınca her şey aynıydı. Laszlo, doktor Dietrich’in kendisini laboratuarında kobay gibi kullanmasına izin veriyor, özel çocuklar araştırmasına da devam ediyordu. ‘Uyanmasının’ hemen ardından Florida’da Julia ve Gracie adında üstün yetenekli ikiz kızları buldu, ama Samantha’ya bundan söz etmedi. İkizlerin bariz yeteneklerini göz ardı etmeyi yeğlemişti.</span></p>

      <p class="metin-1 para-style-override-30"><span class="char-style-override-12">Tüm o süre boyunca karşısına fırsat çıkmasını bekledi. Ve 15 gün sonra biri sabunlu bir zemin şeklinde karşısına çıktı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt74.png" width="54"/></p>

      <p class="metin-1 para-style-override-30"><span class="char-style-override-12">Laszlo ıslak zeminde kaydığında temizlikçinin yanından geçiyordu. Düşmemek için kollarını havada çılgınca sallarken, sol eliyle temizlikçiyi, sağ eliyle de kendisine eşlik eden iki muhafızdan birini kavradı. O düşmemiş, muhafızsa yere kapaklanmıştı. Adam hemen kalktı, ama ağırlığını ayağının üstüne verir vermez yüzü acıyla buruştu.</span></p>

      <p class="metin-1 para-style-override-30"><span class="char-style-override-12">“Sen revire git,” dedi diğeri. “Ben onu odasına geri götürürüm.”</span></p>

      <p class="metin-1 para-style-override-30"><span class="char-style-override-12">Adam sendeleyerek revire yönelirken, temizlikçinin duyguları çıplak ve yalın şekilde ve ansızın belirginleşti.</span></p>

      <p class="metin-1 para-style-override-30"><span class="char-style-override-12">Laszlo tepki veremeden diğer muhafız eğilip yerden kopuk bir gümüş zincir aldı. “Bunu düşürdün,” dedi adamın eline tutuştururken.</span></p>

      <p class="metin-1 para-style-override-30"><span class="char-style-override-12">Ve adamın tüm aromatik duyguları birden Laszlo’nun zihninden yok oldu.</span></p>

      <p class="metin-1 para-style-override-30"><span class="char-style-override-12">“Teşekkürler,” dedi temizlikçi.</span></p>

      <p class="metin-1 para-style-override-30"><span class="char-style-override-12">Başını sallayan muhafız, eliyle kendi boynunu yokladı. Laszlo koridordaki flüoresan lambanın sert ışığında benzer bir zincirin parıltısını farketti.</span></p>

      <p class="metin-1 para-style-override-30"><span class="char-style-override-12">Adam Laszlo’ya dönerek, “Gidelim mi?” diye sordu</span></p>

      <p class="metin-1 para-style-override-30"><span class="char-style-override-12">“Elbette.”</span></p>

      <p class="metin-1 para-style-override-30"><span class="char-style-override-12">Koridorda ilerlerken Laszlo kendini hazırladı. Sonunda odasının kapısına geldiklerinde dönüp adama baktı. “Dün akşamki maçı seyredebildin mi?” diye sordu. Saldırıya geçmeden önce adamı rahatlatmaya çalışıyordu.</span></p>

      <p class="metin-1 para-style-override-30"><span class="char-style-override-12">Muhafız yanıt vermeye fırsat bulamadan atılıp boynundaki zinciri tuttu. Bir anda dünyanın tüm kokuları zihninden silindi. Zinciri dehşet içinde kopartıp yere fırlattı. Zihnini sarmalayan boşluk birden kayboldu ve adamın duyguları sel gibi boşaldı. Laszlo onu hemen inanılmaz bir mutluluk hissine boğdu. Yüzündeki şaşkın ve ürkek ifade eriyerek yerini rahatlamış bir gülümsemeye bıraktı.</span></p>

      <p class="metin-1 para-style-override-30"><span class="char-style-override-12">“Adın neydi senin?” diye sordu Laszlo.</span></p>

      <p class="metin-1 para-style-override-30"><span class="char-style-override-12">“Tom Neill,” dedi adam yerdeki kopuk zincire bakarak.</span></p>

      <p class="metin-1 para-style-override-30"><span class="char-style-override-12">“Onu orada bırakabilirsin. Bir dakikalığına odama gelmek ister misin, Tom?” Kendini hiç zorlamadan hafif, hoş kokulu bir neşe gönderdi.</span></p>

      <p class="metin-1 para-style-override-30"><span class="char-style-override-12">Tom yüzünde geniş bir tebessümle, “Tabii,” dedi. “Harika olur.”</span></p>

      <p class="metin-1 para-style-override-30"><span class="char-style-override-12">İçeri girdiler, muhafız bir sandalyeye oturdu.</span></p>

      <p class="metin-1 para-style-override-30"><span class="char-style-override-12">Laszlo adama o kadar çok endorfin pompalıyordu ki, istediği herhangi bir şeyi yaptırabileceğine emindi; ama yine de dikkatli davrandı.</span></p>

      <p class="metin-1 para-style-override-30"><span class="char-style-override-12">“Burada ne yapıyorlar?”</span></p>

      <p class="metin-1 para-style-override-30"><span class="char-style-override-12">“Bilmiyorum,” dedi Tom başını iki yana sallayarak. “Ben sadece bir askerim.”</span></p>

      <p class="metin-1 para-style-override-30"><span class="char-style-override-12">Laszlo’nun zihni hayal kırıklığıyla gölgelenince, adam da karşılık olarak suratını astı. Duygularını hemen geri çeken Laszlo tatlı bir iyimserlik yaydı.</span></p>

      <p class="metin-1 para-style-override-30"><span class="char-style-override-12">“Muhtemelen sandığından fazlasını biliyorsundur. Bana</span> <span class="char-style-override-16">bildiklerini</span> <span class="char-style-override-12">anlat. Bu beni gerçekten mutlu eder.”</span></p>

      <p class="metin-1 para-style-override-30"><span class="char-style-override-12">“Tabii,” dedi Tom yeniden gülümseyerek. “Seni mutlu etmek isterim.”</span></p>

      <p class="metin-1 para-style-override-30"><span class="char-style-override-12">Laszlo sabırsızlıkla başını sallayıp başlamasını işaret etti.</span></p>

      <p class="metin-1 para-style-override-30"><span class="char-style-override-12">“Eh, şöyle diyelim. On yedi yaşındayken...”</span></p>

      <p class="metin-1 para-style-override-30"><span class="char-style-override-12">Yolladığı aşırı neşe hissinin adamın düşünme yetisini de etkilediğini fark ederek, “Sen en iyisi sadece sorularımı yanıtla,” dedi Laszlo. “Dr. Dietrich. Tüm deneyleri o yapıyor, değil mi?”</span></p>

      <p class="metin-1 para-style-override-30"><span class="char-style-override-12">“Sanırım.”</span></p>

      <p class="metin-1 para-style-override-30"><span class="char-style-override-12">“Nerede o?”</span></p>

      <p class="metin-1 para-style-override-30"><span class="char-style-override-12">“Hâlâ laboratuarında olmalı. Çoğu gece orada uyur.”</span></p>

      <p class="metin-1 para-style-override-30"><span class="char-style-override-12">“Onu bana getirebilir misin?” Kendi duymak istediği yanıt yerine dürüst yanıt almak için adamın zihni üzerindeki kontrolünü biraz gevşetti. Tom duraksadı ve gözlerini derin bir düşünceye dalmışçasına tavana dikti.</span></p>

      <p class="metin-1 para-style-override-30"><span class="char-style-override-12">“Hayır. Benimle asla gelmez. Bizlerden nefret eder.” Tom bir an umutsuzca baktı, sonra gözleri parladı. “Ama</span> <span class="char-style-override-16">seni</span> <span class="char-style-override-12">ona götürebilirim.”</span></p>

      <p class="metin-1 para-style-override-30"><span class="char-style-override-12">“Ne zaman?”</span></p>

      <p class="metin-1 para-style-override-30"><span class="char-style-override-12">“Gece yarısı saat üç civarında etraf oldukça sakinleşiyor. Bu işine gelir mi?”</span></p>

      <p class="metin-1 para-style-override-30"><span class="char-style-override-12">“Evet, bu gerçekten işime gelir.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt75.png" width="54"/></p>

      <p class="metin-1 para-style-override-33"><span class="char-style-override-12">Tom ile koridorda yürürken Laszlo başını öne eğik tutuyordu. Çalıntı üniforma içinde kendini biraz garip, ama aynı zamanda da özgür hissediyordu. Birçok muhafızın yanından geçseler de, hiçbiri başını kaldırıp bakmadı bile.</span></p>

      <p class="metin-1 para-style-override-33"><span class="char-style-override-12">İçinde yürüdükleri labirentte geçtikleri yerleri ezberlemeye çalıştı, ama her salon, her koridor bir öncekinin aynısı gibiydi. Kaçma zamanı geldiğinde yine Tom’un yardımına ihtiyacı olacağı belliydi. Birbirlerini kesen koridorlarda yürüyüp çelik bir kapının önüne geldiler. Kapıdan geçince Laszlo kendini büyük ve loş bir odada buldu.</span></p>

      <p class="metin-1 para-style-override-33"><span class="char-style-override-12">Bir duvarda dört tane siyah-beyaz televizyon monitörü vardı. Her biri, uyumakta olan bir çocuğa odaklanmıştı. Onları hemen tanıdı: Jill, Elijah, Winter ve Charlie.</span></p>

      <p class="metin-1 para-style-override-33"><span class="char-style-override-12">Bir öfke ve kararlılık duygusuyla, dişlerini sıktı. O sırada usulca omzuna dokunan Tom, ona odanın köşesindeki kanepeyi işaret etti. Laszlo’nun gözleri karanlığa alışınca örtülerin altındaki insan şeklini farketti.</span></p>

      <p class="metin-1 para-style-override-33"><span class="char-style-override-12">“Uyandır onu,” dedi.</span></p>

      <p class="metin-1 para-style-override-33"><span class="char-style-override-12">Uyuyan doktorun yanına giden Tom adamı tuttuğu gibi ayağa kaldırdı. Sertçe itip duvara yaslarken Dietrich de dehşet içinde gözlerini açtı.</span></p>

      <p class="metin-1 para-style-override-33"><span class="char-style-override-12">“YARDIM EDİN! YARDIM...”</span></p>

      <p class="metin-1 para-style-override-33"><span class="char-style-override-12">Tom elini adamın ağzına kapattı, aynı anda zihni Laszlo’nun beyninden silindi. Laszlo birden anladı. Muhafızın kolyesi yoktu, ama Dietrich o şeyi takıyordu. Birbirlerine dokunmalarıyla, Tom’un elinin Dietrich’in tenine temas etmesiyle ilgili bir şey olmalıydı bu.</span></p>

      <p class="metin-1 para-style-override-33"><span class="char-style-override-12">Gözlerini kırpıştıran Tom elini bilim adamının ağzından çekti. Zihni bir an için Laszlo’ya açıldı, ama sonra Dietrich ensesini kavrayınca yeniden karanlığa gömüldü.</span></p>

      <p class="metin-1 para-style-override-30"><span class="char-style-override-12">“Seni kullanıyor,” dedi Dietrich heyecanla. “Sakın beni bırakma yoksa yeniden kontrolü altına girersin. Diğer muhafızları çağırmalıyız. Onları...”</span></p>

      <p class="metin-1 para-style-override-30"><span class="char-style-override-12">Laszlo adamın çenesine bir sol kroşe çıkarttı; aynı anda da kırılan küçük parmağının çıkarttığı sesi duydu. Duyduğu acıya aldırış etmeden Tom’a döndü. Hem eli, hem de zihniyle uzanıp onu fiziksel ve zihinsel olarak doktorun elinden almaya çalışırken, inanılmaz bir ikilik hissi duydu. Sonunda muhafızı bilim adamından çekip kurtarmayı başardı ve ona hemen sakin bir kesinlik hissi aşıladı.</span></p>

      <p class="metin-1 para-style-override-30"><span class="char-style-override-12">“Ona sakın dokunma!” diye bağırdı. “Çocukların kontrolü altında. Dokunursan sen de onların etkisine kapılırsın.”</span></p>

      <p class="metin-1 para-style-override-30"><span class="char-style-override-12">Başını sallayan Tom çenesini ovuşturan bilim adamından hemen uzaklaştı.</span></p>

      <p class="metin-1 para-style-override-30"><span class="char-style-override-12">“Onu dinleme!” diye bağırdı Dietrich, ama sesinin zayıflığına bakılırsa, kaybettiğinin farkındaydı.</span></p>

      <p class="metin-1 para-style-override-30"><span class="char-style-override-12">Laszlo onu çekip ayağa kaldırdı, gömleğinin yakasını yırtarak açınca boynundaki ince zinciri gördü. Ilık metale dokununca sanki bir balon zihnini sarmalayıverdi.</span></p>

      <p class="metin-1 para-style-override-30"><span class="char-style-override-12">Midesi bulandı, kusacak gibi oldu, ama dişlerini sıkıp bir çekişte kolyeyi koparttı. Kopan zincir boynunu kesince Dietrich acıyla bağırmıştı. Elindeki kolyeye bir an bakan Laszlo, avucunu açıp onu yere bıraktı.</span></p>

      <p class="metin-1 para-style-override-30"><span class="char-style-override-12">Ve tüm dünya bir anda tekrar odağına yerleşti. Ama bu kez Laszlo’nun karşısında bir değil, iki çıplak zihin vardı. Her ne kadar Tom’a yaptığı gibi, Dietrich’in de kendisini sevmesini sağlayabileceğinden emin olsa da, doğru yolun o olmadığını içgüdüsel olarak biliyordu. Dietrich’in o anda hissettiği orijinal duyguları kullanmaya ihtiyacı vardı. Ve bu da korku demekti.</span></p>

      <p class="metin-1 para-style-override-30"><span class="char-style-override-12">Muhafıza dönüp, “Bu adama bir dakika için dikkat et,” dedi. “Herhangi bir şey yapmaya kalkarsa canını çıkarana kadar döv onu.”</span></p>

      <p class="metin-1 para-style-override-30"><span class="char-style-override-12">Cümlesini tamamladıktan sonra bilim adamının duyduğu dehşeti diğer tüm duygularını bastıracak şekilde birkaç kat yükseltti. Dietrich bir anda öne kapaklanıp kusmaya başladı. Sonra titreyen eliyle ağzını sildi ve kendini kanepeye attı.</span></p>

      <p class="metin-1 para-style-override-30"><span class="char-style-override-12">Tom bacakları açık, kolları yanında iki yana sarkık şekilde adamın tepesine dikildi. Laszlo da aradığı şeyi bulana dek çelik dolapları birer birer açıp kapatarak odayı didikledi. Yanına döndüğünde doktor onun elindeki nesneye dehşetle baktı.</span></p>

      <p class="metin-1 para-style-override-30"><span class="char-style-override-12">“Onunla n-n-ne yapacaksın?”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-43"><span class="Strong-2">43</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Ellerini uzat,” diye emretti Laszlo.</span></p>

      <p class="metin-1 para-style-override-37"><span class="char-style-override-12">Doktor bir an için kendinden istenileni yapamayacak kadar korkmuş halde öylece baktı ona. Laszlo onu biraz rahatlatmak için yoğun korkusunu azaltıp yerine gergin bir huzur gönderdi. Sonra bir çekmeceden aldığı kalın bilgisayar kablosunu bileklerine doladı ve iki ucunu birbirine bağladı. Aynı işlemi ayak bilekleri için de yaptıktan sonra geri çekildi.</span></p>

      <p class="metin-1 para-style-override-37"><span class="char-style-override-12">“Sana bir dizi soru soracağım. Sen de bana kaçamaksız cevap vereceksin… Ya da ona cevap verirsin.” Başıyla omzunun üzerinden Tom’u işaret etti. O arada bir yandan doktorun zihnine yeni bir korku dalgası gönderirken, bir yandan da Tom’a acı bir şiddet aşıladı.</span></p>

      <p class="metin-1 para-style-override-37"><span class="char-style-override-12">“Ne istersen sor,” dedi Dietrich titreyerek. “Ama… Ama onun canımı yakmasına izin verme.”</span></p>

      <p class="metin-1 para-style-override-37"><span class="char-style-override-12">Adamın titreyen gözlerine bakan Laszlo, istediklerini yapması için onu bükmenin doğru bir şey olup olmadığını düşündü. Ama sonra dikkati monitörlerdeki çocuklara kaydı ve anımsadı: Başka seçeneği yoktu.</span></p>

      <p class="metin-1 para-style-override-37"><span class="char-style-override-12">Adamın duyduğu dehşeti azaltmaya gerek görmeden, “Bana karşı dürüst davranırsan kimsenin canı yanmaz. Ama beni kandırmaya kalkarsan…”</span></p>

      <p class="metin-1 para-style-override-37"><span class="char-style-override-12">Dietrich şiddetle başını salladı. “Sana yalan söylemeyeceğim. Yemin ederim!”</span></p>

      <p class="metin-1 para-style-override-37"><span class="char-style-override-12">“İyi.” Yalan söylerse bunu zihninin kokusundan da kolaylıkla anlayabilirdi, ama zaman kaybetmek istemiyordu. “Burada üstünde çalıştığın şey nedir?”</span></p>

      <p class="metin-1 para-style-override-37"><span class="char-style-override-12">“Biyoelektrik iletişim yoluyla davranış değişikliği. Senin yeteneklerine sahip kişiler. Empatlar.”</span></p>

      <p class="metin-1 para-style-override-30"><span class="char-style-override-12">“Nasıl çalışıyor? Ben bunları nasıl yapabiliyorum?”</span></p>

      <p class="metin-1 para-style-override-30"><span class="char-style-override-12">“Tüm duygular ve bunların sonucu olan biyolojik tepkiler beyin tarafından başlatılır. Kişi bir olayla karşı karşıya kaldığında beyni gelen işitsel, görsel, dokunsal ve kokusal uyarıları yorumlar, sonra da tepki göstermesi için vücuda sinyaller gönderir. Empatlar bu sinirsel sinyalleri daha duygu-oluşturma safhasında durdurabilir. İlaveten, başka insanlara da sinyal gönderebilirler. Hedef beyin bu sinyalleri duygulara çevirir, onlar da otonom sinir sistemini tetiklerler. Bu sadece zihinsel bir tepki yaratmakla kalmaz, aynı zamanda fiziksel tepkiye de neden olur ki, bu da yayılan duyguyu pekiştirir.”</span></p>

      <p class="metin-1 para-style-override-30"><span class="char-style-override-12">“Ama ben</span> <span class="char-style-override-16">nasıl</span> <span class="char-style-override-12">sinyal alıp gönderebiliyorum? Bir radyo değilim ki.”</span></p>

      <p class="metin-1 para-style-override-30"><span class="char-style-override-12">“Aslında, temelde öylesin. Radyo dalgaları sadece bir çeşit...”</span></p>

      <p class="metin-1 para-style-override-30"><span class="char-style-override-12">“Elektromanyetik radyasyondur,” diye tamamladı Laszlo; Darian’ın sınıfına ilk geldiği gün verdiği dersi anımsamıştı.</span></p>

      <p class="metin-1 para-style-override-30"><span class="char-style-override-12">“Doğru. Gözümüzün göremeyeceği kadar uzun dalga boyuna sahip bir enerji. Beynin her sinir ileticisinin her hücresinde üretilenle aynı tip bir enerji. Senin sinestezin başkalarının zihnindeki bilgiyi alışık olduğun somut bir duyuya çeviriyor. Senin durumunda bu duyu koku. Çoğu insan başkalarının hisleri hakkında sadece bir fikir sahibi olur, ama sen çok daha güçlüsün.”</span></p>

      <p class="metin-1 para-style-override-30"><span class="char-style-override-12">“Ne demek istiyorsun? Herkes empatik mi yani?”</span></p>

      <p class="metin-1 para-style-override-30"><span class="char-style-override-12">“Bir anlamda öyle. İnsanların yüzde doksanı başkalarının genel havasını sezebilir; tıpkı bir mekâna girdiklerinde oradaki insanların tartışıyor olduğunu anlamak gibi, ama hepsi o kadardır. En azından yakından tanımadıkları kişiler söz konusu olduğunda.”</span></p>

      <p class="metin-1 para-style-override-30"><span class="char-style-override-12">“Yakından tanıdıklarıyla ne oluyor?”</span></p>

      <p class="metin-1 para-style-override-30"><span class="char-style-override-12">“Herkesin beyni –bir noktaya kadar- benzersizdir. Yani her beynin elektromanyetik radyasyon frekansı kesinlikle eşsiz olduğu halde, beyin dalgaları yaklaşık bin civarında farklı frekans kümesi içinde gruplanmıştır. Eğer bir insanın beyni başka birisiyle aynı küme içindeyse, o kişinin duygularını yorumlaması daha kolay olur.”</span></p>

      <p class="metin-1 para-style-override-30"><span class="char-style-override-12">Laszlo anlamaya başlamıştı. Daha ayrıntılı anlatmasını sağlamak için doktora hafif bir güven aşıladı.</span></p>

      <p class="metin-1 para-style-override-30"><span class="char-style-override-12">“Kan bağı olanlar genelde aynı küme içinde bulunur. Dolayısıyla da aralarında empatik bir anlayış olur; ebeveynler, çocuklar ve kardeşler arasındaki biyolojik yakınlık gibi yani. Küçük çocukların genellikle iki yaşına geldiklerinde zayıflayan güçlü empatik yetenekleri olur ki, ebeveynleriyle yakınlaşmalarını sağlayan ve dil becerilerini erken geliştirmeye yarayan evrimsel bir araçtır bu.”</span></p>

      <p class="metin-1 para-style-override-30"><span class="char-style-override-12">Laszlo, “Öyleyse beyinlerindeki bağlantılar ayrıştıkça, bu yetenekler de giderek zayıflar,” dedi.</span></p>

      <p class="metin-1 para-style-override-30"><span class="char-style-override-12">“Doğru. Ailenin dışındaysa, benzer frekans kümelerindeki insanlar sosyal olarak gruplaşmaya eğilimlidirler, çünkü birbirlerini daha iyi anlayabilirler. Aynı ırk ve cinsiyetten insanların gruplaşma eğilimlerinin nedeni budur, çünkü aynı frekans kümesi aralığında yayın yaparlar. Böylece, yabancı bir ülkeye gittiğin zaman kendini</span> <span class="char-style-override-16">fiziki</span> <span class="char-style-override-12">olarak değişik hissedersin. Aslında biyo-fizyolojik açıdan öylesindir de.”</span></p>

      <p class="metin-1 para-style-override-30"><span class="char-style-override-12">“Ama bu ülkeye yüz yıl önce göç etmiş insanlar ne olacak? Her şey genetik olarak belirleniyorsa...”</span></p>

      <p class="metin-1 para-style-override-30"><span class="char-style-override-12">“Öyle değil. Herkesin zihni, onu çevreleyen frekansları anlayabilmek için sürekli olarak kendini uyarlar. Kalıplar ve frekanslar zaman içinde ortama uyum sağlamaya yönelik olarak evrim geçirir. Dolayısıyla, yabancı bir dili öğrenmek, o dilin konuşulduğu ülkedeysen daha kolaydır, çünkü zihnin de değişip, o dilin belirleyici ayrıntılarını öğrenmeni kolaylaştırır.”</span></p>

      <p class="metin-1 para-style-override-30"><span class="char-style-override-12">“Dillerin biyoelektromanyetik radyasyonla ilgisi ne?”</span></p>

      <p class="metin-1 para-style-override-30"><span class="char-style-override-12">“Diller sadece yerel halkın beyin dalgalarının işitsel olarak yansıyacak şekilde ortaya çıkmasıdır. Her şey birbiriyle ilintilidir: Dil, giyinme tarzı, kültür, mutfak. Amerikan kültürünün tüm dünyada inanılmaz derecede popüler olmasının nedeni de budur. Üretici malını Amerikan tüketici kitlesinin tamamına ulaştırmak istiyorsa, geniş bir yelpazedeki frekans kümelerine çekici gelecek şeyler tasarlamak zorundadır.”</span></p>

      <p class="metin-1 para-style-override-30"><span class="char-style-override-12">Laszlo, “Konunun biraz daha pratik yönlerine gir,” dedi.</span></p>

      <p class="metin-1 para-style-override-30"><span class="char-style-override-12">“Beyin dalgalarının iletimi konusu, bazı insanların birbirleriyle çabucak kaynaşıp, diğerleriyle kaynaşamamasından, çete mantalitesine; bir korku filmini sinemada seyretmenin daha ürkütücü olmasından, insanların randevularında gürültülü yerlere gitmekten hoşlanmasına kadar birçok şeyi açıklar. Restorandaki atmosferdir bu. Bir futbol stadyumundaki coşkudur. Şehrin nabzıdır. Kırsal bölgenin dinginliğidir. Yaşamımızın her yönüne sirayet eder. Sadece, çoğu insan bunu senin kadar güçlü hissedemez.”</span></p>

      <p class="metin-1 para-style-override-30"><span class="char-style-override-12">“Bir yetenek yelpazesi olduğundan bahsettin?”</span></p>

      <p class="metin-1 para-style-override-30"><span class="char-style-override-12">“Evet. Toplumun yaklaşık yüzde onu diğerlerine göre daha yüksek bir duygusal zekâya sahiptir. Başka insanlarla iletişim kurmaktaki becerilerinden kaynaklanan ve doğuştan gelen bir karizmaları vardır.”</span></p>

      <p class="metin-1 para-style-override-30"><span class="char-style-override-12">“Ama insanların sadece aynı küme içindekileri okuyabildiğini söyledin az önce.”</span></p>

      <p class="metin-1 para-style-override-30"><span class="char-style-override-12">“Çoğu için öyle. Ama bazıları kendini öteki frekanslara da ayarlayabilir. Farklı sosyal gruplarla, hatta kendi kümelerinin dışında olanlarla bile kaynaşabilirler. Dil becerileri ve farklı kültürden insanlarla anlaşmaları daha iyidir. Ve bunların tümü, fiziki olarak etraflarındakilerle aynı ‘frekansta’ olmalarından kaynaklanır.”</span></p>

      <p class="metin-1 para-style-override-30"><span class="char-style-override-12">Laszlo, “Bu</span> <span class="char-style-override-16">tür</span> <span class="char-style-override-12">insanlar toplum içinde nasıl bir dağılım gösterir?” diye sordu.</span></p>

      <p class="metin-1 para-style-override-30"><span class="char-style-override-12">“En üstteki yüzde bir doğal liderlerdir. İnsanlar onlara doğru çekilir. En akıllı ya da en güçlü olmamalarına rağmen, okuldaki en popüler çocuklar onlardan çıkar. En fazla sayıda insanın iletişim kurabildiği kişilerdir. Acılarımızı, sıkıntılarımızı bir dereceye kadar hissedebilen karizmatik CEO’lar ve politikacılardır.”</span></p>

      <p class="metin-1 para-style-override-30"><span class="char-style-override-12">Laszlo’nun verdiği karmaşık ve birbiriyle çelişen duygularla tıkanmanın eşiğine gelen doktor soluklanmak için duralayıp devam etti:</span></p>

      <p class="metin-1 para-style-override-30"><span class="char-style-override-12">“On binde bir kişininse duygusal zekânın çok üzerinde yetenekleri vardır. Kendilerine yakın olanlardan tapınma düzeyinde sevgi ve sadakat görürler. Ve inanılmaz içgüdüleri sayesinde büyük işler başarırlar. Artistler ve aktörler, atletler ve müzisyenler bu tip insanlardan çıkar. Seyretmek istediğin, onlara doğru çekildiğini hissettiğin karakterlerdir. Görsel manzaraları, müziği ve fiziki icraatları doğuştan gelen bir yetenekle kavrarlar. Duyusal birer dahidirler. Bazıları güçlü birer alıcı, kimileriyse vericidir.”</span></p>

      <p class="metin-1 para-style-override-30"><span class="char-style-override-12">“Ama bunun kimi istisnaları...”</span></p>

      <p class="metin-1 para-style-override-30"><span class="char-style-override-12">“Elbette vardır. Birçok artistte olduğu gibi, kişilikleri doğuştan melankolik ya da içe dönükse, o zaman cezp ettiklerinden fazlasını iterler. Geçirmekte oldukları hormonal değişikliklerden kaynaklanan hassas duygusal yapılarından dolayı bu durum ergenler için özellikle geçerlidir.”</span></p>

      <p class="metin-1 para-style-override-30"><span class="char-style-override-12">“Sonraki dilime geç.”</span></p>

      <p class="metin-1 para-style-override-30"><span class="char-style-override-12">“Yüz binde birlik oranda yer alan kimilerinin yetenekleri o kadar güçlüdür ki, çoğunlukla davranış bozuklukları sergilerler. Etraflarındaki insanların duygularını algılamayı engelleyemedikleri için onların altında ezilirler. Bazıları zihnini perdelemeyi öğrenir. Ama çoğu bunu yapamaz. Cinnet geçirirler. İntihar ederler. Ve bunu sadece beyinlerinde duydukları o son derece gerçek seslerden dolayı yaparlar. Geleneksel bilimin ve toplumun inanmadığı sesler nedeniyle yani.”</span></p>

      <p class="metin-1 para-style-override-30"><span class="char-style-override-12">“Sesler değil,” diye fısıldadı Laszlo. “Duygular.”</span></p>

      <p class="metin-1 para-style-override-30"><span class="char-style-override-12">“Evet,” dedi Dietrich. “Sen ve bulduğun o çocuklar… Sizler o yüz binde birlik dilimdensiniz. Kendisi de kabul ederse, kaderlerinde çok büyük işler başarmak yazılı olanlar. Ya başarı ve onur ya da çıldırmak.”</span></p>

      <p class="metin-1 para-style-override-30"><span class="char-style-override-12">Laszlo ürperdi. Derin bir soluk alıp, araştırmasına başka yönde devam etmeye karar verdi.</span></p>

      <p class="metin-1 para-style-override-30"><span class="char-style-override-12">“Bu Organizasyon nedir? Arkasında kimler var?”</span></p>

      <p class="metin-1 para-style-override-33"><span class="char-style-override-12">Dietrich başını iki yana salladı. “Başında kimlerin olduğunu bilmiyorum. Ama eski hükümet görevlileri olduklarını düşünüyorum. Burası PAPERCLIP ve diğer MK-deneylerinin bir uzantısı gibi.”</span></p>

      <p class="metin-1 para-style-override-33"><span class="char-style-override-12">“PAPERCLIP mi?”</span></p>

      <p class="metin-1 para-style-override-33"><span class="char-style-override-12">“PAPERCLIP Projesi ABD hükümetinin II. Dünya Savaşı sonrası üst düzey Nazi ve faşist personeli Birleşik Devletler’e getirebilmek için başlattığı gizli bir operasyondu. Ülkeye gizli olarak sokulan insanların neredeyse 700’ü davranış bilimcisiydi. En önemlileri de Kurt Blome adında bir doktordu.”</span></p>

      <p class="metin-1 para-style-override-33"><span class="char-style-override-12">Laszlo savaş bittikten çok sonra doğmuş olsa da, bir Rus Yahudisi göçmeni olan babası ona Yahudi soykırımı hakkında bilinmesi gereken her şeyi anlatmıştı. O nedenle Kurt Blome adını nerede duymuş olduğunu anımsadı.</span></p>

      <p class="metin-1 para-style-override-33"><span class="char-style-override-12">“Nürnberg Doktorlar Davası’nda</span><span class="char-style-override-18"><a class="footnote-link" href="#footnote-225-13" id="footnote-225-13-backlink">13</a></span> <span class="char-style-override-12">aklanan çok az sayıda Nazi’den biriydi,” dedi soluğu kesilerek. “Bu olayla ilgili tartışmalardan dolayı anımsıyorum. Toplama kampındaki esirlerin üzerinde veba aşısı deneyleri yapmıştı.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-13-backlink" id="footnote-225-13">13</a> <span class="char-style-override-20" xml:lang="en-US">II. Dünya Savaşı ertesinde Nazi yöneticilerin yargılandığı Nürnberg Mah-kemesi ile paralel yürüyen 12 yan mahkemenin ilki Doktorlar Mahkemesi olarak anılır ve Uluslararası Askeri Mahkeme tarafından değil, ABD askeri mahkemesi tarafından görülmüştür. (ç.n.)</span></p>
      </div>

      <p class="metin-1 para-style-override-33"><span class="char-style-override-12">“Evet. Birleşik Devletler hükümeti Blome’nin canlısının ölüsünden daha değerli olduğuna karar verdi. Beraat etmesini sağlayıp, sonra da onu CIA’ya teslim ettiler. O da hemen sorgulamalarda kullanılacak ilaçları denemek için oluşturulan CHATTER Projesinde çalışmaya başladı. CIA daha sonra BLUEBIRD Projesi’nde Pentagon ile işbirliğine girince Blome, Kuzey Koreli savaş esirleri ile Amerikan askerleri ve çocuklar üzerinde deneyler yaptı.”</span></p>

      <p class="metin-1 para-style-override-33"><span class="char-style-override-12">Farkında olmadan yumruklarını sıkmış olan Laszlo, “Ne tür deneyler bunlar?” diye sordu.</span></p>

      <p class="metin-1 para-style-override-30"><span class="char-style-override-12">“LSD, çeşitli barbitüratlar ve Benzedrin ile birlikte hipnoz da kullanarak çoklu kişilikler, hipnotik tetikleyiciler ve yalancı anılar yarattı Blome.”</span></p>

      <p class="metin-1 para-style-override-30"><span class="char-style-override-12">“Bu deneyleri savaş esirleri üzerinde yapmak bile büyük vicdansızlıkken adam Amerikan askerlerini mi kullandı?” Laszlo duyduklarına inanamıyordu. “Neden o insanların hiçbiri bunları açıklamadı?”</span></p>

      <p class="metin-1 para-style-override-30"><span class="char-style-override-12">“Çünkü Blome, elektrokonvülsiv terapi kullanarak hafızalarını silmişti.”</span></p>

      <p class="metin-1 para-style-override-30"><span class="char-style-override-12">Laszlo başını salladı. Çoğu insan gibi o da gizli CIA deneyleriyle ilgili söylentiler duymuştu, ama bunların gerçek olabileceğini hiç düşünmemişti. “Devam et,” dedi.</span></p>

      <p class="metin-1 para-style-override-30"><span class="char-style-override-12">“Dr. Sidney Gottlieb adında Bronxlu bir kimyager 1951 yılında CIA kadrolarına dahil oldu. Yahudi kökenli olmasına rağmen Blome ile bir takım oluşturmak için seçilen Gottlieb, MK-ULTRA grubunun lideri oldu.”</span></p>

      <p class="metin-1 para-style-override-30"><span class="char-style-override-12">“‘MK’ ne demek?”</span></p>

      <p class="metin-1 para-style-override-30"><span class="char-style-override-12">“İngilizce ve Almancanın bir bileşimi. ‘M’, ‘zihin’</span><span class="char-style-override-18"><a class="footnote-link" href="#footnote-225-14" id="footnote-225-14-backlink">14</a></span> <span class="char-style-override-12">anlamında, ‘K’ da ‘kontrol’.</span><span class="char-style-override-18"><a class="footnote-link" href="#footnote-225-15" id="footnote-225-15-backlink">15</a></span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-14-backlink" id="footnote-225-14">14</a> <span class="char-style-override-20" xml:lang="en-US">İngilizcede zihin anlamına gelen mind sözcüğünün baş harfi (ç.n.)</span></p>

        <div class="footnote">
          <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-15-backlink" id="footnote-225-15">15</a> <span class="char-style-override-20" xml:lang="en-US">Almancada kontrol anlamına gelen kontrolle sözcüğünün baş harfi (ç.n.)</span></p>
        </div>
      </div>

      <p class="metin-1 para-style-override-30"><span class="char-style-override-12">“Zihin kontrolü,” diye fısıldadı Laszlo.</span></p>

      <p class="metin-1 para-style-override-30"><span class="char-style-override-12">Dietrich başını salladı. “MK-projeleri en gizli ve en ölümcül olanlardı.”</span></p>

      <p class="metin-1 para-style-override-30"><span class="char-style-override-12">“Projeler mi? Neden çoğul? ULTRA’dan başkaları da mı vardı?”</span></p>

      <p class="metin-1 para-style-override-30"><span class="char-style-override-12">“Elbette,” dedi Dietrich gözleri parlayarak. “MK-DELTA yabancı ajanları sorgulamak için biyokimyasal deneyleri içeriyordu; MK-NAOMI biyolojik savaş silahları geliştirdi; MK-MINDBENDER Meksika vatandaşlarını suikastçılara dönüştürmek için çeşitli ilaçlar ve hipnoz yöntemleri kullandı; MK-SEARCH seks alışkanlıklarını değiştirebilen kimyasalları araştırdı; MK-RESURRECTION yüksek dozda radyo frekans enerjisini denemek için lobotomi</span><span class="char-style-override-18"><a class="footnote-link" href="#footnote-225-16" id="footnote-225-16-backlink">16</a></span> <span class="char-style-override-12">yapılmış maymunları kullandı.”</span></p>

      <div class="footnote">
        <p class="Basic-Paragraph-1 para-style-override-34" xml:lang="en-GB"><a class="footnote-anchor" href="#footnote-225-16-backlink" id="footnote-225-16">16</a> <span class="char-style-override-20" xml:lang="en-US">Lobotomi: beynin bir lobunun cerrahi olarak alınması (ç.n.)</span></p>
      </div>

      <p class="metin-1 para-style-override-35"><span class="char-style-override-12">“Radyo frekans deneyleri… Empati gücümü nasıl kullandığımı anlamanda bunlar mı yardımcı oldu?”</span></p>

      <p class="metin-1 para-style-override-35"><span class="char-style-override-12">“RESURRECTION bunun bir kısmıydı. Ama OFTEN Operasyonu da eşit derecede sorumludur. O proje doğaüstüne odaklanmıştı. CIA kendilerine falcı, medyum, psişik, astrolog ve kâhin diyen insanlarla birlikte çalıştı. Deneylerin çoğu başarısızlıkla sonuçlandı, ama araştırmaları da, zihin kontrolü için kimyasallar kullanmaktan, bunu zaten yapabilen insanları bulmaya yönlendirdi.”</span></p>

      <p class="metin-1 para-style-override-35"><span class="char-style-override-12">“Ne zamana dek devam etti bu?”</span></p>

      <p class="metin-1 para-style-override-35"><span class="char-style-override-12">“Başkan Ford 1974’de başa geldiğinde, hükümet neredeyse başarıya ulaşmak üzereydi. Ama sonra CIA deneyleri hakkındaki bilgiler</span> <span class="char-style-override-16">The</span> <span class="char-style-override-16">New York Times</span><span class="char-style-override-12">’e sızdırıldı. Birbiri ardına yayınlanan makaleler hem bir Kongre soruşturması açılmasına, hem de bir başkanlık komisyonu kurulmasına neden oldu. Ford 1976’da insanlar üzerinde bilgilendirilerek rızaları alınmadan deney yapılmasını yasaklayan bir Başkanlık Emri çıkarttı. Carter bu emrin kapsamını daha da genişletti ve 1982’ye gelindiğinde Reagan, rızaları olsa bile insanların denek olarak kullanılmasını yasadışı ilan etti.”</span></p>

      <p class="metin-1 para-style-override-35"><span class="char-style-override-12">Laszlo tiksintiyle, “Ve sizin de ondan sonra eliniz kolunuz bağlandı,” dedi.</span></p>

      <p class="metin-1 para-style-override-35"><span class="char-style-override-12">Dietrich onun ses tonundaki nefreti ya sezmedi ya da anlamazdan geldi.</span></p>

      <p class="metin-1 para-style-override-35"><span class="char-style-override-12">“Eski verileri –en azından yok edilmeyenleri- elden geçirmekle yetinmek zorunda kaldık. İlerlemeye çalıştık, ama olanaksızdı. Tanrı aşkına! Deneylerimizi şempanzeler üzerinde tekrarlamamızı istediler bizden!” Adam düş kırıklığı içindeymiş gibi başını salladı.</span></p>

      <p class="metin-1 para-style-override-33"><span class="char-style-override-12">“Sonra ne oldu?”</span></p>

      <p class="metin-1 para-style-override-33"><span class="char-style-override-12">“Programın finansmanı kesildi, ben de işimden oldum. Bir hafta sonra Organizasyon’dan bir çağrı geldi. Ve buraya geldim.”</span></p>

      <p class="metin-1 para-style-override-33"><span class="char-style-override-12">“Organizasyon’un nihai hedefi ne? Çocuklardan gerçekten ne istiyorlar?”</span></p>

      <p class="metin-1 para-style-override-33"><span class="char-style-override-12">Dietrich tedirgin bir şekilde yutkundu. Şimdi az öncekine kıyasla daha gergindi.</span></p>

      <p class="metin-1 para-style-override-33"><span class="char-style-override-12">Ve Laszlo’nun kontrol altında tuttuğu öfkesi sonunda patladı. Doktoru derin, dumansı bir dehşete bulayarak, “Bana cevap ver!” diye bağırdı. “CEVAP VER!”</span></p>

      <p class="metin-1 para-style-override-33"><span class="char-style-override-12">“G-g-gerçekten tam olarak bilmiyorum. Zinser bana ne yapacağını söyle...”</span></p>

      <p class="metin-1 para-style-override-33"><span class="char-style-override-12">“Saçma!” Laszlo adamın söylediği yalanın kokusunu alabiliyordu. Sabrı tükenerek Tom’a döndü ve başıyla işaret etti.</span></p>

      <p class="metin-1 para-style-override-33"><span class="char-style-override-12">“Yüzüne değil,” dedi. “İz kalsın istemiyorum.”</span></p>

      <p class="metin-1 para-style-override-33"><span class="char-style-override-12">Dietrich kendini korumaya çalıştı, ama kolları ve bacakları bağlıyken bunu yapamazdı. Tom onu boğazından tutarak kanepeden kaldırdı ve midesine bir yumruk indirdi. Doktorun gözleri yuvalarından fırladı. Bağırmak için ağzını açtı, ama boğazından sadece zayıf bir hırıltı çıktı.</span></p>

      <p class="metin-1 para-style-override-33"><span class="char-style-override-12">Tom kolunu bir yumruk daha geçirmek için geriye atınca Laszlo onu tuttu. Adamın saldırganlığını bastırarak, “Bu kadar yeter,” dedi.</span></p>

      <p class="metin-1 para-style-override-33"><span class="char-style-override-12">Dev muhafız isteksizce Dietrich’i kanepeye geri bıraktı.</span></p>

      <p class="metin-1 para-style-override-33"><span class="char-style-override-12">Doktor arka arkaya birkaç kısa ve hırıltılı soluk aldı, ardından da hemen konuşmaya başladı. “Bilmediğimi söylerken, doğruyu söylüyordum,” dedi. “Ama bazı şüphelerim var. Zinser’in çocuklarla konuşmalarının bir kısmını dinledim. Bir sürü felsefik ve siyasi teori yumurtluyor. Ve çocukları yumuşatıp, söylediklerini Tanrı kelamı gibi kabul etmelerini sağlamak için de Jill’i kullanıyor. Resmen beyinlerini yıkıyor.”</span></p>

      <p class="metin-1 para-style-override-30"><span class="char-style-override-12">“Ne için?”</span></p>

      <p class="metin-1 para-style-override-30"><span class="char-style-override-12">“Birer lider olmaları için. O çocukların ne kadar özel olduğunu sen bile anlamıyorsun. Birer erişkin olduklarında akıl almaz derecede etkili güçler geliştirmiş olacaklar. Çağımız ilişkiler çağı; seçimler senin adaylardan biriyle bira içmek isteyip istemediğine bağlı olarak kazanılıyor ya da kaybediliyor, sorunlara somut yaklaşımlarla değil. Kennedy, Reagan... Bunlar çok zeki insanlar değildi. Ama yeteneklerini özgür dünyaya liderlik etmek için kullanan karizmatik kişilerdi. Aynı şey dini liderler için de geçerli. Son yüzyıldaki en popüler papa olan II. John Paul’a bak;</span> <span class="char-style-override-16">bütün</span> <span class="char-style-override-12">dünyada saygınlığı var. Bir düşün. Tüm kıtalardaki her ülkede yaşayan insanlar onu seviyor. Neden? Dini bilgisinden dolayı mı? Hayır. Sadece karizmasından dolayı.”</span></p>

      <p class="metin-1 para-style-override-30"><span class="char-style-override-12">“Yani Kennedy’nin de bir empat olduğunu mu söylüyorsun? Reagan ile II. John Paul da mı öyle?”</span></p>

      <p class="metin-1 para-style-override-30"><span class="char-style-override-12">“Kennedy ile Reagan empatik ölçekte dünyanın %95’inden daha mı yukarıdaydı? Muhtemelen. Peki, senden ya da çocukların herhangi birinden? Yakın bile değillerdi. Papa ise ayrı bir olay.</span> <span class="char-style-override-16">On</span> <span class="char-style-override-12">lisanı ana dili gibi konuştuğunu biliyor muydun? Çok değişik kültürlerden insanlarla iletişim kurabilen bir zihniyetin göstergesidir bu. Eğer empati dediğimiz bu değilse, o zaman ne olduğunu ben de bilmiyorum. Elijah, Winter, Charlie, Jill… Hepsi benzer potansiyele sahip.”</span></p>

      <p class="metin-1 para-style-override-30"><span class="char-style-override-12">Laszlo anlatılanları hazmetmeye yönelik nafile bir çaba gösterdi. Bir sonraki nesli yönetmek için çocukları programlamak. Mümkün değildi bu. “Milli Eğitim Müdürlüğü’nün Yetenekliler Sınavı’nı zorunlu kılmasını nasıl sağladın?”</span></p>

      <p class="metin-1 para-style-override-30"><span class="char-style-override-12">“Sanırım Organizasyon’un başındakilerin Washington’da çok güçlü ilişkileri var. Tüm yapılması gereken, Eğitim Alt Komitesi’ndeki bazı senatörlere iyi düşünülmüş birkaç bağıştı herhalde. Doğru bedeli ödersen, her şeyi satın alabilirsin. Örneğin Darian’a bak.”</span></p>

      <p class="metin-1 para-style-override-30"><span class="char-style-override-12">“Ne demek istiyorsun?”</span></p>

      <p class="metin-1 para-style-override-30"><span class="char-style-override-12">“Zinser ona seni ve çocukları bulması için para ödedi.”</span></p>

      <p class="metin-1 para-style-override-30"><span class="char-style-override-12">Laszlo soluğunu tuttu. Birden midesi korkunç bir kavrayışla buruldu. “O ölmedi, değil mi?” dedi zor duyulan bir sesle.</span></p>

      <p class="metin-1 para-style-override-30"><span class="char-style-override-12">“Hayır.”</span></p>

      <p class="metin-1 para-style-override-30"><span class="char-style-override-12">Laszlo’nun başı dönüyordu. İnanamıyordu. O kadını tüm yaşamındaki herkesten fazla sevmişti. Ona her şeyini verebilirdi.</span></p>

      <p class="metin-1 para-style-override-30"><span class="char-style-override-16">Elbette. Bu da anlaşılan tam onun istediği şeymiş.</span></p>

      <p class="metin-1 para-style-override-30"><span class="char-style-override-12">Ve tüm o süre boyunca hiçbir şeyden şüphelenmemişti.</span></p>

      <p class="metin-1 para-style-override-30"><span class="char-style-override-16">Bu doğru değil. O uçağa binmediğin zamanki rahatlamasını anımsıyor musun?</span></p>

      <p class="metin-1 para-style-override-30"><span class="char-style-override-12">Başını salladı. İnanmak istemiyordu. Ama başka seçeneği de yoktu. Her şey başından beri bir yalandı. Darian’a kalbini vermiş, onun için yas tutmuştu ve kendisi üzüntüden kahrolurken…</span></p>

      <p class="metin-1 para-style-override-30"><span class="char-style-override-12">Kusacak gibi oldu.</span></p>

      <p class="metin-1 para-style-override-30"><span class="char-style-override-12">Tom saatini göstererek, “Vakit neredeyse geldi,” dedi.</span></p>

      <p class="metin-1 para-style-override-30"><span class="char-style-override-12">Laszlo kendini toparlamak için bir an durdu, sonra başını salladı. “Çöz onu.”</span></p>

      <p class="metin-1 para-style-override-30"><span class="char-style-override-12">Tom eğilip, Dietrich’in bağlarını çözmeye başladı.</span></p>

      <p class="metin-1 para-style-override-30"><span class="char-style-override-12">Dietrich bağları çözülürken, “Ba-ba-bana ne yapacaksın?” dedi kekeleyerek.</span></p>

      <p class="metin-1 para-style-override-30"><span class="char-style-override-12">“Hiçbir şey. Beni satmadığın sürece. Öyle bir şey yaparsan da, Tom seni doğduğuna pişman edecek. Değil mi, Tom?”</span></p>

      <p class="metin-1 para-style-override-30"><span class="char-style-override-12">İriyarı adam dudaklarında acımasız bir gülümsemeyle baktı doktora. Laszlo iki adamın düşüncelerini bir an için birbirine bağladı: Tom’un sadistliğe varabilecek vahşetine karşı Dietrich’in yoğun korkusu. Kalıcı izlenim bıraktığına emin olduktan sonra bağlantıyı kopardı.</span></p>

      <p class="metin-1 para-style-override-30"><span class="char-style-override-12">“Bu toplantımızdan kimseye söz etmeyeceksin, değil mi doktor?”</span></p>

      <p class="metin-1 para-style-override-30"><span class="char-style-override-12">“Hayır,” dedi Dietrich gözlerini Tom’dan alamadan. “Yemin ederim.”</span></p>

      <p class="metin-1 para-style-override-30"><span class="char-style-override-12">“Ve Tom’un buradaki tek dostum olduğunu düşünme gafletine sakın kapılma. Eğer onunla ilgili tek kelime edecek olursan, başka biri seni ziyaret edecek.”</span></p>

      <p class="metin-1 para-style-override-30"><span class="char-style-override-12">“Anladım.”</span></p>

      <p class="metin-1 para-style-override-30"><span class="char-style-override-12">“İyi. Şimdi, yapmanı istediğim şey şu…”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-44"><span class="Strong-2">44</span></p>

      <p class="metin-1 para-style-override-59"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Tom kapıyı kapattıktan sonra Laszlo soluğunu koyuverdi. Hâlâ hem yeni yandaşının, hem de doktorun bilincini hissedebiliyordu. Daha önce aynı anda iki zihinle birden hiç o kadar uzun bir süre temas halinde olmamıştı. Ve planını uygulamaya koyana kadar da buna devam etmek zorundaydı. Başka çaresi yoktu.</span></p>

      <p class="metin-1 para-style-override-30"><span class="char-style-override-12">Ona sadece tek bir kişi yardım edebilirdi: Jill.</span></p>

      <p class="metin-1 para-style-override-30"><span class="char-style-override-12">Ama kızı nasıl ikna edecekti bunu yapmaya? Gerçek durumu ortaya vurur ve kız da ona ihanet ederse, kendi ölüm emrini imzalamış olacaktı. Öte yandan yardım istemez ve bunun yüzünden başarısızlığa uğrarsa, Elijah, Winter ve Charlie’yi sonsuza dek kaybedecekti.</span></p>

      <p class="metin-1 para-style-override-30"><span class="char-style-override-12">Gece bunları düşünen Laszlo sonunda bir karara vardı.</span></p>

      <p class="metin-1 para-style-override-30"><span class="char-style-override-12">Yanlış karara.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt76.png" width="54"/></p>

      <p class="metin-1 para-style-override-30"><span class="char-style-override-12">Oda karanlıktı. Televizyondan yayılan ışık duvarda asılı olan bronz İsa heykelinin ve komodinin üzerinde açık duran kalın İncil’in üzerinde gölgeler yaratarak dans ediyordu.</span></p>

      <p class="metin-1 para-style-override-30"><span class="char-style-override-12">Laszlo yerdeki giysilerin etrafından dikkatle dolaştı. Yatağın kenarında oturdu ve yumuşak bir rahatlama hissi yaydı. Sonra uzanıp uyuyan kızı omzundan yavaşça dürttü.</span></p>

      <p class="metin-1 para-style-override-30"><span class="char-style-override-12">“Jill,” diye fısıldadı. “Jill, uyan.”</span></p>

      <p class="metin-1 para-style-override-30"><span class="char-style-override-12">Islak pamuk kokan bir sersemlik kızın zihnini sardı. Tembelce döndü ve gözlerini açtı. Sonra da Laszlo’nun gözlerini yaşartan bir şokla ateşlenen zihni yoğun bir dehşet içinde patladı.</span></p>

      <p class="metin-1 para-style-override-30"><span class="char-style-override-12">Bağırmaya fırsat bulamadan Laszlo eliyle onun ağzını kapattı. Avucu kızın dudaklarına değdiği anda Jill, duygularıyla zihnini, dişleriyle elinin etini deldi. Burnundan derin soluklar alan Laszlo kendini duyduğu acıdan kopartmaya zorladı.</span></p>

      <p class="metin-1 para-style-override-35"><span class="char-style-override-12">“Sadece konuşmak istiyorum!” diye fısıldadı.</span></p>

      <p class="metin-1 para-style-override-35"><span class="char-style-override-12">Doğruyu söylediğini görmesi için zihnini ona açtı. Ona zarar vermesi asla söz konusu olamazdı. O da diğerleri gibi bir kurbandı. Çocukları kurtarmak istiyorsa, buna karşısındaki kızla başlamak zorundaydı. Jill yavaş yavaş sakinleşmeye başladı. Dişlerini sıkmayı bıraktı, Laszlo da zonklayan elini onun ağzından çekti.</span></p>

      <p class="metin-1 para-style-override-35"><span class="char-style-override-12">“Teşekkür ederim.” Yatağın başucundaki kutudan birkaç kâğıt peçete alıp kanayan avucuna sardı.</span></p>

      <p class="metin-1 para-style-override-35"><span class="char-style-override-12">“Ne istiyorsun?” diye sordu Jill.</span></p>

      <p class="metin-1 para-style-override-35"><span class="char-style-override-12">Laszlo gerçeği öğrenmenin kız için yeterli olacağını ümit ederek, “Çocukları serbest bırakmak istiyorum,” dedi “Ve bunu yapmak için yardımına ihtiyacım var.”</span></p>

      <p class="metin-1 para-style-override-35"><span class="char-style-override-12">“Onları neden serbest bırakmak istiyorsun?”</span></p>

      <p class="metin-1 para-style-override-35"><span class="char-style-override-12">Önce kızın hırçınlık ettiğini düşünen Laszlo, sonra onun gerçekten de şaşırdığını hissetti.</span></p>

      <p class="metin-1 para-style-override-35"><span class="char-style-override-12">“Çünkü aileleriyle birlikte olmaları gerekiyor.”</span></p>

      <p class="metin-1 para-style-override-35"><span class="char-style-override-12">‘Aile’ sözcüğüyle birlikte keskin bir burukluk kokusu aldı, ama Jill bunu hemen geri çekti.</span></p>

      <p class="metin-1 para-style-override-35"><span class="char-style-override-12">“Hayır,” dedi. “Aileleriyle birlikte olmaları gerekmiyor. Burada olmaları gerekiyor.”</span></p>

      <p class="metin-1 para-style-override-35"><span class="char-style-override-12">“Kim diyor bunu?”</span></p>

      <p class="metin-1 para-style-override-35"><span class="char-style-override-12">Jill irileşmiş gözlerle baktı ona. “Samantha.”</span></p>

      <p class="metin-1 para-style-override-35"><span class="char-style-override-12">Kadının adı geçtiği anda Laszlo onda bir duygu parıltısı sezinledi. Kız bunu saklamaya çalışsa bile zihninde mayalanan duygu Laszlo’ya çok belirgin iki koku halinde yansımıştı. Birincisi sevgiydi. Samantha’nın kızın kafasındaki anne imajına en yakın kişi olduğu da göz önüne alınırsa, anlaşılabilir bir duygu bu. Ama ikincisi Laszlo’yu tamamen hazırlıksız yakalamıştı: Şehvet.</span></p>

      <p class="metin-1 para-style-override-35"><span class="char-style-override-12">Şaşkınlığını gizlemeye çalıştı, ama Jill de onun aklını okumuş olmalıydı ki, zihni ter kokulu bir utanma duygusuyla gölgelenerek hemen geriye çekildi.</span></p>

      <p class="metin-1 para-style-override-30"><span class="char-style-override-12">“Jill… Samantha sana her ne dediyse… Yalan söyledi.”</span></p>

      <p class="metin-1 para-style-override-30"><span class="char-style-override-12">Bir anda yok olan utanç duygusunun yerini taze kan kokusuna çok benzeyen bir başkası aldı.</span></p>

      <p class="metin-1 para-style-override-30"><span class="char-style-override-12">“Hayır! O beni seviyor,” Jill’in sesi güvenliydi, ama Laszlo onun ne kadar sarsıldığını görebiliyordu. “Bunu algılayabiliyorum.”</span></p>

      <p class="metin-1 para-style-override-30"><span class="char-style-override-12">“Hayır, sadece algıladığını sanıyorsun.” Kızın duygularını o şekilde ezdiği için kendini çok kötü hissetti, ama başka yol yoktu. “Onun duygularının hep aynı olduğunu, hiç değişmediğini farkettin mi? Neden öyle olduğunu merak etmiyor musun?”</span></p>

      <p class="metin-1 para-style-override-30"><span class="char-style-override-12">“O sadece…” Jill duraladı sonra, “Sakin biri, o kadar,” dedi umutsuzca.</span></p>

      <p class="metin-1 para-style-override-30"><span class="char-style-override-12">“Bu doğru değil.” Samantha ile yaptıkları konuşmaları düşündü Laszlo. Kadının zeki olduğunu kabul etmek zorundaydı; kıza yalancı bir sevgi hissi aşılamıştı. Kendisini o kadar uzun süre kandırabildiğine göre, Jill’i kandırmasında şaşılacak bir yan yoktu. “Asla, asla değişmiyor,” dedi. “Hiçbir şeye tepki vermiyor.”</span></p>

      <p class="metin-1 para-style-override-30"><span class="char-style-override-12">Jill sessiz kaldı. Laszlo yavaşça onun zihnine uzandı, ama kız kendini kapatmıştı.</span></p>

      <p class="metin-1 para-style-override-30"><span class="char-style-override-12">“Ona güvenemezsin. Gerçek planlarının ne olduğunu bilmiyorsun. Çocuklar için, benim için...</span> <span class="char-style-override-16">Senin</span> <span class="char-style-override-12">için yaptığı planlardan söz ediyorum.”</span></p>

      <p class="metin-1 para-style-override-30"><span class="char-style-override-12">Jill yine bir şey söylemedi, ama sessizliği Laszlo’ya bilmesi gerekeni anlatıyordu. Belki yeteneğini kızın fikrini değiştirmek için kullanamayabilirdi, ama onu ikna edebileceğini biliyordu.”</span></p>

      <p class="metin-1 para-style-override-30"><span class="char-style-override-12">“Bana inanmıyorsan, kendin görebilirsin.”</span></p>

      <p class="metin-1 para-style-override-30"><span class="char-style-override-12">“Nasıl?”</span></p>

      <p class="metin-1 para-style-override-30"><span class="char-style-override-12">“Sana onu nasıl okuyabileceğini göstereceğim.</span> <span class="char-style-override-16">Gerçek anlamda</span> <span class="char-style-override-12">okumaktan söz ediyorum.” Kızın söyleyeceklerine yoğunlaşmasını sağlamak için duraladı. “Sana yalan söylediğini kanıtlarsam yardım eder misin?”</span></p>

      <p class="metin-1 para-style-override-30"><span class="char-style-override-12">Kızın zihninin yüzeyinin hemen altında bir sürü duygunun dolaştığını hissedebiliyor, ama hiçbirini okuyamıyordu.</span></p>

      <p class="metin-1 para-style-override-30"><span class="char-style-override-12">“Tamam,” dedi Jill sonunda.</span></p>

      <p class="metin-1 para-style-override-30"><span class="char-style-override-12">“El sıkışalım.” Elini uzattı. Kız ona garip bir şekilde baksa da, elini onunkinin içine koymakta tereddüt etmemişti. Parmakları birbirine değdiği anda, Jill’in zihnini dolduran kokular onunkine sızdı. Ve Jill’in elini kendisininkinin içinde hapsetti.</span></p>

      <p class="metin-1 para-style-override-30"><span class="char-style-override-12">Güçlü bir hamleyle kızın psişik kalkanından geri kalanı da sıyırdı. Ve anında duyduğu kokularla şaşkına döndü: İğrenç ve yapışkan korku, kaygan umut ve terebent kokusunu çağrıştıran şaşkınlık. Bunların tümünü sarmalayan, onu ürperten, çürümüş, derinlere sarkan bir öfke. Laszlo bitkin bir halde elini kurtarıp geri çekildi.</span></p>

      <p class="metin-1 para-style-override-30"><span class="char-style-override-12">“Bunu nasıl…” Hâlâ havada asılı duran sağ eline bakan Jill’in sesi hafifleyerek kayboldu.</span></p>

      <p class="metin-1 para-style-override-30"><span class="char-style-override-12">“Samantha sana hiç dokunmadı, değil mi?”</span></p>

      <p class="metin-1 para-style-override-30"><span class="char-style-override-12">“Tabii ki dokundu,” dedi Jill hemen.</span></p>

      <p class="metin-1 para-style-override-30"><span class="char-style-override-12">“O sırada bunlardan birini takmadığından emin misin?” Laszlo cebinden çıkarttığı ten rengi ince eldiveni yatağın üzerine koydu.</span></p>

      <p class="metin-1 para-style-override-30"><span class="char-style-override-12">Jill şeffaf eldiveni sanki mikropluymuş gibi alırken, “Bunu nereden buldun?” diye sordu.</span></p>

      <p class="metin-1 para-style-override-30"><span class="char-style-override-12">“Muhafızlardan birinden aldım. Eğer birine dokunursan, yani,</span> <span class="char-style-override-16">buna</span> <span class="char-style-override-12">değil de o</span> <span class="char-style-override-16">kişiye</span> <span class="char-style-override-12">dokunursan kalkanlarında gedikler oluşuyor. Tümüyle korunmasız oldukları zamanki gibi değil, ama yine de onları hissedebilirsin.”</span></p>

      <p class="metin-1 para-style-override-30"><span class="char-style-override-12">Jill düşünceli bir şekilde başını salladı. “Zar gibi ince ve şeffaf. Çok dikkat edilmezse insan teninden ayırt etmek zor. Yani bana… Bana gerçekten hiç dokunmadı mı?”</span></p>

      <p class="metin-1 para-style-override-30"><span class="char-style-override-12">Laszlo kızın acısını hissediyordu, ama onu ileride doğacak daha büyük hasardan korumanın başka yolu yoktu.</span></p>

      <p class="metin-1 para-style-override-30"><span class="char-style-override-12">“Üzgünüm, Jill.”</span></p>

      <p class="metin-1 para-style-override-30"><span class="char-style-override-12">Dudağını ısıran Jill başını öne eğdi. “Önerini düşüneceğim,” dedi sonunda boğuk bir sesle.</span></p>

      <p class="metin-1 para-style-override-30"><span class="char-style-override-12">“Yarın akşam görüşürüz.”</span></p>

      <p class="metin-1 para-style-override-30"><span class="char-style-override-12">Jill burnunu çekerek başını salladı. Laszlo kapıya yürüdü. Yavaşça iki defa vurunca Tom hemen açtı. Jill’e son kez baktı, ama kız ona sırtını dönmüştü bile. Duygularını sezemiyordu, ama buna ihtiyacı da yoktu.</span></p>

      <p class="metin-1 para-style-override-30"><span class="char-style-override-12">Omuzlarının loş ışıkta sarsılmasına bakılırsa ağlıyordu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-45"><span class="Strong-2">45</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Laszlo sürekli dolaşıyor, ama Charlie’den beri hiç yeni çocuk bulmadı.” Samantha masasının arkasından Jill’e baktı. “Bir sorun olabilir mi sence?”</span></p>

      <p class="metin-1 para-style-override-30"><span class="char-style-override-12">Jill telaşını biraz belli ederek, “Hayır,” dedi. “Yani... Ben nereden bilebilirim ki?”</span></p>

      <p class="metin-1 para-style-override-30"><span class="char-style-override-12">Samantha öne doğru eğildi. “Hâlâ kontrolün altında değil mi?”</span></p>

      <p class="metin-1 para-style-override-30"><span class="char-style-override-12">“Elbette!”</span></p>

      <p class="metin-1 para-style-override-30"><span class="char-style-override-12">Kadının ellerine bakmamaya çalışan Jill, o eldivenleri daha önce fark etmemiş olmasına inanamıyordu, çünkü her ne kadar tüm ayrıntılar belliyse de, teninde yapay bir parlaklık vardı.</span></p>

      <p class="metin-1 para-style-override-30"><span class="char-style-override-12">Ama daha da belirgin kanıt Samantha’nın duygularındaydı. Daha doğrusu,</span> <span class="char-style-override-16">olmayan</span> <span class="char-style-override-12">duygularında. Her zamanki gibi mutlu ve sevecen görünüyordu, ama Jill onun duygularının çevresinde yaşananlarla birlikte azalıp çoğalmadığını gayet iyi gözlemlemişti. Konuşmaların öyküyle tam uyuşmadığı bir filmi seyretmek gibiydi bu. Onca zamandır buna nasıl kandığını düşündü.</span></p>

      <p class="metin-1 para-style-override-30"><span class="char-style-override-16">Çünkü gerçeği öğrenmek istemedin. Çünkü seni sevdiğine inanmak istedin. Çünkü ona âşık...</span></p>

      <p class="metin-1 para-style-override-30"><span class="char-style-override-16">KAPA ÇENENİ!</span></p>

      <p class="metin-1 para-style-override-30"><span class="char-style-override-12">Derin bir soluk aldı. Beynindeki sesi daha fazla dinlemek istemiyordu. Laszlo doğruyu söylemiş olabilirdi, ama bu ondan nefret edemeyeceği anlamına gelmiyordu. Ve ediyordu da. Fantezisini yıktığı için, sığınabileceğini sandığı tek insana olan güvenini yıktığı için nefret ediyordu o adamdan.</span></p>

      <p class="metin-1 para-style-override-30"><span class="char-style-override-12">Samantha’nın gerçekten neler hissettiğini bilmek zorundaydı. Bunun için de ona dokunması gerekecekti. Ama vücudu her zamanki gibi baştan aşağı kapalıydı. Siyah etekliğin üzerine beyaz bluz ve füme ceket giymişti. Işığın boynunda ve çenesinde de ellerinde olduğu gibi parlayıp parlamadığını görmek için başını biraz yana eğdi. Hayır, parlamıyordu. Tek yol onun yüzüne dokunmaktı.</span></p>

      <p class="metin-1 para-style-override-33"><span class="char-style-override-12">Jill daha önce sayısız kere Samantha’nın yanağını okşamayı hayal etmişti. Soluk, ince dudaklarını onun dolgun ve kırmızı dudaklarına bastırmayı düşlemişti. Öyle bir şeyin günah olduğunu ve asla gerçekleşmeyeceğini biliyordu, ama bunlar da fantezi kurmasına engel olmamıştı. Hep o anın vereceği zevki düşünmüştü, şimdiyse sadece acı öngörebiliyordu. Tek istediği yere kıvrılıp...</span></p>

      <p class="metin-1 para-style-override-33"><span class="char-style-override-12">“Beni dinliyor musun, Jill?” Yanıt gelmedi. “Jill? Neyin var?”</span></p>

      <p class="metin-1 para-style-override-33"><span class="char-style-override-12">Yavaşça başını kaldıran genç kız yaşlı gözlerine elinden geldiğince hüzünlü bir ifade yansıttı. O ruh haliyle bunu yapmak zor değildi.</span></p>

      <p class="metin-1 para-style-override-33"><span class="char-style-override-12">“Bu şeyi… Daha ne kadar devam edebileceğimi bilmiyorum.”</span></p>

      <p class="metin-1 para-style-override-33"><span class="char-style-override-12">“Ne demek istiyorsun?” dedi Samantha. Duyguları hâlâ içtenlik dolu olsa da, sesinde bir korku belirtisi vardı.</span></p>

      <p class="metin-1 para-style-override-33"><span class="char-style-override-12">“Artık fark etmez,” dedi Jill başını öne eğerek. “Şimdi Laszlo… Ve öteki çocuklar var. Önceden olduğu gibi değil. O zaman sadece ben vardım.” Burnunu çekti ve boğazında oluşan yumruyu yutmaya çalıştı. Dedikleri doğruydu, ama söyleme nedeni yakınmak değildi.</span></p>

      <p class="metin-1 para-style-override-33"><span class="char-style-override-12">Samantha sandalyesinden kalkıp masanın etrafından dolaşırken, “Sen her zamankinden daha önemlisin,” dedi. Elini –eldivenle korunan elini– onun omzuna koydu. “</span><span class="char-style-override-16">Benim</span> <span class="char-style-override-12">için önemlisin.”</span></p>

      <p class="metin-1 para-style-override-33"><span class="char-style-override-12">“Sahi mi?” Jill’in sesindeki yakarış acı verecek kadar gerçekti.</span></p>

      <p class="metin-1 para-style-override-33"><span class="char-style-override-12">“Gerçekten öyle.”</span></p>

      <p class="metin-1 para-style-override-33"><span class="char-style-override-12">Jill bakışlarını ona doğru kaldırdı. İnanmayı o kadar ümitsizce istiyordu ki... Işıl ışıl yanan gözleri sevdiği kadının yüzünden ayrılmadan yavaşça ayağa kalktı. Ve ona sarıldı. Birilerine sarılmayalı çok zaman olmuştu.</span></p>

      <p class="metin-1 para-style-override-33"><span class="char-style-override-12">Samantha geri çekilmek yerine zarif kolunu onun omuzlarına doladı. Jill de biraz eğilerek alnını kadının çıplak boynuna yasladı. Ona gerçekte ilk defa dokunuyor olduğunu bilmek garip bir duyguydu. Bir an için kadının teninin uyandırdığı yumuşak ve serin duyguyla kendinden geçer gibi oldu, Samantha’nın zihni etrafındaki engel çatlamaya başlayınca o kısacık anın verdiği huzur da tuzla buz oldu.</span></p>

      <p class="metin-1 para-style-override-30"><span class="char-style-override-12">Kendi zihniyle onunki arasında bir engel</span> <span class="char-style-override-16">olduğunun</span> <span class="char-style-override-12">farkında değildi. Ama birden kadının yaydığı ve artık duygusal bir duman perdesi olduğunu bildiği o değişmez/tekdüze/mutlu/sevecen duygu karışımının oluşturduğu düzgün yüzeyde boydan boya uzanan tırtıklı çatlaklar oluştu.</span></p>

      <p class="metin-1 para-style-override-30"><span class="char-style-override-12">Ve sonra Jill, Samantha Zinser’in zihnine ilk bakışını gönderdi.</span></p>

      <p class="metin-1 para-style-override-30"><span class="char-style-override-12">Çığlık atmamak için kendini zor tuttu. Samantha’nın renkleri berrak ve canlıydı: Parlak yeşiller, koyu kahverengiler, güçlü ateş kırmızıları. Ve hepsinin arasında, ayırt edilmesi zor olacak kadar yerleşik, ışıltılı oniksten kesilmiş hissi veren kalın bir hat.</span></p>

      <p class="metin-1 para-style-override-30"><span class="char-style-override-12">Jill oniksin ne anlama geldiğini hemen kavradı: Aldatma. Diğer her şeyle dolaşmış, kurnazlıkla örülmüş bir yalanlar ağı. Geriye kaçmak istese de kendini tepki vermemeye zorladı. Tek bir soru sordu.</span></p>

      <p class="metin-1 para-style-override-30"><span class="char-style-override-12">“Samantha… Beni seviyor musun?”</span></p>

      <p class="metin-1 para-style-override-30"><span class="char-style-override-12">“Bu nasıl soru, tatlım?” dedi Samantha yumuşak ve rahatlatıcı bir ses tonuyla. “Elbette seviyorum seni.”</span></p>

      <p class="metin-1 para-style-override-30"><span class="char-style-override-12">Ama Jill görmek istediğini yakalamıştı. Samantha konuşurken zihni bir korku ve tiksinti dalgasıyla gölgelendi. Kadını kabaca itip geri çekildi.</span></p>

      <p class="metin-1 para-style-override-30"><span class="char-style-override-12">“İyi misin sen?” Samantha’nın sesi artık endişe doluydu.</span></p>

      <p class="metin-1 para-style-override-30"><span class="char-style-override-12">Jill eliyle gözünün kenarını silerken, “Şimdi daha iyiyim,” dedi.</span></p>

      <p class="metin-1 para-style-override-30"><span class="char-style-override-12">“Ne zaman ihtiyacın olursa yanında olacağım. Bunu asla unutma.”</span></p>

      <p class="metin-1 para-style-override-30"><span class="char-style-override-12">“Merak etme.” Jill karşısında ansızın belirmiş olan yabancıya ifadesiz bir yüzle baktı. “Unutmayacağım.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt77.png" width="54"/></p>

      <p class="metin-1 para-style-override-30"><span class="char-style-override-12">Jill daha kapıyı çalmadan Laszlo yerinden kalkmıştı bile. Onun öfkeli bir yürek gibi atan zihnini koridorun öbür ucundan algılamıştı. Kapıyı hemen açtı. Fırtına gibi odaya dalan kız zihninin etrafında dağınık bir kalkan oluştursa da, Laszlo onun öfkesini ve acısını hissedebiliyordu.</span></p>

      <p class="metin-1 para-style-override-30"><span class="char-style-override-12">“Haklıydın,” diye homurdandı Jill geniş odada bir aşağı bir yukarı yürürken. “Samantha başından beri yalan söylüyormuş.”</span></p>

      <p class="metin-1 para-style-override-30"><span class="char-style-override-12">“Bu şekilde öğrendiğin için üzgünüm.”</span></p>

      <p class="metin-1 para-style-override-30"><span class="char-style-override-12">Jill durup gözlerini ona dikti. “Hayır, değilsin,” dedi tükürürcesine; sesi ağlamış gibi boğuk çıkıyordu. “Başından beri beni kullanıyor olmasından ötürü</span> <span class="char-style-override-16">mutlusun</span><span class="char-style-override-12">.”</span></p>

      <p class="metin-1 para-style-override-30"><span class="char-style-override-12">“Yanılıyorsun.”</span></p>

      <p class="metin-1 para-style-override-30"><span class="char-style-override-12">“Samantha’nın bana yalan söylemesi yeterince kötüydü; bir de sen aldatmaya çalışma!”</span></p>

      <p class="metin-1 para-style-override-30"><span class="char-style-override-12">Laszlo sözcüklerini dikkatli seçmek zorunda olduğunu biliyordu. “Burada olmana sevinmem, burada olma nedenine de sevinmemi gerektirmez. Samantha seni de tıpkı benden yararlandığı gibi kullandı. Ona zarar vermek istiyorsan, burayı yok etmeme yardım et.”</span></p>

      <p class="metin-1 para-style-override-30"><span class="char-style-override-12">“O ne olacak?”</span></p>

      <p class="metin-1 para-style-override-30"><span class="char-style-override-12">“Ne demek istiyorsun?”</span></p>

      <p class="metin-1 para-style-override-30"><span class="char-style-override-12">“Demek istediğim,</span> <span class="char-style-override-16">ona</span> <span class="char-style-override-12">ne yapacağız?”</span></p>

      <p class="metin-1 para-style-override-30"><span class="char-style-override-12">Laszlo duraladı. Kızın intikam arzusunu anlıyordu, ama kendisinin işi oralara vardırmak gibi bir niyeti yoktu. “Ne söylememi beklediğini bilmiyorum.”</span></p>

      <p class="metin-1 para-style-override-30"><span class="char-style-override-12">“Elbette biliyorsun,” dedi kız alay edercesine. “Ona zarar vereceğimizi söylemeni istiyorum. Onu...” Jill sonraki sözcükleri söylemek için cesaret toplar gibi duraksadı. “Onu</span> <span class="char-style-override-16">öldüreceğimizi</span> <span class="char-style-override-12">söylemeni bekliyorum.”</span></p>

      <p class="metin-1 para-style-override-30"><span class="char-style-override-12">“Hayır,” dedi Laszlo başını sallayarak. “Onu öldürmek doğru değil.”</span></p>

      <p class="metin-1 para-style-override-30"><span class="char-style-override-12">“Onun bize yaptıkları</span> <span class="char-style-override-16">doğru</span> <span class="char-style-override-12">muydu, yani?”</span></p>

      <p class="metin-1 para-style-override-30"><span class="char-style-override-12">“Elbette değildi.”</span></p>

      <p class="metin-1 para-style-override-30"><span class="char-style-override-12">“Yaptığı</span> <span class="char-style-override-16">yanlışsa</span> <span class="char-style-override-12">biz neden ona</span> <span class="char-style-override-16">doğru</span> <span class="char-style-override-12">davranmak zorundayız?”</span></p>

      <p class="metin-1 para-style-override-30"><span class="char-style-override-12">“Çünkü öyle yapmazsak, biz de onun kadar kötü oluruz.”</span></p>

      <p class="metin-1 para-style-override-30"><span class="char-style-override-12">“Kimin umurunda ki bu?”</span></p>

      <p class="metin-1 para-style-override-30"><span class="char-style-override-12">“Benim umurumda. Ve bir gün senin de olacak.”</span></p>

      <p class="metin-1 para-style-override-30"><span class="char-style-override-12">Jill öfkeyle baktı ona. Laszlo kıza erişebildiğinden çok emin değildi, ama öfkesi sanki az da olsa durulur gibi olmuştu. Sonunda Jill kendini yatağın üstüne bıraktı. Orada neredeyse bir dakika kadar tavana bakarak yattı, sonra Laszlo’ya döndü. “Ona bir şey yapmama izin vermeyeceksin, değil mi?”</span></p>

      <p class="metin-1 para-style-override-30"><span class="char-style-override-12">“Vermeyeceğim.”</span></p>

      <p class="metin-1 para-style-override-30"><span class="char-style-override-12">“Sana yardım etmeyeceğim anlamına gelse bile mi?” Doğrulup onun gözlerinin içine baktı.</span></p>

      <p class="metin-1 para-style-override-30"><span class="char-style-override-12">Laszlo o soruya nasıl yanıt vereceğini bilemiyordu. Sadece kendisi söz konusu olsaydı sorun yoktu. Ama öyle değildi. Kaçırılmalarına yardım ettiği üç çocuk vardı ortada.</span></p>

      <p class="metin-1 para-style-override-30"><span class="char-style-override-12">Birden anladı: Samantha’yı öldürmesi için Jill’e yardım etmesi gerekecekse, bunu yapacaktı.</span></p>

      <p class="metin-1 para-style-override-30"><span class="char-style-override-12">“Ne pahasına olursa olsun intikam almana yardım etmeyeceğim,” diye yalan söyledi ona ve güçlü bir inanma hissi gönderdi.</span></p>

      <p class="metin-1 para-style-override-30"><span class="char-style-override-12">Jill sessizce onun zihnini yokladı. Sonsuzluk gibi görünen bir durağanlıktan sonra öfkeyle başını eğdi.</span></p>

      <p class="metin-1 para-style-override-30"><span class="char-style-override-12">“Peki. Senin istediğin şekilde yapacağız.”</span></p>

      <p class="metin-1 para-style-override-30"><span class="char-style-override-12">Ama daha sözler ağzından çıkarken Laszlo onun aklındaki aldatmayı sezdi. Kız yardım edecekti, ama intikamını almaya da çalışacaktı. Bir şey söylemedi. Jill’i kendi öfkesinden korumak için elinden geleni yapacaktı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt78.png" width="54"/></p>

      <p class="metin-1 para-style-override-30"><span class="char-style-override-12">Bir plan üzerinde anlaşmaya vardıktan sonra Tom odasına kadar Jill’e eşlik etti. Öteki muhafızların aksine, Tom’un zihni her türlü koruyucu kalkandan yoksun, yani çıplaktı. Duyguları öylesine canlıydı ki, onun yoğun hislerinden utanan Jill zihnini kapatmak istedi.</span></p>

      <p class="metin-1 para-style-override-30"><span class="char-style-override-12">Adamın Laszlo’ya duyduğu sevgi yaptığı her şeyde bariz şekilde görülecek kadar yoğundu. Jill öteki muhafızların aslında onun mahkûmun kontrolünde olduğunu nasıl olup da anlayamadığını merak ediyordu. Laszlo’nun Tom’un zihnini nasıl özgür kılabildiğini bir kez daha düşündü. Yeni ortağı kendisine güvendiğini söylemişti, ama gerçekten öyle olsa, bir şeyler saklamaya devam eder miydi?</span></p>

      <p class="metin-1 para-style-override-30"><span class="char-style-override-12">Laszlo oyunu o şekilde oynamak istiyorsa bir sakıncası yoktu. Kendisi de bazı sırlar saklayabilirdi. Bir kurban olmaktan artık bıkmıştı. Laszlo’nun, intikam almasına yardım etmeyeceği gerçeği düş kırıklığı yaratmış olsa da, bir açıdan yine de memnundu. Samantha ile bizzat hesaplaşmak istiyordu.</span></p>

      <p class="metin-1 para-style-override-30"><span class="char-style-override-12">Tom kapıyı açtı ve girmesini bekledi. Gitmek üzere dönmüştü ki, Jill kapının kolunu tutup ona gülümsedi.</span></p>

      <p class="metin-1 para-style-override-30"><span class="char-style-override-12">“Laszlo’da bende olmayan ne var?” Uzanıp adamı ensesinden yakaladı. Laszlo’nun onun için kurduğu savunma bir anda çökerken, üzerine pırıltılı bir dinginlik geldi.</span></p>

      <p class="metin-1 para-style-override-30"><span class="char-style-override-12">“Gir. Konuşacak çok şeyimiz var.”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-46"><span class="Strong-2">46</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Samantha uyuyan çocukların ekranlardaki görüntülerine baktı.</span></p>

      <p class="metin-1 para-style-override-30"><span class="char-style-override-12">“Laszlo’nun son gittiği okullarda yeni empatlar bulamamış olmasına hâlâ inanamıyorum. Florida’daki ikizlerinin empatik olduğundan kuşkulandığını söylemiştin.”</span></p>

      <p class="metin-1 para-style-override-30"><span class="char-style-override-12">“Sanırım… Sanırım yanıldım.”</span></p>

      <p class="metin-1 para-style-override-30"><span class="char-style-override-12">Samantha adamı dikkatle süzdü. Fiziki görünümü hiçbir zaman sağlıklı olarak tanımlanamasa da, son zamanlarda gerçekten berbat görünüyordu. Gözlerinin altında koyu renk kalın torbalar oluşmuş, yüzüyse incelmiş ve bezgin bir görünüm almıştı. Hâlâ şişmandı, ama belirgin şekilde kilo vermişti. O kiloyla daha sağlıklı görünmesi gerekirdi, ama sanki ölümün eşiğindeydi.</span></p>

      <p class="metin-1 para-style-override-30"><span class="char-style-override-12">“Tüm söyleyeceğin bu mu?” dedi sertçe.</span></p>

      <p class="metin-1 para-style-override-30"><span class="char-style-override-12">Dietrich omuz silkti.</span></p>

      <p class="metin-1 para-style-override-30"><span class="char-style-override-12">“Jill’in kontrolü altında olmak Laszlo’nun başka empatlar bulma yeteneğini etkilemiş olabilir mi?”</span></p>

      <p class="metin-1 para-style-override-30"><span class="char-style-override-12">Dietrich başını kaldırmadan önce bir an yere baktı. Hâlâ onunla göz göze gelmemeye çalışıyordu. “Sanmam.”</span></p>

      <p class="metin-1 para-style-override-30"><span class="char-style-override-12">“Bu mantıklı görünmüyor. Onu mutlak potansiyeli olan kalabalık okullara gönderdik. Charlie’den bu yana yeni birini bulmuş olmalıydı.”</span></p>

      <p class="metin-1 para-style-override-30"><span class="char-style-override-12">“Belki.”</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Belki</span> <span class="char-style-override-12">mi?” diye bağırdı Samantha. “Hepsi bu mu? Bana biraz yardım et!”</span></p>

      <p class="metin-1 para-style-override-30"><span class="char-style-override-12">“Yapamam. Daha fazla...”</span></p>

      <p class="metin-1 para-style-override-30"><span class="char-style-override-12">“Biliyorum, biliyorum. Daha fazla deney yapmaya ihtiyacın var.” Samantha başını kaldırıp tekrar ekranlara baktı. “Neden onlardan biri üzerinde deney yapmıyorsun?”</span></p>

      <p class="metin-1 para-style-override-30"><span class="char-style-override-12">“Ne… Ne demek istediğini anlamadım,” diye kekeledi Dietrich.</span></p>

      <p class="metin-1 para-style-override-30"><span class="char-style-override-12">“Demek istediğim, yeni bir simülasyon yapmayalı üç hafta oldu.”</span></p>

      <p class="metin-1 para-style-override-30"><span class="char-style-override-12">Dietrich duraksadı. “Hâlâ son deneyin verilerini değerlendiriyorum. Henüz… İncelemekte olduğum etkenler var.”</span></p>

      <p class="metin-1 para-style-override-30"><span class="char-style-override-12">“Paralel çalışmaya ne oldu? Hani eski verileri çözümlerken, bir yandan da sürekli yenilerini elde etmek?”</span></p>

      <p class="metin-1 para-style-override-30"><span class="char-style-override-12">“Yanılmışım.”</span></p>

      <p class="metin-1 para-style-override-30"><span class="char-style-override-12">“Ne demek,</span> <span class="char-style-override-16">yanılmışım</span><span class="char-style-override-12">?”</span></p>

      <p class="metin-1 para-style-override-30"><span class="char-style-override-12">“Sadece… Yanılmışım işte.”</span></p>

      <p class="metin-1 para-style-override-30"><span class="char-style-override-12">Samantha doktora bakakaldı. Dietrich her ne kadar insan olarak karaktersiz bir yapıya sahip olsa da, iş bilime gelince hep son derece kararlı olmuştu. Sanki kişiliği bir gecede değişmiş...</span></p>

      <p class="metin-1 para-style-override-30"><span class="char-style-override-16">Aman Tanrım!</span></p>

      <p class="metin-1 para-style-override-30"><span class="char-style-override-12">Samantha ceketinin altındaki kılıfından çıkarttığı tabancayı Dietrich’in başına doğrulttu. “Gömleğinin düğmelerini aç.”</span></p>

      <p class="metin-1 para-style-override-30"><span class="char-style-override-12">“Ne?” Dietrich ellerini kaldırıp iki adım geriledi. “Neyin var senin?”</span></p>

      <p class="metin-1 para-style-override-30"><span class="char-style-override-12">“Duydun! Gömleğinin düğmelerini aç.”</span></p>

      <p class="metin-1 para-style-override-30"><span class="char-style-override-12">Samantha zorlukla yutkundu. Ateş etmek istemiyordu, ama adam kolyesini takmamışsa başka seçeneği kalmayacaktı. Sonra da ona kimin eriştiğini bulmak zorunda kalacaktı: Jill mi, Laszlo mu?</span></p>

      <p class="metin-1 para-style-override-30"><span class="char-style-override-12">Dietrich geriye doğru bir adım daha attı. “Ama...”</span></p>

      <p class="metin-1 para-style-override-30"><span class="char-style-override-12">“DEDİĞİMİ YAP!” diye bağırdı Samantha sinirleri yıpranmış halde.</span></p>

      <p class="metin-1 para-style-override-30"><span class="char-style-override-12">“Tamam, tamam,” dedi Dietrich. Ellerini yavaşça indirdi ve gömleğinin düğmelerini açmaya başladı. Üçüncü düğmeden sonra tere bulanmış kumaşı yana çekerek boynundaki ince gümüş zinciri gösterdi. “Aradığın bu muydu?”</span></p>

      <p class="metin-1 para-style-override-30"><span class="char-style-override-12">Samantha soluğunu koyuverdi. Silahın emniyetini kapattı ve kılıfına geri koydu. “Özür dilerim, sandım ki…”</span></p>

      <p class="metin-1 para-style-override-30"><span class="char-style-override-12">“Ne sandığını biliyorum,” dedi Dietrich. Titreyen sesi öfkeyle doluydu. “Ama seni temin ederim, zihnimin kontrolü tamamen bende.”</span></p>

      <p class="metin-1 para-style-override-30"><span class="char-style-override-12">“Evet, bunu şimdi görebiliyorum,” diye mırıldandı Samantha. Eli içgüdüsel olarak kendi zincirine gitmişti. Oradaydı, teninin üzerinde sert ve ılık bir temas bırakıyordu. “Laszlo önümüzdeki Cuma’ya kadar yeni birini bulmazsa, Dr. Joo’nun tüm deneyleri yeniden yapmasını istiyorum.”</span></p>

      <p class="metin-1 para-style-override-30"><span class="char-style-override-12">“Gerekli düzenlemeleri yapacağım.”</span></p>

      <p class="metin-1 para-style-override-30"><span class="char-style-override-12">“Öyleyse iyi geceler.”</span></p>

      <p class="metin-1 para-style-override-30"><span class="char-style-override-12">Laboratuardan çıkarken Samantha’nın aklına bir şey düştü.</span></p>

      <p class="metin-1 para-style-override-30"><span class="char-style-override-16">Ya kolyeler çalışmamaya başlarsa? O zaman ne olur?</span></p>

      <p class="metin-1 para-style-override-30"><span class="char-style-override-12">Tüm vücudu ürperdi. Hayır. Dietrich kolyeleri sayısız senaryo altında denemişti ve bozulmaları söz konusu değildi. Fizik yasaları tümden değişmedikçe manyetik alanlar durup dururken ortadan yok olmazlardı. Paranoyakça davranıyordu.</span></p>

      <p class="metin-1 para-style-override-30"><span class="char-style-override-12">Yine de yanında her zaman dolu bir silah taşıdığı için memnundu. Daha önce kimseyi vurmamıştı, ama bunun sorun olacağını sanmıyordu. Öyle bile olsa, sürekli odasının dışında bekleyecek iki muhafız istemeye karar verdi.</span></p>

      <p class="metin-1 para-style-override-30"><span class="char-style-override-16">Ne olur, ne olmaz!</span></p>

      <p class="para-style-override-31"><img alt="Image350.EPS" height="29" src="../Images/Image350_fmt79.png" width="54"/></p>

      <p class="metin-1 para-style-override-30"><span class="char-style-override-12">Zinser çıkınca Dietrich sandalyesine çöktü. Ucuz kurtulmuştu. Laszlo’nun kamuflaj olarak manyetize olmayan bir kolye taktırması iyi olmuştu. Bunu yapmasa...</span></p>

      <p class="metin-1 para-style-override-30"><span class="char-style-override-12">Dietrich ürperdi. Neyse ki hepsi yakında bitecekti. Kaçtıktan sonra ne yapacağını bilmiyordu, umurunda da değildi. Tek istediği, sürekli korku içinde yaşamaktan kurtulmaktı.</span></p>

      <p class="metin-1 para-style-override-30"><span class="char-style-override-12">Çok az uyuyabiliyordu ve uyuduğu zaman da zihni o güne kadar görmüş olduğu en korkunç karabasanları yaratıyordu. Her gece ter içinde, bağırarak uyanıyordu. Bir keresinde o kadar korkmuştu ki, altına işemişti.</span></p>

      <p class="metin-1 para-style-override-30"><span class="char-style-override-12">Beslenme sorunu işleri daha da karıştırıyordu. Bir haftadır yediği hiçbir şey midesinde durmamıştı. Önceki Salı günü bir elma yemeye çalışmış, hepsini kusmadan önce ancak üç ısırık almayı başarabilmişti. O zamandan beri sadece su içebiliyordu ve o bile midesini bulandırıyordu.</span></p>

      <p class="metin-1 para-style-override-30"><span class="char-style-override-12">Aklını korumasını sağlayan tek şey, tünelin ucunda bir ışık olduğunu bilmesiydi. Ve şimdi o ışık biraz daha yakındı. Laszlo kaçışını Joo’nun deneylerinden önce gerçekleştirmek zorundaydı; bu da zamanlamanın biraz öne alınması gerektiği anlamına geliyordu.</span></p>

      <p class="metin-1 para-style-override-30"><span class="char-style-override-12">Dietrich kapıyı kilitledi, kanepeye uzandı ve battaniyesine sarındı. Battaniyeyi iki defa yıkamış olmasına rağmen hâlâ hafif bir idrar kokusu vardı. Umurunda değildi.</span></p>

      <p class="metin-1 para-style-override-30"><span class="char-style-override-12">Laszlo kontrolü elinde tuttuğu sürece kafası rahat olmayacaktı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt80.png" width="54"/></p>

      <p class="metin-1 para-style-override-30"><span class="char-style-override-12">Tom sabah 05.00’deki nöbet değişiminden hemen önce Laszlo’nun odasına geldi. Cebinden çıkarttığı plastik bir torbayı yatağın üzerine attı. Torbanın içinde bir çift gümüş kolye vardı.</span></p>

      <p class="metin-1 para-style-override-30"><span class="char-style-override-12">“Onlara kolyelerin artık çalışmadığını ve çocukların herkesi gizlice kontrol altına aldığını söyledim. Sonra da yenilerini verdim. Eskilerini çıkarttıkları anda hepsi mutlu bir şekilde rahatladı.”</span></p>

      <p class="metin-1 para-style-override-30"><span class="char-style-override-12">“Güzel,” dedi Laszlo. Muhafızların korunma kalkanı kalktığında neler hissettiğini biliyordu. Zihinleri ufuktan yükselen birer güneş gibi ansızın ortaya çıkıvermişti. Laszlo onları kontrol altına alırken, o kadar fazla sayıda zihinle aynı anda uğraşmanın yarattığı baskıyla neredeyse kendinden geçiyordu. Neyse ki, onları korunmasız hallerinin sadece ilk dakikasında etkilemek gerekmişti, o da yeni kolyelerini düşünüp onlar hakkında konuşmalarını engellemek içindi.</span></p>

      <p class="metin-1 para-style-override-30"><span class="char-style-override-12">Yardımcı kazanmaya ayıracak daha fazla zamanının olmasını isterdi. Ama yoktu; artık zamanı dolmuştu. Şimdi yapabileceği tek şey beklemekti. Ve Tanrı’ya inanmadığı halde, yetişkin yaşamında ilk kez dua etti.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-47"><span class="Strong-2">47</span></p>

      <p class="metin-1 para-style-override-59"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Jill sakin bir halde sandalyesinde oturup İncil okurken, Laszlo sinirli adımlarla odada dolanıp duruyordu. Kız serinkanlı bir kararlılık içindeydi. Laszlo onun aptalca bir şey yapmamış olmasını diledi.</span></p>

      <p class="metin-1 para-style-override-30"><span class="char-style-override-12">“Vakit geldi,” dedi. “Branigan ile Manderville neredeyse gelir. Yarım saat sonra ana salonda görüşürüz.”</span></p>

      <p class="metin-1 para-style-override-30"><span class="char-style-override-12">Jill birkaç saniye ona baktı. Sonra gülümseyerek şaşırttı. “İyi şanslar.”</span></p>

      <p class="metin-1 para-style-override-30"><span class="char-style-override-12">“Teşekkürler. Sana da.”</span></p>

      <p class="metin-1 para-style-override-30"><span class="char-style-override-12">İşin garip tarafı, Jill’in bir şeyler sakladığına dair uyarı kızın gülümsemesi ve iyi şans dileğiyle gelmişti. Tek tesellisi onun da kendine ait bir sırrı olmasıydı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt81.png" width="54"/></p>

      <p class="metin-1 para-style-override-30"><span class="char-style-override-12">Tom altı haneli şifreyi girince metal kapı kayarak açıldı. Dietrich yanında silahlı iki adamla kapının öbür tarafında onları bekliyordu.</span></p>

      <p class="metin-1 para-style-override-30"><span class="char-style-override-12">“Benimle birlikteler,” dedi muhafızlara. “Şimdi bizi mahkûma götürün.”</span></p>

      <p class="metin-1 para-style-override-30"><span class="char-style-override-12">Doktorun titreyen sesini duyan Laszlo ona dikkatle baktı. Adamı her ne kadar bilerek korku altında tutmuş olsa da, kararmış ve tedirgin gözlerini görene kadar, nasıl bir ızdırap içinde olduğunu farketmemişti.</span></p>

      <p class="metin-1 para-style-override-30"><span class="char-style-override-12">Hemen onun hastalıklı korkusunu giderip, yerine güçlü bir kendine güven duygusu aşıladı. Dietrich’in düşük omuzları dikleşti, duruşu düzeldi ve adımları bir ölüm marşından sinirli bir tempoya dönüştü.</span></p>

      <p class="metin-1 para-style-override-30"><span class="char-style-override-12">Dudaklarıyla sessizce</span> <span class="char-style-override-16">teşekkür ederim</span> <span class="char-style-override-12">sözcüklerini söylerken yanaklarından iki damla yaş süzüldü. Karanlık koridorda bir sıra boş hücreyi geçip, çelik bir kapının önünde durdu. O anahtarı kilide sokarken, Laszlo da zihnen kendini hazırladı.</span></p>

      <p class="metin-1 para-style-override-30"><span class="char-style-override-12">Dietrich yana çekilince derin bir soluk aldı, ağır kapıyı iterek açtı ve dört ay önce aşık olduğu o derin kahverengi gözlere baktı.</span></p>

      <p class="metin-1 para-style-override-30"><span class="char-style-override-12">“Darian.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt82.png" width="54"/></p>

      <p class="metin-1 para-style-override-37"><span class="char-style-override-12">Ağır kapı kalın metal çerçevesinde boğuk bir ses çıkartarak kapandıktan sonra bir sessizlik oldu. Laszlo bir zamanlar –ve muhtemelen hâlâ– sevdiği kadına baktı. Kıvırcık siyah saçları dağınık, afro bir hava almıştı. Eskiden canlı çikolata rengini andıran teni şimdi soluktu; uzun süre bakımsız kalmış bir kat kahverengi boya gibiydi.</span></p>

      <p class="metin-1 para-style-override-37"><span class="char-style-override-12">Elleri kelepçeliydi; bacaklarıysa zincirle yerdeki bir halkaya bağlanmıştı. Boynunda eskinin muhafazakâr kadınları tarafından takılan kolyenin çok daha kalın bir türü vardı. Ama Darian’ınki bir ziynet eşyasından çok, aslında olduğu şeyi andırıyordu: Tasma.</span></p>

      <p class="metin-1 para-style-override-37"><span class="char-style-override-12">Sadece gözleri aynıydı. Laszlo onlara bakarken, yaşananların aslını öğrendiğinden beri aklını kurcalayan sorunun yanıtını da buldu. “Hepsi yalan değildi,” dedi. “Yoksa öyle miydi?”</span></p>

      <p class="metin-1 para-style-override-37"><span class="char-style-override-12">“Benim için değildi,” dedi Darian.</span></p>

      <p class="metin-1 para-style-override-37"><span class="char-style-override-12">Laszlo bir an duraksadı, sonra sorabileceği tek soru döküldü dudaklarından: “Neden?”</span></p>

      <p class="metin-1 para-style-override-37"><span class="char-style-override-12">Darian içini çekti. Bakışlarını yere çevirdi; saçları gözlerinin önüne düştü. Birkaç saniye sonra başını hızla kaldırdı. Saçları bu kez de kara bir bulut gibi yüzünü çevreledi.</span></p>

      <p class="metin-1 para-style-override-37"><span class="char-style-override-12">“Seni neden kendime âşık ettiğimi mi soruyorsun? Yoksa seni neden kurtarmaya çalıştığımı mı?”</span></p>

      <p class="metin-1 para-style-override-37"><span class="char-style-override-12">Laszlo ona öylece baktı. Zamanın geçtiğinin farkındaydı ama yanıtlara ihtiyacı vardı.</span></p>

      <p class="metin-1 para-style-override-30"><span class="char-style-override-12">“Beni neden kurtarmaya çalıştın?”</span></p>

      <p class="metin-1 para-style-override-30"><span class="char-style-override-12">“Çünkü seni…” Yutkundu ve hafifçe öksürüp boğazını temizledi. “Sevdiğimi sandım. Nedeni bu. Görevim seni Organizasyon’a kazandırmak olsa da, tetiği çekme zamanı gelince… Yapamadım.”</span></p>

      <p class="metin-1 para-style-override-30"><span class="char-style-override-12">“Ama beni buraya aldırdın,” dedi Laszlo ifadesiz bir sesle.</span></p>

      <p class="metin-1 para-style-override-30"><span class="char-style-override-12">“Saflık ettim.” Darian başını salladı. “Onların işi bu noktaya kadar… Bunların hiçbirinin olmasını istemedim. Tanrı adına yemin ederim, Laszlo. Çok üzgünüm.”</span></p>

      <p class="metin-1 para-style-override-30"><span class="char-style-override-12">“Onlara neden yardım ettin?”</span></p>

      <p class="metin-1 para-style-override-30"><span class="char-style-override-12">“Bencilliğimden. Daha iyi bir yanıtım olmasını isterdim, ama yok.”</span></p>

      <p class="metin-1 para-style-override-30"><span class="char-style-override-12">Laszlo soluğunu bıraktı. Soylu bir yanıt değildi belki, ama dürüstçe verildiği belliydi. En azından, kendisi öyle olduğunu sanıyordu. Boynundaki o tasmayla emin olmak mümkün değildi. Ama tüm içgüdüleri Darian’ın bu kez doğruyu söylediğini haykırıyordu.</span></p>

      <p class="metin-1 para-style-override-30"><span class="char-style-override-12">“Şimdi ne olacak?” diye sordu Darian.</span></p>

      <p class="metin-1 para-style-override-30"><span class="char-style-override-12">“Gidiyorum. Bu gece. Ve çocukları da yanımda götürüyorum.”</span></p>

      <p class="metin-1 para-style-override-30"><span class="char-style-override-12">“Nasıl…”</span></p>

      <p class="metin-1 para-style-override-30"><span class="char-style-override-12">“Bazı dostların yardımıyla.” Laszlo duraladı. “Ve Jill’in.”</span></p>

      <p class="metin-1 para-style-override-30"><span class="char-style-override-12">Darian’ın yüzü bir anda kül rengi oldu. “Ona güvenemezsin.”</span></p>

      <p class="metin-1 para-style-override-30"><span class="char-style-override-12">“Başka seçeneğim yoktu. Muhafızları tek başıma idare edemezdim.”</span></p>

      <p class="metin-1 para-style-override-30"><span class="char-style-override-12">“Jill sadece Zinser’e sadıktır.”</span></p>

      <p class="metin-1 para-style-override-30"><span class="char-style-override-12">“Artık değil.”</span></p>

      <p class="metin-1 para-style-override-30"><span class="char-style-override-12">“Şu tasmayı çıkart. Yardım edebilirim.”</span></p>

      <p class="metin-1 para-style-override-30"><span class="char-style-override-12">“Şimdi</span> <span class="char-style-override-16">benim</span> <span class="char-style-override-12">mi sana güvenmem gerekiyor?”</span></p>

      <p class="metin-1 para-style-override-30"><span class="char-style-override-12">“Bana bak,” dedi Darian bacaklarındaki zincirleri sallayarak. “Buradan çıkmak için her şeyi yapabileceğimden şüphen mi var?”</span></p>

      <p class="metin-1 para-style-override-30"><span class="char-style-override-12">“Benim asıl şüphelendiğim, kendinden başka herhangi bir insanı gözetip gözetmeyeceğin.”</span></p>

      <p class="metin-1 para-style-override-30"><span class="char-style-override-12">“Bu defa yapacağım,” dedi Darian yalvararak. “Yemin ederim.”</span></p>

      <p class="metin-1 para-style-override-30"><span class="char-style-override-12">Son sözcük ağzından çıkarken Laszlo onun başını ellerinin arasına aldı. Tenine dokunduğu anda kadının zihnini çevreleyen donuk hiçlik eriyiverdi. Darian’ın yolu üzerine koymaya çalıştığı minik engelleri bir anda kenara savurup, onun zihninin derinliklerine daldı.</span></p>

      <p class="metin-1 para-style-override-30"><span class="char-style-override-12">O kadar çok şey vardı ki, hepsini algılamak olası değildi: Meydan okuyan bir direniş, suçluluk ve pişmanlık ve hepsinin altında, derinlerde gömülü cesur ve ödün vermez bir aşkla karışık azgın bir gurur. Laszlo ellerini çekti.</span></p>

      <p class="metin-1 para-style-override-30"><span class="char-style-override-12">Darian çenesi ileride, başını dik tutmaya devam etti.</span></p>

      <p class="metin-1 para-style-override-30"><span class="char-style-override-12">Mantıken kadının umutsuzca kendini temize çıkartmak istediğini biliyordu. Ama duygusal olarak, kendini ona inanmaya zorlayamıyordu.</span></p>

      <p class="metin-1 para-style-override-30"><span class="char-style-override-12">“Bizimle gelebilirsin,” dedi. “Ama tasma kalacak.”</span></p>

      <p class="metin-1 para-style-override-30"><span class="char-style-override-12">“Hata yapıyorsun. Jill peşine düşünce bana ihtiyacın olacak.”</span></p>

      <p class="metin-1 para-style-override-30"><span class="char-style-override-12">“Ya peşime düşecek olan o değilse? Ya sensen?”</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-48"><span class="Strong-2">48</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-37"><span class="char-style-override-12">Dietrich önde, Tom, Darian ve Laszlo onun hemen arkasındaydı. Darian’ın bacaklarındaki zincirleri çözmüş olsalar da, bir mahkûmu andırması için bileklerindeki kelepçeleri açmamışlardı. Cüssesi ve temiz, beyaz görünümüyle Laszlo kolaylıkla bir muhafız sanılabilirdi, ama bir deri bir kemik kalmış siyahi bir kadın için aynı şey geçerli değildi.</span></p>

      <p class="metin-1 para-style-override-37"><span class="char-style-override-12">Muhafızların yanına geldiklerinde Dietrich omzunun üzerinden Laszlo’ya baktı, sonra boğazını temizledi. “Yapmamız gereken şeyi anlıyorsunuz, değil mi beyler?”</span></p>

      <p class="metin-1 para-style-override-37"><span class="char-style-override-12">Dietrich’in sesi biraz kararsız çıkınca Laszlo adamlara sarsılmaz bir inanç duygusu aşıladı. Kendisi orada olduğu sürece Dietrich’in emirlerini sorgulamaktansa ölmeyi tercih edeceklerdi.</span></p>

      <p class="metin-1 para-style-override-37"><span class="char-style-override-12">“Evet efendim!” dediler bir ağızdan.</span></p>

      <p class="metin-1 para-style-override-37"><span class="char-style-override-12">“Diğer arkadaşlarınız davranışlarından sorumlu değil, çünkü çocukların kontrolü altındalar. Çocukları başka bir yere götürmeliyiz. Öldürücü güç kullanmaktan kaçının,” Dietrich duraladı. “Ama görevi tamamlamak için ne gerekiyorsa yapın. Anlaşıldı mı?”</span></p>

      <p class="metin-1 para-style-override-37"><span class="char-style-override-12">“Anlaşıldı, efendim.”</span></p>

      <p class="metin-1 para-style-override-37"><span class="char-style-override-12">“Beni takip edin.”</span></p>

      <p class="metin-1 para-style-override-37"><span class="char-style-override-12">Dietrich’in peşinden gözetim merkezine gittiler. Kapıda iki muhafız daha vardı. İkisi de uzun boylu ve yapılıydı. Ve her ikisi de silahlıydı.</span></p>

      <p class="metin-1 para-style-override-37"><span class="char-style-override-12">“Lütfen kenara çekilin,” dedi Dietrich.</span></p>

      <p class="metin-1 para-style-override-37"><span class="char-style-override-12">“Bunu yapamam, efendim. Direktör Zinser’in emirleri...”</span></p>

      <p class="metin-1 para-style-override-37"><span class="char-style-override-12">Tom tabancasının kabzasını adamın burnuna indirince bir kırılma sesi geldi. Bunu çenesine inen bir sağ kroşe takip etti; başını duvara çarpan muhafız yere yığıldı.</span></p>

      <p class="metin-1 para-style-override-30"><span class="char-style-override-12">Aynı anda ikinci nöbetçi de eski görev arkadaşlarının saldırısına uğramıştı. Biri midesine yumruğu gömüp can acısıyla iki büklüm öne eğilmesine neden olurken, öteki dirseğiyle ensesine vurup onu arkadaşının yanına devirdi.</span></p>

      <p class="metin-1 para-style-override-30"><span class="char-style-override-12">Laszlo derin bir soluk alıp, beraberindeki muhafızlarda uyandırdığı azgın şiddeti dizginlemeye çalıştı.</span></p>

      <p class="metin-1 para-style-override-30"><span class="char-style-override-12">Dietrich ise o arada eğilip bir çekişte adamların kolyelerini kopartmıştı. Laszlo anında onlardan yayılan acıyla utancın kokusunu aldı. Bu duyguları göz ardı edip felç edici bir korku yaydı.</span></p>

      <p class="metin-1 para-style-override-30"><span class="char-style-override-12">“Kaçmaya ya da alarm vermeye çalışırsanız geri gelip sizi öldürürüz,” dedi. “Şimdi yüzüstü dönün ve ellerinizi başınıza koyun.”</span></p>

      <p class="metin-1 para-style-override-30"><span class="char-style-override-12">Adamlar denileni yapınca muhafızlar onları kelepçeledi. Laszlo’nun desteğine rağmen Dietrich’in kalbi o ani şiddet gösterisi karşısında deli gibi atmaya başlamıştı. Şifreyi tuşlamak için titreyen ellerle kapının elektronik paneline uzandı. Doğru şifreyi ancak üç denemeden sonra girebildi.</span></p>

      <p class="metin-1 para-style-override-30"><span class="char-style-override-12">Kapının üzerindeki kırmızı ışık yeşile döndü, metalik bir</span> <span class="char-style-override-16">klik</span> <span class="char-style-override-12">sesi duyuldu ve ağır çelik kapı içeriye doğru açıldı. Üç ateşli zihin birden canlandı. Laszlo her ne kadar hepsine daha önce dokunmuş olsa da, şimdi farklı görünüyorlardı.</span></p>

      <p class="metin-1 para-style-override-30"><span class="char-style-override-16">Bir şekilde değişmişler.</span></p>

      <p class="metin-1 para-style-override-30"><span class="char-style-override-12">Ama kendini kandırmasının anlamı yoktu. Zihinlerinin nasıl değişmiş olduğunu tam olarak biliyordu. Hepsi de bükülgendi. Dietrich ona Zinser’in çocukları ‘yumuşattığını’ söylemişti, ama o ana dek, bunun ne derece ciddi olduğu hakkında hiçbir fikri yoktu. Onları o şekilde hissetmek onu üzdü, ama yine de, çarpılmış zihinleri uzaklaştırmak yerine içine çekti.</span></p>

      <p class="metin-1 para-style-override-30"><span class="char-style-override-12">Birden kolunun üstünde bir el hissetti ve dönünce Darian’ı gördü.</span></p>

      <p class="metin-1 para-style-override-30"><span class="char-style-override-12">“İyi misin?” diye sordu Darian.</span></p>

      <p class="metin-1 para-style-override-30"><span class="char-style-override-12">“Hayır. Ama yakında olacağım.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt83.png" width="54"/></p>

      <p class="metin-1 para-style-override-30"><span class="char-style-override-12">Mide bulandırıcı bir öfke benliğini sarınca Jill destek almak için duvara yaslandı. Laszlo gözetim merkezine girmiş olmalıydı. Bir an kendi planını sorguladı.</span></p>

      <p class="metin-1 para-style-override-30"><span class="char-style-override-12">Çok geç değildi. Laszlo’nun istediğini hâlâ yapabilirdi. Şimdi geri dönerlerse, yetişebilirlerdi. Ama sonra ne olacaktı? Kaçıp sonsuza dek mutlu mu yaşayacaklardı? Tanrı’nın ondan açık olarak istediğini göz ardı mı edecekti? Samantha’yı cezasız mı bırakacaktı?</span></p>

      <p class="metin-1 para-style-override-30"><span class="char-style-override-12">Onun güzel yeşil gözlerini ve uzun kahverengi saçlarını düşünmek kararlılığını perçinledi. Samantha yalan söylemişti. Tanrı’nın ne istediği hakkında yalan söylemişti. Her şey hakkında yalan söylemişti. Ama artık gerçeği biliyordu ve Samantha, şeytani bir gücü kullanmaya kalkışmanın cezasını çekecekti. Tıpkı Laszlo ve o kıymetli çocukları gibi.</span></p>

      <p class="metin-1 para-style-override-30"><span class="char-style-override-12">Peder Sullivan haklıydı. İğrenç varlıklardı onlar. Jill dua etmiş ve Tanrı da ona yolu göstermişti. Sonunda amacını, bedenine giren iblisin orada olma nedenini anlamıştı: O ucubeleri yok edecek güce sahip olmasını sağlamak.</span></p>

      <p class="metin-1 para-style-override-30"><span class="char-style-override-12">Ucubeleri ve onları kontrol etmeye çalışan günahkârları.</span></p>

      <p class="metin-1 para-style-override-30"><span class="char-style-override-12">“İyi misin?” diye sordu Branigan yavaşça omzuna dokunarak.</span></p>

      <p class="metin-1 para-style-override-30"><span class="char-style-override-12">“İyiyim,” diye homurdandı Jill ve adamın elini itti. Ardından da aklını çalkantılı kırmızı bir saygıyla karışık fırtına mavisi yılgınlıkla doldurdu. “Yürümeye devam et.”</span></p>

      <p class="metin-1 para-style-override-30"><span class="char-style-override-12">İlk kontrol noktasına yaklaşırlarken biraz geride kaldı. Adamların saldırganlık ve öfke duygularını güçlendirdi. Bunun onların adımlarında yarattığı farklılığı görebiliyordu; görünmeyen düşmanlarını ezer gibi yürüyorlardı.</span></p>

      <p class="metin-1 para-style-override-30"><span class="char-style-override-12">Köşeye gelirken her iki muhafız da otomatik tüfeklerini hazırladı. Jill hemen arkalarındaydı. Bu Tanrısız yerde ilk kan döküldüğünde orada olmak istiyordu.</span></p>

      <p class="metin-1 para-style-override-30"><span class="char-style-override-12">Kapıda nöbet tutan iki adamın en ufak bir şansı yoktu. Branigan ve Manderville onlar daha ağzını bile açamadan silahlarını kaldırıp aynı anda ateşledi. Hedeflerin ikisi de göğsünü tutarak duvara doğru savruldu. Bir yaylım ateşi daha açıldı. Mermiler bu defa adamların alnının ortasını buldu. İpleri kesilmiş iki kukla gibi oldukları yere yığıldılar.</span></p>

      <p class="metin-1 para-style-override-30"><span class="char-style-override-12">Jill ölüm makinelerine bir neşe dalgası gönderdi. Adamlar cesetlerden yere sızan kana bakıp gülümsedi. Darmadağınık yığılmış bedenlerin üzerinden geçen Jill kapıya yöneldi. Kanlı zeminde ayağı kayınca neredeyse düşüyordu, ama Branigan atılıp onu tuttu.</span></p>

      <p class="metin-1 para-style-override-30"><span class="char-style-override-12">Jill geçtikleri kapının silah seslerini engelleyecek kadar kalın olduğunu umuyordu, çünkü varmak istediği yerle orası arasındaki engeller o kapıyla sınırlı değildi.</span></p>

      <p class="metin-1 para-style-override-30"><span class="char-style-override-12">Otuz metre ilerideki asansörün çelik kapısını görebiliyordu. İlk anda korunmasız gibi algılansa da, Jill öyle olmadığının farkındaydı. Kapının her iki yanında, görünür alanın hemen dışında iki muhafız olduğunu biliyordu.</span></p>

      <p class="metin-1 para-style-override-30"><span class="char-style-override-12">Branigan ve Manderville’nin adımları sert ve canlıydı; tipik muhafız yürüyüşü. Asansörün yanındaki iki nöbetçinin onlardan herhangi bir tehdit beklemek için nedeni yoktu. Jill’in askerlerinin kurşunları bedenlerini bulmadan önce ses çıkartmaya bile vakit bulamadılar.</span></p>

      <p class="metin-1 para-style-override-30"><span class="char-style-override-12">Jill yanlarına geldiğinde her şey bitmişti; iki ceset daha parlak bir kan gölünün ortasında yatıyordu. Branigan ölü adamlardan birinin kemerindeki desteden silindirik bir anahtar alıp duvardaki panele soktu. Asansörün kapısı kayarak açıldı.</span></p>

      <p class="metin-1 para-style-override-30"><span class="char-style-override-12">Önce Jill girdi, onu izleyen Branigan ile Manderville de önünde durup patronları için bir koruma duvarı oluşturdu. Branigan düğmeye basınca kapı kapanmaya başladı. Jill iki korumanın arasından baktığında koridorda bıraktıkları kanlı ayak izlerini gördü.</span></p>

      <p class="metin-1 para-style-override-30"><span class="char-style-override-16">Olacakların bir alameti mi?</span></p>

      <p class="para-style-override-31"><img alt="Image350.EPS" height="29" src="../Images/Image350_fmt84.png" width="54"/></p>

      <p class="metin-1 para-style-override-30"><span class="char-style-override-12">Samantha silah seslerini duyduğunda, Dietrich’in son raporunu okuyordu. Oturduğu koltuktan bir anda fırladı, tabancasını çekti ve kapıya doğrulttu. Silah titreyen eline inanılmaz ağır geliyordu.</span></p>

      <p class="metin-1 para-style-override-30"><span class="char-style-override-12">Kapı açıldığı anda ateş etmeye hazırlanarak tetiğin üstündeki parmağını yavaşça gerdi. Kapının kulpu dönmeye başladı. Gözlerini içlerine dolan teri atmak için gözlerini birkaç defa kırpıştırdı, soluğunu tutup, bacaklarını iki yana açtı. Vücudundaki her gözenekten ter fışkırıyordu. Kendini kontrol etmek zorundaydı. Sadece tek bir şansı olabilirdi.</span></p>

      <p class="metin-1 para-style-override-30"><span class="char-style-override-12">Kapı kulpunun dönmesi durdu. Samantha soluğunu yavaşça bıraktı. Manyetik kilitler dayanıyordu. Ama birden peş peşe üç el silah sesi duyuldu ve kapı ardına kadar açıldı. Samantha tetiği çekti.</span></p>

      <p class="metin-1 para-style-override-30"><span class="char-style-override-12">Silah sesi sağır ediciydi. Kulaklarında top atışı gibi çınlıyordu. Geri tepen tabanca terden kayganlaşmış parmaklarının arasından kaydı. Silah havada uçarken Samantha da göğsünde geniş bir kan lekesiyle üstüne abanan Branigan’ın yüzünü tanıdı. Kendi kendine tehlikenin geçtiğini, hepsinin bir hatadan kaynaklandığını anlatmaya çalıştı, ama sonra Manderville’yi gördü.</span></p>

      <p class="metin-1 para-style-override-30"><span class="char-style-override-12">Yüzünde çılgınca bir öfke sırıtışıyla silahını doğrultmuştu.</span></p>

      <p class="metin-1 para-style-override-30"><span class="char-style-override-12">Düşen silahını görmek için umutsuzca etrafına bakındı, ama odanın neredeyse öbür ucundaydı. Manderville ölmekte olan arkadaşının üzerinden atlayıp, silahını hedefinden –yani alnının ortasından– bir an bile ayırmadan ona doğru yürürken ellerini kaldırdı.</span></p>

      <p class="metin-1 para-style-override-30"><span class="char-style-override-12">Gidebileceği hiçbir yer yoktu. Bacakları arkasındaki masaya dayanmıştı. Kendisine doğru yürüyen adama baktı dehşetle. Gözlerindeki katıksız nefret niyetini açıkça ortaya koyuyordu: Onu öldürecekti.</span></p>

      <p class="metin-1 para-style-override-30"><span class="char-style-override-12">Namludan çıkacak alevi ve beynine doğru fırlayan mermiyi görmemek için gözlerini kapatmak istedi, ama göz kapaklarını bile kıpırdatamıyordu. Ve sonra, Manderville’nin silahının namlusu yüzünden sadece birkaç santimetre uzaktayken birinin bağırdığını duydu.</span></p>

      <p class="metin-1 para-style-override-30"><span class="char-style-override-12">“DUR! ÖLDÜRME ONU!”</span></p>

      <p class="metin-1 para-style-override-30"><span class="char-style-override-12">Sözcükleri beyninde işlemeye fırsat bulamadan Manderville’nin tabancasının kabzası başına indi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt85.png" width="54"/></p>

      <p class="metin-1 para-style-override-30"><span class="char-style-override-12">Ter içinde uyanan Elijah yatağında doğruldu.</span></p>

      <p class="metin-1 para-style-override-30"><span class="char-style-override-12">Zifiri karanlık odada, gözlerinin önünde bir renk senfonisi patladı. Kalp atışı hızlandı, solukları tıkandı. Duyduğu şiddetli öfke hissinden kurtulma çabasıyla başını deli gibi sağa sola çevirdi, ama kaçıp o iğrenç renklerden saklanabileceği hiçbir yer yoktu. Zihnini kapatmaya çalışsa da, ona doğru çağlayan duygular –Jill’in duyguları– çok güçlüydü.</span></p>

      <p class="metin-1 para-style-override-30"><span class="char-style-override-12">Bu kez de zihnini dışarıya yönlendirip arkadaşlarını aradı. Winter’in buz mavisinden, hâlâ uyuduğunu anlayabiliyordu, ama Charlie uyanıktı. Elijah gibi o da, Jill’in hastalıklı nefreti beynine akmaya başlayınca kabarcıklanan turuncular ve neon yeşilleriyle sarmalanmıştı. Daha derinlere inen Elijah arkadaşına orada olduğunu anlatmak için bembeyaz bir ışık yaydı.</span></p>

      <p class="metin-1 para-style-override-30"><span class="char-style-override-12">Charlie hemen sarı bir rahatlamayla tepki verdi. Soluğunu koyuveren Elijah o rengi içine çekti. Titrek bir nefes daha aldı ve nabzı yavaşlamaya başladı. Dinginliğini Charlie’ye aktardı; o da tekrar geri gönderdi.</span></p>

      <p class="metin-1 para-style-override-30"><span class="char-style-override-12">Karanlıkta tek başına ve etrafı renklerle dolu halde oturan Elijah, arkadaşı onunla birlikte olduğu için Tanrı’ya şükretti.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-49"><span class="Strong-2">49</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Samantha’nın başı Jill’in darbesiyle geriye savrulup duvara çarptı, sonra önüne düştü. Jill gerilerek bir tokat daha atmaya hazırlanırken gözlerini açtı. Bilinci geri gelirken, parlak ve canlı renklerle bezeli bir duygu seli zihnini sardı. Acı. Kargaşa. Korku.</span></p>

      <p class="metin-1 para-style-override-30"><span class="char-style-override-12">Ve sonra başını kaldırıp Jill’i tam karşısında oturur halde görünce de iç bayıltıcı bir umutsuzlukla karışık donuk dehşet.</span></p>

      <p class="metin-1 para-style-override-30"><span class="char-style-override-12">Çalışma koltuğuna oturtulmuş ve elleri arkadan kelepçelenmişti. Gözleri yırtılmış bluzuna kaydı. Kolye... Jill’e baktı. Eldivenli parmaklarında gümüş bir zincir vardı. Parlak metal ışıkta pırıldayarak bir ileri bir geri sallanıyordu. Kız kolyeyi odanın bir köşesine fırlatınca umutları tamamen yok oldu. Burnundan hızla soluk alıp duyduğu dehşeti bastırmaya çalıştı.</span></p>

      <p class="metin-1 para-style-override-30"><span class="char-style-override-12">“Bunu neden yapıyorsun, Jill?”</span></p>

      <p class="metin-1 para-style-override-30"><span class="char-style-override-12">“Sen söyle.”</span></p>

      <p class="metin-1 para-style-override-30"><span class="char-style-override-12">“Bilmiyor...”</span></p>

      <p class="metin-1 para-style-override-30"><span class="char-style-override-12">“Saçmalamaya başlama!” diye bağırdı Jill onun zihninde patlayan turuncu korkunun keyfini çıkartarak. Gülümsemesini bastırıp yüzünü kadınınkine iyice yaklaştırdı.</span></p>

      <p class="metin-1 para-style-override-30"><span class="char-style-override-12">Korkuyla yutkunan Samantha gözlerini kaçırdı.</span></p>

      <p class="metin-1 para-style-override-30"><span class="char-style-override-12">Yerdeki koyu kan izini takip eden bakışları Branigan’ın yığılıp kalmış bedeninde durdu. Gözleri ölü muhafızınkilerle karşılaşınca Jill, onun kabaran bulantısını hissetti. Geriye çekilip ağzından boşalan kusmuktan son anda kaçtı.</span></p>

      <p class="metin-1 para-style-override-30"><span class="char-style-override-12">“Marifetine bakmaya dayanamıyorsun ha?” dedi sandalyesini tekrar öne doğru iterek. “Ne oldu? Daha önceden kimseyi öldürmemiş miydin?”</span></p>

      <p class="metin-1 para-style-override-30"><span class="char-style-override-12">“Hayır,” dedi Samantha boğulur gibi. Kısa bir an sessizce hıçkırdı; eflatuna çalan korkusu giderek karardı. Sonunda gözyaşlarını tuttu ve düşüncelerini renklendiren bir merakla bakışlarını odada gezdirdi.</span></p>

      <p class="metin-1 para-style-override-30"><span class="char-style-override-12">“Manderville dışarıda bekliyor,” dedi Jill. “Burada yalnızız. Sorularımı dürüstçe yanıtlarsan yaşamana izin veririm.” Bir umut ışığının kadının zihnini aydınlattığını gördü. “Ama yalan söylersen Branigan’ın yanına gidersin. Anladın mı?”</span></p>

      <p class="metin-1 para-style-override-30"><span class="char-style-override-12">Samantha titreyerek başını salladı.</span></p>

      <p class="metin-1 para-style-override-30"><span class="char-style-override-12">Jill derin bir soluk aldı.</span></p>

      <p class="metin-1 para-style-override-30"><span class="char-style-override-12">“Beni…” Önündeki çizgiyi geçerse geri dönüşü olmayacağının bilinciyle duraksadı. “Beni hiç sevdin mi?”</span></p>

      <p class="metin-1 para-style-override-30"><span class="char-style-override-12">Samantha’nın beyni soru karşısında irkildi.</span></p>

      <p class="metin-1 para-style-override-30"><span class="char-style-override-12">“Jill...” Zaman kazanmaya çalışıyordu. “Bunu bana nasıl sorabilirsin?”</span></p>

      <p class="metin-1 para-style-override-30"><span class="char-style-override-12">“Çünkü bilmek istiyorum,” dedi Jill öfkesini kontrol etmeye çalışarak. “Beni hiç sevdin mi?”</span></p>

      <p class="metin-1 para-style-override-30"><span class="char-style-override-12">“Bunu neden yapıyorsun? Ne yapmak istiyor...”</span></p>

      <p class="metin-1 para-style-override-30"><span class="char-style-override-12">“YANIT VER BANA!” diye haykırdı Jill. “Hiç... Beni hiç...</span> <span class="char-style-override-16">SEVDİN Mİ?</span><span class="char-style-override-12">”</span></p>

      <p class="metin-1 para-style-override-30"><span class="char-style-override-12">Zorlukla soluyan kadın, gürültüyle burnunu çekti. “Jill ben...”</span></p>

      <p class="metin-1 para-style-override-30"><span class="char-style-override-16">“EVET Mİ, HAYIR MI?”</span></p>

      <p class="metin-1 para-style-override-30"><span class="char-style-override-12">Samantha derin bir soluk aldı. “Hayır,” dedi fısıldayarak. “Ama lütfen anlamaya çalış...”</span></p>

      <p class="metin-1 para-style-override-30"><span class="char-style-override-12">Jill onun yüzüne bir tokat daha attı. Samantha’nın başı yine geriye savrulup sert bir sesle duvara çarptı. Patlayan dudaklarının arasından koyu bir kan-salya karışımı tükürdü.</span></p>

      <p class="metin-1 para-style-override-30"><span class="char-style-override-12">“</span><span class="char-style-override-16">Neyi</span> <span class="char-style-override-12">anlayayım, Samantha? Bana neden yalan söylediğini mi? Beni neden</span> <span class="char-style-override-16">kullandığını</span> <span class="char-style-override-12">mı? Haydi!</span> <span class="char-style-override-16">Aydınlat</span> <span class="char-style-override-12">beni.”</span></p>

      <p class="metin-1 para-style-override-30"><span class="char-style-override-12">Samantha’nın korku dolu, yalvaran gözleri Jill’inkilere odaklandı. Benliğinden önce kızıl dehşet dalgaları, ardından da donuk bir kabulleniş yayıldı. Soluk alışları yavaşladı.</span></p>

      <p class="metin-1 para-style-override-30"><span class="char-style-override-12">“Ne istiyorsun?” diye sordu soğuk ve cansız bir sesle.</span></p>

      <p class="metin-1 para-style-override-33"><span class="char-style-override-12">Jill vurmak için elini tekrar kaldırınca irkildi, ama sinmedi. Oysa Jill en çok bunu istiyordu. Korku içinde ağlamasını. Üzülmesini. Ve hepsinden öte kendisini sevmesini. Keşke her şeye baştan başlayabilselerdi. Öyle olabilse, Samantha’nın onu gerçekten sevmesini sağlayabileceğini biliyordu.</span></p>

      <p class="metin-1 para-style-override-33"><span class="char-style-override-12">Kalktı ve geri çekildi. Kadının güzel yüzünün gerilerine, soğuk ve kurnaz zihnine baktı. Ve sadece kokuşmuş bir sarı gördü. Şefkat yok. Sıcaklık yok. Sevgi yok. Sadece korku.</span></p>

      <p class="metin-1 para-style-override-33"><span class="char-style-override-12">“Acınacak haldesin,” diye bağırdı burnunu çekerek. “Herkesi kullanıyorsun. Laszlo’yu kullandın. Darian’ı kullandın. Beni kullandın. Şimdi… Şimdi de ben</span> <span class="char-style-override-16">seni</span> <span class="char-style-override-12">kullanacağım.”</span></p>

      <p class="metin-1 para-style-override-33"><span class="char-style-override-12">“Jill…”</span></p>

      <p class="metin-1 para-style-override-33"><span class="char-style-override-12">Jill onun ne söylemek üzere olduğunu bilmiyordu, umurunda da değildi. Daha sonra, dönüp o ana baktığında, bunun bir özür olduğunu hayal edecekti. Samantha’nın zihninde en ufak bir pişmanlık kırıntısı görmese bile, o yalanı kendine söylemeye devam edecekti. Çünkü her ne kadar az sonra olacakları çok daha kötüleştirse de, bir anlamda hepsini değer kılıyordu.</span></p>

      <p class="metin-1 para-style-override-33"><span class="char-style-override-12">Samantha söylemek istediğini bitirmeye fırsat bulamadı, çünkü Jill onu ezici bir dehşete boğdu. Duyduğu tüm acıyı ve yok olan hayallerine duyduğu üzüntüyü on misli artırarak ona gönderiyordu.</span></p>

      <p class="metin-1 para-style-override-33"><span class="char-style-override-12">Kadının meydan okuyan gözleri birden yaşla doldu. Benliği çöktü; boğazından uzun, acıklı bir feryat koptu.</span></p>

      <p class="metin-1 para-style-override-33"><span class="char-style-override-12">Jill’in o ana kadar duyduğu en hüzünlü, en acı dolu sesti. O kadar çaresizlik ve elem doluydu ki, bir an dayanamayacağını sandı. Ama daha da derine girmeye devam etti; ta ki Samantha’nın hıçkırıkları feryatlarını bastırana kadar.</span></p>

      <p class="metin-1 para-style-override-33"><span class="char-style-override-12">“İşte kendimi böyle hissetmeme neden oluyorsun,” diye bağırdı gözyaşlarını tutmaya çalışırken.</span></p>

      <p class="metin-1 para-style-override-33"><span class="char-style-override-12">“Dur…” diye inledi Samantha hıçkırıklar arasında. “Lütfen… Ah Jill, lütfen… Beni biraz olsun sevdiysen bunu yapma. Buna… Buna daha fazla…”</span></p>

      <p class="metin-1 para-style-override-30"><span class="char-style-override-12">“Durursam,” dedi Jill kadının üzerindeki baskısını biraz gevşeterek, “İstediğim şeyi yapacak mısın?”</span></p>

      <p class="metin-1 para-style-override-30"><span class="char-style-override-12">“Ne istersen! Ne istersen... Yemin ederim.”</span></p>

      <p class="metin-1 para-style-override-30"><span class="char-style-override-12">Ve Jill ansızın tüm üzüntüyü, acıyı, ıstırabı geriye çekti. Samantha’nın buna tepkisi ani oldu. Uzun bir süre nefessiz kaldıktan sonra suyun altından çıkarak soluk almış gibiydi. Jill normale dönmesine izin vermek için onu birkaç saniye kendi haline bıraktı.</span></p>

      <p class="metin-1 para-style-override-30"><span class="char-style-override-12">Kadının biraz kendine geldiğini hissedince de sorusunu sordu:</span></p>

      <p class="metin-1 para-style-override-30"><span class="char-style-override-12">“İptal düğmesi nerede?”</span></p>

      <p class="metin-1 para-style-override-30"><span class="char-style-override-12">Bu sözleri duyan Samantha’nın birden nefesi kesildi, zihni dehşet içinde haykırmaya başladı. “Bunu yapmak istemene imkân yok, Jill.”</span></p>

      <p class="metin-1 para-style-override-30"><span class="char-style-override-12">“Evet istiyorum,” dedi Jill fısıltı gibi çıkan bir sesle. “Şimdi söyle bana.”</span></p>

      <p class="metin-1 para-style-override-30"><span class="char-style-override-12">“Hayır,” dedi Samantha başını sallayarak. “Söylemeyeceğim.”</span></p>

      <p class="metin-1 para-style-override-30"><span class="char-style-override-12">“Söyleyeceksin.”</span></p>

      <p class="metin-1 para-style-override-30"><span class="char-style-override-12">Tüm engelleri kaldıran Jill duygusal saldırısını yüz kat artırdı. Sonra bin kat. Samantha bağırmak istedi, ama ağzından bir ses çıkmadı. Ne ses, hatta ne de nefes. Dayanılmaz bir ızdırap benliğini sararken ağzı açık, öylece kalakaldı.</span></p>

      <p class="metin-1 para-style-override-30"><span class="char-style-override-12">Ve sonra Jill acıyı tıpkı başlattığı gibi aniden kesti. Sonunda Samantha’nın iyice açılan ağzından çektiği acının birazını olsun dışa vurabilen uzun, kulak tırmalayıcı bir çığlık koptu.</span></p>

      <p class="metin-1 para-style-override-30"><span class="char-style-override-12">“Evet? Düğme nerede?”</span></p>

      <p class="metin-1 para-style-override-30"><span class="char-style-override-12">Samantha hıçkırıklar arasında nefes almaya çalışıyordu.</span></p>

      <p class="metin-1 para-style-override-30"><span class="char-style-override-12">Jill ızdırap musluklarını açıp, onun benliğini yeniden korkunç yeşiller ve siyahlarla parçalarken, “Buna bütün gece devam edebilirim,” dedi. Ve kadın tam kederin derinliklerinde kaybolmak üzereyken geri çekildi. Samantha’nın hıçkırıkları daha da arttı.</span></p>

      <p class="metin-1 para-style-override-30"><span class="char-style-override-12">“Bir daha!” Çığlık çığlığa sarı azap. Duraklama.</span></p>

      <p class="metin-1 para-style-override-30"><span class="char-style-override-12">“Ve bir daha!” Yanan turuncu ızdırap. Duraklama.</span></p>

      <p class="metin-1 para-style-override-30"><span class="char-style-override-12">“Ve bir daha!” Koyu yeşil umutsuzluk.</span></p>

      <p class="metin-1 para-style-override-30"><span class="char-style-override-12">Jill bu kez işkencenin on saniye kadar devam etmesine izin verdi. Samantha’nın başı önüne düştü; yüzü ter içinde kalmıştı.</span></p>

      <p class="metin-1 para-style-override-30"><span class="char-style-override-12">Uzanıp yavaşça çenesini kaldırdı. “Bunun durmasını istiyor musun?”</span></p>

      <p class="metin-1 para-style-override-30"><span class="char-style-override-12">Kendini yeniden kadının zihnine soktu. Samantha’nın ağzı sözcükler oluşturmaya çalışarak açılıp kapanıyordu, ama nefes alamıyordu. Jill geriye çekildi.</span></p>

      <p class="metin-1 para-style-override-30"><span class="char-style-override-12">“E-e-vetttttttt,” dedi Samantha hıçkırıklar arasında. “Söyleyeceğim… Yeter ki dur… Sadece… Dur!”</span></p>

      <p class="metin-1 para-style-override-30"><span class="char-style-override-12">Jill musluğu kapattı. Samantha’nın bedeni kelepçelerin izin verdiğince öne yığıldı. Kadının başını ellerinin arasına aldı ve yavaşça tuttu. Terden yapış yapış olmuş sıcak teni parmaklarının altında nabız gibi atıyordu.</span></p>

      <p class="metin-1 para-style-override-30"><span class="char-style-override-12">“Şhhhh,” diye fısıldadı. “Canının daha fazla yanması gerekmiyor. Bana bilmek istediğimi söyle ve bitsin.” Durdu. Samantha’nın bitkinliğini, duyduğu dehşeti hissedebiliyordu. Ve en sonunda da, zavallı kabullenmişliğini. “Nerede o?”</span></p>

      <p class="metin-1 para-style-override-30"><span class="char-style-override-12">Samantha tüm bedeni hıçkırıklarla sarsılarak yanıtladı: “En… En alt çekmecede.”</span></p>

      <p class="metin-1 para-style-override-30"><span class="char-style-override-12">Jill kalkıp masaya gitti ve çekmeceyi açtı. Beklediğinden çok daha ağırdı, ama bunun nedenini hemen anladı: Çekmecenin içinde bir monitör ve küçük bir klavye vardı.</span></p>

      <p class="metin-1 para-style-override-30"><span class="char-style-override-12">“Ş-ş-şifremi gir: 3-9-2-1-8-4.”</span></p>

      <p class="metin-1 para-style-override-30"><span class="char-style-override-12">Altı rakam girilince ekran canlandı ve Jill hedefine ulaşmak için bir dizi menüden geçti.</span></p>

      <p class="metin-1 para-style-override-30"><span class="char-style-override-12">“Bunu yapma,” diye yalvardı Samantha. “Ne kadar üzgün olduğumu anlatmamı istersen bunu yaparım. Üzgünüm. Hem de çok. Senden özür diliyorum. Gerçeği söylediğimi biliyorsun. O şeyi yapmak için bir nedenin...”</span></p>

      <p class="metin-1 para-style-override-30"><span class="char-style-override-12">“Yanılıyorsun,” dedi Jill burnunu çekerek. “Bir nedenim var. Ben bir ucubeyim. Empatların hepsi öyle. Bizler Tanrı’ya karşı işlenmiş birer günahız. Hep ‘</span><span class="char-style-override-16">neden ben</span><span class="char-style-override-12">’ diye düşünmüştüm…” Jill sesi titreyerek duraladı. “Ve sonunda buldum.”</span></p>

      <p class="metin-1 para-style-override-30"><span class="char-style-override-12">Onun bir şey söylemesine fırsat bırakmadan son tuşa da bastı. Ekranda sayısal bir saat belirdi ve geri sayım başladı. Jill bir an büyülenmiş gibi parlayan yeşil rakamlara bakakaldı.</span></p>

      <p class="metin-1 para-style-override-30"><span class="char-style-override-12">Orada durup rakamların sıfıra gelişini beklediğini hayal etti. Acaba Samantha 00:00’ı görebilecek miydi, yoksa ölmüş mü olacaktı? Bu, cevabını sadece onun öğrenebileceği bir gizemdi.</span></p>

      <p class="metin-1 para-style-override-30"><span class="char-style-override-12">Jill çabucak menülerde dolaştı ve son bir işlem seçti. Alarm sesi odayı doldururken, gülümsedi. Sonra eğildi ve Samantha’yı yanağından öptü. O kadını bir şekilde sevdiğine hayret ediyordu.</span></p>

      <p class="metin-1 para-style-override-30"><span class="char-style-override-12">“Elveda, Samantha.”</span></p>

      <p class="metin-1 para-style-override-30"><span class="char-style-override-12">Jill tüm engelleri bir daha kaldırdı, donuk nefret ve kaybetme duygusunun kontrolsüz olarak akıp Samantha’nın çıplak ve savunmasız zihnini parçalamasına izin verdi. Kadın çığlık çığlığa haykırırken kapıyı açtı ve çıktı.</span></p>

      <p class="metin-1 para-style-override-30"><span class="char-style-override-12">Arkasına hiç bakmadı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-50"><span class="Strong-2">50</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">Koridorda koşarlarken Laszlo azgın bir öfke ve tarifsiz bir dehşet hissetti.</span></p>

      <p class="metin-1 para-style-override-30"><span class="char-style-override-16">İki kişiler!</span></p>

      <p class="metin-1 para-style-override-30"><span class="char-style-override-12">Zihinlerden biri Jill’inkiydi, ama eziyet çeken öteki tümüyle yabancıydı. “Acele etmeliyiz,” dedi alnında biriken teri silerken. “Bir sorun var.”</span></p>

      <p class="metin-1 para-style-override-30"><span class="char-style-override-12">Başını sallayan Dietrich adımlarını hızlandırdı.</span></p>

      <p class="metin-1 para-style-override-30"><span class="char-style-override-12">Bir köşeyi dönünce iki muhafızla daha karşılaştılar. Ama onlarda artık üç silah vardı ve .45’likler derhal adamların çenelerinin altına dayandı. Tom kolyelerini açıp ürkmüş zihinlerini özgür bıraktı. Laszlo artık sadece kendi fiziksel bitkinliğini göndermenin dışında bir şey yapamayacak kadar yorgundu. Bunu yapınca adamlar dizlerinin üstüne çöküp, baygın halde yere yığıldı.</span></p>

      <p class="metin-1 para-style-override-30"><span class="char-style-override-12">“Ne yaptın?” diye sordu Dietrich şaşkınlık içinde.</span></p>

      <p class="metin-1 para-style-override-30"><span class="char-style-override-12">“Onları uyuttum,” dedi Laszlo. Kendisi de oldukça şaşırmıştı verdiği tepkiye.</span></p>

      <p class="metin-1 para-style-override-30"><span class="char-style-override-12">Tom son kapıyı da açtı.</span></p>

      <p class="metin-1 para-style-override-30"><span class="char-style-override-12">Ve çocukların duyguları bir yaygara halinde Laszlo’ya ulaştı. Jill’in psişik saldırısı onları dehşete boğmuştu. Tutunmak için duvara uzandı, ama daha eli değemeden sendeledi.</span></p>

      <p class="metin-1 para-style-override-30"><span class="char-style-override-12">Neyse ki Tom onu düşmeden yakalamıştı. Sadık muhafız onu yavaşça yere indirdi. Laszlo bayılmamak için kendini zorluyordu, ama Jill’in arka plandaki mide bulandıran nefreti ve çocukların yırtınan zihinleri bir yana, hem Dietrich’i, hem de muhafızları aynı anda kontrol etmenin yarattığı gerilim çok fazla gelmişti. Yapamayacaktı… Öylesine yorgundu ki… Biraz dinlenmesi gerekiyordu…</span></p>

      <p class="metin-1 para-style-override-30"><span class="char-style-override-12">Yumuşak, serin bir el alnına bastırdı. Beyni endorfinlerle dolarken gözlerini açtı. Birden hayata geri dönmüş gibi oldu. Gözlerini odaklayınca kendisine bakan Darian’ı gördü. Kadının güzel, koyu kahverengi gözleri onunkilere kilitlendi.</span></p>

      <p class="metin-1 para-style-override-30"><span class="char-style-override-12">“Bu sefer bana güvenebilirsin. Yemin ederim.”</span></p>

      <p class="metin-1 para-style-override-30"><span class="char-style-override-12">Darian konuşurken Laszlo yeni bir duygunun onun elinden geçip kendi içine aktığını hissetti. O kadar uzun zaman olmuştu ki… Onun ne kadar şahane bir duygu olduğunu neredeyse unutmuştu. Ama işte oradaydı: Sönmek üzere olan bir kamp ateşinin o sıcak, dumanlı ve insanın içini alabildiğine dolduran kokusu. Aşk.</span></p>

      <p class="metin-1 para-style-override-30"><span class="char-style-override-12">Başıyla Tom’a işaret etti. Muhafız eğilip Darian’ın kelepçelerini açtı ve tasmasını çıkarttı. Laszlo anında onun saf gücüyle dolduğunu hissetti. Bir an hata yaptığını sandı, ama sonra zihnindeki yük azaldı.</span></p>

      <p class="metin-1 para-style-override-30"><span class="char-style-override-12">“İki muhafızla Dietrich bende,” diye fısıldadı Darian kulağına. “Sen Tom’u ve çocukları al.”</span></p>

      <p class="metin-1 para-style-override-30"><span class="char-style-override-12">“Tamam.” Laszlo uzandı ve Tom’a tutunarak ayağa kalktı. “Çıkışı koruyun.”</span></p>

      <p class="metin-1 para-style-override-30"><span class="char-style-override-12">“Anlaşıldı,” dedi Tom.</span></p>

      <p class="metin-1 para-style-override-30"><span class="char-style-override-12">Laszlo, Dietrich ve Darian gözetim merkezine girdi.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt86.png" width="54"/></p>

      <p class="metin-1 para-style-override-30"><span class="char-style-override-12">Laszlo’nun Dietrich’in önderliğine ihtiyacı kalmamıştı. Çocukları artık güçlü şekilde hissedebiliyordu. Kapının diğer yanında uzun bir koridor daha vardı. Öteki koridorların resmi görünümünün aksine, daha ev havasında ve neşeli bir tarzda dekore edilmişti.</span></p>

      <p class="metin-1 para-style-override-30"><span class="char-style-override-12">Yine de yerdeki kalın kırmızı halıda ve canlı sarı-turuncu duvarlarda insana sahte gelen bir şeyler vardı. Koridorun kendisi sanki temsili bir evde çekilmiş fotoğrafı andırıyordu. Sağlı sollu on iki kapı vardı. Üçünde üstüne isim kazınmış gümüş plakalar görünüyordu.</span></p>

      <p class="metin-1 para-style-override-30"><span class="char-style-override-12">Elijah Cohen. Winter Zhi. Charlie Hammond.</span></p>

      <p class="metin-1 para-style-override-30"><span class="char-style-override-12">Laszlo yoğun bir suçluluk duygusu hissetti. Birden yanı başındaki Darian’ı farketti ve kendisini bulaştırdığı işten ötürü ona yönelik bir öfkeyle doldu içi.</span></p>

      <p class="metin-1 para-style-override-30"><span class="char-style-override-12">“Laszlo, ben...”</span></p>

      <p class="metin-1 para-style-override-30"><span class="char-style-override-12">“Şimdi değil,” dedi Laszlo öfkesini bastırarak. “Sen Winter’i al; Elijah ile Charlie bende.”</span></p>

      <p class="metin-1 para-style-override-30"><span class="char-style-override-12">Aceleyle koridoru geçip kapıları açtılar.</span></p>

      <p class="metin-1 para-style-override-30"><span class="char-style-override-12">Gözlerini ansızın gelen parlak ışıktan korumaya çalışan çocuklar birer birer yataklarından kalkıp koridora çıktı.</span></p>

      <p class="metin-1 para-style-override-30"><span class="char-style-override-12">Elijah onu görünce, “Bay Kuehl!” diye bağırdı neşeyle.</span></p>

      <p class="metin-1 para-style-override-30"><span class="char-style-override-12">“Bay Cohen,” dedi Laszlo nefes nefese. Ve Darian’ın öldüğü yalanını duyduğundan o yana ilk kez içinden gelerek gülümsedi. “Bayan Zhi. Bay Hammond. Sizleri yeniden gördüğüme sevindim.”</span></p>

      <p class="metin-1 para-style-override-30"><span class="char-style-override-12">“Oregon’da ne yapıyorsunuz?” diye sordu Winter.</span></p>

      <p class="metin-1 para-style-override-30"><span class="char-style-override-12">“Oregon’da değiliz. O bir aldatmacaydı.”</span></p>

      <p class="metin-1 para-style-override-30"><span class="char-style-override-12">“Ama nasıl...”</span></p>

      <p class="metin-1 para-style-override-30"><span class="char-style-override-12">Laszlo elini omzuna koyarak Elijah’ın sözünü kesti. “Daha sonra her şeyi açıklayacağım. Buradan derhal gitmemiz gerektiğini bilmeniz şu an için yeterli.”</span></p>

      <p class="metin-1 para-style-override-30"><span class="char-style-override-12">“Bay Kuehl,” dedi Charlie çekinerek. “O kadın neden bağırıyor?”</span></p>

      <p class="metin-1 para-style-override-30"><span class="char-style-override-12">Laszlo soluğunu tuttu. Zinser’in psişik çığlıklarını engelleyebildiğini sanmıştı. Anlaşıldığı kadarıyla yanılmıştı.</span></p>

      <p class="metin-1 para-style-override-30"><span class="char-style-override-12">“Acı çekiyor,” dedi. “Şimdilik başka soru yok, lütfen. Neyle karşılaşırsak karşılaşalım yanımızda durun ve dediklerimi yapın. Bay Hammond, Bay Cohen, elimi tutun. Bayan Zhi, siz de Bayan Washington’unkini.”</span></p>

      <p class="metin-1 para-style-override-30"><span class="char-style-override-12">Çocuklar başka koşullar altında öyle bir emir karşısında bozulurdu. Ama o anda hiçbir şey demediler. İki oğlan Laszlo’nun ellerini tutarken, o da onların korkusunu yatıştırdı.</span></p>

      <p class="metin-1 para-style-override-30"><span class="char-style-override-12">Birden keskin bir sızı duydu.</span></p>

      <p class="metin-1 para-style-override-30"><span class="char-style-override-12">“Neydi o?” Sesindeki korkuyu saklamaya çalışsa da, çabasının boşa olduğunun bilincindeydi. Çocuklar onun dehşetini hissedebiliyorlardı.</span></p>

      <p class="metin-1 para-style-override-30"><span class="char-style-override-12">“Sanırım Jill onu öldürdü,” dedi Darian.</span></p>

      <p class="metin-1 para-style-override-30"><span class="char-style-override-12">Kadının suçlayıcı bakışlarını göz ardı eden Laszlo çocuklara döndü. “Buradan çıkana kadar elimi bırakmak yok.” Elijah ve Charlie’nin ellerini cesaret vererek sıktı. “Sıkı tutunun, gezintiye çıkıyoruz.”</span></p>

      <p class="metin-1 para-style-override-30"><span class="char-style-override-12">Tek umudu, Jill’in yaptığı şey her neyse, çocukları kurtarmasına engel olmayacağı idi.</span></p>

      <p class="metin-1 para-style-override-30"><span class="char-style-override-12">Artık çok geç olduğunu bilmiyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt87.png" width="54"/></p>

      <p class="metin-1 para-style-override-30"><span class="char-style-override-12">Jill koridora çıkınca alarmın sesini daha da bariz şekilde duydu. Sert, pes bir vızıltıydı. Hâlâ kolye takıyor olsalar da, tesisteki öteki muhafızları saran korkuyu hissetti.</span></p>

      <p class="metin-1 para-style-override-30"><span class="char-style-override-12">“Gidelim,” dedi sesinin titremesine engel olmaya çalışarak. Manderville silahını yeniden doldurdu, ama daha yürümeye başlamadan Jill onun kolunu tuttu.</span></p>

      <p class="metin-1 para-style-override-30"><span class="char-style-override-12">“Karşılaşacağımız ilk muhafızları öldürme. Branigan’ı kaybettik; yardıma ihtiyacımız olacak. Sen kolyelerini alırsan, ben gerisini hallederim.”</span></p>

      <p class="metin-1 para-style-override-30"><span class="char-style-override-12">Manderville başıyla onayladı.</span></p>

      <p class="metin-1 para-style-override-30"><span class="char-style-override-12">Yardım toplamaları çok uzun sürmeyecekti. Tam o sırada bir muhafız köşeyi döndü. Adamın midesine yumruğunu gömen Manderville boynundaki gümüş zinciri kopartıp aldı. Kolye yere düştüğü anda Jill de zihnine daldı. Adamı güvenli şekilde kontrol altına alınca başıyla Manderville’ye işaret etti.</span></p>

      <p class="metin-1 para-style-override-30"><span class="char-style-override-12">“Öteki çocuklar tesisi ele geçirdi,” dedi Manderville. “Buradan çıkmamız lazım.”</span></p>

      <p class="metin-1 para-style-override-30"><span class="char-style-override-12">Jill güçlü bir amaç duygusuyla doldurunca muhafızın bakışları sertleşti ve sabitlendi. Jill onun kimlik kartında yazan isme baktı: James Tanner.</span></p>

      <p class="metin-1 para-style-override-30"><span class="char-style-override-12">“Evet, efendim,” dedi Tanner.</span></p>

      <p class="metin-1 para-style-override-30"><span class="char-style-override-12">“Yolumuza çıkan herkesi öldür.”</span></p>

      <p class="metin-1 para-style-override-30"><span class="char-style-override-12">Jill’i işaret ederek. “O ne olacak?” diye sordu Tanner.</span></p>

      <p class="metin-1 para-style-override-30"><span class="char-style-override-12">“O benimle birlikte,” dedi Manderville. “Şimdi yürü.”</span></p>

      <p class="metin-1 para-style-override-30"><span class="char-style-override-12">Kız ve askerleri hızlı adımlarla çıkışa yöneldi. Ana kapıdaki dört nöbetçiye yaklaşırken Jill kendini hazırladı. Ne olduğunu bile anlamayacaklardı.</span></p>

      <p class="metin-1 para-style-override-30"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-51"><span class="Strong-2">51</span></p>

      <p class="metin-1 para-style-override-30"><span class="Strong-2 char-style-override-29"><br/>
      <br/></span></p>

      <p class="metin-1 para-style-override-30"><span class="char-style-override-12">“Tecrit alarmı,” dedi Tom sesi duyunca. “Tesisi kapatıyorlar.”</span></p>

      <p class="metin-1 para-style-override-30"><span class="char-style-override-12">Laszlo alnında biriken teri silmek istiyordu, ama iki eliyle de çocukları sıkıca tutmuştu. Yutkundu, kendini toplamaya çalıştı.</span></p>

      <p class="metin-1 para-style-override-37"><span class="char-style-override-12">“Tamam. Tom sen yanına bir kişi alıp önden git.” Öteki muhafıza döndü. “Sen de arkamızı kolla.”</span></p>

      <p class="metin-1 para-style-override-37"><span class="char-style-override-12">Adamlar başını sallayıp pozisyon aldı.</span></p>

      <p class="metin-1 para-style-override-37"><span class="char-style-override-12">“Sen de bizi çıkışa götür, Dietrich.”</span></p>

      <p class="metin-1 para-style-override-37"><span class="char-style-override-12">Dietrich somurtkan bir ifadeyle Laszlo’ya baktıktan sonra uyumsuz grubun önüne geçti. Doktor. Silahlı muhafız. Öğretmen. Ve çocuklar. Hep birlikte koridorda ilerlediler.</span></p>

      <p class="metin-1 para-style-override-37"><span class="char-style-override-12">Laszlo’nun aklından hangi grubun daha tehlikeli olduğu düşüncesi geçti: Kendisininki mi, yoksa karşılaşacakları mı? Ama arkasındaki güçlü genç zihinleri dizginlemeye çalışırken yanıtın bariz olduğunu farketti. Sonra köşeyi döndüler ve onları gördüler.</span></p>

      <p class="metin-1 para-style-override-37"><span class="char-style-override-12">Silahları hazır bekleyen on asker.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt88.png" width="54"/></p>

      <p class="metin-1 para-style-override-37"><span class="char-style-override-12">“Üzgünüm Teğmen, ama kimse dışarı çıka...”</span></p>

      <p class="metin-1 para-style-override-37"><span class="char-style-override-12">Manderville’nin silahından çıkan kurşunlar adamın yüzünü dağıttı. Jill, Zinser’in altı haneli ana şifresini girince kalın güvenlik kapıları kayarak açıldı. Yerdeki cesedin üzerinden atlayıp ilerlemeye devam ettiler.</span></p>

      <p class="metin-1 para-style-override-37"><span class="char-style-override-12">Dışarı çıkınca buz gibi bir hava ciğerlerini doldurdu. Özgürlük. Artık tek yapmaları gereken dikenli teli geçmekti. Tom’un zırhlı otobüsü ayarlamış olmasına sevindi Jill; araç mükemmel bir koçbaşı olacaktı. Hepsi bindikten sonra Manderville sürücüye döndü.</span></p>

      <p class="metin-1 para-style-override-30"><span class="char-style-override-12">“Yürü.”</span></p>

      <p class="metin-1 para-style-override-30"><span class="char-style-override-12">“Başka yolcularımız da olacağını sanıyordum. Çavuş Neill bana...”</span></p>

      <p class="metin-1 para-style-override-30"><span class="char-style-override-12">“Plan değişikliği. Empatlar tesisi ele geçirdi. Yoluna biri çıkacak olursa ezip geç. Şimdi sür!”</span></p>

      <p class="metin-1 para-style-override-30"><span class="char-style-override-12">Sürücü gergin bir şekilde Jill’e, sonra tekrar Manderville’ye baktı. Jill adamı donuk bir uysallık ve kaynayan siyah bir saldırganlık karışımı ile sarmaladı.</span></p>

      <p class="metin-1 para-style-override-30"><span class="char-style-override-12">“Emredersiniz, efendim!” dedi sürücü yüz ifadesi birden sertleşerek.</span></p>

      <p class="metin-1 para-style-override-30"><span class="char-style-override-12">Aracın motoru çalıştı. Saniyeler içinde, stabilize yolda tozları kaldırarak parmaklıklı kapıya doğru hızla gidiyorlardı. Otobüs kapıya yaklaşırken bir asker kollarını deli gibi sallayarak önlerine çıktı.</span></p>

      <p class="metin-1 para-style-override-30"><span class="char-style-override-12">Jill sürücünün öfkesini büküp, zihnindeki siyah ırmağı parıldayan bir onikse dönüştürdü. Adam gazı kökleyince otobüs sarsılarak ileriye atıldı. Son hız kapıya doğru giderken, asker de kendini yolun kenarındaki çalıların arasına attı. Ve telsizden bir ses yükseldi.</span></p>

      <p class="metin-1 para-style-override-30"><span class="char-style-override-12">“Asker! Otobüsü derhal durdur! Tesis kapatıldı! Onayla!”</span></p>

      <p class="metin-1 para-style-override-30"><span class="char-style-override-12">Otobüs hızlanmaya devam etti; sürücünün direksiyonu sıkmaktan beyazlaşan parmak eklemleri ay ışığında parlıyordu.</span></p>

      <p class="metin-1 para-style-override-30"><span class="char-style-override-12">“Emire uymak için beş saniyen var! Sonra ateş açacağız!”</span></p>

      <p class="metin-1 para-style-override-30"><span class="char-style-override-12">Sürücünün kararlılığı sarsılır gibi oldu, ama Jill onun öfkesini beslemeye devam etti. Birden, keskin bir</span> <span class="char-style-override-16">traak</span> <span class="char-style-override-12">sesi duyuldu. Aracın ön camında yusyuvarlak bir delik belirdi; hemen ardından örümcek ağını andırır çatlaklar oluştu. Sürücü öne yığıldı.</span></p>

      <p class="metin-1 para-style-override-30"><span class="char-style-override-12">Adamın bilinci kör edici bir acı tayfı halinde parlayıp, sonra yok olurken, Jill’in nefesi kesildi. Ölmüş olduğunu anlaması için alnının ortasındaki kurşun deliğini görmeye ihtiyacı yoktu. Sağa keskin bir dönüş yapan otobüs yavaşladı.</span></p>

      <p class="metin-1 para-style-override-30"><span class="char-style-override-12">Manderville bir eliyle adamı koltuğundan çekip alırken, öbür eliyle direksiyonu kavradı. Otobüsü önce sola, sonra da sert bir şekilde sağa döndürdü; eğildiği anda da ön camı delen bir başka kurşun koltuklardan birine saplandı.</span></p>

      <p class="metin-1 para-style-override-30"><span class="char-style-override-12">Ama o sırada o</span><span class="char-style-override-12">tobüs bir sarsıntı ve yırtılan metal sesiyle kapıyı parçalayıp asfalt yola çıktı. Jill uzun bir soluk bıraktı. Başarmışlardı. Tesisteyken tecrit alarmını çalıştırmakla doğru yapıp yapmadığını düşünmüştü, ama şimdi bu kararından memnundu. Laszlo ile o şeytan çocuklar oradan asla sağ çıkamayacaktı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt89.png" width="54"/></p>

      <p class="metin-1 para-style-override-30"><span class="char-style-override-12">Parlayan miğferleri ve Plexiglas kalkanlarıyla tam saldırı donanımındaki askerler kapının önüne dizilmişti. Laszlo saldırıya hazırlanan Tom ile öteki muhafızdaki cesaretle karışık umutsuzluk ve korkuyu sezdi. Bilincinin bir tarafı onları saldırmaya yönlendirmek istiyordu, ama bunun intihar anlamına geleceğinin de farkındaydı.</span></p>

      <p class="metin-1 para-style-override-30"><span class="char-style-override-12">Tam onları geri çağıracaktı ki, Tom silahını ateşledi. Patlama koridorda yankılandı. Laszlo o sesi bir ölüm çanı olarak algıladı. Mermi bir askerin kalkanını delip geçti; adam kan içinde kalan göğsünü tutarak yere yığıldı. Diğerleri bunun üzerine hiç duraksamadı.</span></p>

      <p class="metin-1 para-style-override-30"><span class="char-style-override-12">Dokuz parmak tetiklere asıldı.</span></p>

      <p class="metin-1 para-style-override-30"><span class="char-style-override-16">“HAYI-IIIRR!”</span> <span class="char-style-override-12">diye bağırdı Laszlo.</span></p>

      <p class="metin-1 para-style-override-30"><span class="char-style-override-12">Zihni üzüntü, pişmanlık ve yaklaşan şiddetin acısıyla doldu. Onları durdurabilmeyi, savunmasız çocuklara ateş ederek gerçekleştirmek üzere oldukları vahşeti görmemelerini sağlayabilmeyi istedi.</span></p>

      <p class="metin-1 para-style-override-30"><span class="char-style-override-12">Ama artık çok g</span><span class="char-style-override-12">eçti.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt90.png" width="54"/></p>

      <p class="metin-1 para-style-override-30"><span class="char-style-override-12">Laszlo’nun sesi kulaklarında çınlarken, Charlie zihnini açtı. Birden Elijah ve Winter da onun yanındaydı. Düşünmeden bir araya geldiler ve zihinlerini bir renk ve ses duvarı halinde Laszlo’nunkine çarptılar.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt91.png" width="54"/></p>

      <p class="metin-1 para-style-override-30"><span class="char-style-override-12">Muazzam bir enerji akısı Laszlo’nun içinden geçip, bir gelgit dalgası gibi mekânda patladı. Askerlerin zihnini kaplayan çelik grisi engeller bir anda paramparça oldu. Ne olduğunu kavrayamayan Laszlo bir şekilde kalkanlarını parçalamış, zihinlerine girmişti.</span></p>

      <p class="metin-1 para-style-override-30"><span class="char-style-override-12">Askerlerin duygularını hissedebiliyordu, ama koku olarak belirmek yerine, yarı-saydam bir görüntü olarak belirmişlerdi. Yeşil korku; zonklayan kapkara saldırganlık ve parlak beyaz öfke. Ve renklerin arasında, erimiş, haykıran kıvrak melodiler ve ritmik vuruşlarla, o ana kadar duymuş olduğu en muhteşem şarkı.</span></p>

      <p class="metin-1 para-style-override-30"><span class="char-style-override-12">Laszlo tüm bunları değişik bir yola yönlendirmek için sadece çeyrek saniyesi olduğunu farketti. Avuçlarındaki ince parmakları hissetti ve çocuklar için duyduğu empatinin özgürce akmasına izin verdi. Duyguları onlara dokundukça, her askerin yumuşayan zihni kendi öfke ve korkusunu sarmaladı.</span></p>

      <p class="metin-1 para-style-override-30"><span class="char-style-override-12">Kavgacı bakışlar eridi, tetiklerin üstünde gerilmiş parmaklar gevşedi, namlular birer birer indirildi. Bir an için kimseden ses çıkmadı; yaralı asker bile bağırmayı kesmişti.</span></p>

      <p class="metin-1 para-style-override-30"><span class="char-style-override-12">Ve yine o an içinde, zihinleri bir dizi bulanık ampul gibi parlarken, Laszlo hepsini sımsıkı kavradı. Ne olduğunu, kalkanlarını delmeyi nasıl başarabildiğini hâlâ anlayamamıştı. Onları neden öyle görüp/duyduğunu da. Bakışlarını Elijah ile Charlie’ye çevirdi. Ellerini sıkı sıkı tutmuşlar, sabit bakışlarını yüzüne dikmişlerdi.</span></p>

      <p class="metin-1 para-style-override-30"><span class="char-style-override-12">Ve Laszlo anladı. Kendisi değildi. O sadece çocukların muhteşem güçleri için bir araçtı. Hep beraberken oradan rahatlıkla çıkabileceklerini kavrayınca uzun ve yavaş bir soluk bıraktı.</span></p>

      <p class="metin-1 para-style-override-30"><span class="char-style-override-12">Ama ileriki yıllarda onu her şeyden çok rahatsız edecek olan şey, Jill’e güvenmiş olmasa hepsini kurtarabileceği düşüncesiydi. Ama ona güvenmişti. Ve Charlie Hammond o yüzden ölecekti.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt92.png" width="54"/></p>

      <p class="metin-1 para-style-override-41"><span class="char-style-override-12">Ekrandaki parlak yeşil rakamlar 00:00’ı gösterdi.</span></p>

      <p class="metin-1 para-style-override-30"><span class="char-style-override-12">Haykıran kadın son bir çığlık attı, ama bu acıdan değil, daha çok bir beklentiden kaynaklanıyordu. Binanın temeline yerleştirilmiş C-4’ler patladı. Rahatlama havada uçarak gelip belkemiğini kıran büyük bir beton parçası şeklinde çöktü üstüne.</span></p>

      <p class="metin-1 para-style-override-30"><span class="char-style-override-12">Ve sonra, birkaç saniye önce Samantha Zinser olan bilinç söndü.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt93.png" width="54"/></p>

      <p class="metin-1 para-style-override-30"><span class="char-style-override-12">“Elveda, Samantha,” diye fısıldadı Jill.</span></p>

      <p class="metin-1 para-style-override-30"><span class="char-style-override-12">Izdırap ve korku dalgaları saniyeler içinde psişik ortama yayılırken, hava da gök gürültüsünü andıran bir uğultuyla doldu. Haykıran zihinlerin birçoğu şimdiden o ölüm dalgasının altında kalmış, birer birer düşmeye başlamıştı bile. Jill gözlerini yumdu ve yavaşça soluğunu bıraktı.</span></p>

      <p class="metin-1 para-style-override-30"><span class="char-style-override-12">Halletmesi gereken sadece iki iş kalmıştı. Oturduğu yerde doğrulup Manderville ve Tanner’a baktı.</span></p>

      <p class="metin-1 para-style-override-30"><span class="char-style-override-12">“Burada dur.”</span></p>

      <p class="metin-1 para-style-override-30"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-52"><span class="Book-Title-1 char-style-override-14">52</span></p>

      <p class="metin-1 para-style-override-59"><span class="Book-Title-1 char-style-override-31"><br/>
      <br/></span></p>

      <p class="metin-1 para-style-override-30"><span class="char-style-override-12">Ses gök gürültüsü gibiydi.</span></p>

      <p class="metin-1 para-style-override-30"><span class="char-style-override-12">Neler olup bittiğine bakacak zaman yoktu. İnanılmaz bir gürültü oldu, sonra dünya ayaklarının altında yarıldı ve gökyüzü tepelerine yağdı. Altlarındaki zemin çatlamaya, tavandan düşen beton bloklar yere çarpıp parçalanmaya ve etrafa keskin ve sivri taş parçaları yağdırmaya başladı.</span></p>

      <p class="metin-1 para-style-override-30"><span class="char-style-override-12">Daha büyük parçaların birkaçı karşılarındaki askerlerin üstüne düştü; bir askerin kafatası yumurta gibi parçalandı. Bir patlama daha oldu ve Laszlo sırtında ateş gibi sıcak bir rüzgâr hissetti. Dönmeye fırsat bulamadan Tom üstüne atlayıp onu yere yıktı. Laszlo nefes almaya çabalarken Charlie’nin eli avucundan kaydı. Oda çığlıklarla dolarken çaresizlik içinde Elijah’ı yanına çekti ve bedeniyle ona siper olmaya çalıştı.</span></p>

      <p class="metin-1 para-style-override-30"><span class="char-style-override-12">Sırtında bu kez de bir acı hissetti, tavan çökerken Tom ona iyice abandı. Ve sonra, beton blokların düşmesi başladığı gibi aniden durdu. Hava, toz ve dumanla dolmuştu. Kısa bir an, enkazın yerleşme gürültülerinden ve alevlerin çıtırtısından başka ses duyulmadı. Sonra acı içindeki insanların çığlıkları sessizliği yırttı.</span></p>

      <p class="metin-1 para-style-override-30"><span class="char-style-override-12">Elijah’ı sıkıca göğsüne bastıran Laszlo yavaşça doğruldu. Karşısında bulacağı dehşetten kaçmak için yüzünü onun göğsüne yaslamış olan çocuk inliyordu. Daha birkaç saniye önce önlerini kesen askerler gitmiş, yerlerini yaralı ve kanlar içindeki kurbanlar almıştı.</span></p>

      <p class="metin-1 para-style-override-30"><span class="char-style-override-12">Yarısından fazlası ölmüştü; ya beton blokların altına gömülmüşlerdi ya da başlarındaki ve göğüslerindeki yaralardan kanlar akarak yerde hareketsiz yatıyorlardı. Baygın yatanların üçü hâlâ nefes alıyordu. Kalan ikisiyse çığlık çığlığa bağırıyordu.</span></p>

      <p class="metin-1 para-style-override-30"><span class="char-style-override-12">Biri dizinden kopmak üzere olan bacağını tutuyordu, ötekinin bağırsakları karnındaki yaradan dökülmüştü. Ama o görüntüler bile Laszlo’nun arkasına baktığı zaman gördüklerinin yanında hiç kaldı.</span></p>

      <p class="metin-1 para-style-override-30"><span class="char-style-override-12">Tom.</span></p>

      <p class="metin-1 para-style-override-37"><span class="char-style-override-12">Sadık askerin görmeyen gözleri tavana sabitlenmişti. Başının yan tarafı koyu kırmızıya boyanmıştı.</span></p>

      <p class="metin-1 para-style-override-37"><span class="char-style-override-16">Beni kurtarmak için kendini feda etti. Onu bana sadık olması için büktüm ve öldü. Benim yüzümden.</span></p>

      <p class="metin-1 para-style-override-37"><span class="char-style-override-12">Bakışlarını Tom’un kanlı başından ayıran Laszlo, yerdeki geniş çatlaktan çıkan alevleri gördü. Ve sonra o bildik kokuyu aldı: Yanan et.</span></p>

      <p class="metin-1 para-style-override-37"><span class="char-style-override-12">“Tanrım, hayır!” diye bağırdı.</span></p>

      <p class="metin-1 para-style-override-37"><span class="char-style-override-12">Elijah tam o anda sıkı sıkı sarıldı ona. O olmasa, Charlie’yi kurtarmak için kendini ümitsizce alevlerin içine atacaktı. Charlie’nin kör edici sarı ıstırabı zihnini kavrayınca acıyla kıvrandı. Son anlarında yalnız olmaması için zihniyle ona uzanmaktan başka yapabileceği şey yoktu.</span></p>

      <p class="metin-1 para-style-override-37"><span class="char-style-override-12">Sonra Charlie’nin zihni geride sadece bir karanlık bırakarak yok oldu.</span></p>

      <p class="metin-1 para-style-override-37"><span class="char-style-override-12">Laszlo birden başka bir bilinç hissetti. Dumandan yanan gözlerle deli gibi enkazı taradı. Ve bir kadın eli gördü.</span></p>

      <p class="metin-1 para-style-override-37"><span class="char-style-override-12">Darian.</span></p>

      <p class="metin-1 para-style-override-37"><span class="char-style-override-12">“Bekle burada,” dedi Elijah’ın elinden kurtularak.</span></p>

      <p class="metin-1 para-style-override-37"><span class="char-style-override-12">Hızla Darian’ın altında sıkışmış olduğu beton bloğa gitti ve onu kaldırmaya çalıştı. İki, belki üç santim oynayan blok gerisingeri düştü. Yine denedi, ama yararı yoktu; çok ağırdı.</span></p>

      <p class="metin-1 para-style-override-37"><span class="char-style-override-12">Birden Darian’ın eli kımıldadı. Laszlo eğilip tuttu.</span></p>

      <p class="metin-1 para-style-override-37"><span class="char-style-override-12">“Darian! Ben üç deyince elinden geldiğince it!”</span></p>

      <p class="metin-1 para-style-override-37"><span class="char-style-override-12">Etrafına bakındı. “Bay Cohen, bana yardım edin!”</span></p>

      <p class="metin-1 para-style-override-37"><span class="char-style-override-12">Şok geçiren Elijah itaatkâr bir şekilde geldi. Laszlo onun zihninden dehşet duygusunu uzaklaştırmaya çalışıp, neon mavisi kendine güvenle doldurdu. Artık Elijah’ın dili olan renkler vasıtasıyla iletişim kuruyordu.</span></p>

      <p class="metin-1 para-style-override-30"><span class="char-style-override-12">“Üç deyince! Hazır mısınız?”</span></p>

      <p class="metin-1 para-style-override-30"><span class="char-style-override-12">Eğilen Elijah beton bloğun kenarından tuttu.</span></p>

      <p class="metin-1 para-style-override-30"><span class="char-style-override-12">Laszlo da ellerini altına soktu. “Bir… iki…</span> <span class="char-style-override-16">ÜÇ!”</span></p>

      <p class="metin-1 para-style-override-30"><span class="char-style-override-12">Birlikte kaldırmaya çalıştılar. Vücudundaki her kasın gerilip zorlandığını hissedebiliyordu Laszlo. Blok yine yerinden kımıldamadı. Saldırganlık dalgaları yayarak gücünü odakladı. Projeksiyonlarına tepki olarak beyin damarlarına adrenalin boşalttı.</span></p>

      <p class="metin-1 para-style-override-30"><span class="char-style-override-12">Beton blok kımıldadı. Sadece beş-on santim, ama neredeyse olacaktı. Birkaç santim daha oynatabilirlerse, onu dayandığı yerden aşağıya itebileceklerdi. Dişlerini sıkan Laszlo çabalarını artırdı. Beton blokun kenarı parmaklarını kesiyordu, ama kan içinde kalan taşı itmeye devam etti. Taş biraz daha kaydı.</span></p>

      <p class="metin-1 para-style-override-30"><span class="char-style-override-16">Biraz daha… Sadece… İki santim… Daha.</span></p>

      <p class="metin-1 para-style-override-30"><span class="char-style-override-12">Ve kayarak devrilen blok moloz kaplı zemine düştü. Laszlo soluklanmak için zaman kaybetmeden toz bulutunun içine daldı. Darian’ın yüzü kanla kaplı olmasına rağmen zihni bir rahatlama duygusuyla dolmuştu.</span></p>

      <p class="metin-1 para-style-override-30"><span class="char-style-override-12">Winter kollarının arasındaydı.</span></p>

      <p class="metin-1 para-style-override-30"><span class="char-style-override-12">Laszlo eğildi ve kızı çekip çıkarttı. Molozların arasından kaldırırken Winter gözlerini açtı ve ona baktı. Sonra kollarını boynuna doladı ve başını göğsüne gömdü. Muhteşem bir müzik mükemmel, pırıl pırıl bir an için, Laszlo’nun zihnine doldu.</span></p>

      <p class="metin-1 para-style-override-30"><span class="char-style-override-12">“Teşekkür ederim,” dedi kız fısıltıyla.</span></p>

      <p class="metin-1 para-style-override-30"><span class="char-style-override-12">“Bir şey değil,” diye yanıtladı Laszlo gözlerinde sevinç gözyaşlarıyla. Hıçkırığını tutup kızı bıraktı ve yardım etmek için Darian’a döndü. “İyi misin?”</span></p>

      <p class="metin-1 para-style-override-30"><span class="char-style-override-12">“Galiba kolum kırıldı, ama sorun değil.” Birden dehşet içinde döndü. “Nerede...”</span></p>

      <p class="metin-1 para-style-override-30"><span class="char-style-override-12">“Öldü o,” diye fısıldadı Laszlo.</span></p>

      <p class="metin-1 para-style-override-30"><span class="char-style-override-12">Soluğu kesilen Darian eliyle ağzını kapattı.</span></p>

      <p class="metin-1 para-style-override-30"><span class="char-style-override-12">Yerdeki alev saçan deliğe bakarken bir an ikisi de konuşmadı.</span></p>

      <p class="metin-1 para-style-override-30"><span class="char-style-override-12">“Kararlarımızın yasını sonra tutarız.” Sözcükler daha ağzından çıkmadan pişman olan Laszlo dudağını ısırdı. “Şimdi… Şimdi buradan gitmemiz gerek.”</span></p>

      <p class="metin-1 para-style-override-30"><span class="char-style-override-12">Darian sessizce başını salladı. Deliğe arkalarını döndüler ve kalan iki çocuğa baktılar. Orada öylece, çığlık atan insanların ve molozun ortasında el ele tutuşmuş, ne yapmaları gerektiğini sorar gibi onlara bakarak sessizce duruyorlardı.</span></p>

      <p class="metin-1 para-style-override-30"><span class="char-style-override-12">Laszlo onların gerisinde yere yığılmış olan Dietrich’e baktı. Sırtüstü yatmış, boş gözlerle tavana bakarken etrafındaki dünyayı unutmak ister gibi elleriyle kulaklarını kapatmıştı.</span></p>

      <p class="metin-1 para-style-override-30"><span class="char-style-override-12">“Dietrich!”</span></p>

      <p class="metin-1 para-style-override-30"><span class="char-style-override-12">Gözlerini sımsıkı yuman doktor, başını deli gibi sallamaya başladı. Laszlo yanına gitti, bir elini tutup rahatlatıcı bir sakinlik yayarak sıktı. Yüzüne sakin bir ifade gelen Dietrich ona baktı.</span></p>

      <p class="metin-1 para-style-override-30"><span class="char-style-override-12">“Böyle olmasını… Üzgünüm. O kadar üzgünüm ki.”</span></p>

      <p class="metin-1 para-style-override-30"><span class="char-style-override-12">“Ben de,” dedi Laszlo. “Şimdi gidelim.”</span></p>

      <p class="metin-1 para-style-override-30"><span class="char-style-override-12">Adamı ayağa kaldırdı. Bir adım atmıştı ki, Darian onu kolundan tuttu. Kulağına doğru eğildi ve neredeyse tükürerek konuştu.</span></p>

      <p class="metin-1 para-style-override-30"><span class="char-style-override-12">“Bırak burada gebersin pezevenk.”</span></p>

      <p class="metin-1 para-style-override-30"><span class="char-style-override-12">“Ona hâlâ ihtiyacımız var.”</span></p>

      <p class="metin-1 para-style-override-30"><span class="char-style-override-12">“Ne için?”</span></p>

      <p class="metin-1 para-style-override-30"><span class="char-style-override-12">Laszlo başıyla binanın yıkılan dış duvarları arasından görünen ağaçları işaret etti. Ama yanıt vermeye fırsat bulamadan tavandan bir gümbürtü geldi ve aşağıya bir toz bulutu indi. Ardından metalik bir inleme sesi duyuldu.</span></p>

      <p class="metin-1 para-style-override-30"><span class="char-style-override-12">“Buradan!” diye bağırdı Laszlo yıkılmış çıkışı göstererek. Ezilmiş ve eğrilmiş kapı biraz zorlayınca menteşelerinden ayrıldı. Çocukları güvenli bir yere götürmesi için önce Darian’ı dışarı itti.</span></p>

      <p class="metin-1 para-style-override-30"><span class="char-style-override-12">Kapıdan çıkmadan önce Tom’a son bir defa baktı. Alnındaki kesikten sızan kan toza karışmış, yüzünü ince bir çizgi halinde boydan boya geçmişti.</span></p>

      <p class="metin-1 para-style-override-30"><span class="char-style-override-16">Omuzlarında bir ölümün yükü daha.</span></p>

      <p class="metin-1 para-style-override-30"><span class="char-style-override-12">“Haydi!”</span></p>

      <p class="metin-1 para-style-override-30"><span class="char-style-override-12">Laszlo da binanın lobisine geçti, yerde yatan ölü ve yaralı askerlere bakmamaya çalışarak molozların üzerinden atladı. Parçalanıp bir kenara savrulmuş olan ana giriş kapısından çıkıp sonunda kendilerini dışarıya attılar.</span></p>

      <p class="metin-1 para-style-override-30"><span class="char-style-override-12">Dondurucu gece havası bir anda ciğerlerini doldurdu. Ortalıkta dolaşan yirmi kadar askeri gören Laszlo şaşırdı.</span></p>

      <p class="metin-1 para-style-override-30"><span class="char-style-override-12">Ve birden anladı ki...</span></p>

      <p class="metin-1 para-style-override-30"><span class="char-style-override-12">“Korunmuyorlar!” dedi Darian.</span></p>

      <p class="metin-1 para-style-override-30"><span class="char-style-override-12">Zihinlerinin korunmasız olması bir yana, hepsi panik içindeydi; ne yapmaları gerektiği hakkında en ufak bir fikirleri yoktu. Laszlo bir sonraki hamleyi düşünmeye çalışırken, nöbetçilerden biri ona doğru koştu.</span></p>

      <p class="metin-1 para-style-override-30"><span class="char-style-override-12">“İyi misiniz, asker?” diye sordu adam.</span></p>

      <p class="metin-1 para-style-override-30"><span class="char-style-override-12">Laszlo adamın kiminle konuştuğunu anlamak için dönüp arkasına bakmak üzereyken, üzerinde hâlâ çalıntı üniformanın olduğunu anımsadı. “İyiyim,” dedi ıtırlı hafif bir uysallık yayarak. “Ama bir araca ihtiyacım var. Hemen General Davis’e rapor etmem gerek.”</span></p>

      <p class="metin-1 para-style-override-30"><span class="char-style-override-12">“Kim?”</span></p>

      <p class="metin-1 para-style-override-30"><span class="char-style-override-12">Laszlo adama, ‘</span><span class="char-style-override-16">Nesin sen, aptal mı?</span><span class="char-style-override-12">’ dercesine bakıp, ona bir utanç dalgası gönderdi.</span></p>

      <p class="metin-1 para-style-override-30"><span class="char-style-override-12">“Bu tesisi denetleyen kişi elbette. Buraya Zinser’in yaptıklarını kontrol etmek için gönderildim. Ve çok da iyi olmuş. Ne bulduğumu biliyor musun?”</span></p>

      <p class="metin-1 para-style-override-30"><span class="char-style-override-12">“Ne?”</span></p>

      <p class="metin-1 para-style-override-30"><span class="char-style-override-12">“Siviller,” dedi Laszlo ve Darian ile çocukları gösterdi. “Eğer kahrolası basın bu sözde</span> <span class="char-style-override-16">gizli</span> <span class="char-style-override-12">tesiste</span> <span class="char-style-override-16">çocuklar</span> <span class="char-style-override-12">olduğunu öğrenirse başımız belada demektir, anlıyor musun beni?”</span></p>

      <p class="metin-1 para-style-override-30"><span class="char-style-override-12">Adam yanıt veremeden Laszlo onu güçlü bir dehşet duygusuyla doldurdu.</span></p>

      <p class="metin-1 para-style-override-30"><span class="char-style-override-12">“Şimdi bana bir araç bul. Hemen!”</span></p>

      <p class="metin-1 para-style-override-30"><span class="char-style-override-12">“Emredersiniz, efendim!”</span></p>

      <p class="metin-1 para-style-override-30"><span class="char-style-override-12">Park alanına koşan asker bir dakika içinde bir arazi aracıyla geri döndü.</span></p>

      <p class="metin-1 para-style-override-30"><span class="char-style-override-12">“Bundan sonrasını ben hallederim,” dedi Laszlo adama inmesini işaret ederek. “Ve Tanrı aşkına! Bu çocukların hiçbirini görmedin. Bir kelime edersen canına okurum. Anladın mı?”</span></p>

      <p class="metin-1 para-style-override-30"><span class="char-style-override-12">Laszlo sözlerini mide bulandıran bir korku dalgasıyla tamamladı. Asker titreyen eliyle çabucak selam verdi.</span></p>

      <p class="metin-1 para-style-override-30"><span class="char-style-override-12">“Emredersiniz, efendim!”</span></p>

      <p class="metin-1 para-style-override-30"><span class="char-style-override-12">Laszlo başka tek söz söylemeden direksiyona geçti, ardından diğerleri de bindi. Cipi parçalanmış ana kapıya doğru sürdü. Metal parmaklıkların olması gerektiği yerde dört asker yan yana duruyorlardı. Onlara yaklaşırken, Laszlo eliyle kenara çekilmelerini işaret etti. Her ne kadar ilk düşünceleri aracı durdurmak olsa da, sürücünün talimatına uymaya karar verdiler.</span></p>

      <p class="metin-1 para-style-override-30"><span class="char-style-override-12">Neden öyle yaptıklarını da hiç merak etmediler.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-53"><span class="Book-Title-1 char-style-override-14">53</span></p>

      <p class="metin-1 para-style-override-30"><span class="Book-Title-1 char-style-override-31"><br/>
      <br/></span></p>

      <p class="metin-1 para-style-override-37"><span class="char-style-override-12">Jill bir elini parlak farlardan kamaşan gözlerine siper ederken, diğeriyle de gelen arabaya durması için işaret etti. Dünyanın en şirin köpek yavrusuna değecek bir sevecenlik duygusu gönderince, mor VW kaplumbağa ardında bir fren izi bırakarak durdu. Jill arabaya koşarken, sürücü de yolcu tarafının camını indirdi.</span></p>

      <p class="metin-1 para-style-override-37"><span class="char-style-override-12">“İyi misin, evlat?”</span></p>

      <p class="metin-1 para-style-override-37"><span class="char-style-override-12">“Evet, sağ olun,” dedi Jill camdan içeri eğilerek. Sürücü ellili yaşlarının başında bir adamdı. Ağzının ve gözlerinin etrafı kırışıklıklarla kaplıydı ve direksiyonla kasıkları arasında sıkışmış bir göbeği vardı. Adamın gözlerinin içine bakan Jill gitmek istediği yeri söyledi.</span></p>

      <p class="metin-1 para-style-override-37"><span class="char-style-override-12">“Hmm, oraya kadar gitmiyorum ben...” Jill zihnini bükünce, adam duraladı. “Neyse... Boşver. Atla bakalım.”</span></p>

      <p class="metin-1 para-style-override-37"><span class="char-style-override-12">Kız emniyet kemerini bağladıktan sonra yola çıktı.</span></p>

      <p class="metin-1 para-style-override-37"><span class="char-style-override-12">“Şeyyy! Eee...” Rahatsızlığı her halinden belli olan adam soruyu sormakla sormamak arasında bocalıyordu. “Bluzundaki o… O şey kan lekesi mi?”</span></p>

      <p class="metin-1 para-style-override-37"><span class="char-style-override-12">Jill bakışlarını gösterge panosunun loş ışığında parlayan kırmızı lekeye indirdi. Hangisinin kanıydı acaba? Tanner’in mi, yoksa Manderville’nin mi? Her şey çok hızlı olmuştu. Adamların duyguları hâlâ zihninde parlıyordu.</span></p>

      <p class="metin-1 para-style-override-37"><span class="char-style-override-12">Tanner’i öldürmesini emretmeden hemen önce Manderville’yi boğduğu ateşli mavi öfke. Ve hemen ardından ona gönderdiği koyu yeşil suçluluk duygusu. Ve Manderville silahı kendi ağzına sokup tetiği çektiği zaman ağzının kenarından yükselen incecik gri duman.</span></p>

      <p class="metin-1 para-style-override-37"><span class="char-style-override-12">“Ketçap dökmüş olmalıyım,” dedi koltuğunda geriye yaslanarak. “Varınca beni uyandır.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt94.png" width="54"/></p>

      <p class="metin-1 para-style-override-37"><span class="char-style-override-12">Laszlo dikiz aynasından arkada uyuyan çocuklara baktı. Kaçışlarının yarattığı gerginlikle bitkin düştüklerinden onları uyumaya ikna etmesi zor olmamıştı. Jill’in arayı fazla açmasını engellemek için gaza bastı. İçinde olduğu araba kilometrelerce uzakta da olsa, kızın zihni kendi beyninin içinde güneş gibi parlıyordu.</span></p>

      <p class="metin-1 para-style-override-37"><span class="char-style-override-12">Bir saat önce yol kenarındaki lokantada rastladıkları yaşlı adamdan ‘ödünç aldıkları’ Oldsmobile’nin yanından kayıp giden beyaz şerit çizgilerine büyülenmiş gibi bakarak birkaç saniye zihnini dinlendirdi. Organizasyon’un onları aramaya başlayıp başlamadığını merak ediyordu.</span></p>

      <p class="metin-1 para-style-override-37"><span class="char-style-override-12">En baştaki planı</span> <span class="char-style-override-16">The New York Times</span><span class="char-style-override-12">’a gidip tüm öyküyü anlatmaktı. Ama bu, kaçışları Tanrı bilir kaç yaşama mal olmadan önceydi. Üstelik şimdi, biraz daha sakin bir kafayla düşününce Elijah ile Winter’i afişe edemeyeceğini de anlamıştı. Hayatlarını orada yaşananların anısıyla sürdürmek zorunda kalmaları yetmezmiş gibi, bir de yeteneklerinin tüm dünya tarafından bilinmesi...</span></p>

      <p class="metin-1 para-style-override-37"><span class="char-style-override-12">Olanları onların zihninden silebilmeyi isterdi. İşin tek iyi yönü, Organizasyon’un büyük olasılıkla hepsinin ölmüş olduğunu düşünmesiydi. Eğer çocuklar kimliklerini iyi gizlerse, Organizasyon belki de gerçeği hiçbir zaman öğrenemeyecekti. Onları asla bulamazlardı. Ancak…</span></p>

      <p class="metin-1 para-style-override-61"><span class="char-style-override-12">Empatları saptayabilecek kendisi gibi başka birini daha bulmazlarsa elbette. Üstüne çöken suçluluk duygusuyla direksiyonu daha da sıkı kavradı. Gözleri yine dikiz aynasına gitti, ama bu kez bakışları evini özleyen bir köpek yavrusu gibi camdan dışarı bakmakta olan Dietrich’e takıldı.</span></p>

      <p class="metin-1 para-style-override-37"><span class="char-style-override-12">Kafasında yavaş yavaş bir fikir şekillenmeye başlamıştı. “Çocukları nasıl koruyabileceğimizi biliyorum,” dedi. “Ve Jill’i nasıl durdurabileceğimizi de.”</span></p>

      <p class="metin-1 para-style-override-37"><span class="char-style-override-12">Planını anlatmayı bitirince Dietrich uzunca bir süre sessiz kaldı. Sonunda başını salladı.</span></p>

      <p class="metin-1 para-style-override-30"><span class="char-style-override-12">“Bunu yapabilirim. Ama bir kemik testeresine ihtiyacım olacak.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt95.png" width="54"/></p>

      <p class="metin-1 para-style-override-30"><span class="char-style-override-12">Laszlo göz ucuyla yanında oturan Darian’a baktı. Arabadaki herkes gibi o da uyuyordu. Uykudayken yüzünde hep o kadar huzurlu bir ifade oluyordu ki... Belki bininci kez yaşadıklarında neyin yalan, neyin gerçek olduğunu düşündü. En kötüsü de oydu işte: Hayatının en mutlu dönemine bakıp, yaşadığı mutluluğun gerçek olup olmadığını bilmemek.</span></p>

      <p class="metin-1 para-style-override-30"><span class="char-style-override-12">Darian’ın hücresindeyken onun günahlarının bağışlanmasını arzuladığını sezmişti. Kaçış planını gerçekleştirmeye başladığı ana kadar, zaman içinde bunu yapabileceğini de düşünmüştü. Ama Darian’ın kendisini baş sorumlu haline koyduğu onca olaydan sonra, son görev de bitince onu bir daha asla görmeyeceğini biliyordu.</span></p>

      <p class="metin-1 para-style-override-30"><span class="char-style-override-12">O nedenle de göz ucuyla seyretti uyuyuşunu. Son bir kez.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-54"><span class="Book-Title-1 char-style-override-14">54</span></p>

      <p class="metin-1 para-style-override-30"><span class="Book-Title-1 char-style-override-31"><br/>
      <br/></span></p>

      <p class="metin-1 para-style-override-37"><span class="char-style-override-12">Şafak sökerken Laszlo arabayı köhne bir motelin arkasındaki otoparka çekti. Soluk neon panoda ‘BOŞ YER VAR’ sözcükleri yanıp sönüyordu. Arabayı durdurmasıyla motoru kapatması arasında geçen birkaç saniye içinde herkes uyanmıştı. Kapıyı açıp indi, tuzlu su ve dizel egzozu kokan serin New England havasını ciğerlerine doldurdu.</span></p>

      <p class="metin-1 para-style-override-37"><span class="char-style-override-12">Yolda geçen beş saatten sonra rüzgâr ne olursa olsun iyi gelmişti. Ötekiler hiç konuşmadan arabadan indi.</span></p>

      <p class="metin-1 para-style-override-37"><span class="char-style-override-12">Laszlo, “Bayan Washington ile konuşmamız gerek,” dedi. “Lütfen bize biraz izin verin.”</span></p>

      <p class="metin-1 para-style-override-37"><span class="char-style-override-12">Otoparkın çocukların onları duyamayacağı kadar uzak bir köşesine yürüdüler. Sonra Laszlo durumu açıkladı:</span></p>

      <p class="metin-1 para-style-override-37"><span class="char-style-override-12">“Gruptan ayrılmam gerek. Jill ile birbirimize bir şekilde bağlıyız. Bana yakın oldukları sürece Elijah ile Winter de tehlikede olacak.”</span></p>

      <p class="metin-1 para-style-override-37"><span class="char-style-override-12">“Onun üzerine tek başına gidemezsin.”</span></p>

      <p class="metin-1 para-style-override-37"><span class="char-style-override-12">“Emniyette olana kadar çocuklarla birlikte kalmalısın. Onların tek savunması sensin.”</span></p>

      <p class="metin-1 para-style-override-37"><span class="char-style-override-12">Darian alt dudağını dişledi. “Seni öldürebileceğini biliyorsun, değil mi?”</span></p>

      <p class="metin-1 para-style-override-37"><span class="char-style-override-12">“Ama başka seçenek de yok.”</span></p>

      <p class="metin-1 para-style-override-37"><span class="char-style-override-12">“Bekleyebilirsin. Çocukları ailelerine teslim edelim, sonra Jill’in peşine birlikte düşeriz.”</span></p>

      <p class="metin-1 para-style-override-37"><span class="char-style-override-12">“Hayır. Bu çok riskli olur. Onu çok net hissediyorum ve daha ne kadar bağlantılı kalacağımızı bilmiyorum. Ona ulaşmadan ne yapacağını kim öngörebilir? Şu anda bile zaman kaybediyoruz. Bunu benim için yap, Darian.”</span></p>

      <p class="metin-1 para-style-override-30"><span class="char-style-override-12">Çabucak planını anlattı.</span></p>

      <p class="metin-1 para-style-override-30"><span class="char-style-override-12">“Peki,” dedi Darian sonunda, ama Laszlo onun öfkesini hissedebiliyordu. “Doktorun istediği tüm oyuncakları almasını sağlayacağım.”</span></p>

      <p class="metin-1 para-style-override-33"><span class="char-style-override-12">“Ve önümüzdeki beş saat içinde geri dönmez ya da seni aramazsam…”</span></p>

      <p class="metin-1 para-style-override-33"><span class="char-style-override-12">“Ne yapacağım? Seni bırakıp gitmemi mi istiyorsun?”</span></p>

      <p class="metin-1 para-style-override-33"><span class="char-style-override-12">“Evet. Bana söz ver, Darian.”</span></p>

      <p class="metin-1 para-style-override-33"><span class="char-style-override-12">“Laszlo ben…”</span></p>

      <p class="metin-1 para-style-override-33"><span class="char-style-override-12">“Uzatma!” diye bağırdı Laszlo. “Söz ver bana!” Öfkeye kapılmak istemezdi, ama çocukları koruma isteği isterik bir takıntı düzeyine ulaşmıştı. “Özür dilerim,” dedi sesini alçaltarak. “Tüm olanlardan sonra dünya üstündeki varlığımı haklı göstermenin tek yolu Winter ve Elijah’ın emniyette olmasını sağlamak. Onun için söz ver bana.”</span></p>

      <p class="metin-1 para-style-override-33"><span class="char-style-override-12">“Sadece</span> <span class="char-style-override-16">sen</span> <span class="char-style-override-12">bana onun hayatıyla kendininki arasında bir seçim yapmak zorunda kalırsan, öldürmekte duraksamıyacağına dair söz verirsen yaparım bunu.”</span></p>

      <p class="metin-1 para-style-override-33"><span class="char-style-override-12">Laszlo yanıt vermeden önce düşündü. Jill hâlâ bir çocuktu. Ama Winter ile Elijah da öyleydi. “Bu</span> <span class="char-style-override-16">şeyden</span> <span class="char-style-override-12">tek parça olarak çıkmamın bir yolu varsa o yola yöneleceğim.”</span></p>

      <p class="metin-1 para-style-override-33"><span class="char-style-override-12">Bir damla gözyaşı Darian’ın yanağından süzüldü. Kollarını Laszlo’nun boynuna doladı ve ona sıkıca sarılırken kulağına fısıldadı. “Seni hâlâ seviyorum. Biliyor musun?”</span></p>

      <p class="metin-1 para-style-override-33"><span class="char-style-override-12">“Biliyorum.”</span></p>

      <p class="metin-1 para-style-override-33"><span class="char-style-override-12">Laszlo ‘ben de’ diyebilmiş olmayı isterdi. Ama artık çok geçti. Darian burnunu çekerek ondan koptu ve geri çekildi. Utanarak yanaklarını sildi. Laszlo onun duygularını hissediyordu elbette, ama onurunu kurtarmak için başını çevirdi.</span></p>

      <p class="metin-1 para-style-override-33"><span class="char-style-override-12">Darian kendini topladıktan sonra ötekilerin yanına döndüler. Hepsinin bakışları –farklı nedenlerle olsa da- yerdeydi.</span></p>

      <p class="metin-1 para-style-override-33"><span class="char-style-override-12">Laszlo, “Jill’in peşinden gidiyorum,” dedi. “Ben dönene kadar yönetim Darian da olacak.” Dietrich’e döndü. “Bu senin için de geçerli.”</span></p>

      <p class="metin-1 para-style-override-30"><span class="char-style-override-12">“Anlaşıldı,” diye mırıldandı Dietrich.</span></p>

      <p class="metin-1 para-style-override-30"><span class="char-style-override-12">Laszlo ayrılmak üzereyken Darian atılıp hızlı bir öpücük çalmak için dudaklarını yavaşça onunkilere dokundurdu.</span></p>

      <p class="metin-1 para-style-override-30"><span class="char-style-override-12">“Elveda.”</span></p>

      <p class="metin-1 para-style-override-30"><span class="char-style-override-12">Yola çıkıp otostop yapmak için parmağını kaldırana dek Darian’ın o hareketindeki garip kesinliği anlamamıştı Laszlo. Ve sonra anladı: Darian bir daha görüşeceklerini ummuyordu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-55"><span class="Book-Title-1 char-style-override-14">55</span></p>

      <p class="metin-1 para-style-override-30"><span class="Book-Title-1 char-style-override-31"><br/>
      <br/></span></p>

      <p class="metin-1 para-style-override-33"><span class="char-style-override-12">Jill sadece yedi ay önce ayrılmış olsa da, oradaki her şey gözüne sanki daha küçük görünüyordu. Daha önceki yıl orası tüm dünyasıydı onun. Şimdiyse bir dizi acı veren anıdan başka bir şey değildi. Öyle bile olsa, Organizasyon’un ötesinde sahip olduğu tek yuvaydı.</span></p>

      <p class="metin-1 para-style-override-33"><span class="char-style-override-12">Sıraların arasındaki geniş koridorda yürürken ayak sesleri kilisenin büyük tavanında yankılanıyordu. Her sıranın yanından geçerken zihninde anılar canlandı.</span></p>

      <p class="metin-1 para-style-override-33"><span class="char-style-override-16">Son kefaretimi burada ödedim.</span></p>

      <p class="metin-1 para-style-override-33"><span class="char-style-override-16">Sarah’nın Hemşire Martha taklidini izlerken gülme krizi geçirdiğim yer.</span></p>

      <p class="metin-1 para-style-override-33"><span class="char-style-override-16">İnancın kırmızı olduğunu ilk burada gördüm.</span></p>

      <p class="metin-1 para-style-override-33"><span class="char-style-override-12">Peder Sullivan’ın ofisine giden dar dönel merdivenin basamaklarını çıkarken farkında olmadan gözyaşlarını siliyordu. Oraya intikam almak için mi, yoksa af dilemek için mi geldiğini bilmiyordu. Tek bildiği, olması gereken yerde bulunduğuydu. Üst sahanlığa ulaşınca durdu ve ağır ahşap kapıya baktı.</span></p>

      <p class="metin-1 para-style-override-33"><span class="char-style-override-12">Kapıda altın harflerle yazılmış bir plaket vardı.</span></p>

      <p class="metin-1 para-style-override-33"><span class="char-style-override-12">Rah. Ryan O’Callaghan</span></p>

      <p class="metin-1 para-style-override-33"><span class="char-style-override-12">Birden öfkelenerek kapıyı hızla itti. İnce yapılı, kızıl saçlı bir rahip başını kaldırıp şaşkınlıkla ona baktı. “Size yardım edebilir…”</span></p>

      <p class="metin-1 para-style-override-33"><span class="char-style-override-12">“Peder Sullivan nerede?”</span></p>

      <p class="metin-1 para-style-override-33"><span class="char-style-override-12">“Piskopos Sullivan artık Aziz Meryem Şapeli’nden çalışıyor.”</span></p>

      <p class="metin-1 para-style-override-33"><span class="char-style-override-12">“</span><span class="char-style-override-16">Piskopos</span> <span class="char-style-override-12">Sullivan mı?”</span></p>

      <p class="metin-1 para-style-override-33"><span class="char-style-override-12">Jill bir an şaşırmıştı, ama sonra anladı: Peder Sullivan mesleğinde ilerlemişti. Kendisi Organizasyon’da iken ihtiyar yaşamına devam etmişti. Ama o bunu kabul etmeyecekti. Peder Sullivan’ın gözlerinin içine bakması gerekiyordu. Ona büyük bir yanlış yaptığını söylemesi gerekiyordu.</span></p>

      <p class="metin-1 para-style-override-30"><span class="char-style-override-12">“Beni ona götür.”</span></p>

      <p class="metin-1 para-style-override-30"><span class="char-style-override-12">“Ama…”</span></p>

      <p class="metin-1 para-style-override-30"><span class="char-style-override-12">Genç rahibin gözlerinin içine bakan Jill onun zihnini kuru bir dal parçası gibi kırdı.</span></p>

      <p class="metin-1 para-style-override-30"><span class="char-style-override-12">O’Callaghan yerinden kalktı. “Arabam arkada.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt96.png" width="54"/></p>

      <p class="metin-1 para-style-override-30"><span class="char-style-override-12">Sarı bir öfke dalgası Laszlo’nun zihninde parladı. Gazı kökledi.</span></p>

      <p class="metin-1 para-style-override-30"><span class="char-style-override-12">Acele etmesi gerekiyordu.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt97.png" width="54"/></p>

      <p class="metin-1 para-style-override-30"><span class="char-style-override-12">Laboratuardaki o son günden beri Jill, Peder Sullivan’ın renklerini ilk defa görebiliyordu. Onları Aziz Meryem Şapeli’nin karmaşık koridorlarında kendisine yol göstermeleri için kullandı. Ve sonunda onun kapısının önünde durdu. Rahibi kolaylıkla mahvedebilirdi, ama o gün bodrumda hissettiği dehşeti bir kez daha benliğinde bulunca orada donakalmıştı. Ekşi bir safra akıntısı boğazını yakarak ağzına kadar geldi.</span></p>

      <p class="metin-1 para-style-override-30"><span class="char-style-override-12">Elinde olmadan öksürünce Peder Sullivan’ın renkleri birden bir korku girdabına dönüşerek parladı.</span></p>

      <p class="metin-1 para-style-override-30"><span class="char-style-override-12">“Orada biri mi var?”</span></p>

      <p class="metin-1 para-style-override-30"><span class="char-style-override-12">Jill her ne kadar yaşlı rahibin duygularını çok net olarak görebiliyorsa da, kapıyı açma cesaretini veren Peder Sullivan’ın sesindeki titreme oldu. Duvardan bir an için yansıyan şahane ve birbirleriyle çelişen renkler onu şaşırttı; sonra bunların duygular değil, sadece döşemeden tavana kadar uzanan pencereyi kaplayan vitray olduğunu farketti.</span></p>

      <p class="metin-1 para-style-override-30"><span class="char-style-override-12">Kapıyı açıp içeri girdi. “Merhaba, Peder.”</span></p>

      <p class="metin-1 para-style-override-30"><span class="char-style-override-12">Peder Sullivan’ın yüzü bembeyaz olurken, duyduğu şok da zihninde patladı. Seri bir hareketle çalışma masasının en üst çekmecesini açıp titreyen eliyle gümüş bir tabanca çıkarttı. “Bana yaklaşma.”</span></p>

      <p class="metin-1 para-style-override-30"><span class="char-style-override-12">“Peder ben…”</span></p>

      <p class="metin-1 para-style-override-30"><span class="char-style-override-12">“Jill! Ne olduğunu bilemiyorum ama Tanrı’nın evine ait değilsin.”</span></p>

      <p class="metin-1 para-style-override-30"><span class="char-style-override-12">“Lütfen… Açıklamama izin verin. Onların hepsi sizin içindi… Sizin için öldürdüm. Tanrı için.”</span></p>

      <p class="metin-1 para-style-override-30"><span class="char-style-override-12">“Hayır,” Peder Sullivan başını kendini duyduğu şeylerden sakınmak ister gibi silkeledi. “Sen ne yaptıysan, Şeytan için yaptın. Tıpkı Hemşire Christina’yı baştan çıkarttığın zamanki gibi. Ama ona senin gerçekte ne olduğunu söyledim. Ve Hemşire Christina bunu duyunca ağladı… Sevincinden ağladı. Çünkü bir tarafı sana kanmış, aşık olduğunu sanmıştı.”</span></p>

      <p class="metin-1 para-style-override-30"><span class="char-style-override-12">Güzel rahibenin adı geçince Jill’in midesine bir kramp girdi. “Beni sevmiş miydi?”</span></p>

      <p class="metin-1 para-style-override-30"><span class="char-style-override-12">“Hayır! Seni asla sevmedi! Yaptıklarını ona içindeki</span> <span class="char-style-override-16">Yaratık</span> <span class="char-style-override-12">yaptırdı! Şimdi dışarı çık, yoksa ateş edeceğim. Yüce İsa Mesih adına yemin ederim ki yaparım.”</span></p>

      <p class="metin-1 para-style-override-30"><span class="char-style-override-12">“Yapmayacaksın,” dedi Jill içi öfkeyle kabararak. “Benim hakkımda yanıldın. Haftalar boyunca bana işkence yaptın. Ama inancımı hiç kaybetmedim. Şu ana kadar.” Peder Sullivan’nın titreyen gözlerinin içine bakarak ona doğru bir adım attı. “Beni öldürmeyeceksin. Kendini öldüreceksin.”</span></p>

      <p class="metin-1 para-style-override-30"><span class="char-style-override-12">O denli acımasız bir hüzün dalgası gönderdi ki, kendi gözleri de yaşlarla doldu. Rahibe doğru bir adım daha attı.</span></p>

      <p class="metin-1 para-style-override-30"><span class="char-style-override-12">“Günaha giren</span> <span class="char-style-override-16">sendin</span><span class="char-style-override-12">. Çünkü değersizsin. Her zaman da değersiz oldun. Tanrı’nın Evi’ne ait olmayan</span> <span class="char-style-override-16">sensin</span><span class="char-style-override-12">. O’na layık olmayan</span> <span class="char-style-override-16">sensin</span><span class="char-style-override-12">.”</span></p>

      <p class="metin-1 para-style-override-30"><span class="char-style-override-12">Peder Sullivan silahını indirdi.</span></p>

      <p class="metin-1 para-style-override-30"><span class="char-style-override-12">“Öldür kendini, Peder.”</span></p>

      <p class="metin-1 para-style-override-30"><span class="char-style-override-12">Rahibin eli çılgınca bir titremeye tutuldu. “Bu günahkâr yaşamdan tek kaçış yolun bu.”</span></p>

      <p class="metin-1 para-style-override-37"><span class="char-style-override-12">Sullivan yavaşça silahı başına doğru kaldırdı.</span></p>

      <p class="metin-1 para-style-override-37"><span class="char-style-override-12">“Yap!”</span></p>

      <p class="metin-1 para-style-override-37"><span class="char-style-override-12">Gözlerini sıkıca yumdu.</span></p>

      <p class="metin-1 para-style-override-37"><span class="char-style-override-12">“YAP!”</span></p>

      <p class="metin-1 para-style-override-37"><span class="char-style-override-12">Tetiğin üzerindeki parmağı gerildi.</span></p>

      <p class="metin-1 para-style-override-37"><span class="char-style-override-16">“HAYIR!”</span></p>

      <p class="metin-1 para-style-override-37"><span class="char-style-override-12">Rahibin silahının ateşlenmesinden bir an önce attığı çığlıkla Jill’in dikkatini dağıtan Laszlo odaya daldı. Silahın kulakları sağır edici sesi küçük mekânda yankılandı; namludan çıkan mermi Peder Sullivan’ın başının birkaç santim ilerisinden geçerek vitray pencereyi parçaladı. Cam parçaları uçuşarak etrafa dağılırken oda bir renk cümbüşüne boğuldu.</span></p>

      <p class="metin-1 para-style-override-37"><span class="char-style-override-12">Jill öfkeyle kendini devasa meşe masanın üzerinden atıp Peder Sullivan’a saldırdı. Silahını düşüren rahip dehşet içinde pencereye kadar gerileyince tökezledi. Kırık camın önünde tehlikeli şekilde salınıyordu şimdi. Dengesini bulmak için pervaza tutunmaya çalıştı, ama renkli cam kırıkları parmaklarını kesince kavrayışını kaybetti ve pencereden dışarı yuvarlandı.</span></p>

      <p class="metin-1 para-style-override-37"><span class="char-style-override-12">Jill bir an duraksamadan masanın üstüne düşen silahı kaptı ve kendisini rahibin canını alma zevkinden mahrum bırakan adamı öldürmek üzere döndü.</span></p>

      <p class="metin-1 para-style-override-37"><span class="char-style-override-12">Silahı Laszlo’nun başına doğrulttu ve tetiği çekti.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt98.png" width="54"/></p>

      <p class="metin-1 para-style-override-30"><span class="char-style-override-12">Silah ateş aldığı anda Laszlo da kıza doğru hamle etti. Kurşun kulağını delip geçerken bir sıcaklık hissi duydu ve bir saniye sonra kızın üstüne çullandı.</span></p>

      <p class="metin-1 para-style-override-30"><span class="char-style-override-12">Jill’in bileğini kavrayıp elini hızla duvara çarpınca silah yere düştü. Ve anında bir nefret duygusu Laszlo’nun beyninde, onu içten dışa doğru yakan bir alev topu gibi patladı.</span></p>

      <p class="metin-1 para-style-override-30"><span class="char-style-override-12">Jill psişik pençelerini beynine gömerken başparmaklarını da gözlerine bastırdı. Laszlo onun ellerini tutup geri çekmeye çalıştı, ama zihninde çığlık çığlığa patlayan renkler kalan gücünü alıp götürmüştü. Kızın tırnakları sıkı sıkıya kapattığı göz kapaklarını delip geçince bir çığlık attı. Tırnaklar gözlerine gömüldükçe keskin ve yakıcı acı da büyüyordu, ama bu zihnini döven elem dolu maviler ve delirtici morlarla karşılaştırılınca hiçbir şeydi.</span></p>

      <p class="metin-1 para-style-override-30"><span class="char-style-override-12">Tek yapabildiği onları geri yansıtmak oldu; Jill tırnaklarını daha da derinlere batırdıkça, o da tüm acısını ona gönderdi.</span></p>

      <p class="metin-1 para-style-override-30"><span class="char-style-override-12">Laszlo’nun kanayan gözlerinin dayanılmaz acısını, birlikte haykırarak paylaştılar.</span></p>

      <p class="metin-1 para-style-override-30"><span class="char-style-override-12">Duyduğu fiziksel acı, Jill’in kör edici psişik saldırısı karşısında kasırgadaki bir fısıltı gibiydi. Bırakmak istemesine rağmen mücadeleye devam etti. Onu ancak kendi gücü vasıtasıyla yenebileceğinin bilinciyle Jill’in tüm nefretini geri gönderdi.</span></p>

      <p class="metin-1 para-style-override-30"><span class="char-style-override-12">Birden, dehşete kapılmış başka bir bilincin odaya daldığını hissetti.</span></p>

      <p class="metin-1 para-style-override-30"><span class="char-style-override-16">Darian.</span></p>

      <p class="metin-1 para-style-override-30"><span class="char-style-override-12">Güneş kadar yakıcı bir renk parıltısı Jill’in zihnini yarıp geçti. Kız birden olduğu yere yığıldı. Parmakları mide bulandırıcı bir sesle göz yuvalarından çıkarken Laszlo acıyla bir çığlık attı. Darian’a dönmeye çabaladı, ama artık gücünün sonuna gelmişti.</span></p>

      <p class="metin-1 para-style-override-30"><span class="char-style-override-12">Kendini bıraktı ve Jill ile birlikte uçurumdan aşağı yuvarlandı.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-56"><span class="Book-Title-1 char-style-override-14">56</span></p>

      <p class="metin-1 para-style-override-30"><span class="Book-Title-1 char-style-override-31"><br/>
      <br/></span></p>

      <p class="metin-1 para-style-override-33"><span class="char-style-override-12">Laszlo kendine geldiğinde, zonklayan gözlerini açamadı. Elleriyle yoklayınca kalın bir sargı tabakasıyla karşılaştı. Bir korku dalgası benliğini sardı. Doğrulmaya çalıştı, ama bir çift güçlü el onu tuttu. Ellerin Darian’a ait olduğunu hissetti. Ve birden anımsadı.</span></p>

      <p class="metin-1 para-style-override-33"><span class="char-style-override-12">“Jill nerede?”</span></p>

      <p class="metin-1 para-style-override-33"><span class="char-style-override-12">“O iş tamam.”</span></p>

      <p class="metin-1 para-style-override-33"><span class="char-style-override-12">Laszlo uzun bir soluk bıraktı. “Winter ile Elijah?”</span></p>

      <p class="metin-1 para-style-override-33"><span class="char-style-override-12">“İyiler,” dedi Darian. Ağlamamaya çalıştığı sesinden belliydi. “Uyu. Uyandığında yanında olacağım.”</span></p>

      <p class="metin-1 para-style-override-33"><span class="char-style-override-12">“Peki.” Laszlo bilincini yitirmeye başlamıştı bile. “Tamam.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt99.png" width="54"/></p>

      <p class="metin-1 para-style-override-33"><span class="char-style-override-12">Bilinci geri geldiğinde gözlerindeki acı biraz hafiflemişti. Gece olduğu hissi vardı içinde. Elini yumuşak çarşafın üstünde gezdirdi ve yavaşça doğruldu. Çevresinde hepsi uyumakta olan dört zihin vardı. Bilinçsizlik içinde sönük olsalar bile, üç tanesinden güç fışkırıyordu; dördüncüsüyse onlara kıyasla zayıf bir gölge gibiydi. Sonra başka bir şey hissetti: Bomboş bir hiçlik. Sanki uzayda bir kara delik. Darian’ın uyandığını duydu/hissetti.</span></p>

      <p class="metin-1 para-style-override-33"><span class="char-style-override-12">“Herhangi bir sorun çıktı mı?”</span></p>

      <p class="metin-1 para-style-override-33"><span class="char-style-override-12">“Hayır. Dietrich iki saatten az bir süre içinde girdi ve çıktı.” Laszlo bir sonraki sorusunu soramadan Darian, “Kız hâlâ uyuyor,” dedi. “Bilmiyor.”</span></p>

      <p class="metin-1 para-style-override-33"><span class="char-style-override-12">“Uyandığında ben söylerim.”</span></p>

      <p class="metin-1 para-style-override-33"><span class="char-style-override-12">Bir sessizlik oldu, sonra Darian, “Tamam,” dedi.</span></p>

      <p class="metin-1 para-style-override-33"><span class="char-style-override-12">Kadının içinden, acı çikolata gibi kokan üzüntüyle karışık bir utanç duygusu geçti. Laszlo elini uzatınca tutup kendi elinin içinde hapsetti.</span></p>

      <p class="metin-1 para-style-override-30"><span class="char-style-override-12">“Ne oldu?” diye sordu Laszlo.</span></p>

      <p class="metin-1 para-style-override-30"><span class="char-style-override-12">“Biraz önce… Başımı sallıyordum. Göremediğini unuttum.” Darian burnunu çekti. “Üzgünüm, Laszlo. Yalnız başına gitmene asla izin vermemeliydim. Niye gelmediğimi bilmiyorum, ta ki…”</span></p>

      <p class="metin-1 para-style-override-30"><span class="char-style-override-12">“Ama</span> <span class="char-style-override-16">geldin</span><span class="char-style-override-12">. Büyük olasılıkla hayatımı kurtardın.”</span></p>

      <p class="metin-1 para-style-override-30"><span class="char-style-override-12">“Ama gözlerin… Yani… Ah, Laszlo...”</span></p>

      <p class="metin-1 para-style-override-30"><span class="char-style-override-12">Darian’ın zihni suçluluk ve pişmanlıkla doldu. Laszlo kendini birden sıcak ve sıkıntılı hissetti. Elini kaldırdı ve büyük bir dikkatle gözlerini örten sargının üzerine bastırdı.</span></p>

      <p class="metin-1 para-style-override-30"><span class="char-style-override-12">“Onları kaybettim, değil mi?” dedi fısıltıyla.</span></p>

      <p class="metin-1 para-style-override-30"><span class="char-style-override-12">“Evet,” diye yanıtladı Darian boğuk hıçkırıklar arasında. “Her ikisinin retinası da yırtılmış. Dietrich, kimsenin yapacak bir şeyi olmadığını söyledi.”</span></p>

      <p class="metin-1 para-style-override-30"><span class="char-style-override-12">Laszlo başını salladı. Tüm vücudu uyuşmuştu sanki. İki eski âşık bir süre konuşmadan, düşüncelerine dalmış halde yan yana oturdu.</span></p>

      <p class="metin-1 para-style-override-30"><span class="char-style-override-12">“Bu benim kefaretim,” dedi Laszlo sonunda. “Bazılarına kıyasla şanslı bile sayılırım.”</span></p>

      <p class="metin-1 para-style-override-30"><span class="char-style-override-12">“Hiç adil değil bu.”</span></p>

      <p class="metin-1 para-style-override-30"><span class="char-style-override-12">Laszlo omuzlarını silkti; tartışmak için fazlasıyla yorgundu. “Her nasılsa işte.”</span></p>

      <p class="metin-1 para-style-override-30"><span class="char-style-override-12">“Şimdi ne olacak?”</span></p>

      <p class="metin-1 para-style-override-30"><span class="char-style-override-12">“Jill’e söyleyecek, sonra da onu serbest bırakacağız.”</span></p>

      <p class="metin-1 para-style-override-30"><span class="char-style-override-12">“Bir şey yapmaya kalkışmasından korkmuyor musun?”</span></p>

      <p class="metin-1 para-style-override-30"><span class="char-style-override-12">“O daha bir çocuk. Ve artık diğer herkes gibi biri. Zaten hepimiz Organizasyon’dan saklanmak için kimliklerimizi değiştirmek zorunda kalacağız; bizi bulamaz. Bulursa da, bunu o zaman düşünürüz.”</span></p>

      <p class="metin-1 para-style-override-30"><span class="char-style-override-12">“Biz ne olacağız?” diye sordu Darian.</span></p>

      <p class="metin-1 para-style-override-30"><span class="char-style-override-12">Laszlo onun sesindeki umudu hissetti. Duygularını bilmek, vereceği yanıtı daha da zorlaştırıyordu, ama ona yalan söyleyemezdi.</span></p>

      <p class="metin-1 para-style-override-30"><span class="char-style-override-12">“Kendi yollarımıza gideceğiz.”</span></p>

      <p class="metin-1 para-style-override-30"><span class="char-style-override-12">Darian elini daha sıkı tuttu ve yüzüne götürerek bastırdı. Yanakları ıslaktı.</span></p>

      <p class="metin-1 para-style-override-30"><span class="char-style-override-12">“Öyle olmak zorunda değil, Laszlo. Yeniden başlayabiliriz. Hatta…”</span></p>

      <p class="metin-1 para-style-override-30"><span class="char-style-override-12">“Hayır.” Laszlo elini yavaşça çekip onunkinden kurtardı. “Yapamayız.”</span></p>

      <p class="metin-1 para-style-override-30"><span class="char-style-override-12">“Ama…”</span></p>

      <p class="metin-1 para-style-override-30"><span class="char-style-override-12">“Yanıtım kesin.” Boğazı yanıyordu. “Anlayabileceğini umuyorum.”</span></p>

      <p class="metin-1 para-style-override-30"><span class="char-style-override-12">“Tabii,” dedi Darian burnunu çekerek. “Ama denemek zorundaydım, tamam mı?”</span></p>

      <p class="metin-1 para-style-override-30"><span class="char-style-override-12">“Evet. Sanırım zorundaydın.”</span></p>

      <p class="metin-1 para-style-override-30"><span class="char-style-override-12">Laszlo bir hareket sezinledi, sonra Darian’ın ılık ve dolgun dudakları yanağına dokundu. Temas sadece bir saniye sürdü, ama yaşamının hem en hüzünlü ve hem de en tatlı saniyesiydi. Darian kalkıp giderken, zihninin etrafında bir duvar oluştu. Gözleri sargıların altında yanıyordu.</span></p>

      <p class="metin-1 para-style-override-30"><span class="char-style-override-12">Uyumaya çalışırken o gözlerle bir daha ağlayıp ağlayamayacağını merak ediyordu.</span></p>

      <p class="metin-1 para-style-override-29"/>

      <p class="metin-1 para-style-override-29"/>

      <p class="metin-1 para-style-override-29"/>

      <p class="konubasligi1-1" id="toc_marker-3-57"><span class="Book-Title-1 char-style-override-14">57</span></p>

      <p class="metin-1 para-style-override-30"><span class="Book-Title-1 char-style-override-31"><br/>
      <br/></span></p>

      <p class="metin-1 para-style-override-30"><span class="char-style-override-12">Jill yorgun gözlerini açınca iki yanında onları gördü. Solunda ona sanki bir çeşit hayvanmış gibi bakan Darian ile Dietrich, sağındaysa Laszlo. Onun ifadesini okuyamıyordu, çünkü gözlerindeki sargılar duygularını gizliyordu.</span></p>

      <p class="metin-1 para-style-override-30"><span class="char-style-override-12">Zihnine ulaşmaya çalıştı, ama onu da bulamadı. Ve ulaşamadığı sadece o değildi. Darian. Doktor. Hepsi anlamsızdı. Hatta daha da kötü. Tesiste bir muhafızı hissedemediği zaman en azından kalkanını sezebiliyordu.</span></p>

      <p class="metin-1 para-style-override-30"><span class="char-style-override-12">Şimdiyse bir hiçlik vardı. Hayır. O şey hiçlikten de azdı. Çünkü hiçliğin olması için arkada bir fon olması gerekiyordu. Ama şimdi duyguların üzerine yansıdığı yüzey de gitmişti. Göğsüne baktı, kolyesini göremedi. Tüm bedenini yoklamak istedi, ama el ve ayak bileklerinden yatağa bağlanmıştı. Kollarını, bacaklarını silkeledi, ama tenine değen herhangi bir metal algılamadı. Sadece yumuşak çarşaflar ve bol bir sabahlık.</span></p>

      <p class="metin-1 para-style-override-30"><span class="char-style-override-12">“Kolye yok,” dedi Laszlo.</span></p>

      <p class="metin-1 para-style-override-30"><span class="char-style-override-12">“O zaman neden sizleri…” Sesi giderek azalırken bakışlarını Dietrich’e çevirdi. “Bana ne yaptın?”</span></p>

      <p class="metin-1 para-style-override-30"><span class="char-style-override-12">“Seni hadım ettik,” dedi Darian. Sesi acımasız ve tiksinti doluydu.</span></p>

      <p class="metin-1 para-style-override-30"><span class="char-style-override-12">“Yapmış olamazsınız… Yapmış…”</span></p>

      <p class="metin-1 para-style-override-30"><span class="char-style-override-12">“Hayatta olduğuna şükret,” dedi Laszlo zehir saçan bir sesle. “Seni öldürmeyi düşünmediğimi sanma.”</span></p>

      <p class="metin-1 para-style-override-30"><span class="char-style-override-12">Jill’in boğazı birden kurudu. “Neden öldürmedin?”</span></p>

      <p class="metin-1 para-style-override-30"><span class="char-style-override-12">“Çünkü tüm yaptıklarına rağmen sen de bir kurbandın. Onun için Dr. Dietrich bir daha asla başka birinin zihnine girememeni garanti altına aldı.”</span></p>

      <p class="metin-1 para-style-override-30"><span class="char-style-override-12">Jill tüm bedeninin buz gibi olduğunu hissetti. Duyduklarına inanmak istemiyordu, ama Darian’ın yüzündeki kendini beğenmiş ifadeden Laszlo’nun gerçeği söylüyor olduğunu görebiliyordu. Diğer herkes gibi yaşamanın nasıl bir şey olacağını düşünerek yutkundu. Hep normal biri olmak istemiş, ama şimdi öyle olunca da birden dehşete kapılmıştı.</span></p>

      <p class="metin-1 para-style-override-30"><span class="char-style-override-12">“Bu konuşmadan sonra bizi bir daha asla görmeyeceksin. Bizi bulmaya çalışmayacaksın. Organizasyon ile temasa geçmeyeceksin. Senin küçük katliamından kurtulduğumuzu kimseye söylemeyeceksin. Eğer tek bir ajan bizi ziyarete gelirse, nedenini öğrenmeye çalışmayacağız. Nedenin sen olduğunu varsayacağız. Bu kadar. Kurallara uyarsan hiçbir sorunumuz olmaz. Eğer onları çiğnersen ya da çiğnemeye kalkışırsan peşine düşeceğiz. Ve ikinci bir şans olmayacak. Anlıyor musun?”</span></p>

      <p class="metin-1 para-style-override-30"><span class="char-style-override-12">“Evet,” dedi Jill. Sesi boğuk ve hırıltılı çıkıyordu. Gözyaşlarını engellemek için dudağını ısırdı.</span></p>

      <p class="metin-1 para-style-override-30"><span class="char-style-override-12">“İyi.” Laszlo arkasını döndü ve “Gidelim,” dedi. Kolunu uzattı, dirseğini tutan Dietrich onu kapıya doğru götürdü. Darian yüzünü Jill’inkine yaklaştırdı.</span></p>

      <p class="metin-1 para-style-override-30"><span class="char-style-override-12">“Kurallara karşı geleceğini umuyorum. Böylece seni ıstırabından kurtarmak için bir nedenim olur.”</span></p>

      <p class="metin-1 para-style-override-30"><span class="char-style-override-12">Sonra da yüzüne tükürdü.</span></p>

      <p class="metin-1 para-style-override-30"><span class="char-style-override-12">Birlikte kapıya yürürlerken Jill arkalarından bağırdı. “Durun! Beni burada böyle bırakamazsınız!”</span></p>

      <p class="metin-1 para-style-override-30"><span class="char-style-override-12">“Hizmetçi birkaç saate kadar gelecek,” dedi Darian. “O zamana kadar meditasyon yap.” Yatak odasının kapısını arkasından kapattı.</span></p>

      <p class="metin-1 para-style-override-30"><span class="char-style-override-12">Az sonra Jill dış kapının da kapandığını duydu. Hiç o anki kadar yalnız olduğunu anımsamıyordu; rahatlamak için başvuracağı tek şey duyguları olabilirdi. Ve sonra, kendi zihninde kapana kısılmış olarak geçireceği yaşamı düşününce haykırmaya başladı.</span></p>

      <p class="para-style-override-31"><img alt="Image350.EPS" height="29" src="../Images/Image350_fmt100.png" width="54"/></p>

      <p class="metin-1 para-style-override-30"><span class="char-style-override-12">Dietrich yutkundu. “Bana ne olacak?”</span></p>

      <p class="metin-1 para-style-override-30"><span class="char-style-override-12">“Gitmekte serbestsin.”</span></p>

      <p class="metin-1 para-style-override-30"><span class="char-style-override-12">Doktorun zihni bir rahatlama duygusuyla doldu.</span></p>

      <p class="metin-1 para-style-override-30"><span class="char-style-override-12">“Teşekkür ederim Laszlo,” dedi iç geçirerek. Sonra boğazını temizledi ve “Ya çocuklar?” diye sordu.</span></p>

      <p class="metin-1 para-style-override-30"><span class="char-style-override-12">“Seni planlarımıza katmamamızı anlayışla karşılayacağını umuyorum.” Laszlo durdu. “Jill için koyulan kurallar senin için de geçerli.”</span></p>

      <p class="metin-1 para-style-override-30"><span class="char-style-override-12">“Anlıyorum.”</span></p>

      <p class="metin-1 para-style-override-30"><span class="char-style-override-12">“Elveda, doktor,” dedi Laszlo elini uzatarak.</span></p>

      <p class="metin-1 para-style-override-30"><span class="char-style-override-12">Dietrich onun elini kuvvetle sıktı. “Elveda, Laszlo. İyi şanslar.”</span></p>

      <p class="metin-1 para-style-override-30"><span class="char-style-override-12">“Sana da.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt101.png" width="54"/></p>

      <p class="metin-1 para-style-override-30"><span class="char-style-override-12">“Yani onu hiçbir zaman çıkartamaz mı?” diye sordu Winter’in annesi endişeli bir sesle. Gerginliği neredeyse elle tutulabilecek kadar yoğundu.</span></p>

      <p class="metin-1 para-style-override-30"><span class="char-style-override-12">Laszlo onun ellerini ovuşturup, ovuşturmadığını merak etti. “Çıkartırsa onu bulurlar.”</span></p>

      <p class="metin-1 para-style-override-30"><span class="char-style-override-12">“Buna asla izin vermeyeceğiz,” dedi Yu Han Zhi eşi bir şey demeye fırsat bulamadan.</span></p>

      <p class="metin-1 para-style-override-30"><span class="char-style-override-12">“İyi,” dedi Laszlo yavaşça. Darian parmaklarıyla onun elini okşadı.</span></p>

      <p class="metin-1 para-style-override-30"><span class="char-style-override-12">“Peki… Peki anımsarsa ne olacak?” diye sordu Carol.</span></p>

      <p class="metin-1 para-style-override-30"><span class="char-style-override-12">“Anımsayacağını sanmıyorum. Onu birlikte geçirdiğimiz zamanı düşünmekten caydıracak bir psikoloji tekniği kullandık.”</span></p>

      <p class="metin-1 para-style-override-30"><span class="char-style-override-12">“Kolyeyi çıkarmak istemesini engellemek için kullandığınız tekniğin aynısı mı?”</span></p>

      <p class="metin-1 para-style-override-30"><span class="char-style-override-12">Laszlo yüzündeki suçluluk ifadesini saklamaya çalışarak, “Evet,” dedi. Koşullandırma seansları sırasında çocuklara gönderdiği o korkunç ızdıraptan dolayı kendini çok kötü hissediyordu, ama bu onların iyiliği içindi. Psişik olarak güçlendirilmiş nefret terapisinden sonra ikisinin de kolyelerini çıkartmayı ya da nereden ve nasıl geldiklerini düşüneceğini sanmıyordu.</span></p>

      <p class="metin-1 para-style-override-30"><span class="char-style-override-12">Yu Han sesinde belli belirsiz bir titremeyle, “Bize kızımızı geri verdiğiniz için teşekkür ederiz,” dedi.</span></p>

      <p class="metin-1 para-style-override-30"><span class="char-style-override-12">“Görevimdi.”</span></p>

      <p class="metin-1 para-style-override-30"><span class="char-style-override-12">Yu Han ve Carol’un ayağa kalktıklarını duyunca o da kalktı.</span></p>

      <p class="metin-1 para-style-override-30"><span class="char-style-override-12">“Ona veda etmek ister misiniz?” diye sordu Yu Han.</span></p>

      <p class="metin-1 para-style-override-30"><span class="char-style-override-12">“Hayır,” dedi Laszlo. “Biz çıkış yolunu buluruz.”</span></p>

      <p class="metin-1 para-style-override-30"><span class="char-style-override-12">“Öyleyse hoşça kalın.”</span></p>

      <p class="metin-1 para-style-override-30"><span class="char-style-override-12">Onun bir beklentisi olduğunu sezen Laszlo elini uzattı. Yu Han tutup içten bir tavırla sıktı. Elini Carol’a da uzatmayı düşünmedi bile Laszlo. Elijah’ın ebeveynleri gibi, o da olan her şeyden onu sorumlu tutuyordu. Haklıydı da.</span></p>

      <p class="metin-1 para-style-override-30"><span class="char-style-override-12">Darian onun kapıyı bulmasına yardım etti. Asansöre kadar ikisi de konuşmadı. Sonunda, sessizliği bozan Darian oldu.</span></p>

      <p class="metin-1 para-style-override-30"><span class="char-style-override-12">“Elijah ile Winter’i bir daha hiç görebilecek miyiz dersin?”</span></p>

      <p class="metin-1 para-style-override-30"><span class="char-style-override-12">“Umarım görmeyiz,” dedi Laszlo. “Ama belli de olmaz.”</span></p>

      <p class="para-style-override-31"><img alt="Image350.EPS" height="29" src="../Images/Image350_fmt102.png" width="54"/></p>

      <p class="metin-1 para-style-override-30"><span class="char-style-override-12">Altı yüz on kilometre uzakta, inşaat ekibi olay yerindeki son beton bloğu da dikkatle kaldırdı. Kurul üyesi tüm sabah boyunca ekibin çalışmalarını karşısındaki ekrandan izlemişti. Zinser’in beceriksizliğinin tek iyi yönü, tutarlı olmasıydı: İmha mekanizması tüm tesisi yok etmekte başarısız olmuştu.</span></p>

      <p class="metin-1 para-style-override-30"><span class="char-style-override-12">Eğer FBI olay yerine gelmiş olsaydı, veri bantlarının çoğunu onarıp yeniden oluşturmakla kalmayacak, enkazın altında sıkışıp kalmış kazazedeleri de sorguya çekebilecekti. Neyse ki, patlama sonrası bilgilendirilen ilk kişi CIA’nın Merkezi Haberalma Direktörü idi.</span></p>

      <p class="metin-1 para-style-override-30"><span class="char-style-override-12">MHD olarak bilginin yayılmasını engelleyebildiği gibi, olay yerine kendi kurtarma ekibini göndermişti. Bunlar iki gün öncenin olaylarıydı. O zamandan beri patlama yeri hayatta kalanları bulmak için son derece dikkatli bir şekilde incelenirken neredeyse hiç uyumamıştı. Ve ekibin bulabildikleri yaralı askerler ve birkaç yöneticiyle sınırlı kalmıştı. Bulunanların da yarardan çok zararı olmuştu. Yaralı asker hastane demekti. Ve yanıtlanması gereken sorular.</span></p>

      <p class="metin-1 para-style-override-33"><span class="char-style-override-12">O sadık askerleri ortadan kaldırmak acı vermişti, ama Organizasyon’un hedeflerini riske atamazdı. Olay yerindeki enkaz kaldırma çalışmalarının o ana kadar verdiği sonuçları göz önüne aldığında, tüm tesisi toprağa gömüp yeni baştan başlamış olmayı diledi. Ama o son kazıdan umduğu sonucu alırsa, çabaların hepsine değecekti.</span></p>

      <p class="metin-1 para-style-override-33"><span class="char-style-override-12">Kamera aşağıya doğru kayınca ekran bulanık mavilerle ve kahverengilerle doldu. Adam kendini daha önce de görmüş olduğu manzaraya –bir sürü yanmış ceset ya da baygın birkaç askere– hazırladı, ama ümitlenmekten de kendini alamıyordu. Kurtardıkları az sayıdaki güvenlik kamerası kaydına göre orası en uygun bölgeydi ve…</span></p>

      <p class="metin-1 para-style-override-33"><span class="char-style-override-12">“Sağ bir kazazede daha bulduk, efendim. Sanırım bu bir… Evet, bu bir çocuk.”</span></p>

      <p class="metin-1 para-style-override-33"><span class="char-style-override-12">Kurul üyesi nefesini tuttu. “Herhangi bir kafa travması var mı?”</span></p>

      <p class="metin-1 para-style-override-33"><span class="char-style-override-12">“Olumsuz, efendim. Bacağı kırılmış ve kolları yanıklarla kaplı, ama herhangi bir kafa ya da organ hasarı var gibi görünmüyor.”</span></p>

      <p class="metin-1 para-style-override-33"><span class="char-style-override-12">“Kamerayı yaklaştırın.”</span></p>

      <p class="metin-1 para-style-override-33"><span class="char-style-override-12">“Bekleyin, lütfen.”</span></p>

      <p class="metin-1 para-style-override-33"><span class="char-style-override-12">Kamera atlaya zıplaya ilerlerken MHD nefesini tuttu. Deneyler için kullandıkları evsiz çocuklardan biri de olabilirdi az sonra göreceği. Kazazedenin çocuk olması onun mutlaka…</span></p>

      <p class="metin-1 para-style-override-33"><span class="char-style-override-12">“Charlie Hammond.”</span></p>

      <p class="metin-1 para-style-override-33"><span class="char-style-override-12">“Anlayamadım, efendim.”</span></p>

      <p class="metin-1 para-style-override-33"><span class="char-style-override-12">“Charlie Hammond,” diye tekrarladı MHD ekranındaki kirli yüzlü oğlana bakarak. “Adı bu. Aradığımız kişi.”</span></p>

      <p class="metin-1 para-style-override-30"><span class="char-style-override-12">“Tamamdır, efendim.”</span></p>

      <p class="metin-1 para-style-override-30"><span class="char-style-override-12">“Onu revire götürün. Gelişimi hakkında her on dakikada bir bilgilendirilmek istiyorum.”</span></p>

      <p class="metin-1 para-style-override-30"><span class="char-style-override-12">Gözlerini ekrandan ayırmadı. Üç ton beton altında kaldıktan sonra bile hâlâ yakışıklıydı oğlan. Zamanla o yakışıklılığını –ve başka önemli becerilerini– Organizasyon için kullanacaktı.</span></p>

      <p class="metin-1 para-style-override-30"><span class="char-style-override-12">Bu yıllar alacaktı… Ama bekleyebilirdi.</span></p>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>

    <div class="Basic-Text-Frame">
      <p class="Basic-Paragraph-1" xml:lang="en-GB"/>
    </div>
  </div>
</body>
</html>
