<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
  <head>
    <title>
      Nasreddin Hoca Fikralari_yeni-3
    </title>
    <link href="css/Nasreddin%20Hoca%20Fikralari_yeni.css" rel="stylesheet" type="text/css"/>
  </head>
  <body id="Nasreddin-Hoca-Fikralari_yeni" xml:lang="tr-TR">
    <div>
      <p id="toc_marker-3" class="BASLIK01 bizsmart">
        NASREDDİN HOCA FIKRALARINDAN SEÇMELER
      </p>
      <div class="frame-4">
        <img class="frame-3" src="image/ikon_fmt.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        UTANCIMDAN SAKLANDIM
      </p>
      <p class="govde-metin bizsmart">
        Nasreddin Hoca’nın evine bir zaman hırsız girmiş. Hoca da hemen dolabın içine saklanmış. Hırsız, evin içini, dışını iyice aramış ancak çalacak işe yarar bir şey bulamamış. Bu sırada bir şey bulma ümidiyle dolabı açan hırsız, içeride saklanan Hoca’yı görmüş ve birden şaşırarak:
      </p>
      <p class="govde-metin bizsmart">
        – Sen burada ne yapıyorsun?
      </p>
      <p class="govde-metin bizsmart">
        Nasreddin Hoca ezile büzüle, korku dolu kısık bir sesle:
      </p>
      <p class="govde-metin bizsmart">
        – Çalacak bir şey bulamayacağını biliyordum da utancımdan saklandım.
      </p>
      <div class="frame-4">
        <img class="frame-3" src="image/ikon_fmt1.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İPE UN SERMEK
      </p>
      <p class="govde-metin bizsmart">
        Bir gün komşusu, Hoca’dan ip istemiş. Hoca içeriye girip çıkmış:
      </p>
      <p class="govde-metin bizsmart">
        – İp boş değil komşu, bizim hanım üstüne un sermiş.
      </p>
      <p class="govde-metin bizsmart">
        Bu cevap karşısında şaşkına dönen komşu:
      </p>
      <p class="govde-metin bizsmart">
        – Bu nasıl iş Efendi, hiç ipe un serilir mi?
      </p>
      <p class="govde-metin bizsmart">
        Nasreddin Hoca kendinden emin bir tavırla:
      </p>
      <p class="govde-metin bizsmart">
        – Serilir elbet, vermeye gönlüm olmayınca ipe un da serilir.
      </p>
      <div class="frame-4">
        <img class="frame-3" src="image/ikon_fmt2.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AY’I KURTARDIK
      </p>
      <p class="govde-metin bizsmart">
        Hoca bir akşam su çekmek için kuyuya gider. Kuyunun kapağını açınca bir de ne görsün, kuyunun içinde koskoca Ay durmuyor mu? Hoca:
      </p>
      <p class="govde-metin bizsmart">
        – Eyvah, Ay kuyuya düşmüş hanım, koş çengeli getir, diye seslenir.
      </p>
      <p class="govde-metin bizsmart">
        Hanımı koşar, çengeli getirir. Hoca, çengeli kuyuya atar, bir sallar, iki sallar tutturamaz. Nihayet çengel bir taşa takılır. Hoca kuvvetle ipi çekerken çengel kopar, kendisi de sırt üstü yere düşer. Bu arada göğe bakar ki Ay gökyüzünde.
      </p>
      <p class="govde-metin bizsmart">
        Yüzü gülen Hoca:
      </p>
      <p class="govde-metin bizsmart">
        – Oooh, çok şükür, düştük, düştük ama Ay’ı da kuyudan çıkardık, der.
      </p>
      <div class="frame-4">
        <img class="frame-3" src="image/ikon_fmt3.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AH GENÇLİK
      </p>
      <p class="govde-metin bizsmart">
        Hoca bir gün ata binmek istemiş. Hayvanın boyu epey yüksekmiş. Hoca bir türlü atın üstüne sıçrayamamış. Yanındakiler duyacak şekilde sesini yükseltip:
      </p>
      <p class="govde-metin bizsmart">
        – Ah gençlik ah! Gençliğimizde böyle miydik!
      </p>
      <p class="govde-metin bizsmart">
        Sonra sesini alçaltarak kendi kendine mırıldanmış:
      </p>
      <p class="govde-metin bizsmart">
        – Ben senin gençliğini de iyi bilirim Nasreddiiinn!
      </p>
      <p class="govde-metin bizsmart">
        &#160;
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt4.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YA TUTARSA
      </p>
      <p class="govde-metin bizsmart">
        Hoca bir gün biraz yoğurt mayası alıp Akşehir Gölü’ne gitmiş, mayayı göle bırakmış. Birisi bunu görüp sormuş:
      </p>
      <p class="govde-metin bizsmart">
        – Ne yapıyorsun öyle Hoca?
      </p>
      <p class="govde-metin bizsmart">
        – Hiç, göle maya çalıyorum.
      </p>
      <p class="govde-metin bizsmart">
        Adam şaşırıp kalmış:
      </p>
      <p class="govde-metin bizsmart">
        – Hoca’m hiç göl maya tutar mı?
      </p>
      <p class="govde-metin bizsmart">
        – Ben de biliyorum tutmayacağını. Ama ya tutarsa!
      </p>
      <div class="frame-4">
        <img class="frame-3" src="image/ikon_fmt5.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ALLAH’IN TAKSİMİNE GÖRE
      </p>
      <p class="govde-metin bizsmart">
        Çocuklar Nasreddin Hoca’yı çok severlermiş. Bazen aralarında tartıştıkları anlaşamadıkları zaman ondan yardım isterlermiş.
      </p>
      <p class="govde-metin bizsmart">
        Günlerden bir gün Hoca’nın yanına gelip yine Nasreddin Hoca’nın kendilerine yardım etmesini istemişler. Ellerindeki bir avuç cevizi göstererek bunları bir türlü paylaşamadıklarını, cevizleri kendilerine paylaştırmasını rica etmişler. Hoca düşünmüş, taşınmış, çocuklara dönmüş:
      </p>
      <p class="govde-metin bizsmart">
        – Peki çocuklar paylaştırayım. Yalnız paylaştırmadan önce size şunu sormak istiyorum, bu paylaştırmayı Allah’ın taksimine göre mi yapayım kulların taksimine göre mi?
      </p>
      <p class="govde-metin bizsmart">
        Çocuklar hep bir ağızdan cevap vermişler:
      </p>
      <p class="govde-metin bizsmart">
        – Tabi ki Allah’ın taksimine göre!
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Tamam o zaman, demiş. Başlamış paylaştırmaya. Kimine bir vermiş, kimine üç, kimine iki vermiş, kimine beş...
      </p>
      <p class="govde-metin bizsmart">
        Çocuklar:
      </p>
      <p class="govde-metin bizsmart">
        – Hoca’m bu nasıl paylaştırma böyle?
      </p>
      <p class="govde-metin bizsmart">
        Hoca cevap vermiş:
      </p>
      <p class="govde-metin bizsmart">
        – Evladım ben size sordum, siz de bana “Allah kullarına nasıl paylaştırıyorsa öyle paylaştırın.” dediniz. Bakın, arkadaşınız Ali’nin babası ne kadar zengin, benimle bir mi? O bu şehrin en zengin adamıdır, malı mülkü, çoluğu çocuğuyla ne rahat. Oysa bakın Veli’nin babasına, kıt kanaat geçiniyor. Evlatlarına bir lokma ekmek götürmek için gecesini gündüzüne katıyor. İşte böyle çocuklar! Allah kimine az verir kimine çok, kimini zengin kılar kimini fakir, kimine dünya muradı verir kimine ahiret... İnsanlara ise paylarına düşene razı olup şükretmek düşer.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt6.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TARİFİ BENDE
      </p>
      <p class="govde-metin bizsmart">
        Günlerden bir gün Hoca’nın canı ciğer istemiş. Kasaptan ciğeri alan Hoca evine giderken dostlarından birine rastlamış. Adam:
      </p>
      <p class="govde-metin bizsmart">
        – Hoca’m o ciğeri nasıl pişireceksin?
      </p>
      <p class="govde-metin bizsmart">
        – Bilmem.
      </p>
      <p class="govde-metin bizsmart">
        Dostu, bir çeşit ciğer yahnisi tarif etmiş. Hoca:
      </p>
      <p class="govde-metin bizsmart">
        – Bu uzun sürdü, aklımda kalmaz, sana zahmet bu tarifi bir kâğıt parçasına yazıver.
      </p>
      <p class="govde-metin bizsmart">
        Hoca, tarifesi cebinde, elinde ciğeri dalgın dalgın giderken bir çaylak süzülüp inmiş, ciğeri kapıp havalanmış.
      </p>
      <p class="govde-metin bizsmart">
        Hoca bir müddet koşmuş, bakmış ki koşmakla gökteki kuşu tutmaya imkân yok. Elindeki tarifeyi havaya doğru sallayıp çaylağa bağırmış:
      </p>
      <p class="govde-metin bizsmart">
        – Boşuna heveslenme, ağız tadıyla yiyemeyeceksin, tarifi bende.
      </p>
      <div class="frame-4">
        <img class="frame-3" src="image/ikon_fmt7.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAZAN DOĞURDU
      </p>
      <p class="govde-metin bizsmart">
        Hoca, bir gün komşusundan ödünç bir kazan ister. İşini bitirdikten sonra kazanın içine bir tencere koyup komşusuna götürür. Komşu, tencereyi görünce:
      </p>
      <p class="govde-metin bizsmart">
        – Hoca bu nedir böyle?
      </p>
      <p class="govde-metin bizsmart">
        – Sorma komşu kazan gebeymiş. Anlayacağın senin kazan doğurdu.
      </p>
      <p class="govde-metin bizsmart">
        Bu duruma sevinen adam kazanı tencereyle beraber alır.
      </p>
      <p class="govde-metin bizsmart">
        Bir zaman sonra Hoca, aynı komşudan kazanını yine ister. Aradan epey zaman geçer; fakat bu sefer Hoca kazanı geri vermez. Sonunda komşusu Hoca’nın evine gidip kazanı ister. Hoca, üzgün bir şekilde:
      </p>
      <p class="govde-metin bizsmart">
        – Aah komşum ah, başınız sağ olsun, kazan sizlere ömür...
      </p>
      <p class="govde-metin bizsmart">
        – Aman Hoca’m ne diyorsun? Hiç kazan ölür mü?
      </p>
      <p class="govde-metin bizsmart">
        – A komşucuğum kazanın doğurduğuna inandın da öldüğüne neden inanmıyorsun?
      </p>
      <div class="frame-4">
        <img class="frame-3" src="image/ikon_fmt8.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HZ. İSA NE YER?
      </p>
      <p class="govde-metin bizsmart">
        Hoca, ramazan ayını geçirdiği köyde vaaz verirken bir ara Hz. İsa’nın göğe çekildiğinden söz etmiş. Camiden çıkınca yaşlı bir kadın yanına yaklaşıp:
      </p>
      <p class="govde-metin bizsmart">
        – Hoca’m, İsa Peygamber göğe çekildi, dedin. Acaba o orada ne yiyip ne içer?
      </p>
      <p class="govde-metin bizsmart">
        Hoca da zaten köyde ilgisizlikten dertlidir:
      </p>
      <p class="govde-metin bizsmart">
        – Bre kadın, günlerdir bu köydeyim, bir gün olsun şu zavallı Hoca ne yer ne içer demediniz de gökyüzünde Allah’a kavuşmuş peygamberin ne yiyip içtiğini mi soruyorsun!
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt9.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        CENAZEDE
      </p>
      <p class="govde-metin bizsmart">
        Hoca’ya sormuşlar:
      </p>
      <p class="govde-metin bizsmart">
        – Cenazede tabutun önünden mi yürümeli, arkasından mı?
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – İçinde olmayın da önünden de gitseniz olur, ardından da!
      </p>
      <div class="frame-4">
        <img class="frame-3" src="image/ikon_fmt10.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        EŞEĞE Mİ İNANIYORSUN BANA MI?
      </p>
      <p class="govde-metin bizsmart">
        Bir sabah komşularından biri Hoca’ya:
      </p>
      <p class="govde-metin bizsmart">
        – Efendi, değirmene gidip geleceğim. Bugün eşeğini bana ödünç verir misin?
      </p>
      <p class="govde-metin bizsmart">
        Hoca kestirip atmış:
      </p>
      <p class="govde-metin bizsmart">
        – Evde değil.
      </p>
      <p class="govde-metin bizsmart">
        Tam o sırada ahırdaki eşek anırmaya başlamış. Komşu:
      </p>
      <p class="govde-metin bizsmart">
        – İşte bak eşek ahırdaymış. Yazıklar olsun komşu, bir eşeği esirgedin benden!
      </p>
      <p class="govde-metin bizsmart">
        Hoca sesini yükseltmiş:
      </p>
      <p class="govde-metin bizsmart">
        – Yahu sen ne biçim adamsın? Ak sakalımla benim sözüme inanmıyorsun da eşeğin sözüne mi inanıyorsun!
      </p>
      <div class="frame-4">
        <img class="frame-3" src="image/ikon_fmt11.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        PARAYI VEREN DÜDÜĞÜ ÇALAR
      </p>
      <p class="govde-metin bizsmart">
        Hoca pazara giderken mahallesindeki çocuklar etrafına toplanmışlar. Her birisi çarşıdan kendileri için bir şeyler almasını istemişler. İçlerinden bir çocuk da parasını vererek kendisi için bir düdük almasını istemiş. Hoca:
      </p>
      <p class="govde-metin bizsmart">
        – Peki peki getiririm, demiş.
      </p>
      <p class="govde-metin bizsmart">
        Akşamüstü pazardan dönerken çocuklar Hoca’nın yolunu kesmişler. Hepsi siparişlerini sormuşlar. Hoca sadece para veren çocuğa düdüğünü uzatmış ve demiş ki:
      </p>
      <p class="govde-metin bizsmart">
        – Parayı veren, düdüğü çalar!
      </p>
      <div class="frame-4">
        <img class="frame-3" src="image/ikon_fmt12.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KEDİ NEREDE?
      </p>
      <p class="govde-metin bizsmart">
        Hoca bir gün evine et götürmüş. Eti hanımına vererek akşama pişirmesini tembih etmiş. Hanımı da eti pişirip komşularıyla bir güzel afiyetle yemiş. Akşam eti yeme ümidiyle eve gelen Hoca’ya da:
      </p>
      <p class="govde-metin bizsmart">
        – Efendi, sorma etin başına gelenleri. Bizim kedi senin getirdiğin eti kapıp kaçtı. Arkasından koştum; ama yetişemedim. Anlayacağın şu hain kedi, senin eti yedi.
      </p>
      <p class="govde-metin bizsmart">
        Hoca hemen oracıkta duran cılız kediyi tutmuş ve tartmış. Kedi iki okka gelmiş. Hanımına:
      </p>
      <p class="govde-metin bizsmart">
        – Hatun, bu kedi ise benim et nerede, et ise bizim kedi nerede?
      </p>
      <div class="frame-4">
        <img class="frame-3" src="image/ikon_fmt13.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KERAMET KAVUKTA İSE
      </p>
      <p class="govde-metin bizsmart">
        Adamın biri İran taraflarından gelen bir mektubu Hoca’ya vermiş:
      </p>
      <p class="govde-metin bizsmart">
        – Hoca’m, sana zahmet şu mektubu bir okuyuver.
      </p>
      <p class="govde-metin bizsmart">
        Hoca bakmış, yazı hem okunaksız hem de Farsça yazılmış. Hoca mektubu getiren kişiye:
      </p>
      <p class="govde-metin bizsmart">
        – Bunu siz başkasına okutun.
      </p>
      <p class="govde-metin bizsmart">
        Adam ısrar edince açıklamak zorunda kalmış:
      </p>
      <p class="govde-metin bizsmart">
        – Ben Farsça bilmem. Türkçe de olsa, yazı okunaklı olmadığı için, yine okuyamazdım.
      </p>
      <p class="govde-metin bizsmart">
        Adam bu durum karşısında sinirlenmiş:
      </p>
      <p class="govde-metin bizsmart">
        – Başında kocaman kavuk, üstünde şu cübbenle mektubu okuyamıyorsun, bir de hocayım diye geçinirsin!
      </p>
      <p class="govde-metin bizsmart">
        Hoca kavuğunu cübbesini çıkarıp adamın önüne koymuş:
      </p>
      <p class="govde-metin bizsmart">
        – Keramet kavukla cübbede ise buyur sen giy, mektubu da sen oku!
      </p>
      <div class="frame-4">
        <img class="frame-3" src="image/ikon_fmt14.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BU DA DÜŞÜNÜR
      </p>
      <p class="govde-metin bizsmart">
        Nasreddin Hoca bir gün, alışveriş yaparken elinde renkli tüyleri bulunan bir kuşu satmaya çalışan bir adam görür. Adam, çevresini saran kalabalığa şöyle seslenir:
      </p>
      <p class="govde-metin bizsmart">
        – Haydi, on akçeye satıyorum, bu papağanı alacak yok mu?
      </p>
      <p class="govde-metin bizsmart">
        Satıcının istediği rakam Hoca’nın dikkatini çeker. Satıcıya seslenir:
      </p>
      <p class="govde-metin bizsmart">
        – Eti ne budu ne ki bu kuşun? Hiç yumruk kadar bir kuş on akçe eder mi?
      </p>
      <p class="govde-metin bizsmart">
        Papağanı satmak isteyen adam, Hoca’nın bu sözlerine kızar. Hoca’ya ters ters bakarak şöyle der:
      </p>
      <p class="govde-metin bizsmart">
        – Hoca’m, o çok becerikli bir kuştur. Ona papağan derler. O bir insan gibi konuşabilir. Satıcı daha sonra öğrettiği sözleri papağanına tekrarlatır. Kuşu hayretler içinde dinleyen Hoca doğru evine gider. Kümese doğru yönelen Hoca en besili hindilerden birini yakalar. Tekrar pazara gelir. Kucağındaki hindiyi görenlerden birisi, hindinin satılık olup olmadığını sorar. Nasreddin Hoca şöyle cevap verir:
      </p>
      <p class="govde-metin bizsmart">
        – Satılık, yirmi akçeye satıyorum.
      </p>
      <p class="govde-metin bizsmart">
        Hindi için belirlenen bu yüksek rakama şaşıran kişi:
      </p>
      <p class="govde-metin bizsmart">
        – Aman Hoca’m! Hiç görülmüş şey mi? Bir hindi hiç yirmi akçe eder mi?
      </p>
      <p class="govde-metin bizsmart">
        Nasreddin Hoca gayet ciddi ve sakin bir şekilde biraz önceki on akçeye satılmak istenen papağanı eliyle göstererek:
      </p>
      <p class="govde-metin bizsmart">
        – Şu yumruk kadar kuşa on akçe isteniyor da niçin benim bu besili hindim yirmi akçe etmesin?
      </p>
      <p class="govde-metin bizsmart">
        Hoca’nın bu sözleri üzerine, alıcı şöyle der:
      </p>
      <p class="govde-metin bizsmart">
        – Hoca’m o senin yumruk kadar dediğin kuş, senin, benim gibi konuşur. Ona papağan derler. Sıradan bir kuş değil ki o. Senin hindinin hiç özel bir kabiliyeti var mı bunun gibi?
      </p>
      <p class="govde-metin bizsmart">
        Nasreddin Hoca kasılarak:
      </p>
      <p class="govde-metin bizsmart">
        – Senin o papağan dediğin kuş konuşuyorsa, bizim hindimiz de filozof gibi düşünür. Onun bu yeteneğini daha az değerde mi sanıyorsun!
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt15.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BEN SAĞ İKEN ŞURADAN GİDERDİM
      </p>
      <p class="govde-metin bizsmart">
        Bir gün Nasreddin Hoca ağacın tepesinde bindiği dalı kesiyormuş. Yoldan geçen biri de bunu görüp Hoca’yı uyarmak istemiş.
      </p>
      <p class="govde-metin bizsmart">
        – Aman Hoca’m dikkat edin! Bindiğiniz dalı kesiyorsunuz, düşeceksiniz.
      </p>
      <p class="govde-metin bizsmart">
        Hoca adamın bu uyarısına hiç kulak vermemiş. Dalı kesmeye devam etmiş. Kesme işleminin bitmesiyle kendini yerde bulması bir olmuş.
      </p>
      <p class="govde-metin bizsmart">
        Yerden kalktığı gibi adamın arkasından koşmaya başlamış. Adamı yakalayınca yakasına yapışmış:
      </p>
      <p class="govde-metin bizsmart">
        – Efendi, meğer sen ne âlim adammışsın. Benim yere düşeceğimi bildiğine göre, ne zaman öleceğimi de bilirsin.
      </p>
      <p class="govde-metin bizsmart">
        Adam sinirlenmiş:
      </p>
      <p class="govde-metin bizsmart">
        – Git be adam, benimle alay mı ediyorsun! Bırak da yoluma gideyim.
      </p>
      <p class="govde-metin bizsmart">
        Ne dediyse Hoca’ya laf dinletememiş. Hoca’yı başından savmak için şunları uydurmuş:
      </p>
      <p class="govde-metin bizsmart">
        – Peki Hoca’m madem çok istiyorsun söyleyeyim. Eşeğinin üstüne ağır yük yükle. Ondan sonra eşeği şu karşıdaki yokuşa sür. Yokuşta eşek bir defa anırınca, canının yarısı çıkacak. İkinci defa anırdığında ise hepsi çıkacak.
      </p>
      <p class="govde-metin bizsmart">
        Hoca adamın dediği gibi eşeğini yükler, yokuşa doğru yola koyulur. Eşek başlar anırmaya. İlk anırmasında Hoca:
      </p>
      <p class="govde-metin bizsmart">
        – Aman Allah’ım birazdan öleceğim. Sen beni imandan Kur’an’dan ayırma, diye dua eder.
      </p>
      <p class="govde-metin bizsmart">
        İkinci defa anırmasında Hoca basar feryadı:
      </p>
      <p class="govde-metin bizsmart">
        – Eyvah ben öldüm.
      </p>
      <p class="govde-metin bizsmart">
        Hoca’nın feryadını işiten halk başına üşüşür. Hemen giderler bir tabut getirirler. Hoca’yı tabutun içine koyarlar. Hoca’nın evine doğru ilerlerken yol ikiye ayrılır. Aralarında münakaşa etmeye başlarlar. Bir kısmı:
      </p>
      <p class="govde-metin bizsmart">
        – Sağdan gidelim
      </p>
      <p class="govde-metin bizsmart">
        Diğer taraf:
      </p>
      <p class="govde-metin bizsmart">
        – Hayır, soldan gidelim.
      </p>
      <p class="govde-metin bizsmart">
        Tabutun içinde canı sıkılan Nasreddin Hoca, tabutun kapağını kaldırır ve şöyle der:
      </p>
      <p class="govde-metin bizsmart">
        – Ey ahali! Neden kavga ediyorsunuz? Ben sağken şuradan giderdim.
      </p>
      <div class="frame-4">
        <img class="frame-3" src="image/ikon_fmt16.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AT NALI
      </p>
      <p class="govde-metin bizsmart">
        At nalının insanlara uğur getirdiğini düşünen bir kişi, Hoca’ya sormuş:
      </p>
      <p class="govde-metin bizsmart">
        – Hoca’m, at nalı insana uğur getirirmiş, acaba evin kapısına assak günah olur mu?
      </p>
      <p class="govde-metin bizsmart">
        Böyle hurafelerin dine aykırı olduğunu bilen Hoca:
      </p>
      <p class="govde-metin bizsmart">
        – Eğer uğur getiriyorsa, asabilirsin. Ama bence getirmez. Çünkü atlarda bir değil, dört nal olmasına rağmen şimdiye kadar bir faydası olduğunu görmedim, aksine akşama kadar yediği kamçının, taşıdığı yükün ve koşturulduğu yolun hesabı yoktur.
      </p>
      <div class="frame-4">
        <img class="frame-3" src="image/ikon_fmt17.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        NE KADAR YILDIZ VAR
      </p>
      <p class="govde-metin bizsmart">
        Nasreddin Hoca bir gün Konya’da vaaz verirken:
      </p>
      <p class="govde-metin bizsmart">
        – Aziz cemaat biliyor musunuz, diye sorar.
      </p>
      <p class="govde-metin bizsmart">
        Cemaat merakla Hoca’ya sorar:
      </p>
      <p class="govde-metin bizsmart">
        – Neyi?
      </p>
      <p class="govde-metin bizsmart">
        Hoca cevap verir:
      </p>
      <p class="govde-metin bizsmart">
        – Akşehir’in havasıyla, Konya’nın havası aynıdır.
      </p>
      <p class="govde-metin bizsmart">
        Cemaat şaşkınlıkla:
      </p>
      <p class="govde-metin bizsmart">
        – Peki sen bunu nereden biliyorsun?
      </p>
      <p class="govde-metin bizsmart">
        Hoca, cemaate döner, sakin bir şekilde:
      </p>
      <p class="govde-metin bizsmart">
        – Bunda bilmeyecek ne var? Akşehir’de ne kadar yıldız varsa, Konya’da da o kadar yıldız vardır.
      </p>
      <p class="govde-metin bizsmart">
        &#160;
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt18.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SECDEYE KAPANIRSA
      </p>
      <p class="govde-metin bizsmart">
        Bir gün Hoca, konaklamak için bir hana gelmiş. Tavanların gıcırdadığını gören Hoca:
      </p>
      <p class="govde-metin bizsmart">
        – Bu senin tavan da ne kadar gıcırdıyor beşik gibi mübarek.
      </p>
      <p class="govde-metin bizsmart">
        Hancı, Hoca’nın bu sözlerine latife yapmak ister:
      </p>
      <p class="govde-metin bizsmart">
        – Hoca’m, bu gıcırtı beşik gıcırtısı değil, tavan tahtaları Hakk’ı tesbih ediyor.
      </p>
      <p class="govde-metin bizsmart">
        Bu söz karşısında altta kalmayan Nasreddin Hoca:
      </p>
      <p class="govde-metin bizsmart">
        – Ya bu tavan böyle tespih çeke çeke bir de aşka gelip secdeye kapanırsa, bizim hâlimiz nice olur.
      </p>
      <div class="frame-4">
        <img class="frame-3" src="image/ikon_fmt19.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        NE DİYORSAM O
      </p>
      <p class="govde-metin bizsmart">
        Bir gün komşusu Hoca’ya:
      </p>
      <p class="govde-metin bizsmart">
        – Hoca sen her şeyi bilirsin. Söyler misin bana dünyanın merkezi neresidir?
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Tam bulunduğun yerdir, diye cevap vermiş.
      </p>
      <p class="govde-metin bizsmart">
        – Aman Hoca, nasıl olur?
      </p>
      <p class="govde-metin bizsmart">
        – Behey adam! Sordun, söyledik. İnanmazsan alır arşını ölçersin.
      </p>
      <div class="frame-4">
        <img class="frame-3" src="image/ikon_fmt20.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ŞİMDİ GELİYORUM
      </p>
      <p class="govde-metin bizsmart">
        Nasreddin Hoca henüz gençken iddiacı bir arkadaşı varmış. Bu arkadaşı herkesin yanında böbürlenirmiş:
      </p>
      <p class="govde-metin bizsmart">
        – Beni bu zamana kadar kimse kandıramadı. Bundan sonra da kimse kandıramaz.
      </p>
      <p class="govde-metin bizsmart">
        Arkadaşının böyle övünmesine kızan Nasreddin Hoca içinden:
      </p>
      <p class="govde-metin bizsmart">
        – Ben sana öyle bir oyun oynayacağım ki bir daha övünemeyeceksin.
      </p>
      <p class="govde-metin bizsmart">
        Arkadaşına dönerek:
      </p>
      <p class="govde-metin bizsmart">
        – Ben şimdi geleceğim. Sakın buradan ayrılma. Geldikten sonra da seni nasıl kandıracağımı göstereceğim.
      </p>
      <p class="govde-metin bizsmart">
        Arkadaşı da alaycı bir tavırla:
      </p>
      <p class="govde-metin bizsmart">
        – Hadi canım sende. Sen mi beni kandıracaksın, güleyim bari. Ben şuracıkta seni bekliyorum. Beni nasıl kandıracağını merak ediyorum doğrusu.
      </p>
      <p class="govde-metin bizsmart">
        Nasreddin Hoca, koşar adım arkadaşının yanından ayrılır. Aradan bir saat geçer, iki saat geçer gelen giden yok. Akşam olur, arkadaşı artık beklemekten sıkılmıştır. Dayanamayıp yoldan geçen birine sorar:
      </p>
      <p class="govde-metin bizsmart">
        – Efendi, Hoca Nasreddin’i gördünüz mü?
      </p>
      <p class="govde-metin bizsmart">
        Adam:
      </p>
      <p class="govde-metin bizsmart">
        – Hayır görmedim. Hayrola?
      </p>
      <p class="govde-metin bizsmart">
        Arkadaşı:
      </p>
      <p class="govde-metin bizsmart">
        – Bana, “Sen beni burada bekle. Ben hemen geliyorum. Seni nasıl kandıracağımı göstereceğim.” dedi. Akşam oldu. Saatlerdir burada bekliyorum, hâlâ gelmedi de.
      </p>
      <p class="govde-metin bizsmart">
        Bunu işiten adam başlar gülmeye:
      </p>
      <p class="govde-metin bizsmart">
        – Evladım sen hâlâ anlamadın mı? O, sana geleceğim deyip gelmeyerek seni kandırmış ya!
      </p>
      <div class="frame-4">
        <img class="frame-3" src="image/ikon_fmt21.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ANAHTAR
      </p>
      <p class="govde-metin bizsmart">
        Bir gün Nasreddin Hoca anahtarını kaybetmiş. Bahçede anahtarını arayan Hoca’ya hanımı:
      </p>
      <p class="govde-metin bizsmart">
        – Hoca anahtarı nerede düşürdün?
      </p>
      <p class="govde-metin bizsmart">
        – Aman kadın, nerede düşürdüğümü bilsem, hiç arar mıyım?
      </p>
      <div class="frame-4">
        <img class="frame-3" src="image/ikon_fmt22.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YAĞMURDAN KAÇIYORMUŞ!
      </p>
      <p class="govde-metin bizsmart">
        Bir gün, bardaktan boşanırcasına yağmur yağarken, Hoca da evinin penceresinde oturarak sokağı seyrediyormuş. Bir ara dostlarından birini, cübbesinin eteklerini beline dolayarak koşa koşa evine giderken görmüş ve pencereyi açarak seslenmiş:
      </p>
      <p class="govde-metin bizsmart">
        – Aşk olsun dostum, çok ayıp! Senin gibi aklı başında, olgun bir adam, hiç Allah’ın rahmetinden kaçar mı?
      </p>
      <p class="govde-metin bizsmart">
        İçinden Hoca’ya hak veren adamcağız, bu sefer ağır ağır yürümeye başlamış; fakat tepeden tırnağa ıslanmış olarak evine varınca, Hoca’nın oyununa uğradığını anlamış. Aradan epey zaman geçince yağmurlu bir günde koşar adım evine giden Nasreddin Hoca’yı gören adam, kendisiyle alay eden Hoca’dan intikam almak istemiş ve ona seslenmiş:
      </p>
      <p class="govde-metin bizsmart">
        – Hoca’m, Hoca’m, Allah’ın rahmetinden niçin kaçıyorsun, ayıp değil mi sana?
      </p>
      <p class="govde-metin bizsmart">
        Hoca, hiç istifini bozmadan koşmaya devam ederek şu cevabı vermiş:
      </p>
      <p class="govde-metin bizsmart">
        – Hay anlayışsız adam. Ben rahmetten kaçmıyorum; tam tersine yere düşen rahmetleri çiğnememek için koşuyorum!
      </p>
      <div class="frame-4">
        <img class="frame-3" src="image/ikon_fmt23.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KIYAMET
      </p>
      <p class="govde-metin bizsmart">
        Nasreddin Hoca’ya sormuşlar:
      </p>
      <p class="govde-metin bizsmart">
        – Hoca’m kıyamet ne zaman kopar?
      </p>
      <p class="govde-metin bizsmart">
        – Hangi kıyamet?
      </p>
      <p class="govde-metin bizsmart">
        – Kıyamet kaç tanedir ki Hoca’m?
      </p>
      <p class="govde-metin bizsmart">
        – Aslında kıyamet iki tanedir. Kişinin kendi ölümü küçük kıyamet, dünyanın parçalanması ise büyük kıyamettir. Bizim ev için sorarsan bizim hanım ölürse küçük kıyamet, ben ölürsem büyük kıyamet...
      </p>
      <div class="frame-4">
        <img class="frame-3" src="image/ikon_fmt24.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AFERİN
      </p>
      <p class="govde-metin bizsmart">
        Hoca kırda dolaşırken bir deli çobana rastlar. &#9;&#9;
      </p>
      <p class="govde-metin bizsmart">
        Çoban:
      </p>
      <p class="govde-metin bizsmart">
        – Sen hoca mısın?
      </p>
      <p class="govde-metin bizsmart">
        – Evet, öyle derler.
      </p>
      <p class="govde-metin bizsmart">
        – Sana bir şey sorsam bilir misin?
      </p>
      <p class="govde-metin bizsmart">
        – Bilirim inşallah, sor bakalım.
      </p>
      <p class="govde-metin bizsmart">
        – Bilmezsen sormayayım. Bugüne kadar kime sorduysam cevap veremedi.
      </p>
      <p class="govde-metin bizsmart">
        – Bilirim inşaallah. Bir de bana sor bakalım.
      </p>
      <p class="govde-metin bizsmart">
        – Her ay bittiğinde yeni ay doğuyor, ay sonra incelip kayboluyor. Sonra yine yenisi çıkıyor. Acaba o eskilerini ne yapıyorlar?
      </p>
      <p class="govde-metin bizsmart">
        – Bunu bilmeyecek ne var? Bir kısmını kırpıp kırpıp yıldız yaparlar. Gökyüzü onlarla dolu. Bir kısmını da uzatırlar şimşek yaparlar, yağmurlu ve fırtınalı günlerde kılıç gibi uzar, sen bunları hiç görmez misin?
      </p>
      <p class="govde-metin bizsmart">
        Bu cevaplardan tatmin olan çoban:
      </p>
      <p class="govde-metin bizsmart">
        – Maşallah Hoca’m, sen gerçekten âlim bir hocaymışsın, der.
      </p>
      <div class="frame-4">
        <img class="frame-3" src="image/ikon_fmt25.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        EL YAZISI
      </p>
      <p class="govde-metin bizsmart">
        Nasreddin Hoca’nın el yazısı çok kötüymüş. Okuma yazma bilmeyen bir komşusu Hoca’ya gelmiş:
      </p>
      <p class="govde-metin bizsmart">
        – Hoc’am oğlum Konya’da. Ona bir mektup yazabilir misin?
      </p>
      <p class="govde-metin bizsmart">
        – Ben Konya’ya gidemem.
      </p>
      <p class="govde-metin bizsmart">
        – Hoca’m, sana Konya’ya git demedim ki sadece mektup yazmanı istedim.
      </p>
      <p class="govde-metin bizsmart">
        – Benim yazımı benden başka kimse okuyamaz. Bu yüzden mektubu okumak için Konya’ya kendim gitmeliyim.
      </p>
      <div class="frame-4">
        <img class="frame-3" src="image/ikon_fmt26.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SU KAYNAĞINDA UYUDUM
      </p>
      <p class="govde-metin bizsmart">
        Nasreddin Hoca uzun bir yolculuk sonrası bir dostunun evine misafir olarak gelir. Karnı aç olan Hoca esnemektedir. Ev sahibi:
      </p>
      <p class="govde-metin bizsmart">
        – Hoca’m, susuz musunuz yoksa uykusuz mu?
      </p>
      <p class="govde-metin bizsmart">
        Nasreddin Hoca canı sıkılmış bir şekilde şöyle cevap verir:
      </p>
      <p class="govde-metin bizsmart">
        – Buraya gelmeden önce bir su kaynağının önünde uyumuştum.
      </p>
      <div class="frame-4">
        <img class="frame-3" src="image/ikon_fmt27.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HAZIRLIK
      </p>
      <p class="govde-metin bizsmart">
        Nasreddin Hoca’yı siyah cübbe giymiş hâlde gören biri sorar:
      </p>
      <p class="govde-metin bizsmart">
        – Hayr’ola Hoca’m cenaze mi var?
      </p>
      <p class="govde-metin bizsmart">
        – Cenaze yok; ama ben her ihtimale karşı hazırlıklı olayım, dedim.
      </p>
      <div class="frame-4">
        <img class="frame-3" src="image/ikon_fmt28.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        NE ZAMANA KADAR?
      </p>
      <p class="govde-metin bizsmart">
        Hoca’ya sormuşlar:
      </p>
      <p class="govde-metin bizsmart">
        – Hoca’m bu insanların doğup ölümü ne zamana kadar böyle sürecek?
      </p>
      <p class="govde-metin bizsmart">
        – Cennet ve cehennem dolana kadar.
      </p>
      <div class="frame-4">
        <img class="frame-3" src="image/ikon_fmt29.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAZMA KILIFI
      </p>
      <p class="govde-metin bizsmart">
        Nasreddin Hoca henüz çocukken arkadaşları bir gün yıkıntı bir yerden bir çizme bulurlar. Hiçbiri bunun ne olduğunu bilemez. Aralarında tartışmaya başlarlar. Bu tartışmanın olduğu esnada Nasreddin arkadaşlarının yanına gelir. Arkadaşlarından biri elindeki çizmeyi Nasreddin’e göstererek:
      </p>
      <p class="govde-metin bizsmart">
        – Şu elimdekini görüyor musun?
      </p>
      <p class="govde-metin bizsmart">
        Nasreddin cevap verir:
      </p>
      <p class="govde-metin bizsmart">
        – Evet, ne olmuş.
      </p>
      <p class="govde-metin bizsmart">
        Arkadaşı devam eder:
      </p>
      <p class="govde-metin bizsmart">
        – Peki sence bu ne?
      </p>
      <p class="govde-metin bizsmart">
        – Bunu bilmeyecek ne var, bu bir kazma kılıfıdır.
      </p>
      <div class="frame-4">
        <img class="frame-3" src="image/ikon_fmt30.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SAYGI
      </p>
      <p class="govde-metin bizsmart">
        Bir gün Hoca, eşeğine binmiş, arkasına takılan bir kısım insanlarla birlikte, camiden eve dönerken birdenbire durur, hayvandan iner ve yüzü insanlara dönük olarak eşeğe ters biner, yani semere ters oturur. Bunu görenler yaptığı hareketin nedenini sorarlar. Hoca şöyle der:
      </p>
      <p class="govde-metin bizsmart">
        – Düşündüm taşındım, eşeğime böyle binmeye karar verdim çünkü saygısızlığı hiç sevmem. Siz önüme düşseniz, arkanızı bana dönmüş olacaksınız; usulsüzlük, saygısızlık olur. Ben önde gitsem, size arkamı çevirmiş olacağım ki bu da doğru değildir. Böyle ters bindiğim zaman ise hem ben önünüzden giderim, siz de ardımdan gelmiş olursunuz; hem de karşı karşıya bulunuruz!
      </p>
      <div class="frame-4">
        <img class="frame-3" src="image/ikon_fmt31.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BENDEN YANA MI AYIDAN YANA MI?
      </p>
      <p class="govde-metin bizsmart">
        Nasreddin Hoca bir gün yolda yürürken yanına bir adam yaklaşır ve şöyle der:
      </p>
      <p class="govde-metin bizsmart">
        – Hoca’m, şimdi bir ayı gelse ne yaparsın?
      </p>
      <p class="govde-metin bizsmart">
        – Hemen yerden iki taş alır, bunlarla kendimi savunurum.
      </p>
      <p class="govde-metin bizsmart">
        – Diyelim ki taş yok, o zaman ne yapacaksın?
      </p>
      <p class="govde-metin bizsmart">
        – O zaman tabana kuvvet kaçarım.
      </p>
      <p class="govde-metin bizsmart">
        – Ayı senden hızlı koşar ve seni yakalarsa o zaman ne yapacaksın?
      </p>
      <p class="govde-metin bizsmart">
        – Hemen bir ağaca çıkarım.
      </p>
      <p class="govde-metin bizsmart">
        – Ayı da ağaca çıkar, o zaman ne yapacaksın?
      </p>
      <p class="govde-metin bizsmart">
        – Kardeşim sen ne biçim adamsın ya, söylesene sen benden yana mısın yoksa ayıdan yana mısın?
      </p>
      <div class="frame-4">
        <img class="frame-3" src="image/ikon_fmt32.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HALEP ORADAYSA ARŞIN BURUDA
      </p>
      <p class="govde-metin bizsmart">
        – Palavracının biri başına topladığı üç beş cahile karşı övünüp duruyormuş:
      </p>
      <p class="govde-metin bizsmart">
        – İşte ben güçlü ve maharetli bir adamım. Evet ben Halep’te bulunduğum sıralarda altmış arşın uzağa atlamış bir kimseyim!
      </p>
      <p class="govde-metin bizsmart">
        Nasreddin Hoca da bu sırada oradan geçiyormuş. Palavracının yanına yaklaşıp:
      </p>
      <p class="govde-metin bizsmart">
        – Yaa demiş, demek sen altmış arşın atlarsın. Haydi atla da görelim.
      </p>
      <p class="govde-metin bizsmart">
        Adam hık mık etmiş, sonunda:
      </p>
      <p class="govde-metin bizsmart">
        – Ama demiş ben Halep’te atlamıştım.
      </p>
      <p class="govde-metin bizsmart">
        Hoca kızmış:
      </p>
      <p class="govde-metin bizsmart">
        – Canım Halep oradaysa arşın burada.
      </p>
      <div class="frame-4">
        <img class="frame-3" src="image/ikon_fmt33.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        CİMRİ
      </p>
      <p class="govde-metin bizsmart">
        Cimri bir adam dereye düşmüş. Başlamış çırpınmaya. Hemen yardıma koşan köylüler “Elini ver, elini ver!” diye bağırmışlar. Ama adam elini uzatamamış. Tam boğuluyormuş ki! Nasreddin Hoca seslenmiş:
      </p>
      <p class="govde-metin bizsmart">
        – Yahu! O adam vermeyi bilmez. “Elimi al!” diye bağırsanıza.
      </p>
      <div class="frame-4">
        <img class="frame-3" src="image/ikon_fmt34.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TAVUKLAR ARASINDA BİR HOROZ
      </p>
      <p class="govde-metin bizsmart">
        Hoca’nın dostları toplanıp, ona bir oyun oynamaya karar vermişler:
      </p>
      <p class="govde-metin bizsmart">
        – Hoca’m, temizlik imandan gelir, bilirsin. Biz hamama gidiyoruz, sen de gelir misin?
      </p>
      <p class="govde-metin bizsmart">
        – Tabi gelirim, neden olmasın?
      </p>
      <p class="govde-metin bizsmart">
        Hamama gelmişler. Hamamda güzel güzel yıkandıktan sonra, havadan sudan konuşurlarken daha önce anlaştıkları üzere içlerinden biri:
      </p>
      <p class="govde-metin bizsmart">
        – Bir teklifim var. Hepimiz yumurtlayalım. Kim yumurtlayamazsa hamam paralarını o ödesin.
      </p>
      <p class="govde-metin bizsmart">
        Hoca bu teklife anlam veremezken onlar hep beraber bu teklifi kabul etmişler.
      </p>
      <p class="govde-metin bizsmart">
        Biraz sonra hepsi, “Gıt gıt gıdaaak... Gıt gıt gıdaaak...” diye gıdaklamaya başlamışlar. Sonra da daha önce sakladıkları yumurtaları birer birer çıkarıp ortaya koymuşlar. Hoca bir oyuna geldiğini hemen anlamış.
      </p>
      <p class="govde-metin bizsmart">
        İçinden, “Şimdi gösteririm ben size!” diyerek “Kukurikuuuuuu, kukurikuuu!” diye ötmeye başlamış. Dostları hayretler içinde:
      </p>
      <p class="govde-metin bizsmart">
        – Hoca’m aklını mı oynattın. Neden durmadan ötüp duruyorsun?
      </p>
      <p class="govde-metin bizsmart">
        – Be yumurtacılar, bu kadar tavuğa bir de horoz lazım değil mi?
      </p>
      <div class="frame-4">
        <img class="frame-3" src="image/ikon_fmt35.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        EL ELİN EŞEĞİNİ
      </p>
      <p class="govde-metin bizsmart">
        Nasreddin Hoca bir gün hem türkü söylüyor hem de subaşının eşeğini arıyormuş.
      </p>
      <p class="govde-metin bizsmart">
        – Hoca’m, hiç böyle türkü söyleyerek eşek aranır mı?
      </p>
      <p class="govde-metin bizsmart">
        – E napalım el elin eşeğini türkü söyleyerek arar.
      </p>
      <div class="frame-4">
        <img class="frame-3" src="image/ikon_fmt36.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YE KÜRKÜM YE
      </p>
      <p class="govde-metin bizsmart">
        Nasreddin Hoca bir ziyafete katılır. Fakat kendisiyle pek ilgilenen olmaz. Evine geri dönen Hoca en güzel kürkünü giyer ve tekrar davet evine gelir. Bu sefer herkes ilgi ve yer gösterir. Başköşeye oturtulan Hoca, tebessüm ederek kürküne bakar:
      </p>
      <p class="govde-metin bizsmart">
        – Ye kürküm ye.
      </p>
      <div class="frame-4">
        <img class="frame-3" src="image/ikon_fmt37.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAYBOLAN HEYBE
      </p>
      <p class="govde-metin bizsmart">
        Nasreddin Hoca’nın bir gün heybesi kaybolmuş. Komşularına:
      </p>
      <p class="govde-metin bizsmart">
        – Bana bakın heybemi bulursanız bulun, yoksa ben yapacağımı bilirim.
      </p>
      <p class="govde-metin bizsmart">
        Ağaları bir telaştır almış, köylüleri sıkıştırmışlar, nihayet heybe bulunmuş.
      </p>
      <p class="govde-metin bizsmart">
        Komşulardan biri merak edip:
      </p>
      <p class="govde-metin bizsmart">
        – Hoca’m, heybe bulunmasaydı ne yapacaktın bize?
      </p>
      <p class="govde-metin bizsmart">
        Hoca cevap vermiş:
      </p>
      <p class="govde-metin bizsmart">
        – Size yapacağım bir şey yoktu. Evde eski bir kilim vardı, onu bozup heybe yapacaktım.
      </p>
      <div class="frame-4">
        <img class="frame-3" src="image/ikon_fmt38.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAFASINI UNUTMASIN
      </p>
      <p class="govde-metin bizsmart">
        Akşehir’in zenginlerinden birinin köşküne ziyarete gelen Hoca’yı kapıda karşılayan uşak efendisinin evde olmadığını söyler.
      </p>
      <p class="govde-metin bizsmart">
        Nasreddin Hoca:
      </p>
      <p class="govde-metin bizsmart">
        – Efendine söyle, bir daha evden çıkarken ikinci kattaki pencerenin kenarında kafasını unutmasın!
      </p>
      <div class="frame-4">
        <img class="frame-3" src="image/ikon_fmt39.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BAKLAVA
      </p>
      <p class="govde-metin bizsmart">
        Nasreddin Hoca’nın yanına yaklaşan bir adam:
      </p>
      <p class="govde-metin bizsmart">
        – Hoca’m, biraz önce bir adam büyük bir tepsi baklava götürüyordu.
      </p>
      <p class="govde-metin bizsmart">
        – Bana ne!
      </p>
      <p class="govde-metin bizsmart">
        – Fakat Hoca’m adam tepsiyi sizin eve götürüyordu.
      </p>
      <p class="govde-metin bizsmart">
        – O zaman sana ne!
      </p>
      <div class="frame-4">
        <img class="frame-3" src="image/ikon_fmt40.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        MUM ATEŞİ
      </p>
      <p class="govde-metin bizsmart">
        Bir sohbet sırasında Nasreddin Hoca soğuk kıştan hiç rahatsız olmadığını; hatta geceleri evde ısınmak için ateş bile yakmadığını söyleyiverir. Fakat kimse buna inanmaz. En sonunda iddiaya tutuşurlar. Şayet Hoca ateş olmadan köyün meydanında sabaha kadar beklerse ona yemek ısmarlayacaklar, yok eğer bekleyemezse Hoca hepsine evinde bir akşam ziyafet verecektir. Hoca sabaha kadar meydanda bekler, sabah olunca iddiayı kazandığını düşünür. İddiacılardan birisi:
      </p>
      <p class="govde-metin bizsmart">
        – Hoca’m nasıl dayandın bu kadar soğuğa?
      </p>
      <p class="govde-metin bizsmart">
        – Valla üç yüz metre uzaklıkta yanan bir mum vardı. Onu seyrederek vakit geçirdim.
      </p>
      <p class="govde-metin bizsmart">
        – O zaman olmaz Hoca’m iddiayı kaybettin. Sen o mumun ışığı ile ısınmışsındır.
      </p>
      <p class="govde-metin bizsmart">
        Hoca ne kadar direndiyse de adamlarla başa çıkamaz. Bir akşam hepsini yemeğe davet eder. Hoca yemeği hazırlamak için mutfağa geçer; fakat onca zaman geçmesine rağmen bir türlü yemeğin gelmediğini gören davetliler sonunda mutfağa gelirler, bir de ne görsünler. Hoca tavandan astığı kocaman bir kazanın altına bir mum koymuş ve suyun kaynamasını bekliyor. Hep bir ağızdan:
      </p>
      <p class="govde-metin bizsmart">
        – İlahî Hoca’m! Hiç koca kazanla yemek mum ateşiyle kaynar mı, derler. Hoca hemen taşı gediğine koyar:
      </p>
      <p class="govde-metin bizsmart">
        – Üç yüz metreden bir adamı ısıtan mum alevi otuz santimden bir kazanı neden ısıtmasın?
      </p>
      <div class="frame-4">
        <img class="frame-3" src="image/ikon_fmt41.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BAHŞİŞ
      </p>
      <p class="govde-metin bizsmart">
        Nasreddin Hoca bir gün hamama gider. Hoca’yı tanımayan hamamcı Hoca’nın sade kıyafetine bakıp ona pek itibar etmez. Hoca’ya eski bir havluyla pörsümüş bir sabun; verir fakat Hoca çıkışta giyimine göre hiç beklenmeyen bir şekilde hamamcıya ve çalışanlarının her birinin eline birer altın bahşiş verince hepsi şaşırır ve davranışlarından mahcup olurlar. Ertesi hafta yine aynı hamama gelen Hoca’ya görevliler pek itibar ederler, en güzel havlulardan ve özel kokulu sabunlardan verirler. Bir güzel yıkarlar, keselerler, masaj yaparlar; fakat Hoca, çıkışta geçen hafta aldıkları gibi altın geleceği için avucu kaşınarak bekleyenlerden sadece hamamcıya değeri düşük bir bakır para verir. Bıyık altından gülerek:
      </p>
      <p class="govde-metin bizsmart">
        – Geçen hafta verdiğim altınlar bu haftaki ücrettir, bu bakır para ise geçen haftanın, der.
      </p>
      <div class="frame-4">
        <img class="frame-3" src="image/ikon_fmt42.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HADDİNİ BİL
      </p>
      <p class="govde-metin bizsmart">
        Hoca tarlada çalışırken yorulunca ceviz ağacının gölgesine oturur ve kendi kendine:
      </p>
      <p class="govde-metin bizsmart">
        – Şu işe bak kocaman kabaklar yerdeki ufacık sapa bağlı, küçücük cevizler koca ağaçta asılı... Hoca bunları düşünürken ağaçtan kafasına bir ceviz düşünce hemen:
      </p>
      <p class="govde-metin bizsmart">
        – Ey büyük Allah’ım bu kulunu affet! Senin işinin hikmetinden sual olunmaz, ya şu ağaçta kabak gibi cevizler yetişseydi benim hâlim nice olurdu?
      </p>
      <div class="frame-4">
        <img class="frame-3" src="image/ikon_fmt43.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        UYKUSU KAÇMIŞ DA
      </p>
      <p class="govde-metin bizsmart">
        Bir yaz gecesi Hoca’nın uykusu kaçmış. Uykusuzluktan ve can sıkıntısından evde duramayınca kendini sokağa atmış. Yolda, nöbetçi subaşıya rastlamış. Subaşı:
      </p>
      <p class="govde-metin bizsmart">
        – Hoca, böyle gece yarısı burada ne arıyorsun?
      </p>
      <p class="govde-metin bizsmart">
        Hoca, esneyerek cevap vermiş:
      </p>
      <p class="govde-metin bizsmart">
        – Hiç, uykum kaçtı da onu arıyorum.
      </p>
      <div class="frame-4">
        <img class="frame-3" src="image/ikon_fmt44.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YA İÇİNDE BEN OLSAYDIM
      </p>
      <p class="govde-metin bizsmart">
        Nasreddin Hoca gece dışarısını seyrederken bahçesinde bir karaltı görür. Hemen yayını eline alan Hoca oku karaltıya fırlatır. Sabah olunca bir de ne görsün. Gördüğü karaltı eşinin yıkayıp da astığı Hoca’nın entarileri değil miymiş. Elbisesine isabet eden oku çıkaran Hoca:
      </p>
      <p class="govde-metin bizsmart">
        – Büyük kaza atlattım! Ya içinde ben olsaydım, demiş.
      </p>
      <div class="frame-4">
        <img class="frame-3" src="image/ikon_fmt45.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YENİSİ
      </p>
      <p class="govde-metin bizsmart">
        Günün birinde Hoca’nın hanımı ölür. Sonrasında Hoca’da o kadar ciddi bir üzüntü görülmez. Bir müddet sonra eşeği de ölünce Hoca yas tutmaya başlar. Bu işe şaşıran komşuları sorar:
      </p>
      <p class="govde-metin bizsmart">
        – Bu nasıl iş Hoca’m hanımın öldüğüne bu kadar üzülmedin, eşeğin öldü bir haftadır ağzını bıçak açmıyor?
      </p>
      <p class="govde-metin bizsmart">
        – Karım öldüğünde hepiniz, üzülme daha genç ve güzel yeni bir hatun buluruz diye beni teselli ettiniz; fakat hiç kimse yeni bir eşek alalım demiyor. Ben üzülmeyeyim de kim üzülsün?
      </p>
      <div class="frame-4">
        <img class="frame-3" src="image/ikon_fmt46.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAYBETTİN
      </p>
      <p class="govde-metin bizsmart">
        Nasreddin Hoca yorgun argın evine gelir. Hanımına seslenerek eşeğe yem vermesini ister. Hanımı da yorgun olduğunu söyleyerek, “Sen ver, ben veremem.” der. Anlaşamayınca iddiaya tutuşurlar. Kim önce konuşursa eşeğin yemini o verecektir. Hoca’nın hanımı komşuya gezmeye gider. Bu sırada eve bir hırsız girer. Hoca hırsıza herhangi bir tepkide bulunmaz. Hırsız evi soyup soğana çevirir. Az sonra eve gelen hanımı durumu görünce Hoca’ya:
      </p>
      <p class="govde-metin bizsmart">
        – Hoca bu ne hâl?
      </p>
      <p class="govde-metin bizsmart">
        – İddiayı sen kaybettin hanım, hadi doğru eşeği yemlemeye.
      </p>
      <p class="govde-metin bizsmart">
        &#160;
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt47.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÇOK GEZSEYDİ
      </p>
      <p class="govde-metin bizsmart">
        Arkadaşları Hoca’ya, takılırlar:
      </p>
      <p class="govde-metin bizsmart">
        – Hoca’m, sizin hanım maşallah sabah akşam geziyor.
      </p>
      <p class="govde-metin bizsmart">
        – Olur mu canım dediğiniz kadar dolaşsaydı bize de bir ara uğrardı!&#9;
      </p>
      <div class="frame-4">
        <img class="frame-3" src="image/ikon_fmt48.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DİŞİ Mİ YOKSA ERKEK MİYDİ?
      </p>
      <p class="govde-metin bizsmart">
        Biri Hoca’ya sormuş:
      </p>
      <p class="govde-metin bizsmart">
        – Gagasında zeytin dalı ile Nuh Peygambere gelen güvercin dişi miydi yoksa erkek miydi?
      </p>
      <p class="govde-metin bizsmart">
        – Tabi ki erkekti, şayet dişi olsaydı, o kadar süre ağzını kapalı tutamaz ve zeytin dalını getiremezdi.
      </p>
      <div class="frame-4">
        <img class="frame-3" src="image/ikon_fmt49.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAYBOLAN AKIL
      </p>
      <p class="govde-metin bizsmart">
        Hoca’ya, “Senin hanımın aklını kaybetti.” demişler. Hoca düşünceye dalmış. “Ne düşünüyorsun?” demişler. Hoca hemen, “Bizim hanımın zaten aklı yoktu, acaba nesi kayboldu, diye onu düşünüyorum.” demiş.
      </p>
      <div class="frame-4">
        <img class="frame-3" src="image/ikon_fmt50.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        GÜRÜLTÜ
      </p>
      <p class="govde-metin bizsmart">
        Komşusu Hoca’ya:
      </p>
      <p class="govde-metin bizsmart">
        – Hoca’m sizin evden dün gece bir gürültüdür koptu, hayırdır ne oldu?
      </p>
      <p class="govde-metin bizsmart">
        – Hiç ne olsun, benim kürk merdivenden yuvarlandı da!
      </p>
      <p class="govde-metin bizsmart">
        – Ama Hoca’m kürkten bu kadar çok ses çıkar mı?
      </p>
      <p class="govde-metin bizsmart">
        – Çıkar tabi, içinde ben de olursam çıkar.
      </p>
      <div class="frame-4">
        <img class="frame-3" src="image/ikon_fmt51.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İNŞALLAH BENİM
      </p>
      <p class="govde-metin bizsmart">
        Hoca akşam aç ve yorgun olarak evine gelir. Hanımının yemek pişirdiğini gören Hoca:
      </p>
      <p class="govde-metin bizsmart">
        – Çok acıktım hanım. Tabak tabak yemek yiyeceğim.
      </p>
      <p class="govde-metin bizsmart">
        – İnşallah de Efendi.
      </p>
      <p class="govde-metin bizsmart">
        – İnşallahı maşallahı yok hanım, illa da yiyeceğim. Hoca tam sofraya oturmuştur ki kapı çalınır. Kapıda duran subaşı:
      </p>
      <p class="govde-metin bizsmart">
        – İhbar var Hoca’m, karakola kadar gelmeniz gerekiyor, diye seslenir.
      </p>
      <p class="govde-metin bizsmart">
        Çaresiz yola koyulan Hoca karakola gider. Sorgu sual derken sabahı zor eden Hoca’nın daha sonra bir yanlış anlamaya kurban gittiği anlaşılır. Bitkin bir vaziyette eve dönen Hoca kapıyı çalar. Hanımı içerden seslenir:
      </p>
      <p class="govde-metin bizsmart">
        – Kim o?
      </p>
      <p class="govde-metin bizsmart">
        – İnşallah benim hatun, inşallah ben, der.
      </p>
      <div class="frame-4">
        <img class="frame-3" src="image/ikon_fmt52.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KAYBOLAN AYAKLAR
      </p>
      <p class="govde-metin bizsmart">
        Çocuklar bir gün dere kenarında oynuyormuş. Nasreddin Hoca’yı gören çocuklar, “Hadi Hoca’ya şaka yapalım.” demişler. Çocuklar ayaklarını birbirine dolaştırıp:
      </p>
      <p class="govde-metin bizsmart">
        – Hoca’m ayaklarımız karıştı, bulamıyoruz.
      </p>
      <p class="govde-metin bizsmart">
        Hoca şöyle bir bakmış eline bir sopa almış. Çocukların ayaklarına ufaktan dokunmaya başlamış. Çocuklar hemen ayaklarını çekmişler. Hoca:
      </p>
      <p class="govde-metin bizsmart">
        – Gördünüz mü? Nasıl da buldunuz ayaklarınızı.
      </p>
      <div class="frame-4">
        <img class="frame-3" src="image/ikon_fmt53.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TURŞUCU
      </p>
      <p class="govde-metin bizsmart">
        Nasreddin Hoca eşeğiyle birlikte turşu satmaya gider:
      </p>
      <p class="govde-metin bizsmart">
        – Haydi turşucu geldi, turşucuuuu...
      </p>
      <p class="govde-metin bizsmart">
        Hoca her bağırdığında eşeği de anırıyormuş. Bundan rahatsız olan Hoca, Karakaçan’ın kulağına eğilmiş:
      </p>
      <p class="govde-metin bizsmart">
        – Yeter be! Turşuyu sen mi satacaksın yoksa ben mi?
      </p>
      <div class="frame-4">
        <img class="frame-3" src="image/ikon_fmt54.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        PEŞİN PARA
      </p>
      <p class="govde-metin bizsmart">
        Hoca bir komşusundan ödünç para almıştır. Borcunu vaktinde ödeyemez. Alacaklı bir gün kapıya dayanır:
      </p>
      <p class="govde-metin bizsmart">
        – Kusura bakma Hocaefendi, alacağımı istemeye geldim.
      </p>
      <p class="govde-metin bizsmart">
        Hoca’nın o anda kesesinde bir akçesi bile yoktur. Komşusuna:
      </p>
      <p class="govde-metin bizsmart">
        – Bak şu bahçenin kenarındaki çalıları görüyor musun? Buradan geçen koyunların yünleri bu çalılara takılacak. Ben bu yünleri toplayacağım. Eğirtip iplik yaptıracağım. İpliği satıp sana borcumu ödeyeceğim.
      </p>
      <p class="govde-metin bizsmart">
        Hoca’nın yine şakalaştığını sanan komşusu gülmeye başladı.
      </p>
      <p class="govde-metin bizsmart">
        – Âlem adamsın Hoca!
      </p>
      <p class="govde-metin bizsmart">
        Alacaklının güldüğünü görünce Hoca da:
      </p>
      <p class="govde-metin bizsmart">
        – Peşin parayı görünce nasıl da gülersin değil mi?
      </p>
      <div class="frame-4">
        <img class="frame-3" src="image/ikon_fmt55.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        GÖL KUŞLARI
      </p>
      <p class="govde-metin bizsmart">
        Hoca, bir gün eşeğine binmiş, uzak bir yere gidiyormuş. Hava çok sıcak olduğundan eşek yorulmuş ve susamış. Bir göl görmüş ve eşeği sulamak ve dinlendirmek için göle doğru sürmüş, eşek de suyu görünce koşmaya başlamış ve nerdeyse Hoca’yı düşürecekmiş. Göl kenarına gelince eşek göldeki kurbağalardan ürkmüş ve durmuş. Hoca da düşmediği için sevinerek, eşekten inmiş ve cebinden çıkardığı bozuk paraları göle atarak:
      </p>
      <p class="govde-metin bizsmart">
        – Aferin göl kuşları! Bu parayla helva alıp yiyin bakalım, demiş.
      </p>
      <div class="frame-4">
        <img class="frame-3" src="image/ikon_fmt56.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KÖR DÖVÜŞÜ
      </p>
      <p class="govde-metin bizsmart">
        Nasreddin Hoca, gençliğinde dilenen bazı insanlar görür. Epey bir zaman adamları inceler.
      </p>
      <p class="govde-metin bizsmart">
        Dilenciler kör oldukları için çevredeki insanlar onlara pek çok yardım verirler. Fakat dilenciler bir türlü doymak bilmezler. Hoca, dilencilerin yanlarına yaklaşır. Cebinden para kesesini çıkartıp şakırdatır. Daha sonra dilencilere:
      </p>
      <p class="govde-metin bizsmart">
        – Alın bu paraları da aranızda bölüşün, der.
      </p>
      <p class="govde-metin bizsmart">
        Daha sonra yanlarından biraz uzaklaşır ve adamları izlemeye koyulur. Kör dilenciler, para kesesinin içlerinden birine verildiğini sanarak parayı kapmak için birbirlerine girerler:
      </p>
      <p class="govde-metin bizsmart">
        – Kese sende!
      </p>
      <p class="govde-metin bizsmart">
        – Bende yok sende!
      </p>
      <p class="govde-metin bizsmart">
        – Çabuk benim payımı verin, yoksa ben size yapacağımı bilirim, gibi sözlerle açgözlü dilenciler, birbirlerine vurmaya, küfretmeye başlarlar; ama keseyi de bir türlü ele geçiremezler.
      </p>
      <p class="govde-metin bizsmart">
        Hoca bunları gözlerken:
      </p>
      <p class="govde-metin bizsmart">
        – Hey gidi açgözlü iki dünya körleri hey, diye söylenirken biri:
      </p>
      <p class="govde-metin bizsmart">
        – Ne oluyor Hoca?
      </p>
      <p class="govde-metin bizsmart">
        Hoca bıyık altından gülerek:
      </p>
      <p class="govde-metin bizsmart">
        – Ne olacak, kör dövüşü nedir bilmiyorsan öğren...
      </p>
      <div class="frame-4">
        <img class="frame-3" src="image/ikon_fmt57.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÜMİT
      </p>
      <p class="govde-metin bizsmart">
        Hoca bir gün eşeğini kaybetmiş, köşe bucak eşeğini arıyor, bu arada da neşeli bir türkü tutturmuş. Birisi sorar:
      </p>
      <p class="govde-metin bizsmart">
        – Hoca’m, eşeğini kaybettiğin hâlde sen nasıl oluyor da türkü söylüyorsun?
      </p>
      <p class="govde-metin bizsmart">
        – Son bir ümidim, eşeğim tepenin arkasında olabilir. Eğer orada da değilse, bekle gör o zaman bendeki feryadı, der.
      </p>
      <div class="frame-4">
        <img class="frame-3" src="image/ikon_fmt58.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TESTİ
      </p>
      <p class="govde-metin bizsmart">
        Hoca bir gün oğlunu çeşmeye gönderecekmiş. Oğluna iki tokat atarak testiyi eline tutuşturmuş ve:
      </p>
      <p class="govde-metin bizsmart">
        – Sakın ha suyu getirirken düşürüp testiyi kırma, diye tembih etmiş.
      </p>
      <p class="govde-metin bizsmart">
        Merakla kendisine bakanlara:
      </p>
      <p class="govde-metin bizsmart">
        – Ne yani testiyi kırdıktan sonra ne diye tembihleyecektim, demiş.
      </p>
      <div class="frame-4">
        <img class="frame-3" src="image/ikon_fmt59.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        GÖZ AĞRISI
      </p>
      <p class="govde-metin bizsmart">
        Bir komşusu Nasreddin Hoca’ya gelir ve göz ağrısından dolayı ona şikâyette bulunur:
      </p>
      <p class="govde-metin bizsmart">
        – Ah, Hoca’m ah! Ne yapmalıyım? Bana lütfen bir öğüt ver!
      </p>
      <p class="govde-metin bizsmart">
        Hoca da şöyle cevap verir:
      </p>
      <p class="govde-metin bizsmart">
        – Benim dişim ağrıyordu; çektirdim, kurtuldum; istersen sen de çektir, hemen kurtulursun!
      </p>
      <div class="frame-4">
        <img class="frame-3" src="image/ikon_fmt60.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HOCA’NIN EŞEĞİ PAZARDA
      </p>
      <p class="govde-metin bizsmart">
        Hoca eşeğini pazara götürüp satmak ister. Bir müşteri çıkar. Eşeğin yaşını anlamak için dişine bakacak olur. Eşek onun elini ısırır. Adam sövüp sayarak çekilir gider. Başka bir müşteri çıkar, kuyruğunu kaldıracak olur. Kaba etine okkalı bir çifte yer. O da topallayarak sövüp sayarak gider.
      </p>
      <p class="govde-metin bizsmart">
        Tellal gelir:
      </p>
      <p class="govde-metin bizsmart">
        – Hoca’m, bu eşeği kimse almaz. Önüne geleni ısırıyor, tekmeliyor.
      </p>
      <p class="govde-metin bizsmart">
        Hoca başını sallar ve:
      </p>
      <p class="govde-metin bizsmart">
        – Zaten ben de onu pazara satmak için getirmedim. İnsanlar görsünler de benim neler çektiğimi anlasınlar diye getirdim.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt61.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        NEREYE
      </p>
      <p class="govde-metin bizsmart">
        Hoca günün birinde Karakaçan’a binmiş. Fakat bir türlü eşeğe hâkim olamıyormuş. Yolda birisi sormuş:
      </p>
      <p class="govde-metin bizsmart">
        – Hayırdır böyle nereye Hoca’m?
      </p>
      <p class="govde-metin bizsmart">
        – Eşeğin istediği yere, demiş.
      </p>
      <div class="frame-4">
        <img class="frame-3" src="image/ikon_fmt62.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HAKLI HAKLIDIR
      </p>
      <p class="govde-metin bizsmart">
        Aralarında anlaşmazlık çıkan iki komşusu sıra ile Hoca’ya gelip dertlerini anlatırlar. Birinci kişinin anlatışı karşısında ikna olan Hoca bu kişiye:
      </p>
      <p class="govde-metin bizsmart">
        – Haklısınız, der.
      </p>
      <p class="govde-metin bizsmart">
        Az sonra ikinci kişi gelir onu da dinleyen Hoca aynı şekilde ona da hitaben:
      </p>
      <p class="govde-metin bizsmart">
        – Haklısınız, der.
      </p>
      <p class="govde-metin bizsmart">
        Hoca’yı gözleyen hanımı:
      </p>
      <p class="govde-metin bizsmart">
        – Hoca bu nasıl iş? İkisinden birisi haksız olmalı.
      </p>
      <p class="govde-metin bizsmart">
        Hanımına doğru seslenen Hoca:
      </p>
      <p class="govde-metin bizsmart">
        – Sen de haklısın hanım, sen de haklısın, der.
      </p>
      <div class="frame-4">
        <img class="frame-3" src="image/ikon_fmt63.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İSABET
      </p>
      <p class="govde-metin bizsmart">
        Hoca, Timur’un huzurunda bir gün, ok atmadaki maharetinden bahseder. Timur:
      </p>
      <p class="govde-metin bizsmart">
        – Hemen bir yayla ok getirin Hoca’nın marifetini görelim.
      </p>
      <p class="govde-metin bizsmart">
        Az sonra ok yay getirilir, hedef dikilir. Hoca, söylediğine pişman olur; ama iş işten geçer. Yayı gerer, oku fırlatır. Ok, hedeften bir metre sağa gider. Hoca, işi bozuntuya vermeden Timur’a:
      </p>
      <p class="govde-metin bizsmart">
        – Bizim sekbanbaşı, böyle atardı, der.
      </p>
      <p class="govde-metin bizsmart">
        Bir ok daha atar, o da vızlayarak dağların yolunu tutar. Hoca:
      </p>
      <p class="govde-metin bizsmart">
        – Subaşı da böyle atardı, der.
      </p>
      <p class="govde-metin bizsmart">
        Tesadüf bu ya, üçüncü ok, tam hedefe isabet edince Hoca:
      </p>
      <p class="govde-metin bizsmart">
        – İşte Nasreddin kulunuz da böyle atar, der.
      </p>
      <div class="frame-4">
        <img class="frame-3" src="image/ikon_fmt64.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AKILLI ADAM
      </p>
      <p class="govde-metin bizsmart">
        Bir keşiş dünyanın en akıllı adamını bulmak için diyar diyar geziyormuş. Sıra Nasreddin Hoca’nın köyüne gelmiş. Keşiş köylülere sormuş:
      </p>
      <p class="govde-metin bizsmart">
        – Sizin köyün en akıllı adamı kim?
      </p>
      <p class="govde-metin bizsmart">
        Düşünen köylüler en sonunda:
      </p>
      <p class="govde-metin bizsmart">
        – Nasreddin Hoca’dır, derler.
      </p>
      <p class="govde-metin bizsmart">
        Bunun üzerine keşiş köy meydanında Hoca ile görüşmeye başlamış ve eline bir çomak almış yere bir daire çizmiş, Nasreddin Hoca da çomakla daireyi ortadan ikiye bölmüş. Keşiş bir doğru daha çizerek daireyi dörde bölmüş, Hoca da dörde bölünmüş dairenin üç dilimine çarpı işareti koymuş. Keşiş elleriyle aşağıdan yukarıya doğru hareket yapmış, Hoca da yukarıdan aşağıya yapmış ve kesiş büyük bir hayranlıkla Hoca’yı tebrik etmiş. Meydandan ayrılan Hoca evine yönelirken olup bitenden bir şey anlayamayan halk keşişe ne olduğunu sormuş. Keşiş de:
      </p>
      <p class="govde-metin bizsmart">
        – Bu adam gerçekten dünyanın en akıllı adamı, yere dünya çizdim o ortadan ekvator geçer dedi, ben dünyayı dörde böldüm o da dörtte üçü sudur dedi, ben yerden buharlaşma sonucunda ne olur dedim o da yağmur yağar dedi.
      </p>
      <p class="govde-metin bizsmart">
        Ertesi gün aynı olayı yorumlaması için Hoca’ya sorduklarında Hoca da:
      </p>
      <p class="govde-metin bizsmart">
        – Bu adam oburun biri, yere bir tepsi baklava çizdi, ben de yarısı benim dedim, daha sonra tepsiyi dörde böldü, o zaman dörtte üçü benim dedim, o da tepsi altından ateşi hafif hafif almalı dedi, ben de üstüne fındık fıstık eklersek daha iyi olur, dedim.
      </p>
      <div class="frame-4">
        <img class="frame-3" src="image/ikon_fmt65.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TAŞINMA
      </p>
      <p class="govde-metin bizsmart">
        Bir gece Hoca uyurken evine hırsız girer. Hırsız evde bulduğu işe yarar ne varsa alır evine götürür. Bunu gören Hoca da geri kalan eşyaları aldığı gibi hırsızın evine götürür. Hırsız hayretle sorar:
      </p>
      <p class="govde-metin bizsmart">
        – Evimde bu saatte ne arıyorsun?
      </p>
      <p class="govde-metin bizsmart">
        Hoca gayet sakin:
      </p>
      <p class="govde-metin bizsmart">
        – Oğlum biz bu eve taşınmadık mı?
      </p>
      <div class="frame-4">
        <img class="frame-3" src="image/ikon_fmt66.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HIRSIZIN HİÇ Mİ SUÇU YOK?
      </p>
      <p class="govde-metin bizsmart">
        Günün birinde hırsızın biri Nasreddin Hoca’nın evine girmiş ve ne bulduysa hepsini yanına almış gitmiş. Hoca’nın arkadaşları evi yalnız bıraktığı ve kapıyı kapamadığı için ha bire nasihat edip Hoca’yı suçlamışlar. Nasreddin Hoca buna daha fazla dayanamamış ve:
      </p>
      <p class="govde-metin bizsmart">
        – Pekâlâ, pekâlâ! Ben suçluyum; ama hırsıza ne oluyor? Onun bunda hiç mi suçu yok, demiş.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt67.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DAMDAN DÜŞEN GELSİN
      </p>
      <p class="govde-metin bizsmart">
        Hoca evinin çatısını aktarırken dengesini kaybedip yere düşer. Tüm ahali etrafına yığılıp ne yapabileceklerini tartışırken, Hoca:
      </p>
      <p class="govde-metin bizsmart">
        – Bana damdan düşen birini getirin, diye seslenir.
      </p>
      <div class="frame-4">
        <img class="frame-3" src="image/ikon_fmt68.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ARAPÇA ÖĞRETİYOR
      </p>
      <p class="govde-metin bizsmart">
        Hoca’nın bir komşusu ondan Arapça öğrenmek ister. Hoca derse başlar ve komşusu da şöyle bir soru sorar:
      </p>
      <p class="govde-metin bizsmart">
        – Hoca’m, Arapça da soğuk çorba ne demek?
      </p>
      <p class="govde-metin bizsmart">
        O anda cevabı aklına gelmeyince Nasreddin Hoca:
      </p>
      <p class="govde-metin bizsmart">
        – Haa, evet! Onu öğrenmen gerekmez. Sen hiçbir zaman soğuk çorba içmezsin. Bunun dışında da Araplar çorbalarını soğuk içmezler.
      </p>
      <div class="frame-4">
        <img class="frame-3" src="image/ikon_fmt69.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DÜŞMESEYDİM İNECEKTİM
      </p>
      <p class="govde-metin bizsmart">
        Nasıl olduysa Hoca eşeğinden düşer. Çocuklar etrafına toplanıp kıkır kıkır gülmeye başlarlar. Hoca:
      </p>
      <p class="govde-metin bizsmart">
        – Aman çocuklar, bu kadar gülecek ne var? Düşmeseydim zaten inecektim, der.
      </p>
      <p class="govde-metin bizsmart"/>
      <div class="frame-4">
        <img class="frame-3" src="image/ikon_fmt70.jpeg" alt="ikon.TIF"/>
      </div>
      <p class="govde-metin bizsmart"/>
      <p class="govde-metin para-style-override-1 bizsmart">
        &#160;
      </p>
      <p class="Ara-BASLIK03-orta-alt bizsmart">
        NE DİYECEĞİMİ BİLİYOR MUSUNUZ?
      </p>
      <p class="govde-metin bizsmart">
        Nasreddin Hoca bir gün Akşehir’de camide vaaz vermek için kürsüye çıkıp:
      </p>
      <p class="govde-metin bizsmart">
        – Ey cemaat, bugün size ne söyleyeceğimi biliyor musunuz, diye sormuş.
      </p>
      <p class="govde-metin bizsmart">
        Camideki cemaat:
      </p>
      <p class="govde-metin bizsmart">
        – Bilmiyoruz Hoca’m, demiş.
      </p>
      <p class="govde-metin bizsmart">
        – Siz bilmeyince ben size ne söyleyeyim?
      </p>
      <p class="govde-metin bizsmart">
        Hoca cemaatin şaşkın bakışları arasında kürsüden inmiş ve camide kendisini dinlemeye hazırlanan cemaati öylece bırakarak cübbesini çıkardığı gibi camiyi terk etmiş. Hoca ertesi günü yine vaaz etmek için aynı kürsüye çıkmış. Bu sefer yine cemaate aynı soruyu sormuş. Camideki cemaat bu sefer Hoca’yı kaçırmamak için:
      </p>
      <p class="govde-metin bizsmart">
        – Biliriz elbette, demiş.
      </p>
      <p class="govde-metin bizsmart">
        Bu cevap üzerine Hoca bu sefer de onlara:
      </p>
      <p class="govde-metin bizsmart">
        – Mademki biliyorsunuz o hâlde benim söylememe ne lüzum var?
      </p>
      <p class="govde-metin bizsmart">
        Hoca yine cemaate küserek cübbesini çıkardığı gibi camiyi terk etmiş. Ertesi gün camideki cemaat Hoca’yı vaazdan kaçırmamak için kimisi biliriz, kimisi bilmeyiz demeyi kararlaştırmış.
      </p>
      <p class="govde-metin bizsmart">
        Hoca ertesi gün vaaz etmek için kürsüye çıktığında cemaate yine aynı soruyu sormuş. Cemaatten bazıları daha önceden kararlaştırdıkları gibi biliriz, bazıları da bilmeyiz diye karşılık vermiş. Bu sefer Hoca büyük bir ciddiyetle cemaate dönerek:
      </p>
      <p class="govde-metin bizsmart">
        – Peki öyleyse bilenleriniz bilmeyenlerinize öğretsin, cevabını vererek yine kürsüden inmiş ve cübbesini çıkararak camiyi terk etmiş.
      </p>
      <div class="frame-4">
        <img class="frame-3" src="image/ikon_fmt71.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ŞÜKÜR
      </p>
      <p class="govde-metin bizsmart">
        Nasreddin Hoca’nın eşeği kaybolunca arkadaşları üzülmüş ve eşeği aramaya koyulmuştu. Hoca ise bunların arasında:
      </p>
      <p class="govde-metin bizsmart">
        – Allah’a şükürler olsun, diye dolaşıyormuş.
      </p>
      <p class="govde-metin bizsmart">
        Arkadaşları dayanamamış:
      </p>
      <p class="govde-metin bizsmart">
        – Hocaefendi biz üzülüyoruz ve eşeğini arıyoruz, sen ise şükürler olsun diye âdeta seviniyorsun, bu ne hâldir?
      </p>
      <p class="govde-metin bizsmart">
        Nasreddin Hoca:
      </p>
      <p class="govde-metin bizsmart">
        – Ben eşeğin kaybolmasına değil, eşeğin üzerinde olmadığıma şükrediyor, seviniyorum, yoksa dört gündür ben de kaybolacaktım.
      </p>
      <div class="frame-4">
        <img class="frame-3" src="image/ikon_fmt72.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BİR TOKAT BİR AKÇE
      </p>
      <p class="govde-metin bizsmart">
        Adamın biri haberi olmadan gelip Hoca’nın ensesine “Şak” diye bir tokat vurur. Hoca doğru mahkemeye gider. Kadı:
      </p>
      <p class="govde-metin bizsmart">
        – Bir tokadın diyeti bir akçedir, der.
      </p>
      <p class="govde-metin bizsmart">
        Tokadı vuran adam kadı efendinin bir tanıdığı imiş. Para bulmak için gider; fakat aradan saatler geçtiği hâlde adam gelmez. Hoca yerinden fırladığı gibi kadının ensesine bir tokat atar ve:
      </p>
      <p class="govde-metin bizsmart">
        – Kadı efendi, mademki bir tokat bir akçe imiş. Bir akçe geldiği zaman onu sen alırsın.
      </p>
      <div class="frame-4">
        <img class="frame-3" src="image/ikon_fmt73.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SAKLANAN KESE
      </p>
      <p class="govde-metin bizsmart">
        Hoca ölümlük dirimlik diye bir miktar para biriktirir. Hırsız çalmasın diye bunları bahçenin bir köşesine gömer. Bahçeden çıkarken arkasına döner ve bu yeri beğenmez. Hırsız burayı kolayca bulur, diye düşünür. Paralarını gömdüğü yerden çıkarır ve başka bir yere gömer. Hoca’nın içi yine rahat etmez. Ne yapacağını şaşırıp dururken bahçenin öbür tarafında bir yükselti görür. “Tamam buldum.” der. Para kesesini uzun bir sırığa bağlar ve o yükseltiye çakar. “Kuş değil ya bu. Hırsızın, gelip de bu sırığın tepesine bakmak nereden aklına gelecek?” diye düşünür.
      </p>
      <p class="govde-metin bizsmart">
        Hoca bu işle uğraşırken onu birisi gözetlemektedir. Hoca, sırığı çakıp gittikten sonra adam gelir, sırığı yerinden çıkarır. Keseyi alır ve sırığın üstüne biraz sığır tezeği sürerek sırığı tekrar yerine çakar.
      </p>
      <p class="govde-metin bizsmart">
        Bir müddet sonra Hoca’ya para lazım olur. Gideyim de keseden alayım, der. Gelir, bakar ki kesenin yerinde yeller esiyor. Sırığı indirir, üstündeki sığır tezeğini görünce:
      </p>
      <p class="govde-metin bizsmart">
        – Allah Allah, ben buraya adam çıkamaz diyordum sığır nasıl çıkmış, diye söylenir.
      </p>
      <div class="frame-4">
        <img class="frame-3" src="image/ikon_fmt74.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TEK BULSUN
      </p>
      <p class="govde-metin bizsmart">
        Bir gece, Hoca’nın hanımı, damda bir ayak sesi duyar. Efendi der, kalk, hırsız galiba eve girecek. Hoca, hiç umursamadan:
      </p>
      <p class="govde-metin bizsmart">
        – Aldırma karıcığım, girsin. Belki işe yarayacak bir şey bulur. Tek bulsun da elinden alması kolay.
      </p>
      <div class="frame-4">
        <img class="frame-3" src="image/ikon_fmt75.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KARGA
      </p>
      <p class="govde-metin bizsmart">
        Nasrettin Hoca çamaşır teknesini yüklenmiş, hanımı da kirli çamaşır bohçasını. Dere kıyısına çamaşır yıkamaya gitmişler.
      </p>
      <p class="govde-metin bizsmart">
        Hoca’nın hanımı evin tek kalıp sabununu çamaşırların üstüne koymuş, tekneye su doldurmaya girişmiş. Bu sırada bir karga sabunu alıp kaçmış. Kadın bağırmış:
      </p>
      <p class="govde-metin bizsmart">
        – Efendi, yetiş, koş, karakarga sabunu kaptı.
      </p>
      <p class="govde-metin bizsmart">
        Hoca, karganın ardından umutsuzca baktıktan sonra:
      </p>
      <p class="govde-metin bizsmart">
        – Bırak hanım kapsın. Görmüyor musun, onun üstü bizimkinden daha kirli.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt76.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İÇERİSİ KARANLIK
      </p>
      <p class="govde-metin bizsmart">
        Hoca, evinin bodrumunda yüzüğünü kaybetmiş. Orada biraz arayıp da bulamayınca kapısının önünde aramaya başlamış. Komşusu sormuş:
      </p>
      <p class="govde-metin bizsmart">
        – Ne arıyorsun Hoca’m?
      </p>
      <p class="govde-metin bizsmart">
        – Sorma komşu yüzüğümü düşürdüm de.
      </p>
      <p class="govde-metin bizsmart">
        – Nerede kaybettin yüzüğü?
      </p>
      <p class="govde-metin bizsmart">
        – İçerde.
      </p>
      <p class="govde-metin bizsmart">
        – Ee öyleyse ne diye burada arıyorsun ki?
      </p>
      <p class="govde-metin bizsmart">
        – İçerisi çok karanlık, görünmüyor da. Onun için burada arıyorum.
      </p>
      <div class="frame-4">
        <img class="frame-3" src="image/ikon_fmt77.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        O ZAMAN BEN BULUNMADIM
      </p>
      <p class="govde-metin bizsmart">
        Bir gün Hoca dostlarıyla sohbet ederken söz yiyecek içecekten açılmış. Nasreddin Hoca:
      </p>
      <p class="govde-metin bizsmart">
        – Canım bir helva istiyor ki dostlar, bir türlü nasip olup da pişirip yiyemedik, demiş.
      </p>
      <p class="govde-metin bizsmart">
        Dostları:
      </p>
      <p class="govde-metin bizsmart">
        – Hoca’m, o kadar zor bir şey mi helva pişirmek, demişler.
      </p>
      <p class="govde-metin bizsmart">
        Hoca da:
      </p>
      <p class="govde-metin bizsmart">
        – Ne yapalım a dostlar, un bulundu, yağ bulunmadı; yağ bulundu, un bulunmadı, demiş.
      </p>
      <p class="govde-metin bizsmart">
        Dostları:
      </p>
      <p class="govde-metin bizsmart">
        – Hoca’m, gerçekten bunları bir araya getiremedin mi, demişler.
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Hepsinin bir araya geldiği olmadı değil; ama o zaman da ben orada bulunmadım, demiş.
      </p>
      <div class="frame-4">
        <img class="frame-3" src="image/ikon_fmt78.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÜÇ YIL İÇİNDE
      </p>
      <p class="govde-metin bizsmart">
        Hoca, eşeğine okuma öğretmek için Timur’dan üç bin altın almış. Anlaşmaya göre, üç yıl içinde sözünü yerine getirmesi gerekiyormuş.
      </p>
      <p class="govde-metin bizsmart">
        Dostları Hoca’ya:
      </p>
      <p class="govde-metin bizsmart">
        – Ne yaptın Hoca, öğretemezsen Timur seni öldürür.
      </p>
      <p class="govde-metin bizsmart">
        – Adam sen de... Üç yıla kadar ya Timur ölür, ya eşek... Ya da ben ölürüm!
      </p>
      <div class="frame-4">
        <img class="frame-3" src="image/ikon_fmt79.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İCAT
      </p>
      <p class="govde-metin bizsmart">
        Hoca’ya sormuşlar:
      </p>
      <p class="govde-metin bizsmart">
        – Hoca’m, bir şey icat ettiğin oldu mu?
      </p>
      <p class="govde-metin bizsmart">
        – Oldu elbet.
      </p>
      <p class="govde-metin bizsmart">
        – Ne icat ettin?
      </p>
      <p class="govde-metin bizsmart">
        – Karla ekmek yemeyi... Ben icat ettim; ama sonradan kendim de beğenmedim, demiş.
      </p>
      <div class="frame-4">
        <img class="frame-3" src="image/ikon_fmt80.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BİZ DE ÖLSEK
      </p>
      <p class="govde-metin bizsmart">
        Bir yaz günü Hoca’yı iftara çağırmışlar. Ortaya önce buz gibi hoşaf gelmiş.
      </p>
      <p class="govde-metin bizsmart">
        Bakmışlar ki muzip ev sahibi eline büyük bir kepçe almış, durmadan hoşaf içiyor, her içişte de:
      </p>
      <p class="govde-metin bizsmart">
        – Ohh, öldüm, ohh öldüm, diyormuş.
      </p>
      <p class="govde-metin bizsmart">
        Hoca’yla öteki davetliler ellerindeki küçücük kaşıklarla hoşaf içmeye çalışıyor; ama ne hoşafın tadını alıyor, ne susuzluklarını giderebiliyorlar.
      </p>
      <p class="govde-metin bizsmart">
        Hoca dayanamayıp ev sahibine seslenmiş:
      </p>
      <p class="govde-metin bizsmart">
        – Efendi, şu kepçeyle bir de biz içsek de birer kerecik olsun biz de ölsek olmaz mı, demiş.
      </p>
      <div class="frame-4">
        <img class="frame-3" src="image/ikon_fmt81.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        RAMAZANIN KAÇI?
      </p>
      <p class="govde-metin bizsmart">
        Hoca, ramazan ayında kendi kendine der ki:
      </p>
      <p class="govde-metin bizsmart">
        – Ayın kaçı diye soranlar olur, ben de bilemem. İyisi mi her gün çömleğe bir taş atayım da soran olursa taşları sayar cevap veririm.
      </p>
      <p class="govde-metin bizsmart">
        Gerçekten de bir çömlek ayarlar. Her gün çömleğe bir taş atmaya başlar. Bunu duyan muzibin biri, bir gün gider, çömleğe bir iki avuç taş boşaltır. Tam o sıralarda birisi:
      </p>
      <p class="govde-metin bizsmart">
        – Hoca’m acaba bugün ramazanın kaçı, diye sorar.
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Dur gideyim, çömleğe bakayım, der.
      </p>
      <p class="govde-metin bizsmart">
        Hoca evine gider, çömlekteki taşları sayar. Bakar ki taşlar tam yüz yirmi tane. Ay, bu kadar uzun olmaz der, gelir, soran adama der ki:
      </p>
      <p class="govde-metin bizsmart">
        – Bugün ayın kırk beşi.
      </p>
      <p class="govde-metin bizsmart">
        Adamcağız şaşkın bir şekilde:
      </p>
      <p class="govde-metin bizsmart">
        – Aman Hoca’m, hiç ay kırk beş gün olur mu, der.
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Sen yine bana şükret, çömlek hesabına baksaydık, bugün ayın yüz yirmisiydi, diye cevap verir.
      </p>
      <div class="frame-4">
        <img class="frame-3" src="image/ikon_fmt82.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HEPSİNİN TADI AYNI
      </p>
      <p class="govde-metin bizsmart">
        Hoca, eşeğine iki küfe üzüm yüklemiş, evine götürüyormuş. Şehre girince çocuklar başına üşüşüp:
      </p>
      <p class="govde-metin bizsmart">
        – Hoca’m, hadi bize birer salkım üzüm ver.
      </p>
      <p class="govde-metin bizsmart">
        Hoca, çocukların çokluğunu görünce her birine üçer beşer tane üzüm vermiş. Çocuklar Hoca’ya demişler:
      </p>
      <p class="govde-metin bizsmart">
        – Ama Hoca’m bu kadar az verilir mi?
      </p>
      <div class="frame-4">
        <img class="frame-3" src="image/ikon_fmt83.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İKİ GÖZ KAPANIRSA
      </p>
      <p class="govde-metin bizsmart">
        Nasreddin Hoca’ya sormuşlar:
      </p>
      <p class="govde-metin bizsmart">
        – Hoca’m insanlar nişan alırken neden bir gözünü kapatırlar?
      </p>
      <p class="govde-metin bizsmart">
        – Bunu da mı bilmiyorsunuz? Eğer iki gözünü de kapatırlarsa göremezler de o yüzden.
      </p>
      <div class="frame-4">
        <img class="frame-3" src="image/ikon_fmt84.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DEVEYE KANAT
      </p>
      <p class="govde-metin bizsmart">
        Nasreddin Hoca bir gün camide cemaata şöyle seslenmiş:
      </p>
      <p class="govde-metin bizsmart">
        – Ey cemaat, Allah’a şükredin ki deveye kanat vermemiş. Yoksa tarlalarınızı mahveder, damlarınızı başınıza yıkarlardı.
      </p>
      <div class="frame-4">
        <img class="frame-3" src="image/ikon_fmt85.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KİTAP OKUYAN EŞEK
      </p>
      <p class="govde-metin bizsmart">
        Timurlenk’e bir eşek vermişlerdi. Eşek saray bahçesine gelince, padişahın dalkavukları eşeği methetmeye başladılar. Orada bulunanlar Nasreddin Hoca’nın, isterse bu eşeğe okumayı bile öğretebileceğini söylerler. Bu durum Timur’un ilgisini çeker. Timur, Nasreddin Hoca’dan eşeğe okumayı öğretmesini ister. Nasreddin Hoca çaresiz, olur, der. Eşeği alan Hoca kendi evine getirip ahırına bağlar:
      </p>
      <p class="govde-metin bizsmart">
        – Benden habersiz eşeği kimse yemlemesin, diye de evdekilere sıkı sıkı tembih eder.
      </p>
      <p class="govde-metin bizsmart">
        Aradan epey zaman geçtikten sonra merkebi alıp Timur’un sarayına gider. Saray bahçesinde toplanan herkese eşeğin kitap okuyup okuyamayacağını gösterecektir. Bir masanın üzerine bir kitap koyduran Hoca merkebi de kitabın başına getirip beklemeye başlar. Eşek seyredenlerin şaşkın bakışları arasında kitabın yapraklarını bir bir çevirmeye başlar. Kitap bitince eşek anırmaya başlar. Oradakiler hayretle bakınırken Hoca:
      </p>
      <p class="govde-metin bizsmart">
        – Gördünüz değil mi? Eşek kitabı okuyup bitirdikten sonra şimdi de özetini veriyor.
      </p>
      <p class="govde-metin bizsmart">
        Hoca’nın bu başarısı karşısında Timur, çok memnun olur ve ona bir kese altın hediye eder.
      </p>
      <p class="govde-metin bizsmart">
        Bir dostu Hoca’ya bu işi nasıl becerdiğini sorduğunda hadiseyi şöyle açıklar:
      </p>
      <p class="govde-metin bizsmart">
        – Bir iki gün hayvanı aç bıraktım. Daha sonra kitap yapraklarının arasına arpa tanelerini koydum ve kendi elimle çevirip arpayı yedirmeye başladım. Tabi eşek aç olduğu için sabırsızlıkla sayfaların açılmasını bekliyordu. Birkaç gün böyle devam ettikten sonra, eşek sayfaların arasında arpa aramaya başladı. İşte eşeğin kitap okuması bundan ibarettir. Kitabın içinde arpa olmadığı zaman ise açlıktan acı acı anırmaya başladı.
      </p>
      <div class="frame-4">
        <img class="frame-3" src="image/ikon_fmt86.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        PARA SESİ
      </p>
      <p class="govde-metin bizsmart">
        Akşehir’de bir fakir, ekmeğiyle bir lokantanın önünden geçer. Tencerede yahni kaynadığını görür. Garibin yahni alacak parası yoktur. Fakir, kopardığı ekmeği tencerenin buharına tutar ve karnını doyurur. Fakat aşçı fakirden buharın parasını ister. Fakir, tencereden bir şey almadığını belirtir. İş mahkemeye varır. Nasreddin Hoca o sırada kadılık yapmaktadır. Hoca iki tarafı da dinler. Sonunda cebinden çıkardığı akçeleri eline alarak sallamaya başlar. Paraların sesini davacı olan aşçıya dinletir. Sonra aşçıya:
      </p>
      <p class="govde-metin bizsmart">
        – Yemeğin buharını satan, paranın sesini alır.
      </p>
      <div class="frame-4">
        <img class="frame-3" src="image/ikon_fmt87.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DOKUZ AKÇE
      </p>
      <p class="govde-metin bizsmart">
        Hoca’ya rüyasında dokuz akçe verirler. Hoca da yine rüyasında, dokuz yerine on akçe olsun, diye tutturur. Bu arada uyanır. Bakar ki eli bomboş. Hemen uyumak için gözlerini kapayarak, elini uzatır:
      </p>
      <p class="govde-metin bizsmart">
        – Getirin, on değil dokuz akçe olsun.
      </p>
      <div class="frame-4">
        <img class="frame-3" src="image/ikon_fmt88.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        MİNAREDEKİ DELİ
      </p>
      <p class="govde-metin bizsmart">
        Hoca minarede ezan okuyordu. Bir deli, hızla minareye çıkarak Hoca’ya:
      </p>
      <p class="govde-metin bizsmart">
        – Haydi Hoca, minareden atlayalım, der.
      </p>
      <p class="govde-metin bizsmart">
        Hoca’da şafak atar, aklını başına toplar:
      </p>
      <p class="govde-metin bizsmart">
        – Minareden atlarsak, herkes bize deli der, en doğrusu, aşağıya inip yukarıya sıçramaktır.
      </p>
      <p class="govde-metin bizsmart">
        Bu sıçrama işine delinin aklı yatar ve hemen aşağı inerler.
      </p>
      <div class="frame-4">
        <img class="frame-3" src="image/ikon_fmt89.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AYIN KAÇI?
      </p>
      <p class="govde-metin bizsmart">
        Birisi Hoca’ya iş olsun diye:
      </p>
      <p class="govde-metin bizsmart">
        – Hoca’m ayın üçü mü, dördü mü?
      </p>
      <p class="govde-metin bizsmart">
        Hoca, soranın maksadını bildiği için:
      </p>
      <p class="govde-metin bizsmart">
        – Bilmem, ay, alıp sattığım bir şey değildir, der.
      </p>
      <div class="frame-4">
        <img class="frame-3" src="image/ikon_fmt90.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AL ABDESTİ VER AYAKKABILARIMI
      </p>
      <p class="govde-metin bizsmart">
        Hoca ırmak kenarında abdest alıyordu. Abdestten sonra Hoca, ayakkabının birinin su üstünde gittiğini görür. Koşar fakat yakalayamaz, öfke ve telaş arasında Hoca yellenir ve ırmağa seslenerek:
      </p>
      <p class="govde-metin bizsmart">
        – Al abdestini, ver ayakkabılarımı, der.
      </p>
      <div class="frame-4">
        <img class="frame-3" src="image/ikon_fmt91.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HOCA VE DİLENCİ
      </p>
      <p class="govde-metin bizsmart">
        Hoca bir gün evinin damını aktarıp kış hazırlığı yapıyordu. Kapısının önüne bir adam gelerek Hoca’ya:
      </p>
      <p class="govde-metin bizsmart">
        – Aşağı gelin, size bir şey söyleyeceğim.
      </p>
      <p class="govde-metin bizsmart">
        Hoca yukarıdan seslenir:
      </p>
      <p class="govde-metin bizsmart">
        – Oradan söyleyiverin.
      </p>
      <p class="govde-metin bizsmart">
        Fakat adam Hoca’yı ısrarla aşağıya çağırır. Hoca oflaya puflaya aşağıya iner, kapıdaki adama:
      </p>
      <p class="govde-metin bizsmart">
        – Ne istiyorsun?
      </p>
      <p class="govde-metin bizsmart">
        Adam pişkin pişkin:
      </p>
      <p class="govde-metin bizsmart">
        – Biraz sadaka veriniz.
      </p>
      <p class="govde-metin bizsmart">
        Adamın sağlıklı ve genç olduğu hâlde dilenmesi Hoca’yı kızdırır:
      </p>
      <p class="govde-metin bizsmart">
        – Peki arkamdan gelin.
      </p>
      <p class="govde-metin bizsmart">
        – Hoca’yı takip eden dilenci soluk soluğa tavana kadar çıkar. Kan ter içinde kalan Hoca dilenciye dönerek:
      </p>
      <p class="govde-metin bizsmart">
        – Hadi dostum Allah versin, der.
      </p>
      <div class="frame-4">
        <img class="frame-3" src="image/ikon_fmt92.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SÖZÜNDEN DÖNMEZ
      </p>
      <p class="govde-metin bizsmart">
        Hoca’ya yaşını sormuşlar:
      </p>
      <p class="govde-metin bizsmart">
        – Hoca’m kaç yaşındasınız?
      </p>
      <p class="govde-metin bizsmart">
        – Kırk yaşındayım.
      </p>
      <p class="govde-metin bizsmart">
        Aradan on yıl geçtikten sonra yine sormuşlar:
      </p>
      <p class="govde-metin bizsmart">
        – Hoca’m kaç yaşındasınız?
      </p>
      <p class="govde-metin bizsmart">
        – Kırk yaşındayım.
      </p>
      <p class="govde-metin bizsmart">
        – Ama Hoca’m, on sene önce sorduğumuzda da kırk demiştin. Bu nasıl olur?
      </p>
      <p class="govde-metin bizsmart">
        – Ee söz bir, Allah bir, erkek olan sözünden dönmez, yirmi sene sonra yine yaşım kırktır.
      </p>
      <div class="frame-4">
        <img class="frame-3" src="image/ikon_fmt93.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        PARMAKLA YEMEK
      </p>
      <p class="govde-metin bizsmart">
        Hoca bir gün sofrada, iştahla ve beş parmağı yardımıyla etli pilav yiyormuş. Pilavı kaşıkla yiyen kişi:
      </p>
      <p class="govde-metin bizsmart">
        – Hoca yemeği niye beş parmağınla yiyorsun, diye sormuş.
      </p>
      <p class="govde-metin bizsmart">
        Hoca da:
      </p>
      <p class="govde-metin bizsmart">
        – Altı parmağım olmadığı için, cevabını vermiş.
      </p>
      <div class="frame-4">
        <img class="frame-3" src="image/ikon_fmt94.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ZOR SORU
      </p>
      <p class="govde-metin bizsmart">
        Nasreddin Hoca, hazırcevaplılığı ile ünlenmişti. Komşulardan ileri gelenler düşünüp taşınıp, Hoca’ya çok zor bir soru hazırlamaya karar vermişler. Sonunda akıllarına zor bir soru gelmiş. Hoca’ya sormuşlar:
      </p>
      <p class="govde-metin bizsmart">
        – Hocaefendi sabah olduğu zaman insanların yarısı bir tarafa, diğer bir yarısı da öbür tarafa gitmektedir. Bunun hikmeti nedir?
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – İnsanların hepsi bir tarafa gitseydi, Allah korusun dünyanın dengesi bozulurdu, diye cevaplamış.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt95.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DÖRT AYAKLI ÖRDEK
      </p>
      <p class="govde-metin bizsmart">
        Bir gün, Nasreddin Hoca, camide vaaz veriyordu. Cemaatin bir kısmının esnediğini ve bir kısmının uyukladığını fark etti. Bunun üzerine şöyle konuşmaya başladı:
      </p>
      <p class="govde-metin bizsmart">
        – Bir sabah, Akşehir’den dışarı çıkmıştım. Çayın kenarında dört ayaklı ördekler su içiyorlardı.
      </p>
      <p class="govde-metin bizsmart">
        Dört ayaklı ördek sözünü işiten cemaat, gözlerini açarak Nasreddin Hoca’yı dikkatle dinlemeye başladı. Bunun üzerine Nasreddin Hoca:
      </p>
      <p class="govde-metin bizsmart">
        – Yahu! Siz nasıl adamlarsınız. Deminden beri size vaaz ediyorum, uyukluyorsunuz da kuyruklu bir yalan uydurunca hepinizin gözleri açıldı, demiş.
      </p>
      <div class="frame-4">
        <img class="frame-3" src="image/ikon_fmt96.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KERAMET
      </p>
      <p class="govde-metin bizsmart">
        Nasreddin Hoca’ya yapılan şakalar bitip tükenmezdi. Akşehirliler bir gün Hoca’ya takılır ve sorarlar:
      </p>
      <p class="govde-metin bizsmart">
        – Hoca’m senin evliyalar katında ulu bir kişi olduğun söylenir, aslı var mıdır?
      </p>
      <p class="govde-metin bizsmart">
        Hoca’nın böyle bir iddiası elbette yoktur; ama bir kere soruldu ya cevaplamak ister:
      </p>
      <p class="govde-metin bizsmart">
        – Herhâlde öyle olmalı, der.
      </p>
      <p class="govde-metin bizsmart">
        Hoca’nın etrafındakiler:
      </p>
      <p class="govde-metin bizsmart">
        – Böyle kişiler zaman zaman kerametler göstererek bu özelliklerini herkese ispatlar. Hoca madem kabullendin göster bir keramet, inanalım! Mesela şu ağacı çağır da yanına gelsin, derler.
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Pekâlâ, ey ulu çınar çabuk yanıma gel, der.
      </p>
      <p class="govde-metin bizsmart">
        Tabi ağaçta bir kıpırdama yoktur. Hoca yürümeye başlar, ağacın yanına varır. Akşehirliler:
      </p>
      <p class="govde-metin bizsmart">
        – Ne oldu Hoca, ağacı getiremedin, kendin oraya gittin, diye gülünce. Hoca da:
      </p>
      <p class="govde-metin bizsmart">
        – Erenlerde gönül, kibir yoktur, dağ yürümezse abdal yürür, der.
      </p>
      <div class="frame-4">
        <img class="frame-3" src="image/ikon_fmt97.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ALLAH BİLİYOR
      </p>
      <p class="govde-metin bizsmart">
        Nasreddin Hoca cimri bir tanıdığının evine gittiğinde ev sahibi ona bayat ekmek ile bir tabak bal ikram etmiş. Nasreddin Hoca’nın dişi bayat ekmeği kesemeyince sinirinden balı kaşıkla yemeye başlamış. Ev sahibinin gözü yerinden oynamış:
      </p>
      <p class="govde-metin bizsmart">
        – Aman Efendim, bal ekmekle yenmez ise insanın içini yakar.
      </p>
      <p class="govde-metin bizsmart">
        Nasreddin Hoca hiç ses çıkarmadan balı bitirmiş ve:
      </p>
      <p class="govde-metin bizsmart">
        – Kimin içinin yandığını Allah biliyor, demiş.
      </p>
      <div class="frame-4">
        <img class="frame-3" src="image/ikon_fmt98.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BEN PERDEYİ BULDUM
      </p>
      <p class="govde-metin bizsmart">
        Bir ahbap topluluğunda Hoca’nın eline iş olsun diye bir saz tutturmuşlar:
      </p>
      <p class="govde-metin bizsmart">
        – Hadi bize güzel güzel bir şeyler çal da dinleyelim, demişler.
      </p>
      <p class="govde-metin bizsmart">
        Hoca sazı eline alınca mızrabı bir aşağı bir yukarı teller üzerinde rastgele dolaştırmaya ve böylece tuhaf tuhaf sesler, gıcırtılar çıkarmaya başlamış:
      </p>
      <p class="govde-metin bizsmart">
        – Aman Hoca saz dediğin böyle mi çalınır?
      </p>
      <p class="govde-metin bizsmart">
        Perdeler üzerinde usulüyle gezinmek gerek.
      </p>
      <p class="govde-metin bizsmart">
        Hoca, elindeki sazı dımbırdatmayı sürdürürken:
      </p>
      <p class="govde-metin bizsmart">
        – Onlar perdeyi bulmak için gezinip dururlar. Ben buldum işte. Niçin boşu boşuna gezinip durayım ki, demiş.
      </p>
      <div class="frame-4">
        <img class="frame-3" src="image/ikon_fmt99.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SEN BENİM SESİMİ O ZAMAN GÖR
      </p>
      <p class="govde-metin bizsmart">
        Nasreddin Hoca bir gün hamama gider. Hamam tenha olduğundan kendi kendine türkü söylemeye başlar. Kubbede yankılanan Hoca’nın sesi kendine çok güzel gelir. Kendi kendine:
      </p>
      <p class="govde-metin bizsmart">
        – Meğer benim ne kadar güzel sesim varmış da ben farkında değilmişim, halkı bu güzel sesten mahrum etmemek lazım, diye düşünmüş.
      </p>
      <p class="govde-metin bizsmart">
        Hamamdan sonra hiç vakit kaybetmeden, evine en yakın camiye gider. Minareye çıkar ve bir kaside okumaya başlar.
      </p>
      <p class="govde-metin bizsmart">
        O sırada sokaktan geçen biri şaşkın şaşkın Hoca’ya bakar:
      </p>
      <p class="govde-metin bizsmart">
        – Yahu Hoca, vakitsiz öten kuş misali ne ötüp duruyorsun. Hem bu ne biçim ses?
      </p>
      <p class="govde-metin bizsmart">
        Bu duruma morali bozulan Hoca, başını minareden uzatır ve şöyle der:
      </p>
      <p class="govde-metin bizsmart">
        – Ah sen benim sesimin ne kadar güzel olduğunu bir de hamamda göreceksin.
      </p>
      <div class="frame-4">
        <img class="frame-3" src="image/ikon_fmt100.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        DOSTLAR ALIŞVERİŞTE GÖRSÜN
      </p>
      <p class="govde-metin bizsmart">
        Nasreddin Hoca bir gün kendi kendine:
      </p>
      <p class="govde-metin bizsmart">
        – Ticaret, Peygamberimizin sünneti, o hâlde ben neden ticaret yapmayayım ki, diye düşünmüş. Bunun üzerine, evlerden yumurta toplayıp, gidip pazarda satmaya karar vermiş. Pazarda dokuz tanesini bir akçeye aldığı yumurtaların, on tanesini bir akçeye satmış. Hoca’nın zarar ettiğini gören dostları ona:
      </p>
      <p class="govde-metin bizsmart">
        – Hoca’m, biz senin bu yaptığından hiçbir şey anlamadık. Sen kâr değil zarar ediyorsun. Bu ne iştir böyle?
      </p>
      <p class="govde-metin bizsmart">
        O da onlara şöyle cevap vermiş:
      </p>
      <p class="govde-metin bizsmart">
        – Siz benim zarar ettiğime değil, insanların benden alışveriş etmek için nasıl sıraya girdiklerine bakacaksınız. Bakın insanlar nasıl beni tercih ediyorlar. Benim amacım, kâr etmek değil. Niyetim dostlar alışverişte görsün.
      </p>
      <div class="frame-4">
        <img class="frame-3" src="image/ikon_fmt101.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        O KABAHATİNİ BİLİR
      </p>
      <p class="govde-metin bizsmart">
        Nasreddin Hoca, bir gün tarlasında çalışırken, tarlasına bir öküz girerek bir hayli zarar verir. Eline bir sopa alan Hoca, öküzün arkasından koşturur; ama nafile. Ne kadar uğraşsa da bir türlü öküzü yakalayamaz.
      </p>
      <p class="govde-metin bizsmart">
        Bir gün pazara gitmek için yola koyulan Hoca, yolda tarlasına zarar veren öküzü bir arabaya koşulmuş olarak görür. Eline aldığı bir sopayla öküze girişir. Olanları seyreden adam şaşkınlıkla Hoca’ya:
      </p>
      <p class="govde-metin bizsmart">
        – Aman Hoca’m, ne yapıyorsun? Hayvana yazık değil mi? Benim öküzümden ne istersin?
      </p>
      <p class="govde-metin bizsmart">
        Hoca bir yandan hayvanı döver, bir yandan da adama cevap verir:
      </p>
      <p class="govde-metin bizsmart">
        – Bırak bre adam, sen bu işe karışma o kabahatini çok iyi bilir.
      </p>
      <div class="frame-4">
        <img class="frame-3" src="image/ikon_fmt102.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ŞİMDİ KUŞA BENZEDİN
      </p>
      <p class="govde-metin bizsmart">
        Bir gün Nasreddin Hoca gezmeye çıkmış. Kırlarda dolaşırken bir leylek bulmuş. Daha önce hiç leylek görmeyen Hoca, leyleği yakaladığı gibi eve götürmüş. Evirmiş, çevirmiş, bakmış ki bildiği kuşlara hiç benzemiyor. Bunun üzerine biraz gagasından, biraz da kuyruğundan kesmiş. Sonra leyleği önüne almış ve şöyle demiş:
      </p>
      <p class="govde-metin bizsmart">
        – Hıhh, işte şimdi kuşa benzedin.
      </p>
      <div class="frame-4">
        <img class="frame-3" src="image/ikon_fmt103.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YARAMAZ DİYE SENİ TIKAMIŞLAR
      </p>
      <p class="govde-metin bizsmart">
        Sıcak bir yaz gününde Nasreddin Hoca bir yerden bir yere giderken susuzluktan içi kavrulur. Aynı zamanda da yorulur. Ellerini açıp Allah’a yalvarır:
      </p>
      <p class="govde-metin bizsmart">
        – Allah’ım, ne olur yoluma bir çeşme çıkar, susuzluğumu gider.
      </p>
      <p class="govde-metin bizsmart">
        Duadan az sonra bir çeşmeye rast gelir. Fakat çeşmenin ağzı bir tıkaçla tıkanmıştır. Susuzluktan yanıp kavrulan Nasreddin Hoca sabırsızlıkla çeşmenin ağzına yaklaşır. Çeşmenin ağzındaki tıkacı çıkarır. Tıkacı çıkarmasıyla suyun, tazyikle üzerine hücum etmesi bir olur. Sırılsıklam olan Hoca’nın, üstü başı da batmıştır. Hiddetlenerek çeşmeye döner:
      </p>
      <p class="govde-metin bizsmart">
        – Boşuna değilmiş; yaramaz olduğun için senin ağzını tıkamışlar.
      </p>
      <div class="frame-4">
        <img class="frame-3" src="image/ikon_fmt104.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ADAM OLMANIN YOLU
      </p>
      <p class="govde-metin bizsmart">
        Bir gün Nasreddin Hoca arkadaşlarıyla oturup konuşuyormuş. Aralarından biri konuşmanın tam ortasında Hoca’nın sözünü keserek:
      </p>
      <p class="govde-metin bizsmart">
        – Hoca’m, sana bir şey sormak istiyorum.
      </p>
      <p class="govde-metin bizsmart">
        Hoca adama dönerek kızgın bir şekilde:
      </p>
      <p class="govde-metin bizsmart">
        – Buyur, sor bakalım.
      </p>
      <p class="govde-metin bizsmart">
        Adam sormuş:
      </p>
      <p class="govde-metin bizsmart">
        – Hoca’m hakiki manada adam olmanın yolu nedir?
      </p>
      <p class="govde-metin bizsmart">
        Hoca ciddi bir şekilde şu hikmetli cevabı vermiş:
      </p>
      <p class="govde-metin bizsmart">
        – Adam olmanın yolu; bilen biri söylerken onun sözünü kesmeden sonuna kadar dinlemek. Söylenen sözü kulağı ile bizzat dinlemek ve bunun üzerinde düşünmektir.
      </p>
      <div class="frame-4">
        <img class="frame-3" src="image/ikon_fmt105.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BİZDEN SONRAKİLER YESİN
      </p>
      <p class="govde-metin bizsmart">
        Nasreddin Hoca bir gün evinin önündeki bahçeye fidan dikiyormuş. Komşusu gülerek:
      </p>
      <p class="govde-metin bizsmart">
        – İlahî Hoca! Âlem adamsın doğrusu.
      </p>
      <p class="govde-metin bizsmart">
        Hoca adamın dediğinden bir şey anlamamış:
      </p>
      <p class="govde-metin bizsmart">
        – Nasıl yani, diye sormuş.
      </p>
      <p class="govde-metin bizsmart">
        Komşusu yine gülerek:
      </p>
      <p class="govde-metin bizsmart">
        – Bu diktiğin fidan ne zaman büyüyecek, ne zaman yeşerecek de ne zaman meyve verecek? Bu fidanın ne kadar geç meyve verdiğini bilmez misin? Bunu yemeye ne senin ne de benim ömrüm yeter.
      </p>
      <p class="govde-metin bizsmart">
        Nasreddin Hoca adama şöyle cevap vermiş:
      </p>
      <p class="govde-metin bizsmart">
        – Ben zaten bu fidanı ben yiyeyim diye dikmiyorum. Hele hele senin için hiç dikmiyorum! Bizden önce gelenlerin diktiklerini şimdi biz yiyoruz. Bizim diktiklerimizi de bizden sonra gelenler yesin.
      </p>
      <div class="frame-4">
        <img class="frame-3" src="image/ikon_fmt106.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÖRDEK ÇORBASI
      </p>
      <p class="govde-metin bizsmart">
        Nasreddin Hoca bir gün göl kenarında bir sürü yaban ördeğine rastlar. Karnı da epey acıkmıştır. Evden çıkarken yanına kuru ekmekten başka bir şey de almamıştır. Hemen içinden:
      </p>
      <p class="govde-metin bizsmart">
        – Şimdi ben bunlardan birini yakalasam, şuracıkta bir kazana koysam, suyundan da çorba yapsam ne iyi olurdu.
      </p>
      <p class="govde-metin bizsmart">
        Bu hayal karşısında ağzı sulanır. Karnı zil çalan Nasreddin Hoca ayaklarının ucuna basarak, usulca ördeklerin yanına gelir. Aralarından birini yakalamak için ellerini uzatır. Hoca’nın geldiğini hisseden ördekler ürkerek kanatlanırlar. Hoca’nın gözleri önünde kanatlanıp gölün ortasında onun ulaşamayacağı bir yere konarlar.
      </p>
      <p class="govde-metin bizsmart">
        Hoca’nın morali iyice bozulur. Çıkınından ekmeği çıkarır ve gölün suyuna bandırmaya başlar. O esnada oradan geçen biri Hoca’nın yaptığına akıl erdiremez.
      </p>
      <p class="govde-metin bizsmart">
        – Hayırdır Hoca’m? Neden ekmeğini göle bandırıyorsun ki?
      </p>
      <p class="govde-metin bizsmart">
        Hoca cevap verir:
      </p>
      <p class="govde-metin bizsmart">
        – Ördek çorbasına ekmek bandırıyorum!
      </p>
      <div class="frame-4">
        <img class="frame-3" src="image/ikon_fmt107.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        FİNCANCI KATIRLARI
      </p>
      <p class="govde-metin bizsmart">
        Nasreddin Hoca bir gün mezarlıkta dolaşırken ayağı taşa takılır. Oradaki boş mezarlardan birinin içine düşer. Üstü başı toz içinde kalır.
      </p>
      <p class="govde-metin bizsmart">
        – Hele şuracıkta kimse görmeden üstümü çıkarayım da bir çırpayım, der.
      </p>
      <p class="govde-metin bizsmart">
        Bunları yaparken aklına bir muziplik gelir:
      </p>
      <p class="govde-metin bizsmart">
        – Mezara uzanıp ölü taklidi yapayım, oradan geçenleri korkutayım.
      </p>
      <p class="govde-metin bizsmart">
        Bu tür düşünceler içindeyken birden mezarın ahvalinden korkar ve içi ürperir:
      </p>
      <p class="govde-metin bizsmart">
        – Ya Münker ve Nekir, beni gerçek ölü zanneder de sorguya suale gelirlerse hâlim nice olur?
      </p>
      <p class="govde-metin bizsmart">
        Hemen kendine çekidüzen verir:
      </p>
      <p class="govde-metin bizsmart">
        – Tövbe yarabbi, hiç mezarla oyun olur mu?
      </p>
      <p class="govde-metin bizsmart">
        Tam kalkmaya hazırlandığında katırcılar hayvanlarıyla birlikte oradan geçmektedirler. Katırların çan seslerinden iyice korkan Nasreddin Hoca:
      </p>
      <p class="govde-metin bizsmart">
        – Hay Allah, tam da kıyametin koptuğu zamana rastlamışım.
      </p>
      <p class="govde-metin bizsmart">
        Korkudan can havliyle yerinden fırlayan Hoca’dan yükleri fincan ve kırılacak eşya olan katırlar ürkerek kaçışmaya başlarlar. Katırların üzerinde ne varsa mahvolur. Katırların başındaki kişiler küplere binerler, öfkeyle Nasreddin Hoca’nın üzerine doğru yürüyerek:
      </p>
      <p class="govde-metin bizsmart">
        – Bre adam sen de kimsin?
      </p>
      <p class="govde-metin bizsmart">
        Nasreddin Hoca:
      </p>
      <p class="govde-metin bizsmart">
        – Ben ahiret diyarındanım, dünyada ne var ne yok görmeye geldim.
      </p>
      <p class="govde-metin bizsmart">
        Bunun üzerine katırcılar:
      </p>
      <p class="govde-metin bizsmart">
        – Gel hele, biz sana dünyada ne var ne yok iyice bir gösterelim, derler.
      </p>
      <p class="govde-metin bizsmart">
        Ellerindeki sopalarla Hoca’ya temiz bir dayak atan bezirgânların elinden Hoca yakasını zor kurtarır. Hızla oradan uzaklaşır.
      </p>
      <p class="govde-metin bizsmart">
        Perişan bir hâlde evine gelen Hoca’yı hanımı görünce şaşkınlıkla:
      </p>
      <p class="govde-metin bizsmart">
        – Aman Efendi! Bu ne hâl, hem sen sabahtan beri nerelerdeydin?
      </p>
      <p class="govde-metin bizsmart">
        Hoca cevap verir:
      </p>
      <p class="govde-metin bizsmart">
        – Öbür dünyadaydım.
      </p>
      <p class="govde-metin bizsmart">
        Hanımı tebessüm ederek sorar:
      </p>
      <p class="govde-metin bizsmart">
        – Peki öbür dünyada ne var ne yok?
      </p>
      <p class="govde-metin bizsmart">
        Nasreddin Hoca cevap verir:
      </p>
      <p class="govde-metin bizsmart">
        – Valla hanım, fincancı katırlarını ürkütmezsen hiçbir şey yok!
      </p>
      <div class="frame-4">
        <img class="frame-3" src="image/ikon_fmt108.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KURDUN KUYRUĞU KOPARSA
      </p>
      <p class="govde-metin bizsmart">
        Nasreddin Hoca bir gün mollalarından biriyle kurt avına çıkar. Kurdun yuvasını tespit ederler. İçeride kurdun yavrusunun yalnız olduğunu görürler. Kurt yavrusunu yakalamak için molla kurdun inine girer. Hoca da dışarıda kalır. Tam o sırada anne kurt gelir. İninden içeri girmeye çalışırken Nasreddin Hoca arkasından kurdun kuyruğunu yakalar. Molla dışarıda olup bitenden habersiz:
      </p>
      <p class="govde-metin bizsmart">
        – Hoca’m, dışarıda ne yapıyorsunuz? Tozu dumana kattınız. İçeride göz gözü görmez oldu.
      </p>
      <p class="govde-metin bizsmart">
        Kurdun kuyruğunu zorla zapt eden Nasreddin Hoca:
      </p>
      <p class="govde-metin bizsmart">
        – Kurdun kuyruğu koparsa sen o zaman tozu dumanı görürsün, diye seslenir.
      </p>
      <div class="frame-4">
        <img class="frame-3" src="image/ikon_fmt109.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HAYDİ SÜSLEN
      </p>
      <p class="govde-metin bizsmart">
        Nasreddin Hoca, yaşlılığında çok hastalanmış. Hanımı da baş ucunda Kur’an okuyormuş. Hanımına dönmüş:
      </p>
      <p class="govde-metin bizsmart">
        – Hanım senden bir ricam olacak.
      </p>
      <p class="govde-metin bizsmart">
        Hanımı, Hoca’nın elini tutmuş:
      </p>
      <p class="govde-metin bizsmart">
        – Buyur Bey, estağfurullah.
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Haydi hanım, kalk da üstüne başına çekidüzen ver, düğünlük bayramlık neyin varsa giy. Şöyle iyice bir süslen.
      </p>
      <p class="govde-metin bizsmart">
        Hoca’nın hanımı duydukları karşısında şaşkına dönmüş:
      </p>
      <p class="govde-metin bizsmart">
        – Aman Bey! Hiç öyle bir şey olur mu? Siz bu hâldeyken ben nasıl süslenirim? El ne demez. Hem ben, siz hastayken süslenecek kadar gamsız bir kadın mıyım? Şimdi durup dururken böyle bir şey de nerden aklınıza geldi?
      </p>
      <p class="govde-metin bizsmart">
        Hoca cevap verir:
      </p>
      <p class="govde-metin bizsmart">
        – Hayır hanım sen beni yanlış anladın. Yaşım oldukça ilerledi, görmüyor musun hastalığım da amansız bir hâl aldı. Her an Azrail kapımı çalabilir. Ben sana “Haydi süslen!” diyorum. Azrail geldiği zaman seni öyle süslü püslü görür de belki benim yerime senin canını alır!
      </p>
      <div class="frame-4">
        <img class="frame-3" src="image/ikon_fmt110.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AMAN SULTANIM KORKMANIZA
      </p>
      <p class="Ara-BASLIK03-orta-alt bizsmart">
        GEREK YOK
      </p>
      <p class="govde-metin bizsmart">
        Bir gün Akşehir’de Nasreddin Hoca ve başka âlimler ahiretle ilgili konuşmaya başlarlar. Timurlenk de Nasreddin Hoca’nın yanına oturmuş, ulemanın sohbetini dinlemekteymiş. Mesele cennetten, cehennemden, ahiretin incelik ve zorluklarından açılınca, Timurlenk’in içine bir korku gelir. Hoca’ya sorar:
      </p>
      <p class="govde-metin bizsmart">
        – Aman Hoca’m, bizim ahirette hâlimiz ne olacak? Sen beni iyi tanırsın, ilmin de var. Sence ben cennete mi gireceğim, cehenneme mi?
      </p>
      <p class="govde-metin bizsmart">
        Hoca cevap verir:
      </p>
      <p class="govde-metin bizsmart">
        – Sizin korkmanıza gerek yok sultanım! Eğer adaletli olmazsanız, gideceğiniz yer hakkında dünyadayken kaygılanmanıza hiç gerek yok. Birçok adaletsiz hükümdar nerede olacaksa siz de orada olursunuz.
      </p>
      <div class="frame-4">
        <img class="frame-3" src="image/ikon_fmt111.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÖLÇÜN DE GÖRELİM
      </p>
      <p class="govde-metin bizsmart">
        Bir gün Anadolu’ya ta Avrupa’dan üç tane bilgin papaz gelmiş. Bunların amaçları il il, kasaba kasaba, köy köy dolaşarak Anadolu insanının bilgi seviyesini ölçmek, Anadolu’daki âlimlerin durumundan haberdar olmakmış. Her gittikleri yerde, o yörenin en âlim kişisini sorup onunla münazara yapıyorlarmış. Şaşırtıcı sorular sorarak aynı zamanda kendi ilimlerinin de ne kadar üstün olduğunu gösteriyorlarmış. Nihayet sıra Akşehir civarına gelmiş. Papazlar halka o civarın en bilge kişisinin kim olduğunu sormuşlar. Halk cevap vermiş:
      </p>
      <p class="govde-metin bizsmart">
        – Bu civarın en bilge kişisi Molla Nasreddin’dir. Molla Nasreddin pek çok talebe yetiştirmiştir. Sizin sorularınıza verse verse o cevap verir.
      </p>
      <p class="govde-metin bizsmart">
        Papazlar o civarın ileri gelenlerinden orada bir meclis kurulmasını, Nasreddin Hoca’nın da o meclise çağrılmasını rica ederler. Papazların bu istekleri kabul görür. Bir meclis kurulur.
      </p>
      <p class="govde-metin bizsmart">
        Nasreddin Hoca da kürkünü giyer, davete icabet etmek için meclise gelir. Akşehir’in ileri gelenleri ve halkın huzurunda, üç papaz ve Nasreddin Hoca karşı karşıya gelir. Papazlar Hoca’ya sorularını sormaya başlarlar:
      </p>
      <p class="govde-metin bizsmart">
        Birinci papaz Hoca’ya ilk soruyu sorar:
      </p>
      <p class="govde-metin bizsmart">
        – Saygıdeğer Hocaefendi, sizce dünyanın tam ortası neresidir.
      </p>
      <p class="govde-metin bizsmart">
        Hoca hiç düşünmeden cevap verir:
      </p>
      <p class="govde-metin bizsmart">
        – İşte tam şurasıdır. Yani eşeğimin ön sağ ayağının bastığı yerdir.
      </p>
      <p class="govde-metin bizsmart">
        Papaz, Hoca’nın bu cevabına pek anlam veremez:
      </p>
      <p class="govde-metin bizsmart">
        – Aman Efendim, bunu nereden çıkardınız. Dünyanın ortasının burası olduğunu nasıl bilebiliriz?
      </p>
      <p class="govde-metin bizsmart">
        Hoca kendinden çok emindir:
      </p>
      <p class="govde-metin bizsmart">
        – İsterseniz arşın getirsinler de ölçün!
      </p>
      <p class="govde-metin bizsmart">
        Bu cevap karşısında ilk papaz sükût etmiş. Sıra gelmiş ikinci papazın sorusuna:
      </p>
      <p class="govde-metin bizsmart">
        – Peki şu gökyüzündeki yıldızların sayısının ne kadar olduğunu bana söyleyebilir misiniz?
      </p>
      <p class="govde-metin bizsmart">
        – Tabi ki söyleyebilirim. Bundan kolay ne var. Benim şu Karakaçan’ın üstünde ne kadar kıl varsa o kadardır.
      </p>
      <p class="govde-metin bizsmart">
        İkinci papaz da şaşırarak:
      </p>
      <p class="govde-metin bizsmart">
        – Aman Hoca, gökteki yıldızların sayısının senin eşeğin sırtındaki kılların sayısı kadar olduğunu nasıl bildin?
      </p>
      <p class="govde-metin bizsmart">
        Hoca cevabı yapıştırır:
      </p>
      <p class="govde-metin bizsmart">
        – Eğer bana inanmıyorsanız ikisini de sayıp karşılaştırabilirsiniz.
      </p>
      <p class="govde-metin bizsmart">
        Hoca’nın cevabı ikinci papazı da hayrete düşürmüş.
      </p>
      <p class="govde-metin bizsmart">
        Üçüncü papaz da sorusunu sormuş, merakla Nasreddin Hoca’nın cevabını beklemeye koyulmuş:
      </p>
      <p class="govde-metin bizsmart">
        – Efendim, peki benim sakalımda sence kaç kıl var?
      </p>
      <p class="govde-metin bizsmart">
        Hoca elini çenesine koymuş, kısaca düşündükten sonra cevap vermiş:
      </p>
      <p class="govde-metin bizsmart">
        – Bu soru da çok kolay. Hemen size cevap vereyim. Benim eşeğin kuyruğunda kaç tane kıl varsa senin sakalında da o kadar kıl vardır. Eğer bana inanmıyorsan şöyle yapabiliriz: Bir kıl senin sakalından koparırız, bir kıl benim eşeğimin kuyruğundan sonuç ortaya çıkar.
      </p>
      <p class="govde-metin bizsmart">
        Papazlar şöyle demişler:
      </p>
      <p class="govde-metin bizsmart">
        – Bu zamana kadar dünyanın dört tarafını gezdik . Nice âlimim diyen insan gördük. Senin gibi ince zekâlı, hazırcevap biriyle karşılaşmadık. Senin ilmin gerçekten Allah vergisi bir ilimdir. &#9;
      </p>
      <div class="frame-4">
        <img class="frame-3" src="image/ikon_fmt112.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        HANGİNİZ BİLMEM
      </p>
      <p class="govde-metin bizsmart">
        Nasreddin Hoca’nın iki kızı varmış. İkisi de evliymiş. Bunlar bir gün babalarını ziyarete gelmişler. Hoca kızlarına sormuş:
      </p>
      <p class="govde-metin bizsmart">
        – Eee anlatın bakalım nasılsınız? Durumunuz iyi mi kötü mü, geçiminiz nasıl?
      </p>
      <p class="govde-metin bizsmart">
        Kızlarının birinin kocası çiftçi; diğerininki kiremitçi imiş. Kocası çiftçi olan:
      </p>
      <p class="govde-metin bizsmart">
        – Benim kocam bu yıl çok ekin ekti. Eğer Allah izin verir de yağmur yağarsa bana istediğim her şeyi alacak.
      </p>
      <p class="govde-metin bizsmart">
        Kocası kiremitçi olan da:
      </p>
      <p class="govde-metin bizsmart">
        – Benim kocam da çok kiremit yaptı. Allah’a bu yıl çok yağmur yağmaması için dua ediyoruz. Eğer yağmur yağmazsa istediğim her şeyi alacak. Nasreddin Hoca şöyle cevap vermiş:
      </p>
      <p class="govde-metin bizsmart">
        – Bu yıl sonunda biriniz avucunu yalayacak; ama hanginiz bilmem.
      </p>
      <div class="frame-4">
        <img class="frame-3" src="image/ikon_fmt113.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BİR AKÇE EKSİK OLSUN
      </p>
      <p class="govde-metin bizsmart">
        Hoca bir gün ırmak kenarında otururken, yanına tam on tane kör adam gelir. İçlerinden biri:
      </p>
      <p class="govde-metin bizsmart">
        – Sen bizi sırtınla teker teker karşıya geçir, biz de sana adam başına bir akçe verelim olur mu?
      </p>
      <p class="govde-metin bizsmart">
        Bu teklif Hoca’nın hoşuna gider:
      </p>
      <p class="govde-metin bizsmart">
        – Neden olmasın, der.
      </p>
      <p class="govde-metin bizsmart">
        Hoca adamları birer birer karşıya geçirmeye başlar. Dokuz tanesini geçirdikten sonra, sıra sonuncaya geldiğinde gücü iyice tükenir. Adamı ırmağa düşürür. Feryad u figan eden kör adam Hoca’nın gözü önünde akıntıya kapılır gider.
      </p>
      <p class="govde-metin bizsmart">
        İçlerinden birinin eksikliğini fark eden körler Hoca’ya veryansın etmeye başlarlar:
      </p>
      <p class="govde-metin bizsmart">
        – Arkadaşımızı isteriz, arkadaşımız nerede?
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Niçin feryat ettiğinizi anlayamadım. Bir akçe eksik verirsiniz olur biter.
      </p>
      <div class="frame-4">
        <img class="frame-3" src="image/ikon_fmt114.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YARIN KIYAMET KOPACAK
      </p>
      <p class="govde-metin bizsmart">
        Nasreddin Hoca’nın bir kuzusu varmış. Hoca bu kuzuya yıllarca gözü gibi bakmış, büyütmüş, beslemiş. Bir gün dostları bu kuzuya göz koymuşlar:
      </p>
      <p class="govde-metin bizsmart">
        – Hoca bu kuzuyu artık beslemene gerek yok. Gel biz bu kuzuyu hep birlikte yiyelim. Çünkü yarın kıyamet kopacak.
      </p>
      <p class="govde-metin bizsmart">
        Hoca arkadaşlarının derdini anlamış, anlamış ama bir türlü onları ikna edememiş. İstemeye istemeye kuzuyu kesmiş. Irmağın kenarında kuzuyu çevirmişler. Kuzunun kebabını Nasreddin Hoca’nın gözünün içine baka baka kemal-i afiyetle bir güzel yemişler. Ziyafetten sonra Nasreddin Hoca dışında herkes elbisesini çıkarıp, ırmağa yüzmeye girmiş. Millet eğlenedursun, Hoca elbiselerin hepsini ateşe atmış, yakmış. Irmaktan çıkan, elbisesinin yandığını görmüş. Yarı çıplak olarak kalan dostları Hoca’ya:
      </p>
      <p class="govde-metin bizsmart">
        – Aman Hoca’m ne yaptın? Elbiselerimizi neden yaktın? Şimdi biz ne yapacağız?
      </p>
      <p class="govde-metin bizsmart">
        Nasreddin Hoca, hiç istifini bozmadan cevabı yapıştırmış:
      </p>
      <p class="govde-metin bizsmart">
        – Neden kızıyorsunuz a dostlar! Nasıl olsa yarın kıyamet kopmayacak mı? Sizin bu elbiselere artık ihtiyacınız olmayacak ki!
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt115.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        EN KORKUNÇ İŞKENCE
      </p>
      <p class="govde-metin bizsmart">
        Eskiden recep, şaban, ramazan aylarında medreselerde derslere ara verilirmiş. Medrese öğrencileri de civar köylere gidip oralarda vaaz eder, başka vakitte kendilerine lazım olan ihtiyaçlarını karşılarmış.
      </p>
      <p class="govde-metin bizsmart">
        Nasreddin Hoca da böyle zamanlardan birinde, kendisi için gerekli eşyalarını yanına alıp, diğer molla arkadaşları gibi vaaz vereceği uygun bir köy aramaya başlar. Dolaşır dolaşır ama bir türlü kendine uygun bir yer bulamaz. Nereye gittiyse:
      </p>
      <p class="govde-metin bizsmart">
        – Hocaefendi, maalesef bizim ramazan hocamız var. Sizi köyümüzde ağırlayamayacağız, sözleriyle karşılaşır.
      </p>
      <p class="govde-metin bizsmart">
        Bu şekilde beş altı köy dolaşan Nasreddin Hoca yorgunluktan bitap düşmüş. Son olarak geldiği köyde, köy halkını köyün ortasında sevinç çığlıkları atarken bulmuş. Buna bir anlam verememiş. Merakla sormuş:
      </p>
      <p class="govde-metin bizsmart">
        – Efendiler, hayırdır inşallah. Düğününüz mü var, bayramınız mı var? Neden böyle seviniyorsunuz?
      </p>
      <p class="govde-metin bizsmart">
        Kalabalıktan biri cevap verir:
      </p>
      <p class="govde-metin bizsmart">
        – Köyümüze bir tilki musallat olmuştu. Köyde ne kaz bıraktı ne tavuk. Herkesi perişan etti. Günlerdir onu yakalamak için denemediğimiz yol kalmamıştı. İşte bugün bu uğursuz hayvan yakalandı. Hepimiz bundan dolayı sevinçliyiz. Şimdi ise bize günlerdir kâbus yaşatan bu melun hayvanı ne şekilde öldürebiliriz, bunun hesabını yapıyoruz.
      </p>
      <p class="govde-metin bizsmart">
        Bir başka adam söze karışır:
      </p>
      <p class="govde-metin bizsmart">
        – Evet, bu hayvan işkencelerin en kötüsünü hak etmiştir. Yaptığı kesinlikle yanına kalmamalıdır.
      </p>
      <p class="govde-metin bizsmart">
        Hoca ellerini ovuşturarak biraz düşünür. Ağır adımlarla kalabalığın ortasına doğru ilerlemeye başlar:
      </p>
      <p class="govde-metin bizsmart">
        – Efendiler hele şöyle bir kenara çekilin bakalım.
      </p>
      <p class="govde-metin bizsmart">
        Kalabalık gürültüyü keser. Şaşkın bakışlarla tanımadıkları bu kişinin kim olduğunu birbirlerine sorarlar. Bazıları:
      </p>
      <p class="govde-metin bizsmart">
        – Bu Hocaefendi öyle sıradan biri değilmiş. Bilgili, görgülü, âlim bir zat imiş, diyerek açıklama yaparlar.
      </p>
      <p class="govde-metin bizsmart">
        Meraklı bakışlarla Nasreddin Hoca’nın söylediklerine kulak kesilirler. Hoca:
      </p>
      <p class="govde-metin bizsmart">
        – Şimdi bana iyi bakın. Huzurunuzda bu hayvana öyle bir ceza uygulayacağım ki hepiniz parmak ısıracaksınız. Yedi cihan toplansa bundan daha ibret verici bir ceza veremez.
      </p>
      <p class="govde-metin bizsmart">
        Halk bu açıklamanın ardından daha da meraklanır. Hoca’nın tilkiye uygulayacağı cezayı sabırsızlıkla bekler. Nasreddin Hoca kalabalığın hayret dolu bakışları önünde başından kavuğunu çıkarır, hayvanın kafasına yerleştirir. Kavuğun üzerine de beyaz sarığı özene bezene sarar. Üzerinden de cübbesini çıkarır, kuşakla sıkı sıkıya bağlayarak güzelce hayvanın üstüne yerleştirir. Arkasına bir tokat vurarak, hayvanı ormana doğru salıverir. Kimse buna bir anlam veremez. Bazıları:
      </p>
      <p class="govde-metin bizsmart">
        – Aman Hoca’m, sen şimdi ne yaptın? Hani sen bu hayvanı en güzel şekilde cezalandıracaktın? Allah seni inandırsın biz senin bu yaptığından hiçbir şey anlamadık, derler. Hatta bazıları hayvanı kaçırmamak için arkasından koşmaya başlarlar.
      </p>
      <p class="govde-metin bizsmart">
        Hoca gayet sakin bir şekilde şöyle cevap verir:
      </p>
      <p class="govde-metin bizsmart">
        – Ağalar hiç endişelenmenize gerek yok. Ben ona öyle bir ceza verdim ki bu cezanın üstüne artık bir şey yapamaz. O kılık ondayken bu mevsimde nereye gitse kapı dışarı edilir. Kimden bir şey istese eli boş döner!
      </p>
      <div class="frame-4">
        <img class="frame-3" src="image/ikon_fmt116.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BİR ÇİFT SÖZ
      </p>
      <p class="govde-metin bizsmart">
        Günlerden bir gün Nasreddin Hoca’nın yanına bir adam gelmiş:
      </p>
      <p class="govde-metin bizsmart">
        – Hoca’m falanca adam bağını değerinden daha ucuz bir fiyata satılığa çıkardı. Ucuz malın alıcısı çok olduğu için, adamın bağına pek çok kişi talip oldu. Ben ne yapıp yapıp o bağı kendime almak istiyorum. Sen hatırı sayılır bir adamsın, kimse senin hatrını kırmaz. Bağın sahibine gidip benim için pazarlık etsen, bağı bana alsan olmaz mı?
      </p>
      <p class="govde-metin bizsmart">
        Adamın sözü bitince Nasreddin Hoca:
      </p>
      <p class="govde-metin bizsmart">
        – Tabi, neden olmasın.
      </p>
      <p class="govde-metin bizsmart">
        Hoca hemen bağın sahibini bulur, pazarlığı eder ve bağı satın alır. Rica eden adam büyük bir coşkuyla Hoca’nın yanına gelir:
      </p>
      <p class="govde-metin bizsmart">
        – Hoca’m ne oldu? Benim için bağı alabildiniz mi, diye sorar.
      </p>
      <p class="govde-metin bizsmart">
        Hoca da:
      </p>
      <p class="govde-metin bizsmart">
        – Tabi ki aldım. Ama pazarlık beni çok yordu doğrusu. İşi sonuçlandırmak için epey ter döktüm. Adamı ikna etmek için neler söyledim neler.
      </p>
      <p class="govde-metin bizsmart">
        Adam daha da heyecanlanır:
      </p>
      <p class="govde-metin bizsmart">
        – Ne kadar da zahmet etmişsiniz, Allah sizden razı olsun, bir tuttuğunuz altın, bir tuttuğunuz gümüş olsun.
      </p>
      <p class="govde-metin bizsmart">
        Hoca devam eder:
      </p>
      <p class="govde-metin bizsmart">
        – Eeee, bu kadar zahmetin karşılığında, benim de senden bir ricam olsa herhâlde hayır demezsin değil mi? Herhâlde benim de emeğimin hakkı olur?
      </p>
      <p class="govde-metin bizsmart">
        Adam:
      </p>
      <p class="govde-metin bizsmart">
        – Hoca’m ne demek. Tabi ki benden her şeyi isteyebilirsiniz. Biz de o kadar görgüsüz değiliz yani. Hakkın ne ise buyur senin olsun, istediğin neyse emret, diye Hoca’ya cevap verir.
      </p>
      <p class="govde-metin bizsmart">
        Hoca adamın gözüne bakarak şöyle der:
      </p>
      <p class="govde-metin bizsmart">
        – Ben de o hakkımı kullandım ve bağı kendime aldım.
      </p>
      <div class="frame-4">
        <img class="frame-3" src="image/ikon_fmt117.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        O ZAMAN EŞİTLİK SAĞLANIR
      </p>
      <p class="govde-metin bizsmart">
        Nasreddin Hoca yine medresenin tatil olduğu zamanlarda, civar köylerden zengin bir adamın evine misafir olur. Sabahleyin kahvaltıdan sonra, kahveler içilir. Ev sahibi kahve sonrası küçük oğluna seslenir:
      </p>
      <p class="govde-metin bizsmart">
        – Bize bir kâğıt ve bir kalem getir.
      </p>
      <p class="govde-metin bizsmart">
        Kâğıt ve kalem geldikten sonra Hoca’dan bir şey okumasını ister. Hoca kendisinden istenilen yeri okur. Adam da arkasından aynı yeri okur. Sonra Hoca’dan bir şeyler yazmasını ister. Hoca ev sahibi ne istediyse yazar. Arkadan Hoca’nın yazdığı yeri adam da yazar. Hoca’ya dönerek:
      </p>
      <p class="govde-metin bizsmart">
        – Gördün mü Hoca’m sen ne okuduysan ben de aynısını okudum; sen ne yazdıysan ben de aynısını yazdım. Anlatmak istediğim şu: Seninle benim aramda ilim olarak hiçbir fark yok. Kusura bakma ama Hoca’m sana bu köyde ihtiyaç yok.
      </p>
      <p class="govde-metin bizsmart">
        Adam bu şekilde Hoca’yı istemediğini ima eder.
      </p>
      <p class="govde-metin bizsmart">
        Nasreddin Hoca cevap verir:
      </p>
      <p class="govde-metin bizsmart">
        – Yanılıyorsunuz efendim. Aramızda çok fark var. Bir kere siz ev sahibisiniz ben de misafirim. İkinci olarak, siz de benim gibi aç susuz, onca yolu gelin, sonra da red cevabı alın, işte o zaman aramızda eşitlik sağlanır!
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt118.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BENİ ESKİ MEZARA GÖMÜN
      </p>
      <p class="govde-metin bizsmart">
        Nasreddin Hoca bir gün medresede ders verirken bir anda konu mezardan ve kabirden açılır. Bunun üzerine Hoca öğrencilerine dönerek:
      </p>
      <p class="govde-metin bizsmart">
        – Bakın mollalar, ben ölünce sakın ha beni yeni bir mezara gömmeyin. Eski bir mezara gömün olur mu?
      </p>
      <p class="govde-metin bizsmart">
        Oradakiler buna bir anlam veremezler. Merakla:
      </p>
      <p class="govde-metin bizsmart">
        – Aman Hoca’m hiç öyle şey olur mu? Eski mezara gömülmek istemenizdeki hikmet nedir?
      </p>
      <p class="govde-metin bizsmart">
        Hoca’nın cevabı ilginçtir:
      </p>
      <p class="govde-metin bizsmart">
        – Siz kabirdeki sualin ne kadar çetin olduğunu biliyor musunuz? Beni eski bir mezara gömerseniz belki Münker-Nekir gelince beni eski ölü zannedip sorguya tâbi tutmazlar. Ben de bu çetin sorgudan kurtulurum!
      </p>
      <div class="frame-4">
        <img class="frame-3" src="image/ikon_fmt119.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        İNCE ELEYİP SIK DOKUYAMAM
      </p>
      <p class="govde-metin bizsmart">
        Nasreddin Hoca bir gün elinde kazma, evinin bahçesinde bir çukur kazıyormuş. Hoca’yı gören yan komşusu Hoca’nın bu çukuru neden kazdığını merak etmiş:
      </p>
      <p class="govde-metin bizsmart">
        – Hayırdır Hoca neden çukur kazıyorsun?
      </p>
      <p class="govde-metin bizsmart">
        – İyilik olsun diye kazıyorum.
      </p>
      <p class="govde-metin bizsmart">
        Komşusu bundan bir şey anlamamış:
      </p>
      <p class="govde-metin bizsmart">
        – Nasıl yani?
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Hani mahalleli sokak ortasında kazılan çukurdan rahatsız olduğunu söylüyordu ya.
      </p>
      <p class="govde-metin bizsmart">
        – Eeee?
      </p>
      <p class="govde-metin bizsmart">
        – İşte ben de buradan çıkan toprağı onlara iyilik olsun diye mahallenin ortasındaki çukura dolduracağım.
      </p>
      <p class="govde-metin bizsmart">
        Adamın merakı bir kat daha artmış:
      </p>
      <p class="govde-metin bizsmart">
        – Peki açtığın çukuru neyle dolduracaksın?
      </p>
      <p class="govde-metin bizsmart">
        Hoca sakin bir şekilde cevap vermiş:
      </p>
      <p class="govde-metin bizsmart">
        – Valla ben o kadar ince eleyip sık dokumasını bilmem. Benden bu kadar. Gerisini başkaları düşünsün.
      </p>
      <div class="frame-4">
        <img class="frame-3" src="image/ikon_fmt120.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        EVİNİ TARLAYA TAŞI
      </p>
      <p class="govde-metin bizsmart">
        Nasreddin Hoca’ya bir adam gelir:
      </p>
      <p class="govde-metin bizsmart">
        – Hoca’m biliyor musunuz? Benim evim hiç güneş almıyor. Bundan dolayı hem soğuk oluyor hem de karanlık... Ne yapsam acaba?
      </p>
      <p class="govde-metin bizsmart">
        Hoca da bunun üzerine:
      </p>
      <p class="govde-metin bizsmart">
        – Peki sana ait olup da güneş gören başka bir yerin var mı?
      </p>
      <p class="govde-metin bizsmart">
        Adam:
      </p>
      <p class="govde-metin bizsmart">
        – Evet karşı da tarlam var.
      </p>
      <p class="govde-metin bizsmart">
        Hoca da bunun üzerine adama şöyle demiş:
      </p>
      <p class="govde-metin bizsmart">
        – O hâlde neden şikâyet ediyorsun, evini tarlaya taşısana!
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt121.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt122.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        AYAĞINI SICAK TUT
      </p>
      <p class="govde-metin bizsmart">
        Bazı günlerde Nasreddin Hoca’nın ilim meclisinde soru-cevap şeklinde sohbetleri olurmuş. Halk bu sohbetlerde, onun derin bilgisinden faydalanıp istifade edermiş. Bu kez Hoca’ya birisi sağlıkla ilgili genel bir soru sormuş:
      </p>
      <p class="govde-metin bizsmart">
        – Hoca’m sence tıp ilminin özeti nedir?
      </p>
      <p class="govde-metin bizsmart">
        Hoca soruyu şöyle cevaplamış:
      </p>
      <p class="govde-metin bizsmart">
        – Ayağını sıcak tut, başını serin. Uzun ve sağlıklı yaşamak istiyorsan; yemeğine dikkat et, az ye, düşünme derin derin.
      </p>
      <div class="frame-4">
        <img class="frame-3" src="image/ikon_fmt123.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BULMAK ZEVKİ
      </p>
      <p class="govde-metin bizsmart">
        Bir gün Nasreddin Hoca’nın eşeği kaybolur. Aklına gelen her yeri arar; ama bir türlü bulamaz. Çareyi bir tellal bulup bağırtmada arar. Tellal sokak sokak dolaşarak şöyle bağırır:
      </p>
      <p class="govde-metin bizsmart">
        – Duyduk duymadık demeyin! Nasreddin
      </p>
      <p class="govde-metin bizsmart">
        Hoca’nın eşeği kaybolmuştur. Eşeği bulup kendisine getirene Hoca, eşeğin semerini hediye edecektir.
      </p>
      <p class="govde-metin bizsmart">
        Bu çağrıyı duyan biri Hoca’ya gelir:
      </p>
      <p class="govde-metin bizsmart">
        – Hoca’m eşeğin semerini verdikten sonra eşeğin ne hükmü kalır! Ben bu işten hiçbir şey anlamadım.
      </p>
      <p class="govde-metin bizsmart">
        Hoca adama cevap verir:
      </p>
      <p class="govde-metin bizsmart">
        – Bre adam sen hiçbir şey kaybetmedin mi? Semersiz eşeğin değeri olmadığını elbet ben de biliyorum. Ben bütün bunları, kaybettiğim bir şeyi yeniden bulmanın tadını yaşamak için yapıyorum.
      </p>
      <div class="frame-4">
        <img class="frame-3" src="image/ikon_fmt124.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        KISAS
      </p>
      <p class="govde-metin bizsmart">
        Nasreddin Hoca sıcak bir yaz günü dağa odun kesmeye gitmiş. Odunları kestikten sonra eşeğin üstüne yüklemiş. Hava sıcak olduğundan, yanına aldığı elbisesini ve baltayı elinde taşımaktan üşenmiş, onları da odunların üzerine bağlamış. Bir an önce eve gidip, dinlenmenin hayaliyle eşeğe dönmüş:
      </p>
      <p class="govde-metin bizsmart">
        – Ben dağdaki şu kestirme yoldan gideceğim, sen de düz yoldan gel. Akşama doğru evde buluşuruz.
      </p>
      <p class="govde-metin bizsmart">
        Bundan sonra yola koyulmuş. Kendisi kestirme yoldan gelmiş. Bir müddet dinlendikten sonra hanımına sormuş:
      </p>
      <p class="govde-metin bizsmart">
        – Hanım eşek geldi mi?
      </p>
      <p class="govde-metin bizsmart">
        – Hayır Bey, henüz gelmedi.
      </p>
      <p class="govde-metin bizsmart">
        – Peki o zaman biraz daha bekleyelim.
      </p>
      <p class="govde-metin bizsmart">
        Bir müddet daha beklemiş; ama nafile. Eşek ortalarda yok. Eşeğin bir türlü gelmediğini gören Nasreddin Hoca, eşeği yüklediği yere doğru yola koyulmuş. Bir de ne görsün, eşek bıraktığı yerde öylece duruyor, sanki hiçbir şey olmamış gibi sakin bir şekilde sırtındaki boş semerle otluyor. Sırtında ne odun var, ne elbise, ne de balta.
      </p>
      <p class="govde-metin bizsmart">
        Bu durumu gören Hoca öfkeye kapılır:
      </p>
      <p class="govde-metin bizsmart">
        – Sen hâlâ tembel tembel koyduğum yerde öylece otluyorsun, sırtındakiler nerede bakalım, diye seslenir.
      </p>
      <p class="govde-metin bizsmart">
        Hemen eşeğin üstündeki boş semeri aldığı gibi öfkeyle kendi sırtına yükler. Koşar adımlarla eşeğin yanından uzaklaşırken şunları mırıldanır:
      </p>
      <p class="govde-metin bizsmart">
        – Bu sana ceza olsun. Sırtında olanları geri getirmedikten sonra sana semer yok.
      </p>
      <div class="frame-4">
        <img class="frame-3" src="image/ikon_fmt125.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        NASREDDİN HOCA’NIN DAVETİ
      </p>
      <p class="govde-metin bizsmart">
        Hoca’nın ölümünden iki yüz yıl sonra imiş. Halk Akşehir’in Ulu Camii’nde öğle namazını kılmak için toplanmış. Tam o sırada Nasreddin Hoca’nın türbedarı cemaatin yanına gelmiş. Uzun zamandır Hoca’nın türbesini bekleyen bu türbedar; hâl ve hareketleriyle aynen Nasreddin Hoca’ya benzermiş. Onun gibi saf, temiz kalpli, nüktedan, hazırcevap bir kişiliğe sahipmiş. Türbedar yüksek sesle orada hazır bulunan halka seslenmiş:
      </p>
      <p class="govde-metin bizsmart">
        – Ey cemaat! Bana doğru dönün ve bana iyi kulak verin. Biraz önce Hoca’nın türbesinin yanında abdestimi aldım, tam öğle namazını eda edecektim ki bir de ne göreyim: Nasreddin Hoca, bütün hâliyle bana göründü, şöyle dedi:
      </p>
      <p class="govde-metin bizsmart">
        – Ulu Cami’ye git oradaki cemaate selamımı söyle. Hemen benim türbeme gelsinler. Gelmeyen olursa kendisi bilir. Gelmeyen kendi canına yazık etmiş olur.
      </p>
      <p class="govde-metin bizsmart">
        Halk bir an tereddüt eder. Türbedar:
      </p>
      <p class="govde-metin bizsmart">
        – Ben elçiyim; sadece size Hoca’nın emrini iletiyorum.
      </p>
      <p class="govde-metin bizsmart">
        Hoca’nın evliya olduğuna canıgönülden inanan halk hemen camiden çıkar ve Hoca’nın türbesine gider. Yıllardır Nasreddin Hoca’nın kerametleriyle büyüyen halk türbenin yanına geldiklerinde gülüşmeye başlar:
      </p>
      <p class="govde-metin bizsmart">
        – Hay Allah Hoca! Öldükten sonra da bizimle uğraşıyorsun, derler.
      </p>
      <p class="govde-metin bizsmart">
        Hoca’nın ruhuna üç İhlas bir Fatiha okuyarak oradan ayrılırlar. Döndüklerinde bir de ne görsünler; caminin kubbesi çökmüş, cami tanınmaz hâle gelmiş. Bunu gören halk Nasreddin Hoca’nın büyüklüğünü bir kez daha kabul etmiş.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt126.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        OMUZDAKİ HEYBE
      </p>
      <p class="govde-metin bizsmart">
        Nasreddin Hoca pazarda epey alışveriş yapar. Aldıklarını heybesine dolduran Hoca, heybeyi omuzuna asarak eşeğine o şekilde biner. Bu şekilde evin yolunu tutan Hoca’yı yolda gören birisi:
      </p>
      <p class="govde-metin bizsmart">
        – Hoca’m niçin heybeni eşeğin terkisine koyup rahat bir şekilde yoluna devam etmiyorsun?
      </p>
      <p class="govde-metin bizsmart">
        – O kadar da insafsız olmamak lazım dostum. Hayvanın beni taşıdığı yetmiyor gibi bir de heybeyi mi sırtına yük yapayım.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt127.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        TEPESİ ÜSTÜ GÖMÜN
      </p>
      <p class="govde-metin bizsmart">
        Nasreddin Hoca ölüm döşeğinde iken başında bulunanlara şu şekilde vasiyet eder:
      </p>
      <p class="govde-metin bizsmart">
        – Ey dostlarım ben ölünce beni tepesi üstü gelecek şekilde gömün.
      </p>
      <p class="govde-metin bizsmart">
        Etrafındakiler:
      </p>
      <p class="govde-metin bizsmart">
        – Bu nasıl olacak Hoca’m, niye böyle istiyorsunuz ki! Bunun sebebi hikmeti nedir acaba, diye sorarlar.
      </p>
      <p class="govde-metin bizsmart">
        Hoca:
      </p>
      <p class="govde-metin bizsmart">
        – Siz benim dediğimi yapın. Kıyamet koptuğunda dünya altüst olacak. Bu şekilde gömerseniz işte ben o zaman doğru bir şekilde kalkabilirim, der.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt128.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        BAHAR HAVASINA KİM NE DER
      </p>
      <p class="govde-metin bizsmart">
        Nasreddin Hoca bir akşam kahvede sohbet ederken orada bulunanlardan biri:
      </p>
      <p class="govde-metin bizsmart">
        – Hoca’m bu insanlar ne garip kişiler. Soğuk olsa ondan dert yanarlar. Sıcak olsa yine söylenirler. İnsanları memnun etmek hiç mümkün değil.
      </p>
      <p class="govde-metin bizsmart">
        Nasreddin Hoca bu sözleri dinledikten sonra gülümseyerek:
      </p>
      <p class="govde-metin bizsmart">
        – Öyle diyorsun dostum; ama bahar havasına kimsenin bir şey dediği yok.
      </p>
      <div class="frame-4">
        <img class="frame-3" src="image/ikon_fmt129.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        YALANCI ŞAHİTLİK
      </p>
      <p class="govde-metin bizsmart">
        Mahalle komşusu bir gün Nasreddin Hoca’yı yalancı şahitlik yapması için ikna eder ve mahkemeye götürür. Mahkeme buğday konusundaki anlaşmazlık üzerinedir. Nasreddin Hoca şahit olarak ifadesini verirken buğday yerine arpa kelimesini telaffuz eder. Dinleyenler Hoca’yı uyarır:
      </p>
      <p class="govde-metin bizsmart">
        – Hoca’m galiba diliniz sürçtü. Buğday yerine arpa dediniz.
      </p>
      <p class="govde-metin bizsmart">
        Nasreddin Hoca, oradakilere kızarak:
      </p>
      <p class="govde-metin bizsmart">
        – Yalan olduktan sonra, ha buğday olmuş ha arpa ne çıkar, demiş.
      </p>
      <div class="frame-4">
        <img class="frame-3" src="image/ikon_fmt130.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÜZÜMÜ GÜZÜN YERLER
      </p>
      <p class="govde-metin bizsmart">
        Nasreddin Hoca’ya bir dostu misafirliğe gelmiş. Gelen konuğa elinden gelen ikram ve izzeti gösteren Hoca onu bir güzel yedirmiş içirmiş. Misafir tam yatacağı sırada bir beyit söylemiş:
      </p>
      <p class="govde-metin bizsmart">
        – Bizim iller, oy bizim iller, yatar iken bizde üzüm yerler.
      </p>
      <p class="govde-metin bizsmart">
        Bu talepten rahatsız olan Nasreddin Hoca da:
      </p>
      <p class="govde-metin bizsmart">
        – Bizde öyle âdet yoktur, saklarlar, güzün yerler.
      </p>
      <p class="govde-metin bizsmart">
        Bu söz üzerine sesi çıkmayan misafire Nasreddin Hoca:
      </p>
      <p class="govde-metin bizsmart">
        – Allah rahatlık versin, iki gözüm, güzün gelince yersin üzüm.
      </p>
      <div class="frame-4">
        <img class="frame-3" src="image/ikon_fmt131.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SULU DEREDEN SUSUZ GETİRİRİM
      </p>
      <p class="govde-metin bizsmart">
        Kendisini kimsenin aldatamayacağını iddia eden bir ahbabının bu iddialı sözleri Hoca’yı rahatsız eder:
      </p>
      <p class="govde-metin bizsmart">
        – Bana bak dostum, ben seni sulu dereye götürür su içirmeden geri getiririm.
      </p>
      <p class="govde-metin bizsmart">
        Hoca’nın bu sözleri karşısında gülen ahbabı:
      </p>
      <p class="govde-metin bizsmart">
        – Bunu bana asla yapamazsın Hoca’m istersen bir dene.
      </p>
      <p class="govde-metin bizsmart">
        – Pekâlâ, sen istedin. Hadi ikimiz birlikte köyün deresine gidelim.
      </p>
      <p class="govde-metin bizsmart">
        İkisi ağır adımlarla dereye gelirler. İddiacı arkadaşı:
      </p>
      <p class="govde-metin bizsmart">
        – Ee Hoca buraya kadar geldik. Beni nasıl kandıracaksın da su içirtmeyeceksin bakalım?
      </p>
      <p class="govde-metin bizsmart">
        – Haklısın dostum; ama biz bir yanlış yaptık...
      </p>
      <p class="govde-metin bizsmart">
        – Yanlış mı, nasıl yani?
      </p>
      <p class="govde-metin bizsmart">
        – Şimdi sen burada su içsen ve içtiğini söylesen ben de içmedi desem halk kime inanacak? Biz şahit getirmeyi unuttuk. Hadi geri dönüp iki şahit alalım o zaman iddia tamamlanır.
      </p>
      <p class="govde-metin bizsmart">
        – Doğru, haklısın Hoca’m düşünemedik.
      </p>
      <p class="govde-metin bizsmart">
        Tekrar köye doğru gelirler. Köydekilerin şaşkın bakışları arasında Hoca sandalyesine gülümseyerek oturur. İddiacı ahbabı:
      </p>
      <p class="govde-metin bizsmart">
        – Ne oldu Hoca’m vaz mı geçtin?
      </p>
      <p class="govde-metin bizsmart">
        – Ne vazgeçmesi iddiayı ben kazandım.
      </p>
      <p class="govde-metin bizsmart">
        – Nasıl yani?
      </p>
      <p class="govde-metin bizsmart">
        – Ben sana ne dedim? Seni sulu dereye götürür susuz getiririm demedim mi?
      </p>
      <p class="govde-metin bizsmart">
        – Eee dedin de!
      </p>
      <p class="govde-metin bizsmart">
        – Eesi yok işte gittik sulu dereye ve su içmeden döndün.
      </p>
      <p class="govde-metin bizsmart">
        – Ama Hoca’m hani şahit getirecektik.
      </p>
      <p class="govde-metin bizsmart">
        – Ee o kadar da kandırmacası olacak tabi!
      </p>
      <p class="govde-metin bizsmart">
        Helal olsun Hoca’m dediğini yaptın beni sulu dereye götürdün, susuz geri getirdin.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt132.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        ÖYLE OLACAK TABİ
      </p>
      <p class="govde-metin bizsmart">
        Hoca kadı olarak göreve başlamış. Fakat gelen şikâyetler karşısında herkese sabır tavsiye ederek:
      </p>
      <p class="govde-metin bizsmart">
        – Öyle olacak tabi, öyle olacak tabi, der dururmuş. Bundan rahatsız olan köy halkı Hoca’ya bir oyun oynamak istemiş ve Hoca’nın koyunlarını güden çobana:
      </p>
      <p class="govde-metin bizsmart">
        – Bak çoban, akşam Hoca’nın koyunlarını dağda bırak ve Hoca’ya koyunların telef olduğunu, kurt kaptığını söyle, bakalım tepkisi ne olacak?
      </p>
      <p class="govde-metin bizsmart">
        Çoban denileni yapmış. Akşam geldiğinde dedikleri gibi Hoca’ya ait koyunların telef olduğunu söylemiş. Hoca her zamanki edasıyla:
      </p>
      <p class="govde-metin bizsmart">
        – Öyle olacak tabi, demiş.
      </p>
      <p class="govde-metin bizsmart">
        O gece büyük bir fırtına çıkmış ve köyün ağıllarını sular basmış. Köydekilerin koyunları gerçekten telef olmuş. Yalnız Hoca’nın koyunları dağda mağarada olduğundan onlara bir şey olmamış. Yaptıklarının yanlış olduğunu anlayan köylüler Hoca’nın yanına giderek olayın doğrusunu anlatmışlar. Durumu öğrenen Hoca yine aynı şekilde:
      </p>
      <p class="govde-metin bizsmart">
        – Öyle olacak tabi, öyle olacak tabi, demiş.
      </p>
      <div class="frame-4">
        <img class="frame-3" src="image/ikon_fmt133.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        SİYAH BIYIK AK SAÇ
      </p>
      <p class="govde-metin bizsmart">
        Nasreddin Hoca bir gün berbere gitmiş. Hoca’ nın saçları beyaz, bıyıkları ise siyahmış. Hoca’ya takılmak isteyen berber sormuş:
      </p>
      <p class="govde-metin bizsmart">
        – Hoca’m bıyıklarınız siyah olduğu hâlde saçlarınız niçin ak?
      </p>
      <p class="govde-metin bizsmart">
        Nasreddin Hoca şöyle cevap vermiş:
      </p>
      <p class="govde-metin bizsmart">
        – Saçlarım bıyıklarımdan en az yirmi yıl daha yaşlı onun için.
      </p>
      <p class="govde-metin bizsmart">
        &#160;
      </p>
      <div class="frame-4">
        <img class="frame-3" src="image/ikon_fmt134.jpeg" alt="ikon.TIF"/>
      </div>
      <p class="govde-metin bizsmart">
        &#160;
      </p>
      <p class="Ara-BASLIK03-orta-alt bizsmart">
        PADİŞAH MI ÇİFTÇİ Mİ?
      </p>
      <p class="govde-metin bizsmart">
        Nasreddin Hoca bir köye misafir olmuş. Köylüler Hoca’ya sormuşlar:
      </p>
      <p class="govde-metin bizsmart">
        – Hoca’m, padişah mı büyük yoksa çiftçi mi?
      </p>
      <p class="govde-metin bizsmart">
        Nasreddin Hoca kendinden emin bir şekilde:
      </p>
      <p class="govde-metin bizsmart">
        – Tabi çiftçi büyük. Çiftçi buğday vermese padişah acından ölür, demiş.
      </p>
      <p class="Ara-BASLIK03-orta-alt bizsmart">
        SON
      </p>
      <p class="Ara-BASLIK03-orta-alt bizsmart">
        &#160;
      </p>
      <p class="Ara-BASLIK03-orta-alt bizsmart">
        &#160;
      </p>
      <div class="frame-4">
        <img class="frame-5" src="image/Nasreddin%20Hoca%20Fikrala_fmt.jpeg" alt="Nasreddin%20Hoca%20Fikralari_arka_kapak.jpg"/>
      </div>
      <p class="Ara-BASLIK03-orta-alt bizsmart">
        &#160;
      </p>
      <p class="Ara-BASLIK03-orta-alt bizsmart">
        &#160;
      </p>
    </div>
  </body>
</html>
