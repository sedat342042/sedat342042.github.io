<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>abdest.html</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<div class="chapter">
<h1 class="h1baslik" id="calibre_toc_19">İNFAK YAZILARI</h1>
				<p class="resim"><img class="calibre4" src="01.jpg"/></p>
				<p class="normal2">Araf Ehli</p>
				<p class="normal">Bugün, kerametizm gölgesinde kalmış bir hadiseden bahsedeceğim. Birçoğunuz bilir, ahirette insanlar cennet ya da cehenneme sevk edilecek. Bir kısım da tam ortada kalacak. Bunlara “araf ehli” deniliyor.</p>
				<p class="normal">Geleneksel anlatılar genellikle bu çerçevededir. Lakin meselenin özü hiç böyle değildir. Araf gibi sosyolojik bir kavram nasıl olmuş da böyle çarpıtılmış; benim aklım almıyor açıkçası!</p>
				<p class="normal">Efendim, “urf”, kum yığını, yerden yüksek olan yer manasındadır. “Araf”, “urf”un çoğuludur, tepeler manasına gelir.</p>
				<p class="normal">Arafat, itiraf, irfan gibi kelimeler de bu kökten gelir. Bilgi tepeciği manası ağır basar; ki bir farkındalık düzeyine işaret eder.</p>
				<p class="normal">Cennet ve cehennemle alakası nedir?</p>
				<p class="normal">Araf Suresi’nin 46. ayeti meseleyi başlatır:</p>
				<p class="normal">46. “İki taraf arasında bir perde, araf üzerinde de herkesi yüzlerinden tanıyan erler vardır. Cennet halkı, özleyip durdukları halde henüz ona girmemiş olanlara şöyle seslenirler: Selam size!”</p>
				<p class="normal">47. “Gözleri ateş halkı tarafına çevrildiğinde de şöyle yakardılar: Ey Rabbimiz, bizleri zalimler topluluğuyla birleştirme.”</p>
				<p class="normal">48. “Araf halkı, yüzlerinden tanıdıkları bazı erkeklere seslenip şöyle derler: Bir araya gelmeniz de büyüklük taslamanız da size hiçbir yarar sağlamadı.”</p>
				<p class="normal">49. “Şunlar mıydı o, ‘Allah kendilerini hiçbir rahmete erdirmeyecek’ diye yemin ettikleriniz? Ey cennetliler! Siz de girin cennete. Ne bir korku var size ne de kederleneceksiniz.”</p>
				<p class="normal">Dikkatli incelediğimizde, araf üzerindeki insanların, cennetlikleri ve cehennemlikleri yüzlerinden tanıyacak kadar güçlü bir donanıma sahip olduğunu görürüz. Tam olarak, tevil (anlamlandırma) gereği, araf kelimesi bu bap nedeniyle “bilgi tepeciği” anlamını alır.</p>
				<p class="normal">Ve devamı çok önemlidir:</p>
				<p class="normal">“Bizleri zalimler topluluğuyla birleştirme.”</p>
				<p class="normal">Tekil bir anışlal zalimler bir topluluk olarak tanımlanmıştır. Ancak zulüm fiili kullanılması hasebiyle “bir yeryüzü sürecinden bahsetmek gerekir.” Çünkü zalimlerle bir arada bulunmama talebi, zulüm karşısındaki endişeden ileri gelir. Ve önemli olan ise eğer burası “ahiretteki cehennem ise”, zalimlerin zulmü, cehennemin ıstırabından daha korkutucu olamaz; ki eğer cehennemin ıstırabı değil de zalimlerin zulmü endişelendiriyor ise bu ayet yeryüzü cehennemine işaret ediyor demektir.</p>
				<p class="normal">Araf/devrimci ahlakı...</p>
				<p class="normal">Devamında (49. ayette) cennetliklere seslenenler araf ehlidir. Pasajın bütünlüğüne göre, cennetliklere cenneti tanımlamaktadırlar. Dikkat edin: “Ne bir korku vardır ne de kederleneceksiniz.”</p>
				<p class="normal">Hz. Peygamber efendimizin Hıra Tepesi’ne çıkması bir anlam taşır. Sisteme tepeden bakarak, çelişkilerden arınarak gözlem yaptığı manasına gelir. İşte araf ehli budur. Cenneti (sınıfsız toplumu-kedersiz toplumu) ve cehennemi (sınıflı toplumu) belirgin biçimde gören, algılayan ve insanları cennete davet eden “ilim erbabıdır.”</p>
				<p class="normal">Bugünün terminolojisiyle araf ehli, teorisyenlerdir. Zalimler topluluğundan uzak, kedersiz, eşit ve hür bir toplum inşa etme adına, bilgi tepelerinin başından halka seslenen yiğitlerdir!</p>
				<p class="normal">Araf Suresi’nin devamı:</p>
				<p class="normal">56. “Yeryüzünde, orası barışa kavuştuktan sonra bozgun çıkarmayın. Ürpererek ve ümit ederek dua edin ona. Hiç kuşkusuz, Allah’ın rahmeti, güzel düşünüp güzel iş yapanlara çok yakındır.”</p>
				<p class="normal">58. “Güzel ve temiz beldenin bitkisi Rabb’inin izniyle çıkar. Pis ve çorak beldeden ise zararlı bitkiden başkası çıkmaz. Şükreden bir topluluk için ayetleri işte böyle çeşitli şekillerde sergiliyoruz.”</p>
				<p class="normal">59. “Ant olsun ki biz, Nuh’u toplumuna gönderdik de o şöyle dedi: Ey toplumum! Allah’a kulluk ve ibadet edin. Sizin ondan başka tanrınız yok. Üstünüze çok büyük bir azabın inmesinden korkuyorum.”</p>
				<p class="normal">60. “Toplumunun kodamanları dediler ki: Vallahi biz seni açık bir sapıklık içinde görüyoruz.”</p>
				<p class="normal">Efendim sure kendisini işte böyle somutlar. Dikkatli okuyunuz!</p>
				<p class="normal">Sure devam ederken, araf anlatılırken, araya Nuh kıssası girer. Allah dışında kulluk edilenler (altın, gümüş, dolar) olan bir topluma gider; onları azaptan (cehennemden) cennete çağırır.</p>
				<p class="normal">Ve ilk kimler tepki gösterir: “Kavmin kodamanları.”</p>
				<p class="normal">Servet ve iktidar sahipleri, mal-mülk-tarla-parsel tekelleri...</p>
				<p class="normal">Arafla ilgili pasajın hemen dibine bu bölümün gelmesi ne manaya gelir?</p>
				<p class="normal">Efendim, cehennem ehlini, yani sınıflı toplumu inşa eden sürecin mimarlarını reddeden, onların inşa ettiği toplum karakterinden uzak duran, halkı cennete, yani eşitliğe, kardeşliğe çağıran her öncü, araf ehlidir.</p>
				<p class="normal">Araf ehli, cennet ile cehennem arasında durur. Cehennemden cennete geçişin kilididir.</p>
				<p class="normal">Ve anlatıldığı gibi, ölüm sonrası bir süreç değil, bizzat yeryüzünde vuku bulan bir hakikattir. Araf ehli mi arıyorsunuz?</p>
				<p class="normal">“Devrim” diyenlere bakın!</p>
				<p class="normal2">İlahi Kavga</p>
				<p class="normal">İncil bozulmuş, Tevrat bozulmuş...</p>
				<p class="normal">İnsan bozulmuş...</p>
				<p class="normal">Esasında bozulan hiçbir şey yok. Tevrat’ın bozulma şekli şu biçimdedir. Bugün, Kuran ile hadisleri tek bir kitapta toplayıp, birbirine karıştırıp, kutsal kitap derseniz nasıl olur?</p>
				<p class="normal">İşte Tevrat ve İncil’in başına gelenler budur. Lakin içinde halen o esaslı çığlığı görebilirsiniz...</p>
				<p class="normal">Size “kurban” ile ilgili bir bölüm aktaracağım. Yeşaya 1. Bölüm’de 10. ayet sonrasını dikkatle okuyunuz:</p>
				<p class="normal">10. “Ey Sodom yöneticileri, Rabb’in söylediklerini dinleyin:</p>
				<p class="normal">Ey Gomora halkı, Tanrımızın yasasına kulak verin.”</p>
				<p class="normal">11. “Kurbanlarınızın sayısı çokmuş, bana ne?” diyor Rab.</p>
				<p class="normal">“Yakmalık koç sunularına, besili hayvanların yağına doydum.</p>
				<p class="normal">Boğa, kuzu, teke kanı değil istediğim.”</p>
				<p class="normal">12. “Huzuruma geldiğinizde, avlularımı çiğnemenizi mi istedim sizden?”</p>
				<p class="normal">13. “Anlamsız sunular getirmeyin artık. Buhurdan iğreniyorum. Kötülük dolu törenlere, Yeni Ay, Şabat Günü kutlamalarına ve düzenlediğiniz toplantılara dayanamıyorum.”</p>
				<p class="normal">14. “Yeni Ay törenlerinizden, bayramlarınızdan nefret ediyorum. Bunlar bana yük oldu, onları taşımaktan yoruldum.”</p>
				<p class="normal">15. “Ellerinizi açıp bana yakardığınızda, gözlerimi sizden kaçıracağım. Ne kadar çok dua ederseniz edin dinlemeyeceğim. Elleriniz kan dolu.”</p>
				<p class="normal">16. “Yıkanıp temizlenin, kötülük yaptığınızı gözüm görmesin, kötülük etmekten vazgeçin.”</p>
				<p class="normal">17. “İyilik etmeyi öğrenin, adaleti gözetin, zorbayı yola getirin, öksüzün hakkını verin, dul kadını savunun.”</p>
				<p class="normal">18. “Rab diyor ki: Gelin, şimdi davamızı görelim. Günahlarınız sizi kana boyamış bile olsa kar gibi ak pak olacaksınız. Elleriniz kırmız böceği gibi kızıl olsa da, yapağı gibi bembeyaz olacak.”</p>
				<p class="normal">19. “İstekli olur, söz dinlerseniz, ülkenin en iyi ürünlerini yiyeceksiniz.”</p>
				<p class="normal">20. “Ama direnip başkaldırırsanız, kılıç sizi yiyip bitirecek. Çünkü bu sözler Rabb’in ağzından çıktı.”</p>
				<p class="normal">Tevrat’ta geçen bu bölüm, bana göre Kuran onayından geçmiş bir bölümdür. Haktır, doğrudur, hatta namazda bile okunmasında sakınca yoktur. Çünkü, sembolleri, şekilleri, nüsukları; gerçeğe, hakikate değiştiren bir paradigmanın belini kırmaktadır. Hele ki, bugün; dinsel gerekçelerle katliam yapan Yahudi ve sözde Müslümanların daha çok okuması gereken bir bölümdür...</p>
				
				<p class="normal">Peki ya İncil ne diyor?</p>
				<p class="normal">Yakup 5. Bölüm’de geçen şu ifadelere dikkat ediniz:</p>
				<p class="normal">1. “Dinleyin şimdi ey zenginler, başınıza gelecek felaketlerden ötürü feryat edip ağlayın.”</p>
				<p class="normal">2. “Servetiniz çürümüş, giysinizi güve yemiştir.”</p>
				<p class="normal">3. “Altınlarınız, gümüşleriniz pas tutmuştur. Onların pası size karşı tanıklık edecek, etinizi ateş gibi yiyecek. Bu son çağda servetinize servet kattınız.”</p>
				<p class="normal">4. “İşte, ekinlerinizi biçen işçilerin haksızca alıkoyduğunuz ücretleri size karşı haykırıyor. Orakçıların feryadı Her Şeye Egemen Rabb’in kulağına erişti.”</p>
				<p class="normal">5. “Yeryüzünde zevk ve bolluk içinde yaşadınız. Boğazlanacağınız gün için kendinizi besiye çektiniz.”</p>
				<p class="normal">6. “Size karşı koymayan doğru kişiyi yargılayıp öldürdünüz. Sabredin.”</p>
				<p class="normal">7. “Öyleyse kardeşler, Rabb’in gelişine dek sabredin. Bakın, çiftçi ilk ve son yağmurları alıncaya dek toprağın değerli ürününü nasıl sabırla bekliyor!”</p>
				<p class="normal">8. “Siz de sabredin. Yüreklerinizi güçlendirin. Çünkü Rabb’in gelişi yakındır.”</p>
				<p class="normal">Şimdi bu ayetler hak değildir diyebilecek bir ilahiyatçı, teolog var mı?</p>
				<p class="normal">Bu ayetler, Kuran’ın çığlığını yansıtan, Allah’ın temel meselesini gözler önüne seren ayetlerdir.</p>
				
				<p class="normal">Şimdi de Kuran’a kulak verelim:</p>
				<p class="normal">Bakara Suresi, 177. ayet: “Yüzlerinizi doğu ve batı yönüne çevirmeniz zafer ve mutluluğa ermek değildir. Zafer ve mutluluğa ermek o kişinin hakkıdır ki, Allah’a, ahiret gününe, meleklere, kitaplara, peygamberlere inanır; akrabaya, yetimlere, çaresizlere, yolda kalmışa, yoksullara, özgürlüğüne kavuşmak gayretinde olanlara malı seve seve verir, namazı kılar, zekâtı öder. Böyleleri söz verdiklerinde ahitlerine vefalıdırlar; bolluk ve bereket zamanı kadar, zorluk, sıkıntı ve şiddet zamanında da sabırlıdırlar. İşte bunlardır özüyle sözü bir olanlar. Ve işte bunlardır korunan takva sahipleri.”</p>
				
				<p class="normal2">Fitnelenmiş Olanlar</p>
				<p class="normal">“Dostum Ebul Kasım dedi ki: ‘Kâbe’nin Rabb’ine yemin olsun onlar zararda!’ ‘Ey Allah’ın resulü, annem babam sana feda olsun, onlar kimlerdir?’ dedim. Dedi ki: ‘Onlar mal yığanlardır!’ Ancak eliyle ön, arka, sağ ve sol taraflarını göstererek, ‘Şöyle şöyle bol bol verenler müstesna’ dedi ve hemen ilave etti: Böyleleri ne kadar az!” (Ebuzer, Müslim, Zekât 301/590); Buhari, Eyman 3, Zekât 43; Tırmızi, Zekât 1/617; Nesai, Zekât 2, 5/10-11)</p>
				<p class="normal">“Zenginlik fitnesinin şerrinden ve yoksulluk fitnesinin şerrinden sana sığınırım.” (Buhari, Deavat 38, 40, 42; Müslim; Zikr 15, 50)</p>
				<p class="normal">Zenginlik ve yoksulluk fitnesi. Hz. Ali diyor ki:</p>
				<p class="normal">“Yoksulluk küfürdür. Yani aslolan bir durum değildir. Gayrifıtridir. Tabiatla çelişir. Çünkü birileri mal topladığı için, diğerleri yoksullaşmıştır. Küfürdür, yani üzeri örtülmüş bir hakikatten dolayı doğmuştur. Hak değildir. İlahi adaletin tecellisi falan da değildir.”</p>
				<p class="normal">Yoksulluğu ilahi adalet gören bir din afyondur...</p>
				<p class="normal">Hâşâ, İslam’da böyle bir lafız söz konusu dahi değildir.</p>
				<p class="normal">Efendim, fitne dedik, amma velakin bu fitne kavramı da çok ilginç bir kavramdır. Fitne Arapçada, “altını eritmek için yakılan ateşe verilen addır.” Zamanla, kargaşa, arabozuculuk manalarına gelir. Ama asıl anlamı üzerinden hareket ettiğimizde anlam derinliği genişler.</p>
				<p class="normal">Altın neden eritildi? Doğal bir servet aracına dönüşmesi nedeniyle, paraya dönüşmesi adına eritilmiştir. Büyük altın kütleleri, paracıklara dönüştürülmek için eritildi. Kalıplara döküldü ve PARA çıktı ortaya...</p>
				<p class="normal">Arapların “PARA KEŞFİ” böyle bir süreçtir. Dolayısıyla “fitne”, paranın keşfine neden olan unsur olarak anılır...</p>
				<p class="normal">Yani esas olarak etimolojisine girdiğimizde böyle bir derinlik çıkar; ki bu işlerin ustası olan Hz. Ali; kelimeyi hep bu noktaya isabet ettiren yerlerde kullanmıştır. Tek bir istisna dahi yoktur. (Bkz. Nehc’ul Belağa)</p>
				<p class="normal">“Her ümmet için bir fitne vardır, benim ümmetimin fitnesi de maldır.” (Ka’b İbnu İyaz, Tırmızi, Zühd 26/2337)</p>
				<p class="normal">Büyük ateş/fitne!</p>
				<p class="normal">Mantığı gereği, büyük kütle saca koyulur. Altı fitnelendirilir/yakılır. Eriyen kütle kalıba dökülür. Ve böylece “çoğalmış olur.”</p>
				<p class="normal">Ateş büyüdükçe eritilen altın miktarı çoğalır.</p>
				<p class="normal">Lakin bugün de fitne budur. Mal çoğaltmak için yapılan bütün işler “fitnedir.”</p>
				<p class="normal">Kitabına uydurulmuş hırsızlık olan “sözde dine uygun bankacılık” sistemleri, ticaret adı altında türlü taklalar ihtiva eden işler vs.</p>
				<p class="normal">İslamileştirilmeye çalışılan kapitalist alışkanlıkların tamamı, fitnedir. Amaçları mal artırmaktır.</p>
				
				<p class="normal2">Dünyalık Arzusu: Fitne</p>
				<p class="normal">“Kıyamet günü öyle topluluklar gelecek ki, amelleri Tıhame Dağı kadar oldukları halde cehennem ateşine girmeleri emredilir. Dediler ki: ‘Ey Allah’ın resulü, onlar namaz kılıyorlar mıydı?’ Evet, dedi. Onlar namaz kılıyorlar ve oruç tutuyorlardı, hatta gece namazına kalkıyorlardı. Ancak dünyalık bir şey gördüklerinde hırsla atlıyorlardı.” (İbn Mace, Zühd 2/1418)</p>
				<p class="normal">“Bir evin gölgesi, katıksız ekmek ve âdemoğlunun avretini örten şeyden ötesi fazladır. Âdemoğlunun onda hakkı yoktur.” (Tırmızi, Zühd 9/206)</p>
				<p class="normal">Müslüman zengin olamaz mı? Siz Müslümanların zenginliğini mi çekemiyorsunuz? Ne yani bir lokma bir hırka mı yaşayalım?</p>
				<p class="normal">Bu tip sorular sürekli yankılanıyor. Lakin bu sorular; sistemin içine çöreklenmiş sorulardır. Çünkü Müslüman zengin olamaz. MüslümanLAR zengin olur. Bu kadar basit bir detayı dahi görmezden gelmenin nedeni, FİTNELENMİŞ olmaktır.</p>
				<p class="normal">Müslüman malı kendinde toplayamaz, tabana yayar ve halkın tamamı zengin olur. Buna itirazı olan, cahildir! Hâşâ, bizim öyle bir itirazımız söz konusu değildir.</p>
				<p class="normal">Lakin, sekülerizme cop sallayıp, tersinden sekülerize olan; bankalara abdest aldıran, moda geleneği dahi inşa eden (Bkz. A’la dergisi vs.), yılların gayretiyle sermayeyi elinde toplamış olan, muhafazakâr unsurlardan bahsetmiyorum. Müslümanlardan bahsediyorum...</p>
				<p class="normal">Çünkü bu ikisi aynı değildir.</p>
				<p class="normal">Fitne, önce vicdanı eritir, sonra insanlığı, en sonunda ısı o kadar yükselir ki, altın erir!</p>
				<p class="normal">Fitnelenmemek ümidiyle...</p>
				
				<p class="normal2">Allah ve Resulü Kime Savaş Açtı?</p>
				<p class="normal">Onlar Allah adını koydukları bir puta tapıyorlar. Kuran’ın Allah’ına, bizim iman ettiğimiz Allah’a değil!</p>
				<p class="normal">Bakara Suresi, 278-279. ayetler: “Ey iman edenler, eğer iman edenlerdenseniz Allah’a takvalı davranın ve bunu Riba’yı terk ederek gösterin! Şayet bunu yapmazsanız, bu size Allah ve resulünden bir savaş ilanıdır! Lakin tövbe ederseniz, anaparalarınız size aittir. Haksızlık etmezseniz, haksızlığa uğratılmazsınız...”</p>
				<p class="normal">Değerli okurlar. Ayeti çok dikkatli okuyunuz.</p>
				<p class="normal">Allah ve elçisi, Kuran’da sadece bir tek ayette savaş ilan ediyor! Bu ayet, riba ayetidir.</p>
				<p class="normal">Riba, şişmek manasına gelir. Kendi kendisine şişmek. Bir şeyi bıraktığınız halde şişmesi. Sadece bankaya atılan paranın getirdiği para değildir. Bir daireye para yatırıp, paranızın değerlenmesi de “riba kavramının” dairesine girer.</p>
				
				<p class="normal2">Allah’ın Savaş İlanı</p>
				<p class="normal">Kuran’da sadece bu ayette Allah doğrudan savaş ilan eder. Peki neden? Çünkü riba, toplumsal çöküşün temel nedenidir. Bütün bankalar, birer riba kuruluşudur. Kısacası, kapitalizmin en büyük ibadeti “ribadır.”</p>
				<p class="normal">Ribayı meşrulaştırmak ise en büyük ihanettir. Çünkü bu; Allah’a iftiranın en afili ve mühürlü yüzüdür...</p>
				
				<p class="normal2">Dini Bankacılık Açmazı</p>
				<p class="normal">Din elbisesini tersten giyen şirk madrabazları, şu ayetten bihaberdir:</p>
				<p class="normal">Bakara Suresi, 275. ayet: “O ribayı yiyenler, şeytanın bir dokunuşla çarptığı kişinin kalkışından başka türlü kalkamazlar. Bu böyledir, çünkü onlar, ‘Alışveriş de riba gibidir’ demişlerdir. Oysaki Allah, alışverişi helal, ribayı haram kılmıştır. Kendisine Rabb’inden bir öğüt gelip de yaptığından vazgeçenin geçmişi kendisine, işi Allah’a kalmıştır. Yeniden ribaya dönene gelince, böyleleri ateşin dostlarıdır. Sürekli kalacaklardır orada.”</p>
				<p class="normal">Bugün sözde dini bankacılık adı altında, ribayı “ticaretle mukayese ederek” meşrulaştırma işi yapanlar, şeytan çarpmış kişilerdir; ki gerçekten öyle olmuştur. Onları şeytan (halk düşmanları) çarpmıştır. (Bkz. Şeytan Evliyaları kitabımız...)</p>
				
				<p class="normal2">Ateşin Dostları!</p>
				<p class="normal">Amerika’dan korktuğu kadar Allah’tan korkmayan ve kuldan utanmayan mollalar, serbest piyasa kaidelerini din, dolar paritesini iman, servet ve iktidarı ise itikat edinmiş görünüyor.</p>
				<p class="normal">Allah’ın haramlarını helal, helallerini haram yapmayı meslek edinmiş olan bu güruh, şirk pisliğinde boğulmuşluğun en ileri örneklerini sergiliyor...</p>
				<p class="normal">Nahl Suresi, 116. ayet: “Dillerinizin yalan yere nitelendirmesi dolayısıyla şuna helal, buna haram demeyin. Çünkü Allah’a karşı yalan uydurmuş olursunuz. Şüphesiz Allah’a karşı yalan uyduranlar kurtuluşa ermezler.”</p>
				<p class="normal">Allah’a karşı yalan uydurmanın, gündelik bir işe dönüştüğü memleketimizde, Kuran fukarası toplumumuz, bu martavalları hakikat sanarak “abdestli kapitalizmin” şirk oyunlarına geliyor ve maalesef, dindarlaşma adı altında “dinsizleşme” temayülü baş gösteriyor.</p>
				
				<p class="normal2">La İlahe İlla Dolar?</p>
				<p class="normal">Kelimeyişahadetten Allah Resulü’nün ismini çıkarmayı “hoşgörü ikliminin mevzuatına” dönüştürüp asli vazifesini belirgin kılanlar, bugün de “kelimeyitevhitten Allah’ı çıkarmışlardır.”</p>
				<p class="normal">Nasıl mı?</p>
				<p class="normal">Efendim, kelimeyitevhit şu anlama gelir:</p>
				<p class="normal">La (reddediyorum-yoktur) İlahe (mabut-ilah-güç-efendi) illa (yalnızca) Allah</p>
				<p class="normal">Vatandaşı, La ilahe illallah deyip, la ilahe illa dolar rüknünde yaşamaya sevk edenler, Allah dışındaki mabutların varlığını meşru kılarak bunu yapıyor.</p>
				<p class="normal">Doların, Amerika’nın, AB’nin, NATO’nun uşaklığına soyunanlar, süslü cümlelerin arkasına gizleniyor. Din elden gidiyor arkadaş! Hâlâ uyuyorsun...</p>
				<p class="normal">Mal biriktirenler ateş biriktirir!</p>
				<p class="normal">Ebuzer’in Resulullah’tan işittiği o sözü hatırlayalım:</p>
				<p class="normal">“Keseye konup ağzı bağlanan her altın ve gümüş, mahşerde sahibi için ancak bir ateştir.”</p>
				<p class="normal">Evet, çünkü Allah’ın affetmeyeceği tek şey şirktir. Çünkü şirk, kul hakkını gasptır. Eğer sizde bir şey birikmişse, bu olmayanın hakkıdır. Ve bu sizden muhakkak sorulur demek istiyor Ebuzer...</p>
				<p class="normal">Bahsimizi kapatırken, içimi yakan Ebuzer’in vefat sahnesi geldi aklıma.</p>
				<p class="normal">Ölmezden evvel Medine’ye bakarak söylediği şu son söz...</p>
				<p class="normal">“Allah’a yemin ederim ki hepiniz dünyaya sarıldınız...”</p>
				
				<p class="normal2">Hesap Sorun!</p>
				<p class="normal">Allah’a ve resulüne iman edenler, Ulul Emr’e itaat ederler. Ulul Emr, aranızdan seçtiğiniz memurlardır. Lakin üç hal koşulda itaat bozulur. Eğer Ulul Emr, adaletten sapmış, kenz yapmaya (mal yığmaya) başlamış, zalimlerle işbirliği yapmaya başlamışsa...</p>
				<p class="normal">Her vatandaş, Ulul Emr’e hesap sormakla mükelleftir.</p>
				<p class="normal">Kişisel servetini nasıl edindiğini açıklamayan memur (milletvekili), fıkhen hacir altına alınır. Hatta, anında görevi elinden alınmalıdır! Siz nasıl bir İslam yaşıyorsunuz ben anlamıyorum?</p>
				<p class="normal">Bu ülkenin başbakanı ne iş yapar? Tacir midir? 800 milyon dolar parası nasıl olur? Maaşını mı biriktirir?</p>
				<p class="normal">Evet, tecavüzden zevk alıyorsanız o sizi ilgilendirir. Lakin, Allah korkusu olmayan adamlara sözümüz yok.</p>
				<p class="normal">Korkmayın, karşınızdaki ALLAH değil, altı üstü bir insan!</p>
				<p class="normal">Herkes o paranın hesabını sorsun. Millet açken, İsviçre bankalarında RİBA ve KENZ toplayanlar, Allah ve resulü tarafından kendisine savaş açılmış kişilerken, onlara dalkavukluk yapmayı size kim öğretti?</p>
				<p class="normal">Aklınızı başınıza alın dostlar...</p>
				<p class="normal">Allah’ın ve Peygamber’in sevmediklerini sevenler, buna rağmen İslamlık iddia edenler, gafillerin ta kendisidir...</p>
				
				<p class="normal2">Zebanileri Çağıracağız!</p>
				<p class="normal">Ürkütücü bir başlık değil mi? Evet!</p>
				<p class="normal">Zebani denildiğinde, cehennem bekçileri, yaratıklar geliyor akıllara. Öyle kazınmış. Eminim bu yazıyı okuyan birçok kişi; sözlüğü açıp, zebani kelimesinin manasına bakmamıştır. Zebani, cehennem bekçisi, yaratık, canavar olarak kafalara kazınmıştır.</p>
				<p class="normal">Bu yapılarak, yine çok önemli bir kavram katledilmiştir. Zebani, Kuran’ın en önemli kavramlarından biridir. Ve doğru anlaşıldığında, günümüze geçiş yaparak; somut bir yaklaşım içine eklemlenecektir.</p>
				<p class="normal">Dilerseniz başlayalım:</p>
				<p class="normal">Bu kavram, Kuran’da sadece tek yerde geçer. İlk vahyedilen sure olan “Alak Suresi” bünyesinde yer edinen kavram çok ilginç bir yerde anılır:</p>
				<p class="normal">Karşı kuvvet!</p>
				<p class="normal">Alak Suresi’nde tasvir edilen “müstağni”, yani servetle şımarmış tipe atfen, “Çağırsın bakalım meclisini-kurultayını” diye somutlayan ayetten sonra, “Biz de zebanileri çağıracağız” biçiminde bir vurguyla bu kavram dinsel metne girer...</p>
				<p class="normal">Hatırlarsanız daha evvel Alak Suresi’ne değinmiştim. Bireyci, egoist, kenzo, malcı bir tipi eleştirirken, bu tiplerden oluşan “örgütlü güçlere” atıf yapılır. O dönem bu gücün adı “Darünnedve”ydi. Darünnedve, Mekke şirk çetesinin meclisiydi. Danışıklı dövüşme kuruluydu. Kabile reislerinin tüm işlerini görüştükleri oligarşik bir üst yapılanmaydı...</p>
				<p class="normal">Onların bu yapısına karşılık, zebanilerin çağrılacağının söylenmesi çok enteresandır!</p>
				
				<p class="normal2">Zebun Eden!</p>
				<p class="normal">Zebani, zebun eden; yani felce uğratan demektir. Lakin denk tutulduğu örgütlü güç karşısında, örgütlü bir yapı olarak karşımıza çıkmalıdır. Çünkü örgütlü gücü felç eden bir örgütlü güçten bahsedebiliriz (polarite gereği).</p>
				<p class="normal">Çağrılan gücün tüm tezlerini çürüten, onları zirü zeber eden. Perişan hale sokan, felsefi ya da askeri olarak onları darmadağın eden, hayata tutunmalarını sağlayan tüm dalları kesen, kişi, kurum ya da hadiseler, zebun kavramı dairesine girer. Yani zebani, bir insan, örgüt, düşünce ya da eylem olabilir!</p>
				<p class="normal">Yalnız! Cehennemin koşullarını iyi bilirler! Yani, Kuran’ın yeryüzü cehenneminin (sınıflı toplumun-kapitalist sistemin) koşullarını iyi bilen, o sistemi içten çökerten, ya da dıştan kuşatan bir paradigma yaratır (Bkz. Şeytan Evliyaları , “Sosyolojik Olarak Tevhit” bölümü).</p>
				
				<p class="normal2">Büyük Tehdit!</p>
				<p class="normal">Darünnedve’nin oluşturduğu tehdide karşılık, zebani tehdidiyle yola çıkan Kuran, somut sömürü karşısında, soyut bir tehdit üzerinden dünyevi bir başarı kazanımını amaçlamamıştır.</p>
				<p class="normal">Bu zaten, çürük bir şirk düşüncesidir.</p>
				<p class="normal">Zebaniler, şirk sistemini çözmüş kafalardır. Şirk sisteminin bütün pisliğini yüzüne vurup, halkı uyandıran teorik beyinlerdir. Sistemi felce uğratan kalemler ya da güçlerdir.</p>
				<p class="normal">Çünkü kelimenin anlamı bizzat budur!</p>
				<p class="normal">Bunun dışında bir zebani aramak, dindarlık adına Kuran düşmanlığı dışında bir şey olmaz.</p>
				<p class="normal2">Büyük Bir Zebani: Hz. Musa!</p>
				<p class="normal">Size zebanileşme temayülünden bahsedeyim. Zebanileşmemiz gerekiyor...</p>
				<p class="normal">Hz. Musa, büyük bir zebanidir. Firavun düzeninin tağut kimliğini zebun etmiştir. Felce uğratmış, kilitlemiş, perişan hale sokmuştur. Bunu nasıl yapmıştır dersiniz?</p>
				<p class="normal">Araf Suresi, 112. ayet: “Tüm bilgili toplum mühendislerini sana getirsinler.”</p>
				<p class="normal">Araf Suresi, 113. ayet: “Büyücüler Firavun’a gelip dediler ki: Eğer galip gelen biz olursak bize iyi bir ödül var mı?”</p>
				<p class="normal">Araf Suresi, 114. ayet: “Evet, dedi, ayrıca siz benim en yakınlarımdan olacaksınız.”</p>
				<p class="normal">Araf Suresi, 115. ayet: “Toplum mühendisleri şöyle dediler: Ey Musa! Sen mi hünerini ortaya atacaksın yoksa biz mi hünerlerimizi sergileyelim?”</p>
				<p class="normal">Araf Suresi 116. ayet: “Siz sergileyin, dedi. Hünerlerini ortaya atınca, halkın gözlerini büyülediler, onları dehşete düşürdüler. Çok büyük bir illüzyon sergilediler.”</p>
				<p class="normal">Araf Suresi, 117. ayet: “Biz de Musa’ya şöyle vahyettik: ‘Hadi at asanı/ilmini!’ Bir de ne görsünler, asa, onların ortaya getirdikleri şeyleri yalayıp yutuyor.”</p>
				<p class="normal">Araf Suresi, 118. ayet: “Böylece hak ortaya çıktı, onların yapıp ettikleri, işe yaramaz hale geldi.”</p>
				
				<p class="normal2">Asanızı Atın!</p>
				<p class="normal">İlk kitabım olan Gayya’da detaylıca işlemiştim. Musa’nın asası, ilim ve isyan manalarına gelir. Ortaya asayı atmak, ortaya bilgini, ilmini koymak demektir.</p>
				<p class="normal">Firavun düzeninin “toplum mühendisleri/sihirbazları” ile karşı karşıya gelen Musa, onların hünerlerini ve toplumdaki etkilerini gözlemlemiş, akabinde ortaya öyle bir bilgi koymuştur ki, onların tüm tezleri çürümüş ve halkın gözü açılmıştır.</p>
				<p class="normal">Sistemin belini kıran tezleri, en iyi sihirbazların dahi oyununu bozmuştur. Yani, onların sistemini felç etmiş, bu yolla halkı uyandırmıştır.</p>
				<p class="normal">Hatta:</p>
				<p class="normal">Araf Suresi, 119. ayet: “Orada mağlup oldular, küçük düştüler.”</p>
				<p class="normal">Araf Suresi, 120. ayet: “Ve büyücüler secdeye kapandılar.”</p>
				<p class="normal">Araf Suresi, 121. ayet: “Âlemlerin Rabbi’ne iman ettik dediler.”</p>
				<p class="normal">Öyle bir hale düşmüşlerdir ki, savunmayı bırakın; adeta teslim olmuşlardır.</p>
				<p class="normal">Bugünün büyük büyücüleri!</p>
				<p class="normal">Bugün de küresel firavun düzeninin büyücüleri vardır ve hünerleriyle halkı büyülemişlerdir. Yaygın yazılı ve görsel medya, finans-kapital (bankacılık sistemi), toplumsal kaideler adı altında pazarlanan afyonlar, ruhbanlar vs.</p>
				<p class="normal">Bu odakların ortak müşterek tezleri, halkı uyuşturmuş, büyülemiştir. Tam da ZEBANİ ihtiyacı baş göstermiştir.</p>
				<p class="normal">Ortaya Musa’ların asası atılıp, bu oyunlar bozulmalıdır; ki zaten bu olmaktadır. Bu olduğundan dolayı Firavun şu tepkiyi vermektedir:</p>
				<p class="normal">Araf Suresi, 123. ayet: “Firavun dedi ki: Demek ben size izin vermeden O’na inandınız ha! Bu, şehirde tezgâhladığınız bir tuzaktır ki, bununla şehir halkını oradan çıkarmak peşindesiniz. Yakında anlarsınız.”</p>
				<p class="normal">Araf Suresi, 124. ayet: “Ellerinizi ve ayaklarınızı çaprazlama keseceğim, sonra da hepinizi asacağım.”</p>
				<p class="normal2">Acılara Mektup</p>
				<p class="normal">Cezayirli küçük bir kız çocuğu, defalarca tecavüze uğramışlığın etkisiyle yüksek bir yerden atlayıp intihar ediyor. Küçük bedeninin üzerinde haz patlamaları yaşayan aşağılık varlıkların iğrenç kokusunu hissediyor oluşundan doğan bir yıkımın etkisiyle, minik bedenini uçurumdan aşağı salıyor...</p>
				<p class="normal">Vietnamlı Hao-Kim...</p>
				<p class="normal">Kızılderili Ayelen...</p>
				<p class="normal">Iraklı Ayşa...</p>
				<p class="normal">Aynı mütecaviz çetenin döktüğü kanlarla sulanmış arzın üzerinde endamla salınan kodamanlar, servet ve iktidar kulelerinden özgürlük narası attırıyor.</p>
				<p class="normal">Ey özgürlük!</p>
				<p class="normal">Gazetecilere, devrimcilere, kölelere, ezilenlere, horlanan-yitip gidenlere, mustazaf-alttakilere uğramayan o büyülü kelime!</p>
				<p class="normal">Uğruna milyonların kanını içtikleri o kara suyun (petrol) böbrekleri çalıştırması akabinde ortaya çıkan idrara verdikleri isim...</p>
				<p class="normal">Özgürlük!</p>
				<p class="normal">Şirketokratların, elitokratların parasının daha fazla şişebilmesi için temin edilmesi icap eden koşullara verilen isim...</p>
				<p class="normal">Paranın daha rahat dolaşabilme özgürlüğü (liberalizm).</p>
				<p class="normal">Ey özgürlük!</p>
				<p class="normal">Benim mahallemin duvarlarına henüz yazılmamış bir kelime. ÖZ-GÜR...</p>
				<p class="normal">ÖZümde mevcut bulunan GÜRlüğün (bol ve güçlü olarak fışkıran) mutlak egemenliği.</p>
				<p class="normal">İnsan, yaratılışı hasebiyle; doğanın efendisi değil, parçasıdır. Doğal sürece uyumlanma adına ihtiyaç duyduğu bütün materyaller, tabiatında mevcuttur.</p>
				<p class="normal">İşte ÖZ olan GÜR tam olarak, doğal sürece uyumlanma adına var olan envanterlere işaret eder bir kavramdır.</p>
				<p class="normal">Yani bir kişinin ÖZGÜR olabilmesi için, doğal süreçle çelişmeyen bir yaklaşım sergilemesi icap eder. Bu fıtri-öz-hakiki “ÖZGÜRLÜKÇÜLÜKTÜR.”</p>
				<p class="normal">O halde “zamanın ruhuna uygun düşen” özgürlükçülük motifi:</p>
				<p class="normal">İnsanı ve içinde eridiği toplumu, doğal sürecin dışına iten tüm olgular karşısında konumlandıran yaklaşımların ta kendisi olacaktır...</p>
				<p class="normal">Daha evvelce yazmıştım.</p>
				<p class="normal">Kuran’ın Alak Suresi’nde iki kilit kavram vardır.</p>
				<p class="normal">Alak ve istiğna...</p>
				<p class="normal">“Oku, yaratan Rabb’in adıyla, o insanı Alak’tan yarattı.”</p>
				<p class="normal">Alak, alaka. İlgi, birliktelik manalarına gelir. Embriyo olarak çevrilmesi, spermin rahimle kurduğu ilgiden dolayıdır...</p>
				<p class="normal">Ve Kuran’ın henüz ilk suresinde geçen istiğna!</p>
				<p class="normal">“Hayır öyle düşünme, insan mutlaka azar, müstağnileştiğinden (servet ve refahla şımarıp, ilgi-alakayı yok edip bireycileştiğinden)...”</p>
				<p class="normal">O halde alak ve istiğna zıt anlam kazanır.</p>
				<p class="normal">Alak fıtri, istiğna nefsi/egosaldır.</p>
				<p class="normal">Şu halde, özünde ne varsa; o gürler.</p>
				<p class="normal">Nefsi, müstağni bir benlikten açığa çıkan “özgürlükçülük”, egosal-bireyci bir özgürlükçülüktür. Buna “müstağnilik” diyelim. Tam da denklem oturuyor ya! Kuran’ın cehennemle tehdit ettiği “kenzo” sınıfın karakteri de tam olarak bu değil midir?</p>
				<p class="normal">Bugün bu özgürlükçülüğün adı liberalizmdir. Türkiye’de ben “özgürlükçüyüm” diyen ve akşama kadar Hilary Clinton’ın taş attığı yerleri taşlayan “herkes” bu dairededir. Nefsin telakkilerine boyun eğmiş, kutte-i tarık, Fatiha Suresi’nin deyimiyle “dallin/sapık” olmuş olanlardır...</p>
				<p class="normal">Fatiha demişken üzerinde duralım.</p>
				<p class="normal">5 vakit namaz kılıp “dallinleşenler bu kısımdan nasiplenerek temizlenmelidir.”</p>
				
				<p class="normal2">Fatiha Suresi:</p>
				<p class="normal">“Hamt (övgü-ilgi) âlemleri yaratan efendiyedir.” (İki ayaklı, zorba, bozguncu efendi bozmalarına övgü yapılmaz!)</p>
				<p class="normal">“O esirger ve bağışlar.” (Kulluk ettiğiniz efendilerden münezzehtir.)</p>
				<p class="normal">“Gerçeklerin ortaya çıkacağı günün mülk sahibidir.” (Malik/mülk sahibi. Din günü: Kıyamet/devrim. İnsanların ayaklanacağı ve kodamanlardan hesap soracağı gün, yeryüzündeki bütün mülk Allah’a ait kılınacak. O gün mülk sahibi Allah olacak ve kamu onda eşit hakka sahip olacak.)</p>
				<p class="normal">“Yalnız sana kul oluruz. Yalnız sana boyun eğip, yardım isteriz.” (Kulluk, yaşam programı manasındadır. Sadece senin kurallarına uyarız! ABD’nin, emperyalistlerin, kenzoların kurallarına değil!)</p>
				<p class="normal">“Bize en doğru yolu göster.”</p>
				<p class="normal">“Bizi, üzerlerine gazap dökülmüşlerin ve şaşkınlığa saplanmışların yolunun dışındaki, kendilerine nimet verdiklerinin yolu olan dosdoğru yola ilet!”</p>
				<p class="normal">“Biz bu kitabı dirileri uyarman için gönderdik” (Yasin 70) ayetinden gafil mollaların “kabir duası yaptığı” Fatiha, İslam’ın devrimci manifestosudur.</p>
				<p class="normal">Ölüye değil, diriye okunmadıkça, hiçbir işe yaramaz. Ölü metne dönüştürülüp, sosyal hayattan çıkartıldığında, içinde okunduğu namaz “sahun/boş” olur.</p>
				<p class="normal">Ve bu “boş” olma durumu; istiğnai özgürlükçülükten, nefse ve egoya-bireyciliğe tapıcılıktan ileri gelir.</p>
				<p class="normal">Yani istiğna özgürlükçülüğü, üzerine gazap dökülmüşlerin yoludur!</p>
				
				<p class="normal2">Alak Özgürlükçülüğü</p>
				<p class="normal">Hakların değil vazifelerin, bireysel arzuların değil toplumsal gereksinimlerin, sermayenin değil emeğin, ezenlerin değil ezilenlerin özgürleşmesini öngören bir anlayıştır.</p>
				<p class="normal">Türkiye’de çok küçük azınlıkların savunabildiği, kadim bir değerdir. Akşama kadar yaygın medyada “özgürlükçülük” narası atanların yanından bile geçmemiş bir hakikattir...</p>
				<p class="normal">Bizim mahalleye henüz uğramamıştır.</p>
				<p class="normal">Doğal olarak da; sapla saman karışmış, özellikle de gençlik bu yalanı yutmuştur.</p>
				<p class="normal">Zamana inanarak, umut ve devrimle...</p>
				
				<p class="normal2">Abdestsiz Namaz Kılan Muhafazakâr</p>
				<p class="normal">Cünüp kelimesini hep yanlış biliriz. Türkiye’nin en önemli Kuran düşünürlerinden Hakkı Yılmaz, bu kavramın etimolojik köklerini şu şekilde tahlil ediyor:</p>
				<p class="normal">“Cünüp sözcüğü Kuran’da 2 ayette aynen olmak üzere, farklı türevleriyle toplam 33 kez yer alır. Sözcüğün türevlerinin hepsi de ‘ana maddeden uzak parça’ anlamı ekseninde olup, bunların Nisa/36, 43; Kasas/11 ve Maide/6 ayetlerindekileri cünüp kalıbında, diğerleri farklı kalıplardadır. Mesela, farklı kalıplarda olanlardan Zümer/17, Nisa/31, Şûra/37, Necm/53, Nahl/36, Hac/30, Hucurat/12, Maide/90 ve İbrahim/35 ayetlerindeki sözcükler, Türkçeye de aynen Arapçadaki anlamıyla girmiş olan, ‘uzak durma, kaçınma’ anlamındaki ‘ictinab’ formuyla yer almıştır:</p>
				<p class="normal">Ve hani bir zaman İbrahim: ‘Rabbim! Bu şehri güvenli kıl! Beni ve oğullarımı putlara tapmaktan uzak tut!’ demişti. (İbrahim/35)</p>
				<p class="normal">Sözcüğün Türevleri:</p>
				<p class="normal">Bu sözcüğün türevlerinden, canib, ecnebi, cenab formları da aynı anlamda Türkçeleşmiş olup, canib; “yan, kenar”, ecnebi; ‘yurdundan kopmuş; yabancı’ demektir. Cenab sözcüğü ise ‘eksikliklerden uzaklaşmış’ anlamındadır ki bu sözcük başta Allah için ‘Cenab-ı Hak, Cenab-ı Allah’ diye kullanılmakta, bazen saygın kimselere, ‘... cenabları’ denmektedir.</p>
				<p class="normal">Özetlersek cünüp sözcüğü kısaca, ‘uzak olan, kopuk olan’ anlamına gelir. Nisa/43 ve Maide/6 ayetleri ışığında değerlendirilecek olursa bu sözcüğün, ‘şehvetin kabarması, nefsin uyanması sebebiyle hayattan kopuk olan, dengesini yitirmiş, sağduyulu davranamayan’ demek olduğu anlaşılır.”</p>
				
				<p class="normal2">Cenabet Kenzolar!</p>
				<p class="normal">Uzak olmak, kopuk olmak; insani ve toplumsal değerlerden uzaklaşıp, bireyci-egosal yoğunluğa adapte olmak babındadır. Yani, kapitalizmin reel-politik sürecine eklemlenip, liberal teranelere abdest aldırmak, cenabetliktir.</p>
				<p class="normal">İnsani değerlerin karşısında konumlanmak cenabetliktir. İnsanı hedef alan vahşi kapitalizmle müttefik olmak cenabetliktir...</p>
				
				<p class="normal2">İffetli Olun!</p>
				<p class="normal">Denklem şimdi oturacak: Abdest-Cünup-Lüks Parti-İffet... “Acaba ne alaka?” diyenler sıkı dursun; iffet kelimesini hep cinsel içerikli bir kelime olarak biliriz. Kuran’da geçen bu kavram, karakteristik olarak kadınlara has, cinsel bir sakınışı temsil eder...</p>
				<p class="normal">Lakin iffet, “aff” kökünden türemiş olup; az ile yetinmek, artanı vermek manalarına gelir. (Bkz. Müfredat, Isfehani, “Aff” maddesi.)</p>
				<p class="normal">“Zenginler iffetli davransınlar.” (Nisa Suresi 6. ayet)</p>
				<p class="normal">Bu ayet şimdi ne manaya geldi? İffet, aşırılıktan kaçınmak manasına gelir. Aşırılığa dalmak, iffetsizliktir... Durun, esas mesele şudur:</p>
				<p class="normal">İffetsizlik + Cünüplük = Kapitalizm</p>
				<p class="normal">İffetsizlik ile cünüplük yakındır değil mi? Cünüp olmak için (toplumun zihnine göre) iffetsiz olmak gerekir.</p>
				<p class="normal">Evet, asli anlamları gereği de aynen bu durum böyledir. Cünüp, yani insani değerlerden uzaklaşmış olmak için, aşırılığa gitmek; hak sahiplerinin hakkını kendinde tutmak, toplumculuk yerine, bireyci damarı kabartmak lazım gelir...</p>
				<p class="normal">Böyle bir durumda ne örtü, ne abdest, ne namaz kalır. Bunu eğer “muhafazakâr” geçinenler yapıyorsa, işin adı “muhafaza-kâr” olmuş, kazanç muhafazası; din elbisesi giymiş bir mesleğe dönüşmüştür... Kuran’ı okumuyoruz. Bir okusak, bütün cenabetlerin, iffetsizlerin maskesi düşecek!</p>
				
				<p class="normal2">Maun Tokadı!</p>
				<p class="normal">Ve Maun Suresi, cenabet kılınan namazın eleştirisini ihtiva eder... Hatırlatarak bitirelim:</p>
				<p class="normal">“Dini yalan sayanı gördün mü?</p>
				<p class="normal">Odur yetimi itip kakan, yoksulu-miskini doyurmaya özendirmeyen.</p>
				<p class="normal">Yazıklar olsun onun kıldığı namazlara ki.</p>
				<p class="normal">Kıldığı namazdan gafildir.</p>
				<p class="normal">En ufak bir yardımı bile esirger...”</p>
				
				<p class="normal2">Parateizm</p>
				<p class="normal">Yeni yürürlüğe giren bir uygulamaya göre, hukuk davaları artık “300-1.000 TL” arası bir para yatırmadan açılamıyor.</p>
				<p class="normal">Paran yoksa, hakkını araman imkânsız...</p>
				<p class="normal">Paran varsa, davanı açarsın. Yoksa, hakkını arayamazsın. Hakkın gasp edilse dahi, susup oturacaksın. Paran yok çünkü.</p>
				<p class="normal">Paran varsa askerlikten yırttın! Ne güzel memleket ama, gözünü sevdiğim para; her kapıyı açıyor.</p>
				<p class="normal">Paran var mı? Paran varsa “üniversite” okursun güzel kardeşim. Paran yoksa, bir buçuk milyon rakibin var.</p>
				<p class="normal">Paran yok mu? Yandın!</p>
				<p class="normal">Paran varsa oruç tutmana gerek yok. Veriyorsun kefaleti; iş tamam. Paran yoksa, ibadet zorunlu oluyor.</p>
				<p class="normal">Hem paran varsa “hacca gider” bütün günahlarından arınırsın. Paran yok mu? Eyvahlar olsun bütün günahlar kaldı üstüne...</p>
				<p class="normal">Paran varsa yattığın yerden geçinirsin. Yatırırsın bankaya, alırsın “kâr payını”, yer içer yatarsın.</p>
				<p class="normal">Paran yoksa “evlenemezsin.”</p>
				<p class="normal">Evde kaldın! Yandın!</p>
				<p class="normal">Paran varsa huzurun var. Para = huzur. Nasıl denklem ama?</p>
				<p class="normal">Paran varsa başını sokacak bir hane bulursun. Yoksa sokaklardasın. Kış, soğuk, ayaz dinlemez namussuz.</p>
				<p class="normal">Para!</p>
				<p class="normal">Yeme içme, barınma, eğitim, sağlık, hukuk vs. Hayatın her alanını kontrol eden, yeryüzünün en acımasız putundan bahsediyorum.</p>
				<p class="normal">Paran yoksa bir hiçsin! Evet, tam olarak öyle. Paran varsa milletvekili bile olursun. Bastırırsın parayı, şişme medya seni vezir bile yapar!</p>
				<p class="normal">Paran varsa akraban var. Yoksa, kimsesizsin. Paran varsa gemicik alırsın. Koluna Rolex marka saat takarsın.</p>
				<p class="normal">Paran varsa şatafatlı hastanelerde, yoksa; doktorsuz ameliyathanelerde...</p>
				<p class="normal">Parası olan yaşadı! Milli Piyango’ya hücum.</p>
				<p class="normal">Modern çağın en büyük putuna selam. Önünde eğilen milyarlarca insanın hayatını mahveden o kâğıt parçasına dikkat edin. Cebinize girdiği anda hayatınızı perişan eden o garip objeye!</p>
				<p class="normal">Paran varsa “hiç kimseye ihtiyacın yoktur.” Paran yoksa “İETT otobüslerine talim edersin.”</p>
				<p class="normal">Paran varsa devlet dairesinde işlerin çabuk yürür. Yoksa, ömrün boyunca kuyruk beklersin. Paran yoksa işin çok! Yandın güzel kardeşim...</p>
				<p class="normal">Türkiye’nin %99’u Müslüman’mış? Yani “La ilahe illallah” fiilini yaşam ilkesine dönüştürmüş milyonlar varmış. Hayatımda put yok diyen, ama parayı en üst tanrısal kimliğe büründüren başka bir millet daha var mı?</p>
				<p class="normal">Paranın “liboşlaştırdığı” eski solculara bakın. Ya da “maymunlaştırdığı ünlülere.”</p>
				<p class="normal">Para için atılan onca takla. O taklaların tamamı bir “ibadet.” Ama Allah’a meyleden bir ibadet değil. Yeryüzünün sahte tanrısı önünde sergilenmiş bir ritüel...</p>
				<p class="normal">Paran yoksa ve rızkın için seyyar satıcılık yapıyorsan “hırsızsın.” Paran varsa, banka hortumlasan da beyefendisin.</p>
				<p class="normal">Tezgâhına el koyulduğu için tepki veren seyyar satıcının yediği dayak! Paran varsa, bir sikke isabet etmez sana. Kurşun bile işlemez. İbrahim Tatlıses gibi, kafandan vurulsan da hayata dönersin!</p>
				<p class="normal">Tezadına kurban olduğum memleketimdeki en büyük yalandır para.</p>
				<p class="normal">Paran varsa “depremde ölme riskin çok azdır.” Paran mı yok? Dua et deprem olmasın...</p>
				<p class="normal">Paran yoksa “matematik profesörü olursun.” 3 lira ila 5 liralık gideri denklemenin olanaksızlığı hususunda “doğal doktora” yaparsın.</p>
				<p class="normal">Eğer durum biraz daha vahimse “filozof” olma garantisi var. Paran varsa dert etme, liboş olur; kurtulursun.</p>
				<p class="normal">Paran varsa bankalar hesap cüzdanı verir. Yoksa “avukat kapına gelir.” Paran var mı?</p>
				<p class="normal">Yalan be güzel kardeşim.</p>
				<p class="normal">“Hem Allah’a, hem paraya tapamazsınız!” (Hz. İsa)</p>
				<p class="normal2">Abdestli Zamparalık</p>
				<p class="normal">Çokeşlilik tartışmaları üzerinden yürütülen kadın düşmanlığı, mollanın beslendiği feodal yapıyı meşru kılan bir içerik kazanıyor. Molla, cinsel keyfiyeti üzerinden, zamparalığa abdest aldırmaya çalışıyor.</p>
				<p class="normal">Kuran çokeşliliği emrediyormuş?</p>
				<p class="normal">Hâşâ! Allah’a iftira etmekten utanmaz mollalar, yüzleri kızarmaksızın bu sözü edebiliyorlar...</p>
				<p class="normal">Dilerseniz gelin bakalım, Kuran bu konuda ne demiş:</p>
				
				<p class="normal2">Uydurma Rivayetler...</p>
				<p class="normal">Fıkıhta “mubahlaştırmak için her türlü yola başvurulan” teaddüd-ü zevcat, yani çokeşlilik meselesinin anlaşılmamasının nedeni; meşhur bir rivayettir. İslam Sosyalizmi adlı eseriyle önemli bir mevki edinmiş olan Sıbai’ye göre de, Urve Hadisi diye anılan rivayet, ilgili ayetlerin üzerini örtmüş, anlaşılmaz hale getirmiştir.</p>
				<p class="normal">İlgili ayetler şu biçimdedir:</p>
				<p class="normal">“Ey insanlar!</p>
				<p class="normal">Rabb’inize takvalı olun. O Rabb’iniz ki, sizi bir tek canlıdan yarattı. O canlıdan da eşini yarattı. Onlardan da birçok erkek ve kadın türetti. Ve Allah’tan sakının! O Allah ki, O’nunla istekleşiyorsunuz. Ve akrabalardan sakının! Muhakkak Allah sizin üzerinizde tam bir kontrol edicidir. Ve yetimlerinize mallarını verin. Temizi pise değişmeyin. Onların mallarını kendi malınıza katarak yemeyin. Bunu yapmak kesinlikle büyük bir suçtur.</p>
				<p class="normal">Ve eğer ki yetimleriniz konusunda adaleti koruyamayacağınızdan korktuysanız; o takdirde sizin için hoş (helal, uygun) olan, yetimlerin kadınlarından ikişer ikişer, üçer üçer, dörder dörder nikâhlayın.</p>
				<p class="normal">Şayet o takdirde de adaleti gözetemeyeceğinizden korktuysanız, birini nikâhlayın. Ya da sahibi bulunduğunuz cariyenizi nikâhlayın. Bu haksızlığa sapmamanız için en uygunudur.” (Nisa Suresi 1-2-3. ayetler)</p>
				
				<p class="normal2">Takvalı Olmak</p>
				<p class="normal">1. ayette geçen “ittika” sözcüğü, meallerde korkma olarak çevrilir. Esas manası takvalı olmaktır. Ve pasajda takvanın koşulu, “adalet/eşit bölüştürme” olarak belirginleştirilir. Yani, bir insan bu ayet çerçevesinde, adalet dışına çıkacak bir işe tabi olursa, takva dairesinin dışına çıkar.</p>
				<p class="normal">Pasajın devamında, adalet vurgusu “akrabalara yönelik” bir hal alır. Yani, akrabadan sakınma vurgusu, cinsel değildir. Pasajın temel vurgusu zaten bu değildir! Pasajın vurgusu, “adalet/eşit bölüştürme”dir. Akrabalardan sakının diyerek, onlara adil davranın gibi bir mantık üretilir.</p>
				
				<p class="normal2">Yetimlerle Evlenmek</p>
				<p class="normal">Klasik meallerde, “yetimlerle evlendiğinizde” olarak çevrilen 2. ayette geçen “yetama” ifadesi, salt anlamda “yetimler” manasına gelir. Hiçbir surette evlilikle ilgili bir bahis yoktur.</p>
				<p class="normal">Bu vurgu; yapılan bir işe işaret eder. Yani, birileri; yetimlerin mallarıyla kendi mallarını karıştırmaktadır. Ancak, belirsiz olan (lam-ı tarif) kavrama baktığımızda bu mana ortaya çıkar.</p>
				
				<p class="normal2">Yetim Malına Tecavüz</p>
				<p class="normal">Halihazırda bazı erkekler, yetim anneleriyle evlenmiş, yetimlerin mallarıyla kendi mallarını karıştırmıştır. Yani, halihazırda bu geleneğin var olduğu gerçeği ortaya çıkmaktadır.</p>
				<p class="normal">Bu yetimler, Bedir ve Uhut savaşlarında babası şehit olan çocuklar olduğu gibi, kabile seferlerinde ölenler de olabilir.</p>
				
				<p class="normal2">Mesele Evlilik Değil, Mal Mülk</p>
				<p class="normal">Ve pasajın adalet vurgusu icabı; evlendiğiniz kadınların yetimleri ile “sizden olan çocuklar arasındaki adalet/eşit bölüştürme” ve yetimlerin kendi mallarını kendilerine verme manası çıkar.</p>
				<p class="normal">Ayetin devamındaki “en-nisai/kadınlar” ifadesi, “el” yetama ifadesiyle perçinlenir. Belirsiz olan kavram, böylece belirli hale gelir. Yani, ikişer, üçer, dörder nikâhlanacak olanlar; yetime bakmakla yükümlü olan kadınlardır. (Anneleri, teyzeleri, halaları vs.)</p>
				
				<p class="normal2">İkişer, Üçer, Dörder Kadın?</p>
				<p class="normal">“Mesna”, “sülase” ve “rüba” sayı sıfatlarıyla geçen, ikişer üçer, dörder olarak nikâhlama vurgusu; hiçbir surette “okuyan kişi muhatap alınarak ifade edilmez.”</p>
				<p class="normal">Bu ayetten; ikinciyi, üçüncüyü, dördüncüyü nikâhlayın manası çıkmamakla birlikte; üleştirme sayı sıfatlarıyla kullanılan bu ayetten şu anlam çıkmaktadır:</p>
				<p class="normal">Bu kadınları (yetime bakmakla yükümlü kadınları), kendi özelliklerine uygun erkeklerle, ikişer, üçer, dörder halde nikâhlayın. Yani, onları evlendirin! İkişerli, üçerli, dörderli gruplar halinde evlendirin.</p>
				
				<p class="normal2">Toplu Nikâhlama Emri!</p>
				<p class="normal">Bu durumu süreci göz önüne alarak incelersek durum iyice belirginleşecektir.</p>
				<p class="normal">Erkekler ölmüştür, bekâr erkekler mevcuttur. Kadınlar ortada kalmıştır. Bir an önce birilerinin el atıp, toplu nikâhlamalar yaparak; bekâr erkeklerin öncelikli olarak “yetim yakınları” ile evlendirilmeleri gerekmektedir. Bu bir anlamda “toplu nikâhlama töreni” manası gibidir...</p>
				
				<p class="normal2">Libidosu Yükselen Molla...</p>
				<p class="normal">Libidosu yükselen herkes bu ayetten “cevaz aldığını iddia ederek” çokeşlilikten bahsetmektedir.</p>
				<p class="normal">Bu durumun imkânsızlığının ikinci ispatı şudur:</p>
				<p class="normal">Nisa Suresi 2. Ayette, “güç yetirme” vurgusu yapılır. Adaleti sağlamaya güç yetirmek biçiminde kalıba sokulan bu kavram; gelecek bütün zamanları kapsar. Yani manası,</p>
				<p class="normal">“Kadınlar arasında adalete asla güç yetiremezsiniz” biçimindedir. Dolayısıyla, pasajın önkoşulu olan adalet ve takva gereği, çokeşlilik imkânsızdır.</p>
				<p class="normal">Hatta, bu durumun varlığını meşru görmek; Kuran’ı tahrif etmeye teşebbüs olup, bizzat küfürdür...</p>
				
				<p class="normal2">Allah Sizi Çağırıyor</p>
				<p class="normal">Kuran-ı Kerim’de geçen “dar/yurt” ile başlayan kavramların tümü yeryüzüne işaret eder. O gün, sıkıntıya duçar olmuş Arapların önüne koyulmuş tahlil ve hedefleri temsil eder kavramlardır.</p>
				<p class="normal">Birçok meal bunları “ahiret yurdu” olarak tanımlıyor. Lakin ahiret kelimesi de yanlış bilindiğinden bu böyle oluyor.</p>
				<p class="normal">Ahiret demek, yarınlar demektir. Yarınların hedefi...</p>
				<p class="normal">Ahirete iman, yarınlardan emin olmaktır. Öldükten sonra olacakları da kapsar, ama salt ölüm ötesi değildir, evvela ölüm öncesidir.</p>
				<p class="normal">Kuran’da “dar/yurt” ile başlayan kavramlara bir göz atalım:</p>
				
				<p class="normal2">Darüsselam:</p>
				<p class="normal">Kuran’ın yeryüzü hedefidir. Selam yurdu manasına gelir. Barış, adalet, eşitlik yurdudur. Yaşadığınız topraklardaki hedefiniz olarak tayin edilir. Şu şekilde tanımlanır:</p>
				<p class="normal">“Senin burada ne acıkman söz konusudur, ne de çıplak kalman.”</p>
				<p class="normal">“Ve sen burada ne susayacaksın, ne de güneşten yanacaksın.” (Taha Suresi, 118-119. ayetler)</p>
				<p class="normal">Kuran, insanları cennet yurduna davet eder...</p>
				<p class="normal">“Allah, Darüsselam’a çağırır ve dilediğini dosdoğru bir yola kılavuzlar.” (Yunus Suresi, 25. ayet)</p>
				<p class="normal">Darüsselam, Kuran’ın eşitlik, selamet önerisinin üstyapısıdır. İnsanların “aç, susuz, barınaksız, güvensiz” olmayacağı her yerdir. Eğer Türkiye’de bunu tesis ederseniz, Türkiye “Darüsselam” olur...</p>
				
				<p class="normal2">Darülhuld:</p>
				<p class="normal">Darülhuld çok önemli bir kavramdır. Özetle manası, sınıflı toplumdur. Huld, ebedileşmek manasına geldiği gibi, bir hanenin, sarayın içinde bulunma haline işaret eder. Sürekli sizlerle paylaştığım “Yasak Ağaç” ayetinde de geçmektedir. “Şeceratil huld ve mulkil la yebla/Ebedileşme ağacı, yani yıkılmaz mülkiyet.” (Taha 120)</p>
				<p class="normal">Darülhuld, mülkiyetçi, sınıflı, kastlara ve statülere ayrılmış, Darüsselam’ın tam zıddı olan; güvensizliğin, kavganın hâkim olduğu, bunun üzerinden varlığını sürdürebilenlerin beldesidir. Tıpkı şuna benzer: “Silah satarak var olabilenlerin döktüğü kanla ıslanmış yeryüzü, bu yapıya karşı mücadele edenlerin olmadığı her yer, Darülhuld’dur.”</p>
				<p class="normal">“İşte bu, Allah düşmanlarının cezası olan ateştir. Ayetlerimize karşı çıkmalarından ötürü, orada kendileri için Darülhuld vardır.” (Fussilet Suresi, 28. ayet)</p>
				<p class="normal">Bu ayet, yeryüzünün dengesi ve düzenini belirgin kılan doğal yasalar (Allah’ın ayetleri) karşısında konumlanma noktasına girmiş görülüyor. Allah’ın ayetlerini inkâr, biriktirme, çoğaltma hırsına dahil olma, yeryüzünü Darülhuld etmiştir.</p>
				
				<p class="normal2">Yasak Ağaç ve Müslüman</p>
				<p class="normal">Mülkiyetçiler, sömürgeciler; asırlardır din metinlerini ihtirasları için araç haline dönüştürmüştür. Ortaçağda vuku bulan hadiselerin yoğunlukla bu çabayla doğrudan bağlantılı olduğunu görebiliriz. Dinin, emperyalizm ve sömürü karşısında durmadığını iddia etmeyi çoktan aşmış; dini, emperyalizmin yayılmacı politikalarının aracı haline dönüştürmüşler.</p>
				
				<p class="normal2">Doğu ve Batı</p>
				<p class="normal">Bugün, dinin gerçekleri daha net ve görünür hale gelmiştir. O halde dini, doğru anladığımızda; onların oyunları daha hızlı ve keskin bir hamleyle bozulmuş olacaktır. Çünkü, tüm varlığını buna dayandıran ilgili odaklar, yaptıkları planları “uydurulmuş din” üzerinden kurgulamaktadır...</p>
				<p class="normal">Batı dünyasının tarihsel gelişim sürecini incelediğimizde, bu olgunun karakteristik bir özelliğe dönüştüğünü görmekteyiz. Tüketimi merkeze alan toplumsal yapı, sınırlı kaynakların, yoğun nüfusun olduğu Batı nezdinde, yayılma gibi bir isteklilik üretmiştir. Bu Doğu için böyle değildir.</p>
				<p class="normal">Çünkü Doğu, verimli kaynaklar ve düşük nüfus manasına gelir. Doğu’da, iç dinamiksel çelişkiler dışında belirgin bir yayılmacı tavır gözlemlemek pek olanaklı değildir.</p>
				<p class="normal2">Misyon: Mescid-i Haram</p>
				<p class="normal">Günde 5 defa yüzümüzü döndüğümüz Mescid-i Haram, kıble/hedef tayin edilmiştir. Aslolan bina değildir, etrafında oluşan yapıdır. Orada, ihram vardır. Eşitlik vardır. O halde, yüzünü Kâbe’ye dönen herkesin hedefi, ihram toplumu için mücadele etmektir. Bugün bunun nasıl olacağına dair tartışmaların yerini, dönerken elimizi nasıl bağlarız tartışmaları almış. İşte bu, aslolanı görünmez kılmak için yapılmış bir tezgâhtır...</p>
				<p class="normal">Esas tartışmamız gereken ise, “Nasıl ihram toplumu olacağız, yani nasıl eşitleneceğiz?” çerçevesinde gelişmelidir...</p>
				
	</div>
<div class="calibre1" id="calibre_pb_27"/></body>
</html>