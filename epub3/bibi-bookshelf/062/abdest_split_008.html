<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>abdest.html</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<div class="chapter">
                <br class="chapter"/>
                <br class="chapter"/>
				<p class="sagbolditalik">“Doğa insanı asla aldatmaz;<br class="chapter"/>
			    İnsanı aldatan bizzat kendisidir...”</p>
		<div class="clrb"/>
<p class="sagitalik">Jean Jacques Rousseau</p>
		<div class="clrb"/>
				
				<p class="normal">Abdestli kapitalizm, Allah ve Peygamber’e yalan isnat etmek suretiyle oluşturulan, emperyalist bir ideolojidir. Bağlı olduğu odakların genel çıkarlarını koruma adına, dinin içeriğini tersyüz etme mücadelesi veren, sosyoekonomik bir hegemonyadır.</p>
				<p class="normal">Abdestli kapitalistler, mutlak dindarlık iddiasıyla faaliyet yürütürler. Ancak bilinmelidir ki; abdestli kapitalizmin mimarı bizzat “Haçlı emperyalizmidir.”</p>
				<p class="normal">Kuran verilerine bakıldığında, içerik ve pratiği açısından “şirk dini” saflarında yer alan “abdestli kapitalizm”, dinin toplumcu yüzünü katlederek, dini bir pusu kurma aracı haline getirenlerin ortak mesleğidir...</p>
				<p class="normal">Bugün, emperyalizmle çelişmeyen bir İslam algısı egemen ise, bu tamamen “abdestli kapitalizmin” eseridir. Çünkü; pratik düzlemde yaşama dikta ettiği din algısı, “okumanın, sorgulamanın ve düşünmenin yasak olarak kabul edildiği” bağnaz bir putperestlikten ibarettir.</p>
				<p class="normal">Dinin gerçeklerinin üzerini örtmek suretiyle oluşturulan bu bağnaz tahakküm, yine Hazreti Resul tarafından yıkılmış, ancak Kerbela harbi ve sonrasında “abdestli kapitalistler” eliyle tekrar hegemonya haline dönüşmüştür...</p>
				<p class="normal">Onların bağlı olduğu statükonun genel adı ise rabler hegemonyasıdır.</p>
				<p class="normal">Rabler hegemonyası; Allah’a ait kılınan ve özelleştirilmesine cevaz verilmeyen değerleri tekelleştirenlerin ortak adıdır ki, bu pratiği sergileyenlerin dininin adı “putperestliktir.”</p>
				<p class="normal">Kuran’ın öncelikli bir emri olan “infak/mal paylaşımı” emrinin üzerini örtmek suretiyle oluşturulan bu tahakküme bina edilen din, nüsukların, şekillerin ve ataperest ezberlerin dinidir. Bu dinin mensupları şu ayetten bihaberdirler:</p>
				
				<p class="normal1">“... Sana neyi infak edeceklerini/dağıtacaklarını sorarlar; de ki: Kazandıklarınızın ihtiyaçtan artanının tamamını...”</p>
				<p class="sagitalik">Bakara Suresi, 219. ayet</p>
		<div class="clrb"/>
				
				<p class="normal">Bu dinin mensupları için Kuran; “müşrik” sıfatını kullanmaktadır...</p>
				<p class="normal">Müşrik, mülk ve saltanatta Allah’a eşler koşmak, Allah’a yaklaştırıcı aracı tanrılar (rabler) edinmek suretiyle oluşturulan tahakkümün mimarlarının ortak ismidir. Bu odak, dini, sadece kendi heva ve heveslerine bağımlı bir kurum olarak algılamak suretiyle dayatır!</p>
				<p class="normal">Onlara göre din, ecdat kabullerinin dışında bir şey değildir...</p>
				
				<p class="normal1">“Onlara Allah’ın vahyettiğine/Kuran’daki dine uyun denildiğinde, ‘Hayır! Biz atalarımız/ulemamız neye uyduysa ona uyarız’ dediler. Ya ataları doğruyu bulamamış kimseler ise?”</p>
				<p class="sagitalik">Bakara Suresi, 170. ayet</p>
		<div class="clrb"/>
				
				<p class="normal">Hatta, ataperest ezberlerin bağımlısı olmuş bu odakların oyununu bozanları irtidat/dinden çıkartma gibi bir sahtekârlığın gölgesinde katleden bu güruh, işine gelmeyenler için; reformist, oryantalist, mürtet gibi sıfatlar kullanarak tahakküm üretir.</p>
				<p class="normal">Abdestli kapitalizmin baş düşmanlarından Allah Elçisi’nin dostu Ebuzer Gıffari, yine bu güruh tarafından “Rebeze çölüne sürgün edilerek şehit edilmiştir.” Bu büyük devrimci insan, mülkte Allah’a eş tutulan rabler karşısındaki duruşu nedeniyle katledilmiştir. Ancak altı çizilmesi gereken esas mesele şudur:</p>
				<p class="normal">Ebuzer gibi büyük bir şahsiyeti Rebeze çölüne sürgün ederek katledecek kadar vahşi olan odaklar, bu ve benzeri katliamlara rağmen “Müslümanlık” iddiasından vazgeçmemiş, ürettiği tahakkümü din diye dayatarak, bu büyük ruhların ayakta tutmaya çalıştığı gerçek din algısını yok etme çabasına girişmişlerdir...</p>
				<p class="normal">Hatta o kadar ileri düzeyde bir tahribat söz konusudur ki, bunlar, Allah Elçisi adına yüz binlerce uydurma hadis üreterek Kuran verilerini okunmaz, anlaşılmaz veriler olarak lanse edip, uydurmalarını din adı altında kitlelere pazarlamışlardır...</p>
				<p class="normal">Bugün yaşanan din, maalesef bu tahakkümün eseri pozisyonundadır.</p>
				<p class="normal">Bugün dindarlık, sadece nüsuk ve şekillere entegre olma hali olarak algılanır. Bu şekilleri kutsadığı sürece, kişinin ticaretine bakılmaz. Oysaki Allah Elçisi şu ifadeyi kullanmıştır:</p>
				<p class="normal1">“Bir kimseyle münasebete girmek için, kendisinin ibadetine bakmayın! Sikke ve dinarla olan münasebetine bakın...”</p>
				<p class="normal">Yeryüzünün bahçe sahipleri, insanlığı inanç ve ideolojik düzlemde köleleştirmiştir. Bunun yegâne nedeni, bahçe üzerinde iddia ettikleri “hak payından” ileri gelir.</p>
				<p class="normal">Bu kitapta bu hususta önem arz eden iki dünya görüşü birbirinden ayrılacaktır. Bunları tevhit ve şirk olarak nitelemek mümkündür.</p>
				<p class="normal">Bizim dünya görüşümüz, başlı başına “tevhitten” ileri gelir. Çünkü tevhit, varlık âlemindeki zıtları birleştiren ana kuvvedir.</p>
				<p class="normal">Yani, aynı kucağa aslan ve ceylanı alabilme idrak ve basiretidir. İşbu bütünleştirici unsur, şirkin yoğun tahribatlarına maruz bırakılsa da, şirkin zıt kutbu ve şirk algısına göre biçimlenen bir hakikattir.</p>
				<p class="normal">İnsanlığın ana problemi, tevhidi algılayamamak değildir. Aksine, şirki algılayamamaktır. Bunun temel nedeni ise, Kuran’ın kurduğu ilişki gereği, bir fiili zıddıyla bilme gerçeğinden ileri gelir.</p>
				<p class="normal">Bizim diyalektiğimizin özünde yatan bilgi budur...</p>
				<p class="normal">Zıtlar arasındaki ilişki (bkz. “Kutuplar ve Seyir”, Gayya Karanlığından Kuran Aydınlığına) varlık diyalektiğinin kurgusunu idrak edebilme adına önem arz eden bir gerçekliktir.</p>
				<p class="normal">Bu gerçeklik, kadim bir tecrübe dairesi oluşturur. Bu daire içerisindeki insan, kâinatı irdelerken, zıtları ve aralarındaki ilişkiyi göz önüne alıp, kurgulamak zorundadır. Bizim tarihsel bakışımız, bu noktada oluşur. Tarihe ve insana, ürettiği eylemlerin sonuçlarını “zıtlarıyla mukayese ederek” bakmak durumundayız. Bu, diyalektiği üretir.</p>
				<p class="normal">Abdestli kapitalizm, insanlık tarihinin en eski dinlerinden biridir. Çünkü, insan sürekli olarak kutsallar kullanılarak aldatılmaya açık bir varlıktır. Bu bağlamda, ortaçağ feodalizmi en yakın örnektir ki, Kilise vahşeti “Haçlı emperyalizmini üretmiştir.”</p>
				<p class="normal">Emperyalizm, bu pratikte görmüştür ki, din olgusu “kitleler üzerinde egemenleşecek sömürü odaklarının” en önemli silahıdır. Ancak, hangi din diye sorarsanız, Karl Marx’ın şu tabirini kullanmak gerekir: afyon din.</p>
				<p class="normal">Afyon din, Kuran’ın ısrarla raiyeleşmeyin/davarlaşmayın uyarısına rağmen, davarlaşmayı öngören bir sömürü tasallutudur.</p>
				<p class="normal">Afyon dinin musallat olduğu toplumlar, ileri düzeyde kapitalist hegemonyalara mağlup edilip, neredeyse yok edilme noktasına gelmişlerdir. Bugün Türkiye’de genel olarak sorunumuz budur...</p>
				<p class="normal">Bir tarafta sömürülen kitleler, diğer tarafta Allah Rızası A.Ş. yöneticileri ve en başta kapitalist elitler...</p>
				<p class="normal">Büyük bir silsile ve altta kalanın canı çıksın oyununa muhatap edilmiş garibanlar. Ne hikmetse bu satırları Kurban Bayramı’nda yazmak, anlattığım bu gerçeklerle tekrar yüzleştirdi beni...</p>
				<p class="normal">Etrafı kan gölüne çeviren yeşil burjuvazi, dinin “yaklaşmak” dediği; ve yetamen vel mesakin/fakirler ve yetimler üzerinden şart koştuğu eylemleri yok ederek, kurbiyeti sadece hayvan boğazlamaya entegre etmişlerdir. Bu, dini tersyüz etme organizasyonunun başarısıdır ki, parayla satın alınan bu hayvanların kurban/yaklaşma vesilesi olamayacağını Kuran şu şekilde ifade eder:</p>
				
				<p class="normal1">“Onların etleri de kanları da Allah’a asla ulaşmaz; fakat sizin takvanız O’na ulaşır. Onları size bu şekilde boyun eğdirir ki, sizi hidayete erdirdiği için Allah’ı yücelterek anasınız. Güzel düşünüp güzel davrananlara müjde ver.”</p>
				<p class="sagitalik">Hac Suresi, 37. ayet</p>
		<div class="clrb"/>
				
				<p class="normal">Bugün din, cami içindeki vakitli ibadetler, kurban adına kesilen hayvanlar, çevresinde onca sefalet içinde insan varken hac için harcanan yüz binler, zekâtı verilip alınmış cipler, emperyalist müttefikler, açlık boy gösterirken dikilmiş camiler, huriler, gılmanlar, anlamı bilinmeden uygulanan ritüeller, kutsanan bezler, türbeler, hoca efendiler, risaleler, cüppeliler ve sarıklılar, katılım bankaları, faizsiz kazanç iddiaları, hilafet fetişistleri ise, bunun yegâne nedeni “afyon dini toplumlara entegre ederek, onları sömürme arzu ve hevasından ileri gelmektedir.”</p>
				<p class="normal">İslam’da ritüel mekânı olmadığı gibi, yukarıda saydığımız hiçbir unsur “Kuran’ın dininde” yoktur.</p>
				<p class="normal">Bu o kadar net ve açıktır ki, bu kitabı okuyan ve yukarıdaki fiillere muhatap olanlar, kitabın ileri bölümlerini bitirdiklerinde, aksini iddia dahi edemeyeceklerdir.</p>
				<p class="normal">Çünkü Kuran, bizzat dini “yaşamın içindeki eylemler bütünü” olarak algılamamızı emrettiğinden, yeryüzünü mescit olarak tanımlamıştır. Mescit dinin alanıdır ve herhangi bir binaya entegre edilirse, bu bidat olmuş olur.</p>
				<p class="normal">Abdestli kapitalizm, Ortaçağ Kilisesi’nin modern (!) çağda şekil değiştirip İslam içine yerleştirilmiş bir dinamitidir. Çünkü beslendiği kaynaklar, genel olarak Kurani ve Muhammedi değildir.</p>
				<p class="normal">Özellikle bunu, ısrarla gündeme getirilen “dinler arası diyalog” söylemlerinde net biçimde görebilirsiniz. Vahyin verilerini dahi çarpıtıp, Yahudi ve Hıristiyan olanlara dair vahyedilen ayetler için, “Efendim, bu ayetler o dönemin Yahudi ve Hıristiyanları için vahyedilmişti” diyerek dindışı bir ithama dahi yönelebilen bu güruh, insanlara afyon dini dayatmaktadır.</p>
				
				<p class="normal1">“De ki: ‘Kitap ehli! Bizimle sizin aranızda aynı olan bir ilkeye geliniz: Allah’tan başkasına kulluk etmeyelim ve O’na hiçbir şeyi ortak koşmayalım, birimiz diğerini Allah’tan sonra rabler edinmesin.’ Kabul etmezlerse, ‘Şahit olun, biz Müslümanlarız!’ deyin.”</p>
				<p class="sagitalik">Âli İmran Suresi, 64. ayet</p>
		<div class="clrb"/>
				
				<p class="normal">Ayette, kitap ehline “şirki terk etmeleri telkini yapılmaktadır.” Bunun anlamı, kelimeyişahadetten Muhammed’i çıkartmak değildir. Çünkü halihazırda, Muhammedi devrim şirke karşı gelişmiştir. Aksine, kitap ehline; şirki terk etmeleri söyleniyorken, Allah Elçisi’ni reddederek ortak müşterekte buluşulacağı iddiası Kuran dilinde küfürdür.</p>
				<p class="normal">Allah’a kulluk etmek demek, O’nun elçilerine ve vahye iman etmek demektir. Bir kişi, Allah’ın son elçisine biat etmedikçe, iman etmiş sayılmaz.</p>
				<p class="normal">Şirki terk etmedikçe kitap ehliyle uzlaşılamayacağını belirten bu ayetin kilit noktası şudur:</p>
				<p class="normal">Bu sözleri Allah Elçisi bizzat kitap ehline yöneltmiştir. Yani, söyleyen kişi Hz. Muhammed’dir. Dolayısıyla, onlarla uzlaşmanın yolu, kendisine biat olacaktır. Aksi halde büyük bir çelişki ortaya çıkar.</p>
				<p class="normal">Ayette geçen diğer bir ifade, “Birbirimizi rabler edinmeyelim” ifadesidir. Bu ifade zaten kastedilen şirkin ne olduğunu gözler önüne sermeye yeter. Çünkü rab kelimesi, Kuran’da Allah’ın sosyoekonomik yönünü işaret eder bir kelimedir. Rab, rızık veren/efendidir.</p>
				<p class="normal">Birbirimizi rabler edinmeyelim diyerek, birbirimiz üzerinde “sömürü hegemonyası” kurmayalım, “mülkiyeti” Allah’a has kılarak “tevhit dairesine” girelim, mülkü sahiplenerek “şirke” bulaşmayalım vurgusu yapılmaktadır.</p>
				<p class="normal">Bu vurgu, dönemin ruhban ve ahbarlarına, yani “hoca efendilerine” yapılmıştır. Çünkü onlar dindarlık iddiası içerisinde, dine şirk tohumları eken odaklardır.</p>
				<p class="normal">Bu şirk, mal mülk yığma egosuna dayalı bir sömürünün sebebi olan, sahiplenme ve kategorize etme psikozunun ürettiği bir şirktir. Çeşitli biçimlerde açığa çıkan şirk, en ciddi şekli olan “mülkiyete tapınma” biçiminde açığa çıkmış ve bu ayetle deşifre edilmiştir.</p>
				<p class="normal">Halbuki Yahudi ve Hıristiyanların ellerindeki kaynaklarda da aynı şeyler vurgulanmaktadır:</p>
				<p class="normal1">“Çalmayacaksın!”</p>
				<p class="sagitalik">Tevrat, Çıkış 21:15</p>
		<div class="clrb"/>
				
				<p class="normal">Her kutsal kitabın özündeki mesaj budur: “Çalmayacaksın!”</p>
				<p class="normal">Üstelik, insanlık tarihinin derin pratiğinde yüzleştiğimiz bir hakikate binaen edilmiş bu kelam, varlık sahnesindeki “insan” rolünün tarifi noktasında önemli bir vurgu içermektedir...</p>
				<p class="normal">Kendisine kitap vahyedildiği halde hevasını din adı altında pazarlayanlar, Kuran’da “kitap yüklü eşekler” olarak anılmıştır. Nedeni ise, ellerindeki hakikatleri gizleyip durmalarıdır.</p>
				<p class="normal">Allah’ın mülkünü sahiplenerek, Allah’ın kullarını fakirleştirenler Kuran’ın dinine göre hırsızlardır. Yani, bugün saraylarda oturup şeriat ahkâmı keserken, kapısının önünde sefalet içinde yaşayanlara “Allah versin!” diyen güruhun, hırsızın elini keserek şeriatı daim kılma sevdası, esasen kendisi için uygulanması gereken bir durumdur. Ancak bu güruh, dinin temelini dinamitleyen bir mülk algısı üretmiş ve Kuran’ın temel gerçeklerini bertaraf etmiştir.</p>
				<p class="normal">Bu haliyle, yukarıda sunduğum “kitap ehli” ayetindeki kitap ehli dairesine girenler arasında bizlerin de olduğunu söylemek gerekir. Çünkü kendisine kitap verildiği halde, hevasını din haline dönüştüren odaklara yöneltilen bu ifade, bizim çağımızda “İdris kılıklı iblisler için de geçerli hale gelmiştir.”</p>
				<p class="normal">Kuran bizleri uyarıyor: “İhtiyaçtan artanı dağıtın...”</p>
				<p class="normal">Ve yine diyor ki: “Mülk Allah’ındır...”</p>
				<p class="normal">Ancak, insan “hırs ve egosunun ürettiği hegemonyaya olan bağlılığınca, bu büyük ihtiras hevasının baş mimarı oluverir.”</p>
				<p class="normal">Çalanlar ve kayba uğrayanlardan oluşan toplumun, şizofrenik paradigmaları arasındaki döngüye hapsolmuş düşünceler...</p>
				<p class="normal">Kuran’a göre “hırsızın eli kesilmelidir” (Maide Suresi, 38. ayet).</p>
				<p class="normal">Peki, bu nasıl olacak dersiniz?</p>
				<p class="normal">Hırsızın eli, maldan çektirilecek, bu suretle el maldan kesilecek.</p>
				<p class="normal">Yani hırsızlığa neden olan ortam ve koşullar üzerinde değişimler yaparak, hırsızlığı/mülkiyete gaspı üreten fiillerin önüne geçilecektir.</p>
				<p class="normal">Mülkiyetin özel ve tüzel anlamda kişi ve kurumlara ait olmadığı bir toplum, Kuran’ın bu ayetini uygulamış demektir...</p>
				<p class="normal">Ancak bizim gibi geriden gelen toplumların ürettiği hegemonya şu biçimdedir: Bu derinlik ve incelikleri ihtiva eden metinleri kale almaksızın üretilen “afyon din” algısıyla büyülenmiş kitlelerin hegemonyası...</p>
				<p class="normal">Esasen bu sorun din algısından ileri gelir.</p>
				<p class="normal">Şunu açık biçimde ifade etmek gerekir ki; bugün yaşatılan din ile Hz. Resul’ün savaştığı “müşrik ideoloji” arasında fark yoktur...</p>
				<p class="normal">Öylesine ki; Kuran ve tarih verilerine baktığımızda, Bedir’de karşılaşan iki düşman topluluğun ikisinin de “namaz kıldığını, Allah’a itaat ettiğini ve hac ritüelini uyguladığını görürüz.”</p>
				<p class="normal">Peki nedir bu savaşın nedeni?</p>
				<p class="normal">Bu ve menşei diğer savaşların tamamı, “abdestli kapitalistler” ile “selam devrimcileri” arasında cereyan etmiştir...</p>
				<p class="normal">Bu, Kuran ve tarih verileriyle sabit bir gerçektir.</p>
				<p class="normal">Her ne kadar “kapitalizm, sanayi devrimi sonrası literatüre girmiş bir kavram olsa da, bu kavramı mantıksal bütünlüğü nedeniyle sürece entegre etmek mümkündür.”</p>
				<p class="normal">Süreçte yaşanan din; putları Allah’a yaklaşma vesilesi kılanların ürettiği sömürü hegemonyasına dayanır. Tıpkı günümüzde iki ayaklı yaklaştırıcıların ürettiği kapitalist hegemonya gibi. İyi incelersek eğer, dönemin temel mücadelesi “Kim hac yapacak?” noktasında açığa çıkar...</p>
				<p class="normal">Ve Allah Elçisi’nin “mülkiyete” bakışıyla gelişen bir mücadele süreci söz konusudur ki; bugün o bakışı sergileyenlere “Allahsız komünist” diyenler, Allah Elçisi’ne bağlılık iddiası güdebilmektedirler.</p>
				<p class="normal">Kapitalizme abdest aldıranlar, büyük bir zulüm unsuru haline gelmişlerdir. Kuran verilerine göre, “şirkin ileri düzeydeki tecellisi” olan bu hal şöyle özetlenir:</p>
				
				<p class="normal1">“Ey Allah’a güvenenler, muhakkak ki ahbar ve ruhbanların çoğu, insanların mallarını “batıl yollar uygulayarak” haksızca yerler. Ve insanları bu şekilde Allah yolundan soğuturlar. Altın ve gümüşü biriktirip Allah yolunda/halk için infak etmeyenlere/malı dağıtmayanlara korkunç bir azap müjdele...”</p>
				<p class="sagitalik">Tevbe Suresi, 34. ayet</p>
		<div class="clrb"/>
				
				<p class="normal">Dikkatli incelersek eğer, ayetin başında “Ey iman edenler!” biçiminde bir vurgulama yapılmıştır. Bu vurgulamanın temel nedenini şu şekilde açıklayabiliriz:</p>
				<p class="normal">İman kelimesi; emn kökünden türemiştir. Bir şeye iman etmek için, ondan “emin” olmak gerekir. Emn kökünün temel anlamı budur. Diğer anlamları ise; güvenmek ve bağlanmak demektir.</p>
				<p class="normal">Kuran’ın tanımladığı Allah, her anlamda temel otorite sahibidir; ki ayet; sosyoekonomik bir vurgu içerdiğinden, Allah’ın sosyoekonomik sıfatı olan Rab sıfatına güvenmekle ilişkilendirilir.</p>
				<p class="normal">Yani, “Allah’ın size önerdiği ekonomik politikadan emin misiniz?” gibi bir soru sorarak gerçek mesaj kavranabilir. Peki, bu politika nedir?</p>
				<p class="normal">Ayetin devamında “yunfikune” olarak vurgulanan, “infak” kavramıdır.</p>
				<p class="normal">Anlamı da bir diğer ayette verilir:</p>
				
				<p class="normal2">“... Sana neyi infak edeceklerini/dağıtacaklarını sorarlar; de ki: Kazandıklarınızın ihtiyaçtan artanının tamamını...”</p>
				<p class="sagitalik">Bakara Suresi, 219. ayet</p>
		<div class="clrb"/>
				
				<p class="normal">İnfak, enfeka kökünden türemiş; mal dağıtma manasında kullanılmış bir kelimedir.</p>
				<p class="normal">İnfak; bireylerin elde ettikleri malın mülkün, toplumsal düzlemde oluşmuş temel ihtiyaçlardan artanının tamamının dağıtılması ya da istihdam edilmesidir. İşte Kuran’ın ekonomik anlamda sunduğu temel perspektif budur...</p>
				<p class="normal">Yukarıda izah ettiğimiz “iki namaz kılan toplumun savaşı” bu hakikate dayanır. Topluluklardan biri, ezilen/köleleştirilen toplulukken, ötekisi ezen/köleleştiren topluluktur. Temel ihtilaf ise “infaktır...”</p>
				<p class="normal">Bu ihtilafı oluşturan felsefi temelleri düşünürken, atlanmaması gereken önemli bir noktayı öne almak gerekir:</p>
				<p class="normal">“Yaşam hakkı...”</p>
				<p class="normal">Kuran’a göre; bireylerin “kenz” ederek biriktirdiği mal, toplumun belirli kesimlerini fakirleştirir ve bu yolla yaşam hakkına müdahale edilmiş olur:</p>
				
				<p class="normal1">“Şüphesiz O, yalnız O, diriltir ve öldürür. Dönüş de O’nadır.”</p>
				<p class="sagitalik">Necm Suresi, 44. ayet</p>
		<div class="clrb"/>
				
				<p class="normal">Kuran’da, yaşatan, öldüren gibi bir denklem söz konusudur. Bu denklemin temelinde “hak” vardır. Her insan, bir “yaşam hakkı” ile doğar, bu hak üzerindeki tasarruf, Allah ve kul ilişkisi dahilindedir.</p>
				<p class="normal">Bireyci ekonomi, yani rabler hegemonyası ise; bu hakka tecavüz etmek suretiyle ilahlaşmış, şerik haline gelmiştir. İşte “kapitalizmi incelerken göz önüne alınması gereken yagâne durum budur.”</p>
				<p class="normal">Kuran’a göre Rab sıfatı, Allah’ın sosyoekonomik sıfatıdır. Bunu en iyi ilk vahyedilen sure olan Alak Suresi dahilinde görürüz...</p>
				
				<p class="normal2">Alak Suresi:</p>
				<p class="normal">1. Topla-dağıt, yaratıcı Rabb’in adıyla.</p>
				<p class="normal">2. İnsanı bir embriyodan yarattı.</p>
				<p class="normal">3. Topla-dağıt, senin Rabb’in en cömerttir.</p>
				<p class="normal">4. Ki kalemi öğretmiştir.</p>
				<p class="normal">5. İnsana bilmediği şeyleri öğretti.</p>
				<p class="normal">6. Hayır! Öyle düşünme! İnsan kesinlikle azar!</p>
				<p class="normal">7. Kendisini ihtiyaçların üzerinde gördüğü için.</p>
				<p class="normal">8. Muhakkak dönüş senin Rabb’inedir.</p>
				<p class="normal">9. Engelleyeni gördün mü?</p>
				<p class="normal">10. Salat’tayken bir kulu.</p>
				<p class="normal">11. Gördün mü? Ya o kul doğru işler yapıyorsa...</p>
				<p class="normal">12. Veya Takva’yı emrediyorsa...</p>
				<p class="normal">13. Ki öyleyse engelleyen yalanladı ve yüz çevirdi.</p>
				<p class="normal">14. Ki bilmiyor mu? Allah’ın her şeyi gördüğünü...</p>
				<p class="normal">15. Eğer vazgeçmezse, alnından tutup sürükleyeceğiz.</p>
				<p class="normal">16. Yalancı ve günahkâr alnından.</p>
				<p class="normal">17. Hadi çağırsın bakalım, kurultayını, meclisini ve ordusunu.</p>
				<p class="normal">18. Biz de zebun edicileri çağıracağız.</p>
				<p class="normal">19. Hayır! O’na itaat etme, itaat et ve yaklaş...</p>
				
				<p class="ortayazi"><span class="idebold">Surenin Düşündürdükleri</span></p>
				
				<p class="normal1">Topla-dağıt, yaratıcı Rabb’in adıyla:</p>
				<p class="normal">Kuran’ın ilk vahyedilen suresi olan “Alak Suresi” dahilinde geçen “ikra” kelimesi, sürekli olarak “okumak” olarak belirtilir. Ancak, Arap dili yapısı gereği; ilgili kelimenin anlamı “kitap okumak manasına gelmemektedir.”</p>
				<p class="normal">İkra, Kuran kelimesiyle aynı kökten, “karae” kökünden türemiştir. Üç aşamalı bir kelimedir:</p>
				<p class="normal">Hayz olan kadının rahminde kanın toplanması...</p>
				<p class="normal">Kanın dışarı çıkışı...</p>
				<p class="normal">Dağıtmak...</p>
				<p class="normal">Dolayısıyla, ikra; yani “okuma” eylemi, bu anlamlarla ilişkili olmak durumundadır. Bu da, veri toplamak, sindirmek, emin olmak, dışa vurup dağıtmak manalarına gelir.</p>
				<p class="normal">Ayrıca “Rab sıfatının ilk kullanıldığı yer burasıdır.”</p>
				
				<p class="normal1">İnsanı bir embriyodan yarattı:</p>
				<p class="normal">İlgili kelime olan “alak” kelimesi sureye de adını vermiştir. Alak, kan pıhtısı manasında kullanılır. Ancak modern bilimin literatürel verilerinden istifade ettiğimizde, bu kavramın “embriyoya” karşılık geldiğini görürüz.</p>
				<p class="normal">Bu ayetle kastedilen, ilerideki ayetlerde göreceğiniz “üstünlük” hegemonyasını kırma adına, insanın gerçeğini insana hatırlatmaktır. Herkesin eşit olarak yaratıldığı ve aslında tek özden meydana geldiği gerçeğinin çağrışımıdır...</p>
				<p class="normal1">Topla-dağıt, senin Rabb’in en cömerttir:</p>
				<p class="normal">İşte Rab kelimesinden kastedilenin açığa çıktığı ayet burasıdır. Bir makalemizde, “Ant olsun karanlığa galip gelen aydınlığın sosyoekonomik efendisine” diye bir çeviri yapmıştım. Felak Suresi’nin ilk ayetinde geçen Rab kelimesine binaen yapılan o çeviri, Kuran’ın ayetlerini eğip bükerek yorum yapma olarak algılanmıştı. Allah’ın bu ayette kastettiği rablerin taş ve tahta putlar olduğunu söylemek, çarpıklıktır. Mesele o taş ve tahta putları üreten sistemdir...</p>
				<p class="normal">Ayette ifade edilen şudur: “Piyasada bir sürü cömertlik iddiasında olan rab (Ebu Cehil’in darunnedvesi) var, ancak, “senin rabbin en cömertidir...”</p>
				<p class="normal">Bu rablerin kim olduğunu ilerleyen bölümlerde ifade edeceğim.</p>
				
				<p class="normal1">Ki kalemi öğretmiştir... İnsana bilmediği şeyleri öğretti:</p>
				<p class="normal">Allah, insanın yaratım sürecinde, insana bilgisini dışa vurma yetisini öğretmiştir. Bilgi dağarcığında olmayan verilerin insan tarafından talim edilmesini sağlamıştır. Bunun en belirgin biçimde beyan edildiği sure Rahman Suresi’dir.</p>
				<p class="normal">İlk dört ayetinde, “Rahman, Kuran’ı öğretti, insanı yarattı ve ona bilgiyi beyan etmeyi öğretti” biçiminde bir açıklama yapılır.</p>
				<p class="normal">Sıralamayı incelersek, önce Kuran öğretilir, sonra yaratım tamamlanır ve beyan etme yetisi aşılanır.</p>
				<p class="normal">Gayya Karanlığından Kuran Aydınlığına adlı kitabımızda incelediğim “Âdem ve Evrim” meselesinde belirttiğim gibi, evrimsel süreçte sürekli deneyimlemelerle bilgi edinen insan, Kuran’ı, yani toplayıp dağıtılan bilgiyi öğrenerek “âdemleşmiştir.”</p>
				<p class="normal">Âdem olmanın önkoşulu budur...</p>
				
				<p class="normal1">Hayır! Öyle düşünme! İnsan kesinlikle azar!</p>
				<p class="normal">6. ayette geçen “kella” ifadesi ilginçtir. Kelimenin anlamı “hayır, düşündüğün gibi değil” gibi sert bir vurgu içerir. Yani ilgili ayete kadar gelinen süreçte Allah Elçisi, ifadeleri sorgulamıştır. Bunun nedeni yaşadığı toplumdaki hegemonyadan ileri gelir. Şimdi biraz düşünelim...</p>
				<p class="normal">Allah Elçisi’ne “kendisinde açığa çıkanları paylaşması” telkin edilmektedir. Bu telkin 6. ayete kadar devam etmiştir. 6. ayette ise, Allah Elçisi’nin zihninde olumsuzlanan bir şey kendisine gösterilmiş, “Hayır, düşündüğün gibi değil!” denmiştir. Ve devamında, “İnsan kesinlikle azar!” denmiştir.</p>
				<p class="normal">Yaşadığı toplumdaki hegemonyanın ürettiği bu endişe, ilgili ayette ortadan kaldırılmış ve bir tanıma girilmiştir:</p>
				<p class="normal">“İnsan kesinlikle azar!”</p>
				<p class="normal">“Kendisini müstağni/ihtiyaçların üzerinde gördüğü için...”</p>
				<p class="normal">Müstağni, istiğna kelimesinin halidir. İstiğna içinde olma durumudur. İstiğna, her türlü ihtiyaçtan kendini uzak görmek manasına gelmektedir. Ancak, kökeni itibariyle olumsuz çekimlenmiştir. Fakat birçok yerde “Allah müstağnidir” biçiminde görebiliriz.</p>
				<p class="normal">Müstağni, bu ayette; servet ve malı yüzünden “kendisini ihtiyaçsız gören” kimseler için kullanılmaktadır. Yani, hiçbir şeye ihtiyacı olmadığını düşünen ve bu düşüncesini kitlelere dikte ederek azgınlık sergileyenlerin genel halidir.</p>
				<p class="normal">Günümüzde de, servetini bozgunculuk aracı olarak kullananların psikolojisi bu yöndedir. Ki bu psikolojinin egemen olduğu odakların bugün ürettiği azgınlığın adı KAPİTALİZM’dir.</p>
				<p class="normal">Yani ayet, gayet geçerli ve reel biçimde bizlere hitap etmektedir.</p>
				<p class="normal">20. Salat’tayken bir kulu.</p>
				<p class="normal">21. Gördün mü? Ya o kul doğru işler yapıyorsa...</p>
				<p class="normal">22. Veya Takva’yı emrediyorsa...</p>
				<p class="normal">23. Ki öyleyse engelleyen yalanladı ve yüz çevirdi.</p>
				<p class="normal">24. Ki bilmiyor mu? Allah’ın her şeyi gördüğünü...</p>
				<p class="normal">25. Eğer vazgeçmezse, alnından tutup sürükleyeceğiz.</p>
				<p class="normal">26. Yalancı ve günahkâr alnından.</p>
				<p class="normal">27. Hadi çağırsın bakalım, kurultayını, meclisini ve ordusunu.</p>
				<p class="normal">28. Biz de zebun edicileri çağıracağız.</p>
				<p class="normal">29. Hayır! O’na itaat etme, itaat et ve yaklaş...</p>
				<p class="normal">Salat, “saly” ve “salv” köklerinden türemiş bir kelimedir. Anlamı, ateşten korunmak için uylukların hareket etmesidir. Kuran’da özellikle İbrahim Resul’le anılır:</p>
				
				<p class="normal1">“Kâbe’yi halk için bir odak noktası ve bir güven yeri kıldık. Siz de İbrahim makamından bir salat yeri edinin. ‘Ziyaretçiler, kendini ibadete verenler ve secde edenler için ikiniz evimi temiz tutun’ diye İbrahim ve İsmail’i görevlendirmiştik.”</p>
				<p class="sagitalik">Bakara Suresi, 125. ayet</p>
		<div class="clrb"/>
				
				<p class="normal">Ayette de görüldüğü gibi, İbrahim makamından bir salat yeri edinin vurgusu yapılmaktadır. Salat kelimesinin içerdiği “ateşten korunma” durumu İbrahim’in atıldığı ateşten korunmayla ilişkilendirilebilir. Çünkü bu bütünlük söz konusudur.</p>
				<p class="normal">İbrahim Resul, bildiğiniz gibi Nemrut’a ve Nemrut’un afyon dinine (putperestliğe) isyan etmiş ve başkaldırmış, bu nedenle çeşitli belalara muhatap edilmiştir. Ancak, inancı ve kararlılığı/sabrı sayesinde bunların üstesinden gelmiştir.</p>
				<p class="normal">Bu başarısının temelinde “Allah’ı sorgulayarak keşfetmesi, sorgucu ve akılcı olması, sisteme başkaldırması” yatmaktadır.</p>
				<p class="normal">Dolayısıyla salat, aynı hegemonyaya karşı “kıyam, rükû ve secde” etmektir.</p>
				<p class="normal">Kıyam, ayağa kaldırmak manasındadır. Dini ve gerçekleri ayağa kaldırarak, mücadele etmek demektir. Araplarda kölelerin bağımsızlık mücadelesi kıyam olarak ifade edilir.</p>
				<p class="normal">Rükû, tevazu demektir. Kuran’da daha çok “rükûdayken zekât verenler” vurgusuyla anılır. Bu bağlamda, hoşgörü, tevazu içinde olmak, ilkelerin insanı olmak manasına gelir.</p>
				<p class="normal">Secde, Allah’a ve elçisine itaattir.</p>
				<p class="normal">Peki bu salat ise namaz nedir?</p>
				<p class="normal">Bunu anlamak için Kâbe’yi anlamak gerekir. Gayya Karanlığından Kuran Aydınlığına adlı kitabımda yer alan bir bölümü buraya alarak konuyu açmak isterim:</p>
				<p class="normal">“Salat, sosyal dayanışma, destekleme, bağımsızlık mücadelesi, özgürleşme, tevazuyla halk için çalışmak, Allah’ın yarattığı fıtrata itaat/Allah’a itaattir.</p>
				<p class="normal">Salat, dinin toplumsal yüzüdür!</p>
				<p class="normal">Namaz’da da bu eylemlerin kimin adına yapıldığı ilan edilir!</p>
				<p class="normal">Namaz, tüm çabaların Allah adına yapıldığının kitlesel ilanıdır. Ayrıca farklı manevi yönleri olan bir eylemdir.</p>
				<p class="normal">Namaz, Kıyam-Rükû ve Secde’yi gündelik olarak anımsatan bir hatırlatıcıdır! Yani insanların gözlerine, ‘Kıyam edin!’ ‘Rükû edin!’ ‘Secde edin!’ diye sokulur bu gerçek!</p>
				<p class="normal">Tefekkürsüz/düşünmeksizin inanılan din algısında ise, toplumcu taraf yoktur. Namazı kıl, orucu tut, cennete git!?</p>
				<p class="normal">Bu, Mekke putperestliğinin hortlamış halidir! Çünkü, toplumsal duyarsızlığı eşeleyen ve sömürüye karşı hiçbir refleks göstermeyen bir inanç, reddedilmesi gereken, sömürü yandaşı bir afyondur!</p>
				<p class="normal">Kuran ise, tüm bunlardan uzak, toplumsal sorunların içinde olması gereken insan prototipine seslenen bir ‘aydınlanma kitabıdır.’</p>
				<p class="normal">Namaz eylemi, kıyam, rükû ve secdeden oluşmaktadır. Bu başlı başına bir mesajdır.</p>
				<p class="normal">Ben, kıyamı, rükûyu ve secdeyi Allah rızası için uygulamaktayım demektir namaz.</p>
				<p class="normal">Kıyam; namazdaki ayağa kalkışın dışında, ayağa kalkış, kaldırmak, dini ayağa kaldırmak, dik duruş, özgürlük ve bağımsızlık mücadelesi, zulme karşı duruş şeklinde manalar taşımaktadır. Bu anlamları özellikle eski beyitlerde ‘kıyam etti/zalimlere isyan etti’ biçiminde görmek mümkündür.</p>
				<p class="normal">Namazın bizlere yüklediği hakikat, yaşamdaki salatın içinde olan ‘kıyam’ eylemini Allah için yaptığını ilan etme boyutundadır. Yani, namaz kılarak; ben günlük hayatımda ‘kıyam’ ediyorum/özgürlüğüm için mücadele ediyor, dini her türlü sömürü etkisinden uzak tutarak yaşıyorum/bunu da Allah rızası için yapıyorum demiş oluruz.</p>
				<p class="normal">Diğer bir tavır; rükûnun işlevselliği hususunda açığa çıkmaktadır. Rükû, tevazu göstermek, tevazuyla toplumsal meselelere eğilmek, hoşgörülü tutum sergilemek manaları taşımaktadır. Özellikle sosyal dayanışma hususunda açığa çıkması beklenen bir davranıştır.</p>
				<p class="normal">Secde, itaat manası taşımaktadır. Allah’a ve elçilere itaat, ayrıca ‘şûra’ tarafından seçilmiş lidere itaat manası içermektedir.</p>
				<p class="normal">Bir kişi, vahyin gerekliliklerini yerine getirdiği sürece secde etmiş kişi olur. Ayrıca tabii anlamda lidere bağlı olma, yöneticiler hak kutbuna dayandığı müddetçe onları takip etme de bu realite bünyesine girer.</p>
				<p class="normal">Kurani mesaj gereği, zalimler ve sömürü odaklarıyla işbirliği yapan önderlere itaat edilmemeli, onlara karşı ‘kıyam’ edilmelidir!</p>
				<p class="normal">Esas mesele ise ‘Kâbe’ gerçeğiyle yüzleşme ardından açığa çıkacaktır. Bu gerçek örtüldükçe ‘salat’ gerçeğini anlamak imkânsızlaşacaktır.</p>
				<p class="normal">Hac nedir? Neden insanlar tek tip halde orada tavaf ederler? İhram neden giyilir?”</p>
				
				<p class="normal1">“Küfre sapanlar, Allah’ın yolundan alıkoyarlar. Hem sürekli içinde kalan hem dışarıdan gelen tüm insanlar için oluşturduğumuz Mescid-i Haram’dan da geri çeviriyorlar. Kim orada zulmederek haktan sapmak isterse, biz ona acıklı bir azabı tattıracağız.”</p>
				<p class="sagitalik">Hac Suresi, 25. ayet</p>
		<div class="clrb"/>
				
				<p class="normal">Mescid-i Haram, İbrahim Resul ve oğlu tarafından inşa edilmiş bir binadır. İbrahim Resul için Kuran, “atanız”, “tek başına bir ümmet”, “tevhidin merkezi”, “şirksiz yönelmiş Müslüman” gibi ifadeler kullanmaktadır. Mescid-i Haram (Kâbe) İbrahim makamıdır.</p>
				<p class="normal">Çünkü Kuran oraya “İbrahim makamı” demektedir. Orası tevhidin merkezi, dinin ilkeleriyle donatılmışlar için ideal toplum modelinin uygulama alanıdır!</p>
				<p class="normal">Orası, insanın sürekli tekâmülünün tamamlanma noktasıdır. Tekâmül gerçeğinin yaşandığı, devrin-dönüşün tamamlandığı ana merkezdir. Aynı zamanda diğer Mescid-i Haram’ların merkezi ve eğitim bölgesidir.</p>
				<p class="normal">Hac Suresi, 25. ayet, bahsettiğimiz mekânın sürekli kalanlarının ve dışarıdan katılımcılarının olduğunu ifade etmektedir. Orası kolektif toplum ruhunun en güçlü temsil noktasıdır. “SINIFSIZ” ve “ŞİRKSİZ” toplumun adresidir.</p>
				<p class="normal">Günümüzde pek öyle olmasa da, bu ruhu halen daha bizlerin yolunu aydınlatmaktadır.</p>
				<p class="normal">Mescid-i Haram’ın ince esprileri mevcuttur. Bunları başlıklar halinde ele alalım:</p>
				
				<p class="normal">“Sevap Yeri”</p>
				<p class="normal">“Salat Yeri”</p>
				<p class="normal">“Güvenli Bölge” </p>
				<p class="normal">“Kolektif Toplum-Sınıfsız Toplum”</p>
				<p class="normal">“İbrahim Makamı-Hanif/Şirksiz İman Noktası”</p>
				
				<p class="normal2">Sevap Yeri</p>
				<p class="normal">Sevap kelimesi, tüm inanç değerlerimiz ve kavramlarımız gibi yozlaştırılmış bir kavramdır. İnsanlar sevap kelimesini işittiğinde, namaz ve oruç tutunca deftere yazılan şey gibi hatalı bir tanımlama yapmaktadırlar. Bu yanlıştır!</p>
				<p class="normal">Sevap, yapılan işin karşılığını almaktır.</p>
				<p class="normal">Bakara Suresi, 125. ayet: “Hatırla o zamanı ki, biz Beytullah’ı insanlar için sevap kazanmaya yönelik bir toplantı yeri ve güvenli bir sığınak yaptık. Siz de İbrahim’in makamından bir salat yeri edinin. İbrahim ve İsmail’e şu sözü ulaştırmıştık: Tavaf edenler, kendini ibadete verenler, rükû-secde edenler için evimi temizleyin!”</p>
				<p class="normal">Mescid-i Haram’ın sevap yeri olması demek, “kız çocuklarını diri diri gömen” sömürü sistemi karşısında, insanların emeklerinin karşılığını alabileceği devletçi anlayışı tarif etme noktasında ortaya konulmuş bir gerçektir.</p>
				<p class="normal">Bu aleni biçimde göz önünde olan bir hakikattir.</p>
				<p class="normal">Toplanma yeri ve güvenli sığınak tabirleri de aynı ölçüde bu modeli tarif etmektedir.</p>
				<p class="normal">Sevapla ifade edilen, “küresel sömürü sisteminin dışında kalan, özgün bir toplumsal yapı üretip, insanların çalışmalarının karşılığını/emeğe değer veren ortam/alabileceği ortamı üretme” noktasına atıftır.</p>
				
				<p class="normal2">Salat Yeri</p>
				<p class="normal">Mescid-i Haram, salat yeridir. Tamamen salatın uygulandığı beldedir. Kâbe ise merkez, yani Allah’ın varlığına işaret eden adalet kurumudur.</p>
				<p class="normal">Salatın, tüm boyutlarıyla uygulandığı, sahip-köle sistematiğinin olmadığı, sadece “ilim sınıflarının var olduğu” merkezi otorite, Mescid-i Haram ruhunu yansıtmaktadır. </p>
				<p class="normal">Namaz, bireysel bir olgudur, salatı yaşamınızda uygular ve ilahi kudret adına yaptığınızı ilan edersiniz. </p>
				<p class="normal">Devletin bunu yapmasına gerek yoktur. Ancak devlet “salat”ı uygulamalıdır.</p>
				<p class="normal">Yani:</p>
				<p class="normal">Bağımsız olmalı,</p>
				<p class="normal">Ekonomik anlamda tam bağımsız olmalı,</p>
				<p class="normal">Adil olmalı,</p>
				<p class="normal">Kavram ve değerleri birinci elden ayakta tutmalı,</p>
				<p class="normal">Tüm inanç ve düşünce topluluklarını kucaklamalı,</p>
				<p class="normal">Sosyal adaleti gözetmeli, sınıfsal ayrımların önüne geçmeli,</p>
				<p class="normal">Yönetimi “Şûra”, yani “Meclis” ile yürütmeli,</p>
				<p class="normal">Meclise “ehil” kimseler seçilmeli,</p>
				<p class="normal">Bu seçimin sağlığı adına, toplumun zihinsel gelişimi adına çaba harcanmalı,</p>
				<p class="normal">Ve</p>
				<p class="normal">Seçilen yönetici, ALLAH ADINA KONUŞMAMALIDIR!</p>
				
				<p class="normal2">Güvenli Bölge</p>
				<p class="normal">İslam kelimesinin bir anlamı da “Güvenli Bölge”dir. Halihazırda bilinçli toplumun, nefs olgusunu idraki neticesinde, nefse dayalı oluşan olaylar karşısındaki tedbirli tutumu, “güvenin” ana olgusudur.</p>
				<p class="normal">Yukarıda resmettiğimiz Mescid-i Haram portresinin en önemli unsurlarından bir tanesi budur. Güven, hem askeri hem de toplumsal bilinç düzeyi noktasında ortaya çıkan önemli bir olgudur. Mescid-i Haram toplumu için bu ifade kullanılmış, bir anlamda bu hedef tüm toplumlara bir misyon gibi yüklenmiştir.</p>
				<p class="normal">Tedbirli duruş, iç ve dış tehditlere karşı güveni temin eden duruşu ortaya koyma bilinci, vahyin derinliklerindeki “erdem” realitesinin özüdür.</p>
				<p class="normal">Tevhit, birleştirmek demektir! Şirk ise çoklaştırmak.</p>
				<p class="normal">Yani, tevhidi toplum; tüm unsurlarını birlik içinde tutabilen, dayanışması yüksek toplumdur. Şirki toplumlar ise, envai çeşit ayrılığın vücut bulduğu dağınık ve sürekli çatışmanın egemen olduğu toplumdur!</p>
				<p class="normal">Kuran, her unsurun güvenliğini ön planda tutmaktadır. Çünkü insanın kozmik dengeyi kavramasıyla birlikte, zıtlarıyla birlikte aynı seyrin parçası oluşu kabullenmesi gerekir.</p>
				<p class="normal">Bu “olgun insan” modelinin tarifidir.</p>
				<p class="normal">Mescid-i Haram, her alanda güvenli tutulmuş bu güven merkezi otorite tarafından temin edilmiştir. Güvenli oluşu, bünyesindeki tüm unsurları kucaklayıcılığı ve kapsayıcılığını ortaya koymaktadır.</p>
				
				<p class="normal2">Kolektif Toplum-Sınıfsız Toplum</p>
				<p class="normal">Hac ayetlerini ele almıştık. Özellikle hac ibadetiyle toplumlara hatırlatılan sistematiği iyi irdelediğimizde, ihram ve tek tip giyimin özünde yatan kolektif toplum yaklaşımını görebileceğiz. Mescid-i Haram bir akademidir. Orada; adalet ve tevhit makamı olan “İbrahim makamı” gözlemlenir ve hac dönüşü içinde bulunduğumuz topluma aktarılır. Böylece her yerin Mescid-i Haram düzeyinde olması adına çalışılır.</p>
				<p class="normal">Orada, herkes ihramlıdır. Para ve altının geçmediği beldelerdir oralar. Dolayısıyla sınıf yoktur ve üretim kolektif çalışmaya dayanır. Sosyalleşme noktasında ise sürekli bir dayanışma söz konusudur. Aynı düzlemdeki erdemli bireylerin oluşturduğu “kardeşlik” makamı mevcuttur.</p>
				<p class="normal">Bu, üretenin tüketici olduğu, aracı sömürü mekaniğinin yok olduğu, doğrudan merkezi otoritenin kontrolü altındaki “kadim devlet” mantığının ta kendisidir ki, bu devletin dini olmaz! Bu devlet, her din ve inanışı bünyesinde toplayarak tevhidi duruş ortaya koyar ve devlet bünyesindeki bireyler “Müslüman” olabilir.</p>
				<p class="normal">İşte Darüsselam dediğimiz de budur. Ebedi selam ve esenlik yurdunun yeryüzündeki pratiği olan Mescid-i Haram modeli, varlık âleminin en ileri medeniyetini üretme noktasında önemli bir açılımdır.</p>
				<p class="normal">Tamamen bilinçli, aydınlanmış ve ilim erbabı bir topluluğun, adalet ile küresel güç dengelerinin karşısındaki hak kutbu temsiliyle birlikte, altın ve paranın egemen olmadığı sınıfsız toplum yaklaşımını yaşaması, hem üretilen beşeri zulüm ütopyasının dengelerini yok edecek, hem de küresel barışın teminatı olacaktır. Bu bağlamda Mescid-i Haram temsili sadece Mekke sınırları değil, yerkürenin tamamında yaygınlaşması arzulanan bir anlayışın ta kendisidir.</p>
				
				<p class="normal2">İbrahim Makamı-Hanif/Şirksiz İman Bölgesi</p>
				<p class="normal">Âli İmran Suresi, 97. ayet: “Açık-seçik deliller, İbrahim’in makamı vardır orada. Oraya giren, güvene ermiş olur. Yoluna gücü yetenin o evi ziyaret etmesi, insanlar üzerinde Allah’ın bir hakkıdır. Kim nankörlük ederse hiç kuşkusuz, Allah bütün âlemlere muhtaç olmayacak bir Gani’dir.”</p>
				<p class="normal">İbrahim Resul, tevhidin ve hanif karakterin temel temsilcisi, Kuran’ın bünyesinde bu gerçeklerin örnekliğini teşkil eden en temel taşlardan bir tanesidir.</p>
				<p class="normal">Allah’ın vahyi içerisinde “halil İbrahim” olarak anılarak, bir anlamda Allah’ın doğrudan dost ilan ettiği ve bunu vahiy yollu ilan ettiği müstesna bir kişiliktir. Bu realite gereği, anlaşılması ve kavranması gereken bir insandır.</p>
				<p class="normal">Vahyin İbrahim Resul için neler söylediğine bir bakalım:</p>
				
				<p class="normal1">“Hani Rabb’i, İbrahim’i bazı kelimelerle imtihana çekmiş, o da onların hakkını vermişti de Rab şöyle demişti: ‘Seni insanlara önder yapacağım.’ İbrahim, ‘Soyumdan birilerini de’ deyince Allah, ‘Benim ahdime zalimler eremezler’ buyurdu.”</p>
				<p class="sagitalik">Bakara Suresi, 124. ayet</p>
		<div class="clrb"/>
				
				<p class="normal">İbrahim Resul, İslam’ın elçisidir! İslam’ın hanifçe yaşanması hususundaki en önemli örneklerden biridir. İçinde bulunduğu toplum yapısına “isyan” ederek, sömürücü olan put sisteminin karşısında olmuş, sonuna kadar mücadele etmiş bir elçidir.</p>
				<p class="normal">Üstelik bu mücadeleyi “tek başına” hayata geçirmiştir!</p>
				<p class="normal">Hanif karakter (hanif ile Hanefilik apayrı olgulardır, birisi karakter, öbürü bir mezhep adıdır), her türlü şirk unsurunu reddederek, doğrudan Hakk’a yönelmek demektir. Tevhidi olmak, şirkin alametlerinden uzaklaşmak demektir.</p>
				<p class="normal">Bugün İslam “hanifçe” yaşanmamakta, hanif karakterden yoksun “şirk dolu bir dincilik akımı” hayata egemen kılınmaktadır!</p>
				<p class="normal">Bunun temel nedeni, Allah’ın varlık ve tekliğini idrak edememe, vahyi dışlama sapkınlığının din adına yapılışıdır. Din adına üretilen toplumsal tahakküm, vahyin hedeflediği toplumdan çok uzaktır. İki ayaklı yürüyen putların eteklerine sığınan “raiye”nin, namaz rekâtı sayarak cennet ve huri hesabı yapışı da bu cümledendir.</p>
				<p class="normal">İbrahim atamız, hanif bir Müslüman’dı! Yani, hiçbir surette Allah’a şirk koşmaksızın, doğrudan yönelenlerdendi...</p>
				<p class="normal">Bakara Suresi, 127. ayet: “İbrahim’in, İsmail’le birlikte, Beytullah’ın ana duvarlarını yükselterek şöyle yakardıkları zamanı da an: Rabbimiz, bizden gelen niyazları kabul buyur; sen, evet sen, Semi’sin, her şeyi çok iyi duyarsın; Alim’sin, her şeyi çok iyi bilirsin.”</p>
				<p class="normal">Bakara Suresi, 130. ayet: “Öz benliğini beyinsizliğe itenden başka kim, İbrahim’in milletinden yüz çevirir? Yemin olsun ki biz onu dünyada seçip yüceltmiştik. Ve o, ahirette de barış ve iyilik sevenlerden biri olacaktır elbette...”</p>
				<p class="normal">Kuran’da, millete “İbrahime hanifen” olarak geçen bu vurgu, hanif İbrahim’in milleti olarak çevrilmektedir. Bu gayet doğru bir çeviridir. Ancak buradaki millet vurgusu çok önemlidir. Kuran’ın millet kastı, “aynı ilkeler arasında toplanmış olan topluluk” olarak gözlere çarpmaktadır. Kaldı ki, dikkat edersek, Mustafa Kemal de, “Kurtuluş Savaşı’nda mücadele etmiş olan topluluklara Türk Milleti denir” biçiminde bir açılım yaparak, “genetik milliyet” yaklaşımını bertaraf edip, “ilkelere bağlı millet” olgusunu hayata geçirmiştir.</p>
				<p class="normal">Genetik milliyetçilik gibi yaklaşımlar, insan tabiatının özündeki “birlik” ruhuna aykırı, dinin kabul etmediği görüşlerdir.</p>
				<p class="normal">Bunlara alternatif gibi sunulan ümmetçilik mantığı da “çarpıktır.” Kuran’ın “cılık” olarak önerebileceği tek “cılık”; “insancılık”tır!</p>
				<p class="normal">Bakara Suresi, 132. ayet: “İbrahim de oğullarına şunu vasiyet etti, Yakub da: Oğullarım! Allah sizin için bu dini seçmiştir. O halde ancak Müslümanlar olarak can verin.”</p>
				<p class="normal">Semavi dinler safsatasına binaen, vahyin ana hatlarında verilen mesajların yok edilme operasyonu, Müslümanların değil, ancak İslam ve Doğu kültürüne düşman Batılı emperyalist unsurların işidir!</p>
				<p class="normal">Dolayısıyla, bu çanağa su taşıyan ve kendisini çeşitli vasıflarla lanse eden tüm unsurlar, Kuran düşmanlığını her ne kadar yaldızlı sözlerle gizlemeye çalışsa da, bizler, yani Kurani ve Muhammedi ruhun takipçileri, onların şeytani görüntüsünü görmeye muktediriz.</p>
				<p class="normal">Şu ayeti, onlara atfetmek isterim:</p>
				<p class="normal">Enam Suresi, 112. ayet: “İşte böyle, biz peygambere insan ve cin şeytanlarını düşman yaptık. Bunlar aldatmak için birbirlerine lafın yaldızlısını fısıldarlar. Rabb’in dileseydi onu yapamazlardı. Bırak onları, düzdükleri iftiralarla baş başa kalsınlar.”</p>
				<p class="normal">İbrahim atamız, üç büyük dinin atası değil, Müslümanların atasıdır! Üç büyük din olarak ifade edilen, ehli kitabın küfre sapmışları olarak göze çarpan, Allah’ın kabul etmediği Yahudilik ve Hıristiyanlığı, kabul edilir kılmak, “dindarlık adına putperestliğin ta kendisidir!”</p>
				<p class="normal">Bugün başımızdaki en büyük musibet, Emevi saltanat-perestliğine karşı tepkisizleştirilen “raiye” (koyun sürüsü) sürüsünün, Kuran’ı yeterince tanımayışı, Muhammedi çıkışı Emevi ürünü uydurma hadislerden ibaret sanışı ve dindarlık adına dinsizlik yapan güruhların ürettiği “ruhban psikozu”nu kutsallaştırmalarından ileri gelmektedir.</p>
				<p class="normal">Bakara Suresi, 258. ayet: “Allah kendisine mülk ve saltanat verdiği için, Rabb’i hakkında İbrahim’le çekişeni görmedin mi? İbrahim şöyle demişti: ‘Benim Rabbim odur ki, hayat verir ve öldürür.’ O da şöyle demişti: ‘Ben de hayat veririm, hem de öldürürüm.’ İbrahim, ‘Allah, güneşi doğudan getiriyor, hadi sen onu batıdan getir’ deyince, küfre sapan o adam apışıp kalmıştı. Allah, zalimler toplumunu doğruya ve güzele kılavuzlamaz.”</p>
				<p class="normal">İbrahim Resul, pratik bir zekâya sahipti. Bunu, onun ismi geçen her ayette görebilirsiniz. Kaldı ki, bu pratik zekâsı, sorgucu kişiliğinden ileri gelmekteydi.</p>
				<p class="normal">Mesela, Bakara 260; dindarlığın temel ülküsü olan “sorgulama” mantığını kavrama noktasında büyük bir açılımdır! Anlaşılması gereken temel nokta tam olarak budur!</p>
				<p class="normal">Bakara Suresi, 260. ayet: “Hani İbrahim de şöyle yakarmıştı: ‘Rabbim, göster bana, nasıl diriltiyorsun ölüleri?’ O da, ‘İnanmadın mı?’ diye sordu. ‘İnandım’ dedi. ‘Ancak kalbimin tatmin olması için...’ Allah dedi ki: Kuşlardan dört tane al, onları kendine ısındır, alıştır. Sonra her dağın üstüne onlardan bir parça koy. Sonra da onları çağır. Koşarak sana geleceklerdir. Bil ki Allah Aziz’dir, Hakim’dir.”</p>
				<p class="normal">Bu ayet, İbrahim Resul’ün varlık âleminde övülmesinin temel nedenlerinden birini teşkil eden ayetlerdendir. İnsanlık tabiatının sürekli arayışı içerisindeki sorgulama mantığını devreye sokmuş, akıl yoluyla Hakk’ı bulmuştur.</p>
				<p class="normal">Bir diğer ayette şöyle bir ifade kullanılmaktadır:</p>
				
				<p class="normal1">“Böylece biz İbrahim’e göklerin ve yerin melekûtunu gösteriyorduk ki, gerçeği görüp bilerek inananlardan olsun.”</p>
				<p class="sagitalik">Enam Suresi, 75. ayet</p>
		<div class="clrb"/>
				
				<p class="normal">Göklerin ve yerin melekûtu, merkeze bağlı olan güçlerdir. Melek tanımı gereği, bunu böyle ele almak icap eder. Bu noktada, kozmik-evrensel işleyişin altyapısını keşfettiği anlaşılabilir. Yani, mekaniğin altyapısını düşünsel olarak aklında belli yerlere oturttuğunu söylersek, ayetle çelişmeyiz.</p>
				<p class="normal">Bu da sorgulayan ve soru soran aklın varabileceği bir noktadır!</p>
				<p class="normal">Bağımsız akıl, arayış süresince bütün önyargı ve tabulardan sıyrılarak bu noktaya ulaşır. Kaldı ki, önce Güneş’e, sonra Ay’a tapıp, Allah’ı keşfetmek ancak bu deneme yanılma mantığıyla izah edilebilir.</p>
				<p class="normal">Enam Suresi, 74. ayet: “İbrahim, babası Azer’e şöyle demişti: Putları tanrılar mı ediniyorsun? Seni de toplumunu da açık bir sapıklık içinde görüyorum.”</p>
				<p class="normal">Bu ayeti yüzyıllardır, putlara eğilenleri kıbleye yönlendirme mücadelesi olarak ele alan cehaletin ürünü olan “dinci yapı”, meselenin ana mantığını her zaman gizlemiştir. Çünkü bu sistemden beslenmektedirler.</p>
				<p class="normal">Sorun, put önünde eğilenleri, Allah’a eğilme konusunda ikna etme değil; insan tabiatının özündeki fıtratın istikametinde bir yaşam standardı üretme çabasıdır!</p>
				<p class="normal">Ve bu noktada, hiçbir elçi “baskı” yolunu seçmemiş, sadece davet yolunu kullanmıştır.</p>
				<p class="normal">Put sistemi, ekonomik bir sistemdir. Kral putu diktirir, halk bunlara tapınır, bu süreçte kral halkı sömürür. Putlardan beslenen sahipler sınıfı da güç kazanarak köleleri ezmeye devam eder.</p>
				<p class="normal">Sorun, fıtratla çelişik bu sistemi bertaraf etmek, insan tabiatına uygun olan varlık standardını ortaya koymaktır.</p>
				<p class="normal">Mesele, bir dinin misyonerliğini yapmak değil, din üzerinden fıtrat standartlarını aşan mantıksız sistematikleri bertaraf etme meselesidir!</p>
				<p class="normal">Fıtrat, arı ve duru bir merkezdir. Ahadiyetin simge ve sembollerinin vücut bulduğu ana merkez, yaşamsal fonksiyonları düzenleyici bölgedir. Buradan türeyen standartların oluşturduğu toplum dinamikleri, Mescid-i Haram’la izah edilmiş, adil ve erdemli bireylerin bünyesinde olduğu toplum biçiminde bir izahla bizlere tanıtılmıştır.</p>
				<p class="normal">Rum Suresi, 30. ayet: “O halde sen yüzünü, bir hanif olarak dine, Allah’ın insanları üzerinde yarattığı fıtrata çevir. Allah’ın yaratışında değiştirme olamaz. Doğru ve eskimez din işte budur. Fakat insanların çokları bilmiyorlar.”</p>
				<p class="normal">Dine yönelişin öncesinde hanifçe bakmayı öğrenmek gerektiğini bu ayetten anlıyoruz. Kaldı ki bu emir, Hz. Muhammed’e vahyedilerek, bizlere de hedef olarak koyulmuştur. Yani, aklı ve mantığı devreden çıkarmaksızın, sürekli sorgulayarak “tatmin olma” amacına yönelik çabalayıp, dine Allah’ın varlık âlemindeki tecelliyetini kavrayarak yönelmemiz gereklidir.</p>
				<p class="normal">Aksi halde, şekil değiştiren putçuluğun bünyesinde, Allah Resulü’nün göz nuru torunlarını katletme cüretkârlığını gösterecek kadar körelir ve halen daha İslam iddiası güderiz.</p>
				<p class="normal">Yukarıda izah ettiğim gibi, salat geniş bir dairedir.</p>
				<p class="normal">Alak Suresi’ne de döndüğümüzde; birilerinin salatı engellediği belirtilmektedir.</p>
				<p class="normal">Yani, dönem koşulları içerisinde birileri salatı uygulama gayesindeyken, başka bir zümre bunu engellemeye çalışmaktadır.</p>
				<p class="normal">İlginç olan ise, bu kişilerin müstağni oluşu, servet sahibi oluşu, Allah’a inandığını iddia edişi ve saltanat sürüyor oluşlarıdır. Günümüzdeki dindar algısının bire bir aynısı olmakla beraber, daha koyu ve radikal olduklarını da söylemek mümkündür.</p>
				<p class="normal">Çünkü kendilerini Allah’a yaklaştıracaklarını düşündükleri putları sıkıca savunmuş ve uğruna mücadele etmişlerdir. Elbette tek sebep bu değildir, ancak bu da nedenlerden biridir. Dolayısıyla bu kişilik:</p>
				
				
					<p class="normal">• Allah’a inanan</p>
					<p class="normal">• Namaz kılan</p>
					<p class="normal">• Hac uygulayan</p>
					<p class="normal">• Servet sahibi</p>
					<p class="normal">• Kendisini ihtiyaçsız/müstağni gören</p>
					<p class="normal">• Gelenekçi/Bağnaz</p>
					<p class="normal">• İftiracı, işine gelmeyeni aforoz eden</p>
					<p class="normal">• Dindar olduğunu iddia eden, ancak Allah’a yaklaştırıcı güç ve kuvvetler üreterek hegemonya oluşturan</p>
					<p class="normal">• Toplumsal sınıf ve çelişkiler üreten</p>
					<p class="normal">• Elitist</p>
					<p class="normal">• Modernist (ki bunu saray-saltanat sevdasında görürüz)</p>
					<p class="normal">• Çıkarları uğruna herkesle işbirliği yapabilen</p>
					<p class="normal">• Kitleleri “afyon din” ile kendisine bağımlı tutan</p>
					<p class="normal">• Fanatik ve radikal kişi ve odaklarda açığa çıkmıştır.</p>
				
				<p class="normal">İşte abdestli kapitalistler o dönem içinde bu fiilleri üretmiş, bugün de üretmektedirler.</p>
				<p class="normal">Alak Suresi, Allah Elçisi’ne ilk beyan edilen suredir. Ancak, Resul’ün halka ilk açtığı sure değildir. Allah Elçisi’nin halka ilk açtığı sure, Fatiha Suresi’dir. Sure başlı başına bir bağımsızlık manifestosudur ki, bu sure okunurken Allah Elçisi’ne müdahale edilmek istenmiştir...</p>
				<p class="normal">Abdestli kapitalizm, egonun körelttiği gözlerin İslam bünyesinde vücut bulma çabasıdır. İslam’ın temel niteliklerini bertaraf etmek suretiyle oluşturulan karşı kamptır.</p>
				<p class="normal">Mal mülk yığma aşkı, Âdem’i gözden düşürmüş, idealize edilmiş toplumun tüm dengesini yok etmiştir. Bu, günümüzde de böyledir.</p>
				<p class="normal">Bugün kapitalizm, insanlığın başına musallat olmuş en büyük musibettir.</p>
				<p class="normal">Öyle ki, varlık sahnesindeki insan için, var olan tüm misyonların belirleyicisi ve yöneticisidir. Sahip olunan tüm değerlerin yegâne besleyicisidir. Tarihin ve vicdanın darağacında çoktan sallandırılmış olan bu sistem, insan ve insana ait olan tüm değerlerin düşmanı ve yok edicisidir.</p>
				<p class="normal">Kapitalizm özet olarak; üretim araçlarına ve mülkiyete “bunlara sahip olanlarca oluşturulmuş” piyasa akidelerinin egemen olmasıdır. Yani, üretim değerlerini belirleyen temel unsurun “emek” değil, koşulların olması noktasında bir çıkıştır. Bu çıkışa binaen gelişen dünyada, sosyoekonomik düzlemde oluşan tüm fiillerin faili ve yöneticisidir.</p>
				<p class="normal">Kapitalizm toplumsal şahsiyeti önemsemez. Ferdi şahsiyetin gelişimini ön plana alarak, bireyselliğin hegemonya halini alması yönünde ilkeler ihtiva eder. Bu bağlamda kullandığı temel slogan “demokrasi”dir. Demokrasi algısı, kendi çıkar ve egemenlik sahasıyla ilintilidir ki, bu demokrasiye biz, “burjuva/elitler demokrasisi” diyoruz. Az önce belirttiğim ferdi gelişim, ferdi gelişimin tekâmülüne olanak sağlar bir yönde değildir. Çünkü bu gelişim; algısal düzlemde ileri noktalara ulaşacak bir farkındalığı tetiklemekten çok, ferdi mülkiyeti güçlendirme adınadır. Bu minvalde, temel diyalektiğini oluşturan meta mücadelesini güçlü kılma adına, toplumu aydınlatacak tüm doneler yozlaştırılır...</p>
				<p class="normal">Yozlaştırılan değerlerin tercihi, ilkesel olarak “kendi varlığı için tehdit oluşturma sırasına göredir.” Eğer bir din, inanç, mit ya da prensip, kapitalizmin çıkarları adına tehdit unsuru konumunda ise, muhakkak müdahale alanına girer ve tehdit bertaraf edilir.</p>
				<p class="normal">Abdestli kapitalizmin çıkışı bu noktada ele alınmalıdır.</p>
				<p class="normal">Din dilinde “şirk olarak” tanımlanan bu yıkımın gelişimi ve olgunlaşma sürecini idrak edebilmek gerekir. Bunun için, “Hangi İslam?” sorusunu sorabilmek gerekir...</p>
				
	</div>
<div class="calibre1" id="calibre_pb_9"/></body>
</html>