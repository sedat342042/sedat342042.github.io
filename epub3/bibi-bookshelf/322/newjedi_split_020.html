<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>newjedi</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
<body class="calibre">
<h1 class="h1baslik" id="calibre_toc_18">ON DOKUZ<br class="chapter"/>
				  <br class="chapter"/>
			    Takım Çalışmasının Kusursuzluğu</h1>
<p class="normal"> </p>
<p class="normal">“Topumuz çok ama onları kullanacak adam yok,” dedi Lando acı bir gülümsemeyle. “Çoğu enkazlardan alınma zaten. Hurdaya çıkan İmparatorluk yıldız destroyerlerinden alındılar.”</p>
				<p class="normal">Han şaşırmamıştı. Lando, menfaatini korumak söz konusu olduğunda, tanıdığı en yetenekli adamlardan biriydi. </p>
				<p class="normal">“Yükünü boşalttık,” dedi Han.</p>
				<p class="normal">Lando ona baktı, şaşırmıştı.</p>
				<p class="normal">“Sernpidal’a yani,” diye devam etti Han. “Ay düşmeden hemen önce teslim ettik. Sence iş bağlantıların bundan memnun olmuş mudur?”</p>
				<p class="normal">“İyi de bu benim hatam değildi,” dedi Lando, elini havada sallayarak.</p>
				<p class="normal">“Orada olmamız senin hatandı!” diye bağırdı Han ona.</p>
				<p class="normal">“Ve yirmi bin kişi de orada olmandan çok mutlu oldu,” diye cevap verdi Lando, arkadaşına Chewbacca’nın kaybedilmesine rağmen Han, Anakin ve Wookiee’nin çabaları sonucu binlerce kişinin hayatının kurtarılmış olduğunu bir kez daha hatırlattı. </p>
				<p class="normal">Han dudaklarını ısırdı, yumruklarını sıktı ve kolları iki yana açıldı, Lando’yla kaçınılmaz kavgasını şimdi mi başlatsa yoksa tehlike geçene kadar öfkesini bir kenara mı bıraksa bilemiyordu. </p>
				<p class="normal">“Geriye dönüp de bizi bu noktaya getiren kararlara takılamayız,” dedi Lando usulca ve başını salladı. “Eğer senden Sernpidal’a gitmeni istemesem sen de gitmeyecektin ve Chewie hâlâ yaşıyor olacaktı. Ama muhtemelen Kyp’in de dahil olduğu pek çok kişi ölmüş olacaktı ve şu anda bize doğru gelen tehlikeden de haberimiz olmayacaktı. O zaman hepimiz, Chewie de dahil büyük bir tehlikede olacaktık.” </p>
				<p class="normal">Söyledikleri mantıklıydı ama yine de kalbindeki acıyı dindirmeye yetmiyordu. “Sürüler halinde geliyorlar,” dedi. “Senin kaç avcı uçağın var?”</p>
				<p class="normal">Lando bu soruya fazla şaşırmamıştı.</p>
				<p class="normal">“Avcı çok ama yeterli pilot yok.”</p>
				<p class="normal">“Kuşak yarışına rağmen mi?” </p>
				<p class="normal">“Ona kimlerin geleceğini biliyorsun,” dedi Lando. “Üze-rimize bir donanma geldiğini duyduklarında sence hangisi burada kalmaya gönüllü olur?”</p>
				<p class="normal">Han durup söylediklerini düşündü, hakkı vardı. Hayatı boyunca kaçakçılarla uğraşmıştı ve çoğunu tanır ve hepsinin de önce kendi güvenlik ve ihtiyaçlarını düşündüğünü bilirdi. Belki de bu durumda bu politikada haklılık payı da bulunuyordu. Belki de hep birlikte Dubrillion’u terk edip Core’a doğru kaçmaları gerekirdi. İhtiyaçları olan ateş gücünü ancak orada bulabilirlerdi. Lando’nun adamlarından biri onları bir veri ekranına çağırdığında, onun aklında hâlâ bu düşünceler vardı. Lando ekrandaki verileri okuyunca kaşları çatıldı. </p>
				<p class="normal">“Zannettiğimizden fazla pilotumuz olabilir,” dedi ve konsolu Han’a çevirdi.</p>
				<p class="normal">Han ekrana dikkatle bakmadan tekrar Lando’ya döndü. </p>
				<p class="normal">“Düşmanımız zaten çoktan sektöre girdi,” dedi Lando. “Siz gelmeden az önce buradan ayrılan bir grup pilottan çağrı aldık. Bir tür çok renkli avcı uçağı tarafından saldırıya uğramışlar – o şeylerin taş parçaları gibi uçtuğunu iddia ediyorlar.”</p>
				<p class="normal">“Kyp’in söylediği gibi,” dedi Han asık suratla.</p>
				<p class="normal">“Eğer gezegende kalırsak daha akıllıca bir şey yapmış oluruz,” dedi Lando. “Gökyüzü onların olsun. Biz sığınaklara saklanırız. Maden ekipmanlarım sayesinde silahlarının erişemeyeceği kadar derinlere inebiliriz.”</p>
				<p class="normal">Han itiraz etmedi ama Sernpidal’da neler olduğunu bili-yordu ve bu ani felaketlerin tümünün birbiriyle bağlantılı olduğundan da emindi. Eğer yerin altına saklanırlarsa düşman avcıları belki onlara dokunamazdı ama Dubrillion’un da bir ayı vardı, hem de kocaman. </p>
				<p class="normal">“Hemen gezegenin çevresine devriyeler gönderin,” dedi. “Krater, enerji alanı ya da ışını var mı arasınlar.”</p>
				<p class="normal">Sernpidal’ın başına gelenleri henüz duymuş olan Lando hiç itiraz etmeden söyleneni yaptı. </p>
				<p class="normal">“Han!” diye bir ses geldi koridordan ve Leia koşarak içeri girdi, C-3PO da arkasındaydı. “Olanları duydum,” dedi ve koşarak gelip kocasına sarıldı. “Anakin söyledi.”</p>
				<p class="normal">Han yüzünü Leia’nin koyu renk saçlarına gömdü, böylece yüz ifadesini gizleyerek içinde hissettiklerinin mahrem bir şey olarak kalmasını sağladı. Anakin’e karşı hissettikleri ve Sernpidal tahliyesinin etkisi henüz geçmemişti, oğlunun pratik zekâsı onları böceklerden kurtarmış olduğu halde bile. Uzun yıllardan beri en yakın dostu, yardımcı pilotu ve güvenilir bir yoldaşı olan kişinin kaybına da henüz alışamamıştı. Şu an bundan konuşmaya başlayamazdı, bunu kabullenip bu acı gerçekle yüzleşene kadar yapamazdı bunu. Ailesi yanındaydı, Leia’nın sarılması ona bunu hatırlatıyordu, eşi ve üç çocuğu. Eğer şu anda kendisini toparlayıp elinden gelenin en iyisini yapmazsa tümü hayatını kaybedebilirdi. </p>
				<p class="normal">Leia sarılmayı bıraktı ve kocasını kol mesafesinde tuttu. “Anakin’i kurtarırken öldü,” diye hatırlattı ona usulca. </p>
				<p class="normal">Han başını salladı, çok üzgündü. </p>
				<p class="normal">“Anakin kendisini çok kötü hissediyor,” dedi ona endişeyle. </p>
				<p class="normal">Han cevap verecek ve çocuğun kötü hissetmesi gerektiğini söyleyecekti ama dilini tuttu. Yine de içindeki bu duygular bir şekilde yüzüne yansıdı ve Leia da bunu fark etmekte gecikmedi. “Ne oldu?” diye sordu. </p>
				<p class="normal">Han yüzünü ondan çevirip Lando’ya döndü. “Araştırmaya hemen başlayın,” dedi ve Lando hiç zaman kaybetmeden koşarak uzaklaştı.</p>
				<p class="normal">“Ne oldu?“ diye sordu Leia tekrar, dik dik Han’a baktı ve hatta kendisine bakmasını sağlamak için çenesinin altından tutup hafifçe kaldırdı. </p>
				<p class="normal">“Sadece gezegende yapılacak bir araştırma,” dedi Han.</p>
				<p class="normal">“Anakin’le ne oldu?” diye açıklık getirdi Leia. “Ne oldu?”</p>
				<p class="normal">Han derin bir nefes çekti ve gözlerini ona dikti. “Geri dönüşümüz konusunda bir fikir ayrılığı,” dedi.</p>
				<p class="normal">“Bu da ne demek?”</p>
				<p class="normal">“Onu terk etti,” dedi Han somurtarak. Başını iki yana salladı ve kibarca Leia’yı yana itti. “Saldırıya karşı hazırlanmamız gerek,” dedi. </p>
				<p class="normal">Leia kolundan tutup onu yine kendisine dönmek zorunda bıraktı. </p>
				<p class="normal">“Onu terk mi etti?” dedi şüpheyle.</p>
				<p class="normal">“Anakin onu terk etti, Chewie’yi,” dedi Han.</p>
				<p class="normal">Cevap veremeyecek kadar şaşıran Leia, Han’ın kolunu bıraktı ve o da Leia’yı kafasında sorular ve endişeyle birlikte bırakarak çekip gitti.</p>
				<p class="normal">“Yapabileceğim hiçbir şey yoktu.”</p>
				<p class="normal">Jacen kapıda durdu, küçük kardeşinin sözlerini duymuştu. Sernpidal’daki felaketten haberi vardı, Chewie’nin başına gelenler yüzünden annesinin ağladığını görmüş ve babasının Anakin’e bakışlarından bir şekilde kardeşinin de bu işle bir ilgisi olduğundan şüphelenmişti. </p>
				<p class="normal">“Bundan emin misin?” diye başka bir ses geldi odanın içinden, Jaina’nın sesi. </p>
				<p class="normal">“Ay çok hızlı düşüyordu,“ dedi Anakin. “Sanki hava bile tutuşmaya başlamıştı.” </p>
				<p class="normal">“Sıkışma yüzündendir,” dedi Jaina.</p>
				<p class="normal">“Rüzgârın Chewie’yi nereye sürüklediğini ve hâlâ hayatta olup olmadığını bile bilmiyorduk.”</p>
				<p class="normal">“Ama babam onu gördüğünü söyledi,” dedi Jaina ve bunu duyan Jacen irkildi, Anakin’in bir şeylerin üzerini örtmek için yalan söylediğinden korkmuştu.</p>
				<p class="normal">“Çok geçti,” dedi Anakin. “Oradan uzaklaşmaya başladığımızda bile geç kalmıştık. Çarpışmadan önce en fazla dört saniyemiz vardı. Dört saniyede onu alıp da nasıl uzaklaşabilirdik?”</p>
				<p class="normal">Kapı açıldı ve Jacen içeri girdi. Kardeşine dikkatle baktı, kınayan değil de sevecen bir ifadeyle, fakat yüzündeki korku dolu ifade yüzünden ne Jaina ne de Anakin bunu fark edememişti. </p>
				<p class="normal">“Yapamazdın,” dedi Jacen ve kardeşinin kendisini desteklediğini gören Anakin hayretle ona baktı. “Eğer hava bile tutuşmaya başlamışsa <span class="ideitalik">Falcon’un</span> oradan kaçıp kurtulması mümkün olmazdı. Sen de Chewie’nin yanına ya da üzerine düşer ve hepiniz ölürdünüz.”</p>
				<p class="normal">Anakin gözlerini kırptı, Jacen onun ağlamamak için sürekli gözlerini kırptığını biliyordu. Kardeşinin başardığı şeyleri takdir ediyordu. Hissettiği üzüntü çok büyüktü – Chewbacca hepsi için bir ağabey ya da çok sevdikleri bir amca gibiydi ve babalarına Luke’tan bile daha yakındı. Fakat Anakin’in hissettiği üzüntü karşısında, suçluluk duygusunun da etkisiyle, kendisininkinin çok hafif kaldığını görebiliyordu. </p>
				<p class="normal">“Babam böyle düşünmüyor ama,” dedi Jaina ve şefkat dolu bakışlarını Anakin’e çevirdi. “Aklını kaçırmış gibi.”</p>
				<p class="normal">“Çok öfkeli,” dedi Jacen ve Jaina nefesini tutarak ona baktı.</p>
				<p class="normal">“Öfkeden aklını yitirmiş gibi,” diye üsteledi Jacen, “En iyi dostunu kaybettiği için. Bu senin yapıp yapmadığın bir şeyle alakalı değil,” dedi Anakin’e. “Sadece Chewie’yi kaybetmiş olmasıyla ilgili.”</p>
				<p class="normal">“Ama ben...” diye söze başladı Anakin. </p>
				<p class="normal">Jacen yanına geldi ve elini kardeşinin omzuna koyarak gözlerinin içine baktı. “Onun yanına gidip onu kurtarmaya çalıştın mı?” diye sordu, sesinin tonundan Güç’ün yoğunluğu akıyordu, Anakin ve Jaina’yı söylediği her kelimeyi tek tek dikkate almaya zorlamıştı.</p>
				<p class="normal">Anakin sanki bu sorunun ağırlığı karşısında dengesini kaybediyor gibiydi, o anki duygusal varlığının tam merkezini hedef almış ve Sernpidal’da yaşadığı her şeyin bir kez daha gözlerinin önünde canlanmasına neden olmuştu. </p>
				<p class="normal">“Hayır,” diye cevap verdi dürüstçe.</p>
				<p class="normal">Jacen onun omzuna vurup arkasını döndü. “Öyleyse doğru olanı yapmışsın,” dedi. “Geri kalanları bu sayede kurtardın.”</p>
				<p class="normal">“Ama babam...” diye tekrar konuşmaya başladı Anakin.</p>
				<p class="normal">“Babam geri kalanların onu kurtarmaya çabalarken öldüğünü duyacak olsa da şu an olduğundan daha az üzgün olmayacaktı,” dedi Jacen, Anakin’in bir şey söylemesine fırsat vermeden. “En iyi arkadaşının senin yüzünden öleceğini bildiğin halde kendi ölüm korkunla yüzleşebildiğini hayal edebiliyor musun? Eğer Darth Vader’la olan son savaşında Luke dayı yardımına koşmuş olsaydı Obi-Wan Kenobi ne hissederdi? Dehşete düşerdi, çünkü böylece Luke dayı kendi hayatını da tehlikeye atarak Asi İttifakı’nın, İmparatorluk’a karşı kazanma şansını da ortadan kaldırmış olurdu. Chewie’nin durumu da bundan farklı değil. O seni kurtardı, en sevdiği dostunun oğlunu ve bunun bedelini de hayatıyla ödedi. Bunu bilmenin huzuruyla öldü.”</p>
				<p class="normal">Yüzünü Anakin’den çevirip ağzı açık duran Jaina’ya baktı, anlaşılan onun bu izahatından çok etkilenmişti. Arkasından Anakin’in burnunu çektiğini duyabiliyordu ve şu ana kadar suçluluk duygusuyla set çekmiş olduğu gözyaşlarını artık serbest bıraktığını anlamıştı. </p>
				<p class="normal">O da ağlar gibi olmuştu ama küçük kardeşinin ve özellikle de kız kardeşinin önünde bunu yapmak istemiyordu. </p>
				<p class="normal">Jaina’yı başıyla selamlayan Jacen aceleyle odayı terk etti.</p>
				<p class="normal">Jaina, Anakin’in yanına gitti ve ona sarıldı –Anakin bu sefer rahatsız olmuşa hiç benzemiyordu. Yüzünü onun gür saçları ve omuzlarına gömüp ağlamaya başladı.</p>
				<p class="normal">“<span class="ideitalik">Rejuvenator</span>, Ord Mantell’de,” dedi Leia, başını ekrandan ve haberleşme cihazından kaldırdı. “Buraya üç günde ulaşır.”</p>
				<p class="normal">Lando Han’a baktı, ikisi de bu haberden heyecanlanmamıştı. Leia sabahtan beri çağrı yapıp bölgedeki ateş gücünü toplamaya çalışıyordu ama Dubrillion, Core’dan ve herhangi bir Yeni Cumhuriyet faaliyetinden çok uzaktı. Bu nedenle de yakınlarındaki en büyük savaş gemisi <span class="ideitalik">Rejuvenator’dı</span>. Ne yazık ki düşman gemilerinden oluşan sürü, eğer şimdiki rota hızlarını korurlarsa iki gün içerisinde gelmiş olacaktı. </p>
				<p class="normal">Han bu “eğerin” her şeyi değiştirebileceğini biliyordu. Gelen gemilere dair işaretler onların hız artırdıklarını göstermekteydi ki bu durumu daha da kötü hale getiriyordu. Eğer bu gemiler şu anda hız artırıyorlarsa bunu neden daha önce yapmamışlar ve savunmasız mültecileri yakalamamışlardı? Han o mültecilerin kasıtlı olarak Dubrillion’a gitmelerine izin verildiğini düşünmeye başlamıştı. </p>
				<p class="normal">“Yıldız destroyerine çağrı yap,” dedi Lando, Leia’ya. Sonra da Han’a döndü. “<span class="ideitalik">Rejuvenator</span> gelene kadar onları tutarız.”</p>
				<p class="normal">“Kardeşinden haber var mı?” diye sordu Han, Leia’ya ve o da başını iki yana salladı. Luke ve Mara şimdiye kadar çoktan Belkadan’a varmış ve hatta geri dönüyor olmalıydı ama şu ana kadar onlardan bu yönde bir bilgi elde edememişlerdi. </p>
				<p class="normal">“Hâlâ burayı terk etme şansımız var,” dedi Leia. “En hızlı gemilere doluşur ve Ord Mantell’e gideriz, <span class="ideitalik">Rejuvenator’a</span> da çağrı yaparak bizimle yarı yolda buluşmasını isteriz.”</p>
				<p class="normal">“O savaş gemisinin ateş gücü Dubrillion’unkinin yarısı kadar bile değil,” dedi Lando. “Eğer onlarla savaşacaksak burada olması en iyisi.” </p>
				<p class="normal">Leia, Han’a baktığında onun başını sallayarak Lando’yu onayladığını gördü. </p>
				<p class="normal">“<span class="ideitalik">Rejuvenator</span> yardıma gelene kadar tutarız onları,” diye devam etti Lando, sesinin tonundaki güven artıyordu, sanki konuşurken planı da aynı anda ortaya çıkıyor gibiydi. “Eğer ana hattan yardım çağrısı göndermeyi başarabilirsek filonun yarısı bir haftaya kalmadan burada olur.”</p>
				<p class="normal">“Tabii dinlerlerse,” dedi Leia ona. “Yeni Cumhuriyet’in kendi içinde de pek çok sorunu var. Donanmanın yarısını Outer Rim’deki küçük bir meseleden dolayı göndereceklerini zannetmem.”</p>
				<p class="normal">“Küçük mü?” dedi Lando hayretle ve Han tokat yemiş gibi yüzünü buruşturdu. Koca bir gezegenin yok edildiğini göreli daha çok olmamıştı. Ama Konsey üyelerinin meselelere Han’ın ya da Outer Rim’deki herhangi birinin gözüyle bakmayacağını Leia biliyordu. Şehirlerinde yaşayanların sayısı en yakın üç sektörün tüm gezegenlerinde yaşayanların sayısından fazlaydı ve Coruscant’a her gün ayrı bir felaket haberi gelirdi. Yardım gönderirlerdi tabii ki ama bu muhtemelen tek bir keşif gemisi ya da Dubrillion şanslı ise bir X-kanat filosu şeklinde olurdu. </p>
				<p class="normal">“<span class="ideitalik">Rejuvenator’ın</span> yanında görev kuvveti de var –birkaç küçük kruvazör, gambotlar, nakliye gemileri ve bir de mürettebat nakil gemisi,” dedi Leia. “Onlara çağrı yaparak son sürat gelmelerini isteyebiliriz.”</p>
				<p class="normal">“Ve biz de kendi kuvvetlerimizle birleşebilmek için yolu onlar için açarız,” dedi Lando kendinden emin şekilde. Han’a baktı. “<span class="ideitalik">Falcon’la</span> ne yapmayı planlıyorsun?”</p>
				<p class="normal">“Yukarıda savaşıyor olacağım,” dedi Han, gözlerindeki buz gibi ifadeden ne kadar kararlı olduğu belliydi, Leia onun yüzünde daha önce böyle ürkütücü bir ifadeye rastlamamıştı. Üzüntüsünü öfkeye dönüştürdüğünü görebiliyordu. Her bir düşmana en yakın dostunu kaybetmiş olmasının bedelini ödetmeye kararlıydı. </p>
				<p class="normal">Bir anda tüyleri diken diken oldu.</p>
				<p class="normal">O anda Jacen, Jaina ve Anakin kontrol odasına geldiler, onların yüzlerinde de benzer şekilde kararlı bir ifade vardı. “Biz de savaşacağız,” dedi Jaina.</p>
				<p class="normal">“Hayır,” diyerek itiraz etmeye kalktı Han.</p>
				<p class="normal">“Bizler Jedi Şövalyesi’yiz,” diye araya girdi Jacen. “Bizi savaştan alıkoyamazsın.”</p>
				<p class="normal">“Üç yardımcı pilota ihtiyacım yok,” dedi Han cevaben.</p>
				<p class="normal">“Çünkü sen yardımcı pilotunu çoktan buldun, ben de seninle geliyorum,” dedi Leia. Odadaki herkes dönüp hayretle ona baktı. Leia’nın uzun süreden beridir savaşçılıkla diplomatlığı yer değiştirmişti. Fakat gözlerindeki kararlılıktan bu söylediklerinin tartışmaya açık olmadığı kolayca anlaşılıyordu. </p>
				<p class="normal">“İyi, öyle olsun,” dedi Han. “Anneniz benimle uçacak.”</p>
				<p class="normal">Üç çocuk da başını iki yana salladı, Leia buradan Han’ın çocukların asıl niyetini anlamadığını fark etmişti. </p>
				<p class="normal">“Ben senin yardımcı pilotun değilim,” dedi Jaina. “Avcı uçağında daha iyi uçarım.”</p>
				<p class="normal">“Hayır,” dedi Han tekrar ve başını iki yana salladı. </p>
				<p class="normal">“Bir sürü gemin var,” dedi Anakin, Lando’ya. </p>
				<p class="normal">“Ve Dubrillion’da bizden iyi pilot da yok,” diye ekledi Jacen. “Eğer gökteki savaşı kaybedersek zaten savaşın yere inmesi uzun sürmeyecek.”</p>
				<p class="normal">“Avantajlı olduğum yerde, yani yukarıda savaşmayı tercih ederim,” dedi Jaina, Leia bunun boş konuşma değil de kendine güvenin ürünü olduğunu biliyordu, kendine duyduğu bu güven Jaina’yı asteroit kuşağının en iyi pilotu haline getirmişti. Bir kez daha Leia, Mara’nın yetenekli kızını ne kadar iyi yetiştirmekte olduğunu takdir etti, hem duygusal hem de fiziksel olarak. </p>
				<p class="normal">“Üçümüz de savaşabiliriz,” dedi Jacen. “Bunu biliyorsun ve pilota ihtiyacın var.”</p>
				<p class="normal">Han cevap verecekti ama sustu, derin bir nefes alıp Lando’ya baktı. “Onlara gezegenden kalkan sağlayabilir misin?” diye sordu. “Asteroit kuşağında olduğu gibi?”</p>
				<p class="normal">“<span class="ideitalik">Belt Runner I’i</span> geri çağırıyorum,” dedi Lando. “Tüm gücüne rağmen saldırıya karşı bir şeyi yok. Kolay hedef olur. Onu yüksek hangara yerleştirip gücünü açık tutacağım, böylece buna uygun teçhizatı olan avcı uçaklarına fazla uzaklaşmadıkları müddetçe kalkan gücü sağlayabilecek.”</p>
				<p class="normal">“Kaç avcı uçağını buna göre donatabiliriz?” diye sordu Han ve gözlerini kıstı, aklında bir şey olduğu belliydi.</p>
				<p class="normal">Ama Lando başını iki yana sallayarak tüm planlarını darmadağın etti. “Yapması kolay bir iş değil ve çok yer gerektirir,” diye açıkladı. “Ve çok da zaman. <span class="ideitalik">Falcon’un</span> bu kalkana sahip olmasını sağlamak için bir hafta bile yetmez ve güç bağlantını bu sisteme uygun hale getirebilmek için de ekipmanının yarısını sökmem gerekir.”</p>
				<p class="normal">“Yani birkaç TIE avcısı ve TIE bombacısı dışında bir şeyin yok,” dedi Han.</p>
				<p class="normal">“Çocuklara yeter,” dedi Lando omuz silkerek.</p>
				<p class="normal">“Bu TIE avcılarında silah yok,” diyerek itiraz etti Jaina. Bu üç çocuk da konuşmanın gidişatından hiç hoşlanmamıştı. </p>
				<p class="normal">“Olacak,” dedi Lando sırıtarak.</p>
				<p class="normal">Jaina şüpheyle ona baktı. </p>
				<p class="normal">“Fazla değil,” diye itiraf etti. “Tek bir lazer topu ve torpido atıcısı. Düşman filosuna zarar verebilmeniz için bayağı bir çaba harcamanız gerekecek...”</p>
				<p class="normal">Durdu ve sözleri yarıda kaldı ve çocukların yüz ifadesinde gittikçe artan endişe Leia’nın dikkatini çekti. Lando’ya baktı ve çocukların egosu üzerinde oynadığı oyun yüzünden ona kızsa mı minnettar mı olsa karar veremedi. Leia her ne kadar onların sahip oldukları yetenekleri, aldıkları eğitimi ve ne kadar çaresiz bir durumda olduklarını bilse de üç çocuğunu çatışmanın ortasına gönderme fikrinden hiç haz etmiyordu. Han’a baktı ama yüzündeki şaşkın ifadeden bir anlam çıkaramadı, işin kötüsü fazla seçenekleri de yoktu. Yaklaşan filoyu tespit etmişlerdi ve gerçekten de büyük bir filoydu. </p>
				<p class="normal">“Gezegene yakın duracaksınız,” dedi Leia.</p>
				<p class="normal">“Üçünüz de!” diye ekledi Han, yüksek ve kararlı bir ses tonuyla ve parmağıyla çocukları işaret ederek. </p>
				<p class="normal">“Gezegen turbolazerlerinin ve <span class="ideitalik">Belt Runner I’in</span> menzili içerisinde,” diye tamamladı cümlesini Leia.</p>
				<p class="normal">Jaina ve Jacen bu sefer geride bırakılmayacaklarını anlayınca çok sevindiler. </p>
				<p class="normal">Ama Anakin’in yüzünde gülümseme yoktu. Babasına baktı, onu bağışladığına dair bir işaret görmeyi umut ediyordu.</p>
				<p class="normal">Ama göremedi.</p>
				<p class="normal">Jaina ve Jacen, Anakin’i de peşlerinden sürükleyerek odadan dışarı çıktılar.</p>
				<p class="normal">“Sence annem yukarıda babama yardımcı olur mu?” diye sordu Jacen, Jaina’ya, gerçekten de endişeliydi. “Uzun zamandır uçmadı. Belki de içimizden biri onlarla gitse iyi olur.”</p>
				<p class="normal">Jaina bir süre bu sözleri düşündü ve ardından başını iki yana salladı, kendisine annesinin hiç de acemi olmadığını hatırlatmıştı. Leia ve Han daha yaşlıydılar ama ikisinin de savaş deneyimi yabana atılır gibi değildi. “Düşmanın hakkından gelirler,” dedi kardeşine. “Lando’nun <span class="ideitalik">Millenium Falcon’a</span> denk neyi var acaba?”</p>
				<p class="normal">Jacen da kız kardeşine gülümsedi ve yaklaşan savaşla ilgili planından ona bahsetmeye başladı. Anakin’in de muhabbete katılmasını beklediler ama onun aklı başka yerde olduğundan onlara hiç dikkat etmiyordu.</p>
				<p class="normal">Gerçekten de Anakin’in düşünceleri geçmişe takılıp kalmıştı, Sernpidal’daki son anları zihninde tekrar tekrar canlandırıyor ve acaba gerçekten yanlış bir şey yapıp yapmadığını ve Chewbacca’yı kurtarmak için o esnada bir şeyler yapmasının mümkün olup olmadığını anlamaya çalışıyordu. </p>
				<p class="normal">Mantıklı bir cevap bulamamıştı. Anakin mantıken doğru şeyi yaptığına inanmak zorundaydı, tek müsait seçeneği değerlendirerek <span class="ideitalik">Falcon’u</span> ve içindekileri kurtarmıştı. Ama mantık genç adamın kalbini rahatlatmıyordu, onu babasının kınayıcı bakışlarından ve Chewie’nin öldüğü ve bu konuda artık hiçbir şey yapamayacağı gerçeğinden korumaya yetmiyordu. </p>
				<p class="normal">“Sisteme girdiler,” dedi Leia. <span class="ideitalik">Falcon’un</span> ikinci koltuğunda Han’ın yanına oturmuştu, gergin C-3PO da arkalarındaydı, aynı anda hemen her şeyden şikâyet etmekle meşguldü. </p>
				<p class="normal">“Onların haberleşmelerine girebilirsiniz,” dedi droid. “Eğer lisanlarını anlayamazsanız sizin için tercüme etmekten memnun olurum.” Yeteneklerini anlatarak konuşmaya devam etti. Han Leia’ya dönüp kaşlarını çattı. </p>
				<p class="normal">“Onu almasak olmaz mıydı?” diye sordu.</p>
				<p class="normal">Leia gülümseyerek –bir dost ve genelde de iyi bir yol arkadaşı olarak gördüğü– C-3PO’ya baktı ve tekrar dikkatini ön tarafa çevirdi.</p>
				<p class="normal">“Veya bizim lisanımızı onlarınkine çevirebilirim,” diye devam etti droid ama ne Han ne de Leia artık onu dinlemiyordu. </p>
				<p class="normal">Han Leia’ya başıyla işaret etti. Savaşın ilk seslerini duyabiliyorlardı, Lando’nun dış gezegenlerin yörüngelerine devriye olarak gönderdiği avcı uçaklarından. Pilotlar yaklaşan düşmanı tarif ediyorlardı – tarifleri Kyp Durron’un yaptığı tariflerin aynısıydı. </p>
				<p class="normal">“Duydun mu, evlat?” diye sordu Han telsizden topçu taretine.</p>
				<p class="normal">“Zor bir uçuş olacak,” diye cevap verdi Kyp. Kendisine önerilen görevi kabul ederek <span class="ideitalik">Falcon’un</span> üstündeki topçu taretine yerleşmişti. Henüz tek başına uçacak kadar kendini toparlayabilmiş değildi –zaten uçmak istediği türden bir gemi de Lando’da yoktu. </p>
				<p class="normal">Leia telsizdeki tüm kanalları açtı, taradı ve dinledi, raporlar deli gibi yağıyordu, yardım çağrıları, zafer çığlıkları, düşmanın iç gezegenlere yaklaştığı yönünde ikazlar, Dubrillion ve Destrillion’a doğru. </p>
				<p class="normal">“Ortalık ısınıyor,” dedi Han. </p>
				<p class="normal">Leia bu tonu tanımıştı, hissettiği endişenin nedeni savaştan duyduğu korku değildi. Leia gibi Han da kendisi için korkmazdı ama daha aşağıda Dubrillion’a yakın mesafede üç TIE avcısında savaşacak çocukları konusunda endişeliydiler. </p>
				<p class="normal"><span class="ideitalik">Falcon’un</span> konsolunda ikaz ışıkları yandı ve ekrana baktıklarında Han ve Leia geri çekilen ilk dost avcı uçaklarını gördüler, birkaç küçük yeşil ışık olarak.</p>
				<p class="normal">Sonra birden bire ekran çok sayıdaki kızıl noktayla neredeyse kırmızıya döndü, takip eden düşman gemileriydi bunlar. </p>
				<p class="normal">“Çok kalabalıklar!” diye bir feryat yükseldi avcılardan birinin telsizinden, Han ve Leia da pilotun bu duygularını paylaşıyordu. </p>
				<p class="normal">Han derin ve sakinleştirici bir nefes aldı. Leia’nın kendisine alt tarete gitmesini söylemesini bekliyordu, böylece gemiyi Leia uçuracaktı, ama onun yeri burası ve <span class="ideitalik">Falcon’u</span> uçurmak da onun işiydi. “Bana gelen verileri sürekli olarak aktar,” dedi kendisinden böyle bir şeyi istemesine fırsat vermeden. Ama hiç beklemediği şekilde Leia ayağa kalktı. Han hayretle ona baktı.</p>
				<p class="normal">“Ben alt tarete gidiyorum,” dedi ve Han’ın yüzündeki hayret ifadesi bir kat daha arttı. </p>
				<p class="normal">“Canım bir şeyler vurmak istiyor,” dedi Leia, söylediği şaka olsa da ortamın gerginliğini çok iyi ifade ediyordu, ne Han ne de Leia’nın yüzünde en ufak gülümseme bile belirmemişti. </p>
				<p class="normal">Han bir süre karısının yüzündeki ciddi ifadeye baktı. Sonra da başını salladı, Leia onu yanağından öptü ve alt tarete doğru yola çıktı. Küçük ön lazerleriyle Han da buradan ateş edebilirdi ama düşman avcılarını uzakta tutma görevi alt ve üst taretlere aitti. </p>
				<p class="normal">“Beni duyabiliyor musun?” diyen Leia’nın sesi yükseldi telsizden.</p>
				<p class="normal">“Duyuyorum,” dedi Han. “Sol taraf senin, Kyp, sağ tarafı da sen koru.”</p>
				<p class="normal">“Bu canavarları öttürmeye hazırım,” dedi Kyp.</p>
				<p class="normal">Bu adamın sonu gelmez gevşekliği yüzünden Han başını iki yana salladı. Aslında o da onun gibiydi ama nedense şu anda pek de eskisi gibi kendine güvenmiyordu. Takip cihazının ekranına baktı, sayısız kırmızı nokta yanıp sönüyordu.</p>
				<p class="normal">Hem de hiç güvenmiyordu.</p>
				<p class="normal">Raporları, başlayan savaşa ait sesleri duymuşlardı ve silah arkadaşlarının verdiği kayıplar gelişmiş kalkanlı TIE avcılarıyla Lando’nun en yüksek kulelerinin çevresinde dolaşan üç kardeşin yüreğine bıçak gibi saplanıyordu. <span class="ideitalik">Belt-Runner I</span> görevini sorunsuz şekilde yerine getiriyordu ama Dubrillion’dan biraz yükseldikleri zaman kullandıkları TIE avcılarının kalkanının gücünün derhal en aza indiğine de şahit olmuşlardı. </p>
				<p class="normal">Babalarının bunu takip eden katı emri tahmin edilebileceği gibi olmuştu: savaş süresince Dubrillion’un yüzeyine yakın devriye gezeceklerdi. Üçlü bu durumdan hoşnut değildi ama işin aslı sıradan bir avcı uçağına tek üstünlükleri kalkanlarıydı ve o olmadan altlarındaki şeyler normal bir TIE avcısı kadar bile işe yaramazdı. </p>
				<p class="normal">“Kanadına dikkat et!” diye bağırdı birisi telsizden.</p>
				<p class="normal">“Peşimde! Peşimde!” dedi bir diğeri.</p>
				<p class="normal">“Kruuny, hemen çık oradan!” dedi bir üçüncüsü.</p>
				<p class="normal">“Sakin ol, evlat,” dedi tanıdık bir ses. Han’ın sesi. “Ve yönünü bozma. Seni gördüm.”</p>
				<p class="normal">“Onlardan kurtulamıyorum!” dedi başı belada olan pilot Kruuny.</p>
				<p class="normal">Çocuklar “<span class="ideitalik">whump</span>!” sesini duydu. <span class="ideitalik">Millenium Falcon’un</span> dörtlü lazerlerine aitti.</p>
				<p class="normal">“Teşekkürler,” dedi rahatladığı sesinden belli olan Kruuny.</p>
				<p class="normal">“Peşinde, <span class="ideitalik">Falcon</span>!” dedi başka bir ses telaşla.</p>
				<p class="normal">“Onu vurduk,” diye cevap verdi Han.</p>
				<p class="normal">Jaina levyeyi öyle sıkı kavradı ki parmak boğumları bembeyaz oldu; dişlerini öyle bir sıkmıştı ki çenesine ağrı girmişti. “Kara uzaya çıkıyorum,” dedi kardeşlerine.</p>
				<p class="normal">“Babamın emirlerini biliyorsun,” diye itiraz etti Jacen ama Jaina çoktan motorları ateşlemişti bile, Anakin de peşindeydi. </p>
				<p class="normal">“Yine atmosferde dururuz ama hemen altında,” dedi Jaina. “Neler olduğunu görmek istiyorum.”</p>
				<p class="normal">Üç TIE avcısı az sonra kara uzaya varmıştı, atmosferle uzay uçuşu arasındaki ince bölgeye. Gezegen atmosferinin yansıtıcı ışığının dışında sürmekte olan savaşı artık görebiliyorlardı, gördüklerine telsizden sürekli olarak yükselen bağırışlar da eşlik ediyordu. Han’ın çağrısına ve üzerinden geçen ışıklara odaklanan Jaina, <span class="ideitalik">Falcon’u</span> gördüğünü zannetti. </p>
				<p class="normal">“Bir düzinesi Dubrillion’a doğru gidiyor!” diyen Jacen’ın çağrısını duydu ve Jaina dönüp yanındaki avcıda duran kardeşine ve sonrasında da onun baktığı ufka baktı ve bir düşman avcı filosunun atmosfere girdiğini gördü. </p>
				<p class="normal">“Güneydoğudan şehrin üzerine gelecekler,” dedi Jaina. “Gidelim!”</p>
				<p class="normal">Üçü tekrar alçalmaya başlayıp Lando’nun gezegeninin gün ışığındaki maviliğine daldılar. </p>
				<p class="normal">“Kalkanlar güçleniyor,” dedi Anakin.</p>
				<p class="normal">TIE avcıları şehrin üzerinden kükreyerek geçip uzun kulelerin arasından yollarına devam etti. İlk çağrı Jacen’dan geldi, düşman avcılarının yanardağa benzer toplarından sürekli ateş kustuğunu görmüştü. </p>
				<p class="normal">Üç avcı uçağı şehrin güneybatı bölümüne vardı ve düşmanlarını karşılamak için saldırıya geçtiler. </p>
				<p class="normal">Fakat o anda yüzey topları ateşe başladı ve mavi lazerler tüm gökyüzü kuşattı. </p>
				<p class="normal">“Geriye!” dedi Jaina ve bir burguyla tekrar şehre geri döndü, kardeşleri de onu takip ettiler. Neler olup bittiğini görmek için arkalarına baktıklarında Jaina’nın gördükleri sensörlerinin ona söylediği şeyi doğruladı: düşman avcılarının tamamı imha edilmişti. </p>
				<p class="normal">Tatmin olmayan ve çatışmaya katılmak için can atan üçlü tekrar kara uzaya geri döndü. </p>
				<p class="normal">“Formasyonu yayın,” dedi Jaina. “Gözlerinizi de açık tutun. Lando’nun toplarının menziline girmeden başka bir grup yakalayalım.”</p>
				<p class="normal">Cümlesini bitirmişti ki düşman avcılarından oluşan küçük bir grup Dubrillion’a doğru alçalmaya başladı. Üç avcı derhal onların yolunu kesmek için fırladı; Jaina ortada, kardeşleri ise iki yanda uçuyordu. Gelmekte olan beş düşmana yaklaştıklarında çocuklar Jaina’nın avcısına iyice yaklaştı. Tek bir birimmiş gibi hareket ettiler, üçten ziyade tek avcı uçağı gibi görünüyorlardı, her birinin tek lazer topu ateş etmeye başladı. </p>
				<p class="normal">Bu ani ateş karşısında bir çift düşman avcısı yok oldu ama kalan üçü hemen tepki verip yeni tehdidi karşılamak üzere yön değiştirdiler. Topları ateşe başladı ve üç Solo kaçmaya çalışsa da isabet üzerine isabet aldılar. </p>
				<p class="normal">Kalkanlar dayandı; gemiler bir araya geldi. </p>
				<p class="normal">Üç torpido, lazer atışları ve tehdit ortadan kayboldu.</p>
				<p class="normal">En azından bu tehdit kaybolmuştu ve Dubrillion’un yüzeyinden tepelerinde uçan avcı uçaklarına çığlıklar yükseldi. Şehre yaklaşmakta olan düşmanlar artmaya başlamıştı, her açıdan geliyorlardı ve Solo’nun çocukları Lando’nun topçularının işlerinin başlarından aşkın olacağını biliyorlardı. </p>
				<p class="normal">“Ben TB-1’den Gauch,” diye bir çağrı geldi bir TIE bombacısından. “Onları hakladık.”</p>
				<p class="normal">Jaina kardeşleriyle birlikte mavi uzaya geri döndü ve TIE bombacısının şehirden yükseldiğini, düşman avcılarıyla çatıştığını ve gelişmiş kalkanları sayesinde tüm isabetlere daya-nabildiğini gördüler.</p>
				<p class="normal">Fakat şehir isabet almaya başlamıştı, bazı binalar yanıyordu. Yüzeydeki turbolazer bataryaları gürlemeye devam etti, isabet üzerine isabet kaydettiler ama düşen her düşman avcısının yerine sanki bir düzinesi geliyordu. </p>
				<p class="normal">“Gidelim!“ diye bağırdı Jaina.</p>
				<p class="normal">“Burası <span class="ideitalik">Belt Runner I</span>!” diye bir çağrı duydular. “İsabet aldık! Kalkan enerjisini kesiyoruz.”</p>
				<p class="normal">“Kalkanlar gitti!” dedi Anakin ve üçü birden cihazlarına bakıp <span class="ideitalik">Belt Runner I’in</span> kalkan gücünü kestiğini doğruladılar. “Şimdi ne yapacağız?”</p>
				<p class="normal">“Vurulmayın,” dedi Jaina ve aşağı yönelerek binaların arasında uçmaya başladı, volkanik mermilerden ve yüzeyden açılan korkunç ateşten kaçınırken bir yandan da lazerleri ateş kusuyordu. </p>
				<p class="normal">“Vuruldum!” dedi pilot Gauch telsizden. “Daha fazla...”</p>
				<p class="normal">Şehrin doğu tarafında büyük bir ateş topu gördüler, üç genç Jedi da bu seferkinin gerçek olduğunu iyice idrak etmişti. </p>
				<p class="normal">İlk isabeti Jacen kaydetti, bir kulenin etrafından dönerek bir ateşi savuşturdu, körlemesine atış yaparak düşman avcısını vurdu ve tesadüfen onun açtığı ateşten de kurtuldu.</p>
				<p class="normal">Fakat başka bir düşman peşine takılınca hemen yardım istedi.</p>
				<p class="normal">Jaina onu geçip gitti ve ikinci torpidosunu ateşledi, böylece ikinci düşman da aradan çıkmış oldu. </p>
				<p class="normal">“Teşekkürler,” dedi Jacen ve Jaina’nın peşinden sol tarafa yöneldi. Kulelerin arasındaki bir boşluktan geçti ve takip ettiği düşman avcısı yerdeki topçuların ateşiyle paramparça olunca derhal yükseldi. Anakin yükselirken kardeşlerinin iki yanından ateş ederek dalışa geçtiklerini gördü. </p>
				<p class="normal">Anakin sağa sert dönüş yapıp motorları ters yöne çalıştırdı ve momentumu kırdı. Bir süre havada hareketsizce durdu ve sonra düşmeye başladı, motorlara tam gaz verdi ve sağ ve tekrar sola sert dönüş yaptı, burnunu öyle bir düşürdü ki sağa burgu yaparak aşağı ve diğer yöne döndü. Açısındaki bu mahir değişim onu kaçan bir düşman avcısının arkasına getirdi ve onu sol, sağ ve ortadan vurarak üç atışta ortadan kaldırdı. </p>
				<p class="normal">Anakin, Jaina ve Jacen’la birlikte yükseldi, her biri birer tane daha düşürdüler ve Lando’nun ana merkezinin üzerinde birleştiler. Telsizden gelen sevinç çığlıklarını duyabiliyorlardı, ardından Lando’nun “Kaçıyorlar!” dediğini duydular ama şehir sadece şimdilik güvendeymiş gibi görünüyordu, düşman uçaklarının çoğu gitmişti ve toplar geri kalanlara ateş etmeye devam ediyorlardı. </p>
				<p class="normal">“Babam bize kalkanlar nedeniyle alçaktan uçmamızı söyledi,” dedi Jaina kardeşlerine ve onların cevap vermesine fırsat bırakmadan uçağının burnunu gökyüzüne çevirdi. “Artık kalkanlarımız yok,” dedi. “Gidip asıl savaşa katılalım.” </p>
				<p class="normal">“Ama biz...” diye itiraz edecekti Jacen ama sözünü tamamlayamadı. </p>
				<p class="normal">Jaina gülümsedi. Babasının bu olayı onun kardeşlerine anlattığı şekilde görmeyeceğinden emindi. </p>
				<p class="normal">Ama bunu o zaman düşünürdü. </p>
				<p class="normal">Alaca renkli coral, gözlerinin önünde dağılıp paramparça oldu, sonra da bir diğeri gürleyen dörtlü taretin kurbanı olmaktan kurtulamadı. </p>
				<p class="normal">Han bu görüntüye odaklandı, <span class="ideitalik">Falcon</span> için açılan kaçış yoluna, bu arada Leia da alt tareti kullanarak diğer bir inatçı düşmanı ortadan kaldırdı. Kyp önlerini temizleyene kadar sağ taraftan birkaç isabet almışlar ve sonunda Kyp o yöne dönüp orayı da temizlemeye başlamıştı. </p>
				<p class="normal">“Eyvahlar olsun,” dedi C-3PO, <span class="ideitalik">Falcon</span> bir isabet daha alıp sallanınca. “Bence çok ama çok...” diye ekleyecekti ama diğer bir isabetle daha kollarını havada savurarak yıkıldı, gözlerinin korkudan açılmış olması mümkün olmasa da geri dönüp ona bakan Leia’ya tıpkı öyle görünmüştü. “Hepimizi öldürecekler!”</p>
				<p class="normal">“Sustur şunu yoksa dışarı atarım!” diye uyardı Han.</p>
				<p class="normal">Han, <span class="ideitalik">Falcon’u</span> tırmandırmaya başladı, Kyp’in “Düz uç!” uyarısına kulak asmamıştı ve birkaç düşman avcısının arasından geçti. Bir X-kanadın dört lazeriyle ateş ederek soldan aşağı gittiğini gördü ama peşinde büyük bir sürüyle birlikte.</p>
				<p class="normal">“Çok kalabalıklar!” dedi X-kanadın pilotu. “Dubrillion’a dönüyorum!”</p>
				<p class="normal">“Git!” diye mırıldandı Han. Diğer tarafta bir A-kanat kaçmaya çalışsa da kaya mermilerle dövüldü ve sıcak taşlardan biri gövdeyi delip geçmeyi başardı. Pilot yardım istedi ama Han oraya zamanında ulaşamadı ve diğer avcı son bir kaçınma manevrası yapmaya çalışırken kendisini takip eden düşman avcılarından birine kafadan bindirdi ve iki gemi de havaya uçtu. </p>
				<p class="normal">“Gemilerimiz azalıyor,” dedi Leia.</p>
				<p class="normal">“Kalkanlar gitti,” diye bağırdı X-kanat pilotu, son birkaç dakikadır sürekli buna benzer çağrılar duyuyorlardı ve Kyp’in düşman avcılarıyla ilk çatışmalarında anlattığı şeyi akla getiriyordu. </p>
				<p class="normal">Han o yöne döndü. Temizle şunları!” dedi Kyp’e, dalışa geçen X-kanadın takipçileri menzile girdiğinde.</p>
				<p class="normal">“Gördüm onları!” dedi Kyp ve dörtlü lazeri ateşe başlayarak takip eden gemileri azaltmaya başladı. Kyp ve <span class="ideitalik">Falcon</span> tamamını vurmayı başaramamıştı ve X-kanadın sonu gelmiş gibi görünüyordu ama aniden diğer tarafta bir parlama belirdi, Dubrillion’dan yükselen ve <span class="ideitalik">Falcon’un</span> ekranlarında gittikçe büyüyen üç lazer topu takipçileri ateş altına aldı ve bunu fırsat bilen X-kanat da kaçıp gezegene gitme fırsatı buldu.</p>
				<p class="normal">Han ve Leia’nin yardım gelmesine sevinmesi ancak bu yardımın kim olduğunu öğrenene kadar sürdü: üç modifiye TIE avcısı.</p>
				<p class="normal">“Hemen gezegene geri dönün!” diye bağırdı Han çocuklara. “Lando’nun kalkanlarını kullanın.”</p>
				<p class="normal">“<span class="ideitalik">Belt Runner I</span> kapandı,” dedi Jaina. “Kalkanlar gitti.”</p>
				<p class="normal">“Geri dönün,” diye bağırdı Han. </p>
				<p class="normal">“Çok kalabalıklar,” dedi Leia. “Hepimiz geri dönüyoruz. Onları yüzey toplarına bırakalım!” sözünü henüz bitirmişti ki üç TIE avcısı <span class="ideitalik">Falcon’u</span> geçip gitti.</p>
				<p class="normal">“Devam edin,” dedi Jaina. “Çekilirken sizi koruruz.”</p>
				<p class="normal">“Geri dönün,” diye bağırdı Han tekrar. Öfkeden titremeye başlamıştı.</p>
				<p class="normal">Leia telsizden ona seslendi, onun huzursuzluğunu seziyor ve o da paylaşıyordu. Han’ın şu andaki durumunun daha kötü olduğunu ve kontrolünü kaybetmek üzere olduğunu biliyordu, Chewbacca için duyduğu üzüntüye bir de çocuklarını kaybetme endişesi ekleniyor ve kaybetme ve korku hissi onu kırılma noktasına doğru götürüyordu. <span class="ideitalik">Falcon’la</span> sert bir dönüş yaptı –Leia şaşırmamıştı– ve TIE avcılarının peşine takıldı, çocuklarının yo-lunun düşman avcıları tarafından kesildiğini daha şimdiden görmüşlerdi. </p>
				<p class="normal">Çocuklar kendi aralarında konuşarak koordinasyon yapı-yorlardı, pilotların sürekli söylediği sen sağa sen sola git türünden şeyler ama başka bir şey daha vardı, Leia’yı huzursuz eden başka bir şey.</p>
				<p class="normal">Bu, seslerinin tonlarıydı.</p>
				<p class="normal">Çocukları deneyimli savaşçılar gibilerdi, moralleri yüksek, enerji dolu ve inançlı. Han ve Leia ardı ardına parçalar saçarak düşen düşman avcılarını görüp onların zafer çığlıklarını duydular. </p>
				<p class="normal">Ama ikisinin de yüzü yumuşamamıştı, ikisi de bu zaferlerin çığlıkların yerini içlerinden birinin vurulmasıyla bir anda acı dolu feryatların alabileceğini bilecek kadar savaş görmüşlerdi. Artık hem sahip oldukları cihazlarda hem de önlerinde uzanan manzara da sürpriz unsurunu kaybetmeye başladıklarını görebiliyorlardı, sanki düşman avcıları bu üç kafadarı halletmek için ona uygun bir düzen almaya başlamışlardı. </p>
				<p class="normal">“Hızlı, hızlı,” diye mırıldanıyordu Han dişlerini sıkarak, <span class="ideitalik">Falcon’u</span> sınırlarına kadar zorlamıştı. </p>
				<p class="normal">Aniden bir şey onlara çarptı. Bir mermi değil de tutucu ışındı ve az sonra <span class="ideitalik">Falcon’un</span> kalkanlarının zayıflamaya başladığını gösteren ikaz ışıkları yandı. </p>
				<p class="normal">Üstlerinde Kyp ateş kusmaya devam ediyordu, fakat Han’ın daha önceden önemsemediği aldıkları isabetler artık etkisini iyice hissettirmeye başlamıştı. </p>
				<p class="normal">Han ve Leia telsizden çocuklarının düşmanın çok kalabalık olduğu yönündeki şikâyetlerini duyabiliyorlardı. </p>
				<p class="normal">“Dubrillion’a dönelim,” dedi Jaina, Han ve Leia’nın duyduğu akla yakın tek çağrı buydu. </p>
				<p class="normal">Fakat sonra Anakin’in soğukkanlı sesi araya girdi. “Hayır,” dedi. “Beni izleyin.”</p>
				<p class="normal">“Çok kalabalıklar!” diye itiraz etti Jacen.</p>
				<p class="normal">“Kuşaktan biz geçtik, onlar geçmedi,” dedi Anakin ciddi bir tonda.</p>
				<p class="normal">Bunu duyan Leia’nın gözleri kocaman oldu. “Kalkanları yok,” diye mırıldandı, başkasından çok kendine. Fakat Han’ın homurdanmasını duyduğunda onun da kendisini duyduğunu anladı. </p>
				<p class="normal">Lazer toplarının gürlemeleri onlara çocuklarının onların uzağında olduğunu hatırlattı, kalkanları yoktu, onlarla çocuklar ve onlarla asteroit kuşağı ve onlarla üç TIE avcısının yakınındaki herhangi bir yer arasında çok fazla düşman avcı uçağı vardı.</p>
				<p class="normal">Han mikrofonu konsoldan çıkardı ve ağzına yaklaştırıp gürledi, “Geri dönün!”</p>
				<p class="normal">Cevap yoktu, sadece parazit – çocuklar çoktan Lando’s Folly’e girmişlerdi. </p>
				<p class="normal">Jacen üçüncü giren ve neredeyse ilk çıkandı, asteroit kuşağına girer girmez, bir asteroite çarpmamak için kaçınma manevrası yaparak dalışa geçmek zorunda kalmıştı. Asteroitin altından geçmeyi başardı ama daha rahat bir nefes alamadan düşman avcılarının son sürat sağ tarafından geldiklerini gördü, sürekli ateş ediyorlardı ve bu mermilerden kaçınmasının bir yolu da yoktu.</p>
				<p class="normal">Bir asteroit hızla solundan geçince tüm mermiler ona isabet etti ve ardından ikincisi duyuldu, daha büyük bir patlama, diğer bir asteroit dikkati dağılan düşman pilotunun kullandığı avcıya bindirmişti. </p>
				<p class="normal">Bu sadece geçici bir zaferdi, çünkü düşman avcılarından oluşan koca bir yığın üç genç Jedi’ın arkasındaydı, fanatik bir dikkafalılıkla asteroitlere aldırmadan geliyorlardı.</p>
				<p class="normal">İki kardeşi arasında uçan Anakin, Jacen’ın durumunu görmüş ve az daha kendisi de volkanik mermilere hedef olmuştu, kendi yolu şu ana kadar nispeten daha açık olsa da Jacen’ın neden derhal buradan çıkmaları gerektiği yönünde çağrı yaptığını anlayabiliyordu, burada her şey çok gürültülü ve kontrol dışıydı çünkü. </p>
				<p class="normal">Üçü hız artırıp daldılar, Anakin az daha Jaina ile çarpışı-yordu; ancak Jaina’nın ustalığı iki TIE avcısının birbirine girmesini önleyebilmişti. Tüm bu süre boyunca da düşmanları hep peşlerindeydiler. Bir diğeri daha bir asteroite bindirdi ama bu sürünün pek de umurunda olmadı. </p>
				<p class="normal">“Bizi buradan çıkar, Jaina,” dedi Jacen kız kardeşine.</p>
				<p class="normal">Anakin çağrıyı duymazdan gelip kendisini dinginlik sezgisine terk etti. Bir şey burada ona rehber oluyordu; ona yol gösteren bir şey, kalabalık düşmanı karşısında ona üstünlük sağlıyordu. </p>
				<p class="normal">Güç.</p>
				<p class="normal">Bunun Güç olduğunu biliyordu. Buradaydı, üç genç Jedi kendi önsezilerini kullanabilir ama düşman avcı uçaklarının pilotları, artık onlar her nelerse, bunu yapamazlardı. İçgüdüsel olarak bunu biliyordu ama bu hengâmenin ortasında, asteroitler, mermiler ve düşman gemileri ortalıkta cirit atarken, şüpheler yeşerip serpilmeye başlamıştı. Jaina’nın hemen önünde yükselmeye başladığını gördü; ardından usta bir manevrayla bir çift asteroitin arasından geçti, bir üçüncüsü atlattı ve dönüp ateş ederek gelip tek lazer topuyla bir düşman avcı uçağına üç isabet kaydetti. </p>
				<p class="normal">Anakin’in de fark ettiği gibi Jaina havaya girmişti. Keşke kendisi de...</p>
				<p class="normal"><span class="ideitalik">Duyun beni</span>, dedi en küçük Solo telepatik olarak diğerlerine<span class="ideitalik">. Bana katılın.</span></p>
				<p class="normal">“Anakin?” diye cevap verdi Jacen. Jaina ise cevap vermedi ve Anakin kız kardeşinin çoktan çağrısını kabul ettiğini anladı. </p>
				<p class="normal"><span class="ideitalik">Üçümüz bir olalım,</span> dedi genç Jedi telepatik olarak<span class="ideitalik">. Kendinizi serbest bırakın. Gözlerinizi bana devredin.</span></p>
				<p class="normal">Her şey birkaç saniye içerisinde olmuştu, üç genç Solo bir bütün olmayı başarmıştı, telepatik bir birleşme ve bağ. Artık her biri diğer ikisinin hareketini dikkate alarak uçuyordu, bu da her birine fazladan gözler ve fazladan algı yeteneği sağlamaktaydı. Artık tepki değil, öngörü zamanıydı, üçü de kendisini tümüyle Güç’e teslim etmişti. </p>
				<p class="normal">Mutlak bir kesinlikle birbirlerine bağlandılar, topları düşman avcı uçaklarındaki pilotların hiç tahmin edemeyecekleri açılarla ateş etmeye başlamıştı artık. </p>
				<p class="normal">Asteroitlerin etrafında artık kolayca uçuyorlardı, mantıken daha düşmanın nerede olduğunu bilmeden bile o noktaya ateş etmeye başlıyor ve mükemmel bir keskinlikle hedeflerini vurabiliyorlardı. Düşman avcılarını ya vurup düşürdüler ya da onları asteroitlerden oluşan bir labirente çekip kendi kendilerini yok etmelerini sağladılar. </p>
				<p class="normal">Simbiyozları daha da arttı ve odak noktası olan Anakin hem Güç’le hem kardeşleriyle bir arada hareket ettiklerini hissetti, önceden bunun mümkün olabileceğini hayal bile edemezdi. Düşünce ve amaçta bir olmuş mükemmel bir filo, birbirleriyle sanki ortak bir beyni paylaşıyormuş gibi inanılmaz bir hızla iletişim kurabiliyorlardı. </p>
				<p class="normal">Düşman avcılarının bu üçlüye ayak uydurabilmesi mümkün değildi; onlara yaklaşmaya çalışan ya vuruldu ya da asteroitlere çarpıp dağıldı. </p>
				<p class="normal">Anakin kardeşlerinin dönmesini sağladı ve hep birlikte düşman güçlerine saldırdılar, asteroitler ve mermilerden kaçınarak isabet üstüne isabet kaydettiler. </p>
				<p class="normal">Güç’te daha da derinlere inmişti, elleri görülemeyecek kadar hızlı hareket ediyor, zihninde fırtınalar kopuyordu. Bir asteroitin altında, bir diğerinin üstündeydi, bir üçüncünün yanında ve sonra bir dördüncünün, sadece en doğru anlarda ateş edip kesin vuruyor, en doğru anlarda keskin dönüşlerle düşman mermilerinden kaçıyordu. </p>
				<p class="normal">Gittikçe daha da hızlanan Anakin bu baskının altında titremeye başladı, kardeşlerinden gelen baskıdan onların da derinlere daldığını hissedebiliyordu. Bu mükemmel bir savaş, mükemmel bir takım çalışmasıydı, üçü düşman saflarını yarıp geçtiler ve her geçişlerinde o safları biraz daha incelttiler ve her seferinde daha fazlası vazgeçip geri dönmek zorunda kaldı, tabii ki Lando’s Folly’den çıkmayı başarabilirlerse. </p>
				<p class="normal">Anakin’den kaldırabileceğinden fazla bilgi akıp geçiyordu. Titremeleri gittikçe şiddetlenmeye başlamıştı, bunu biliyor ama hemen hissetmiyordu. Görüş hattından kaya üzerine kaya, mermi üzerine mermi geçti – ya da Jacen’ın görüş hattından? Bunun artık çok fazla olduğunu biliyordu.</p>
				<p class="normal">Titredi; telepatik olarak kardeşlerine seslendi. Çaresizce hâlâ aralarındaki bağı korumaya çalışıyordu. </p>
				<p class="normal">“Anakin!” diye çağrı yaptığını duydu Jaina’nın telsizden ve kırılma noktasını aştığını o an anladı, bağlantı kopmuştu.</p>
				<p class="normal">“Daha... fazla...” diye cevap vermeye çalıştı sıktığı dişlerinin arasından ama artık öyle bir titremeye başlamıştı ki bilincini bile açık tutmakta zorlanıyordu. </p>
				<p class="normal">“Vektörden çıkalım!” diye bağırdı Jaina ve bir düşünce bu sözlere eşlik etti: Jacen’ın dönüp hiperuzaya atlamalarını söyleyen telepatik talimatı. </p>
				<p class="normal">Anakin yoluna devam ettikçe talimatlarda bildirilen rota açıları da buna uygun olarak değişmeye devam etti, Jacen TIE avcısı ve çevredeki asteroitlere göre hareket etmeye çalışıyordu. </p>
				<p class="normal">Anakin birine sürtündü, gemisine pek hasar vermese de dönmeye başlamasına neden olmuştu. </p>
				<p class="normal">“Git!” diye talimat verdi Jacen, bunu da Güç’ün ikna edici etkisinin büyülü ağırlığı takip etti. </p>
				<p class="normal">Anakin çaresizce gemisinin kontrolünü tekrar ele almaya çalıştı, dengesini sağlamaya çalışıyor, yıldızlar etrafında döner ve düşman avcı uçakları ve asteroitler vızır vızır geçerken dikkatini toparlamaya uğraşıyordu. Başaramadı; bir şeylere çarpması artık an meselesiydi ve birden...</p>
				<p class="normal">Kayboldu, göz açıp kapayana kadar Lando’s Folly’den çıktı.</p>
				<p class="normal">Bir an için Jaina’nın kendisine seslendiğini duydu ve ardından karanlık gelip kendisini kuşatırken tüm sesler kesildi. </p>
				<p class="normal">Jaina ve Jacen bir şekilde kendilerini kuşaktan dışarı atmayı başardılar, uçuş yeteneği ve bolca şansla.</p>
				<p class="normal">Han ve topçu taretinden dönen Leia çıt çıkarmadan oturmuş her şeyi <span class="ideitalik">Falcon’un</span> kokpitinden izliyorlardı. Şahit oldukları şeyi hâlâ idrak etmeyi başaramamışlardı, güzelliği ve kesinliği, ve en küçük çocuklarını kaybetmelerini.</p>
				<p class="normal">Çatışma sona ermişti, en azından şimdilik, geri kalan düşmanlar dış gezegenlere ve onların ötesine doğru kaçıyorlardı.</p>
				<p class="normal">“O nerede?” diye bağırdı Han, Jaina ve Jacen’a.</p>
				<p class="normal">“Hiperuzaya atladı,” diye açıklamaya çalıştı Jacen. “Dönü-yordu. Kurtulmak...”</p>
				<p class="normal">“Rotayı belirlemiş miydiniz?” diye kesti sözünü Han.</p>
				<p class="normal">Ses yoktu, Han ve Leia işin gerçeğini anlamıştı. Anakin nereye gideceğine dair hiçbir fikri olmadan hiperuzaya atlamıştı, ya da karşısına çıkabilecek herhangi bir somut maddeye.</p>
				<p class="normal">Şu anda herhangi bir yerde olabilirdi; belki de atomları tüm sektöre dağılmıştı. </p>
				<p class="normal">“Siz ikiniz derhal Dubrillion’a dönün,” dedi Han. “Biz Anakin’i arayacağız.”</p>
				<p class="normal">“Biz de sizinle gelelim,” dedi Jaina.</p>
				<p class="normal">“Dubrillion’a dönün!” diye gürledi Han ona, kontrolünü kaybetmek üzereydi ve ne Leia onu daha önce böyle görmüş ne de çocukları duymuştu.</p>
				<p class="normal">Han telsizi kapattı ve <span class="ideitalik">Falcon’la</span> Lando’s Folly’nin altına geldi, önünde uzanan uzay boşluğuna baktı. TIE avcısı ve Anakin’in bu atlayıştan sağ kalıp kalmadığına dair en ufak bir fikri yoktu.</p>
				<p class="normal">Bu korkusunu Leia ile paylaşmadı; gerek de yoktu zaten. </p>
  <p class="normal">O da biliyordu. </p>
				</body>
</html>