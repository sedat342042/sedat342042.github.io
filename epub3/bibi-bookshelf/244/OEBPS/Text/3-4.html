<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3-4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x3-4.html" xml:lang="tr-TR">
    <div class="Basic-Text-Frame">
      <p class="B-l-m-Ba-l-klar-" id="toc_marker-4"><span class="b-l-m-ba-l-klar- char-style-override-6">Dördüncü Bölüm -SEYYİD HADİ’NİN ŞEHADETİ</span></p>

      <p class="Ba-l-k-1" id="toc_marker-4-1">Direnişin Bildirisi</p>

      <p class="x-ns-z-Al-nt-">“<span class="char-style-override-3">Onlarla savaşın ki Allah onlara sizin ellerinizle azap etsin ve onları hor kılsın ve size onlar karşısında yardım etsi</span>n.” <span class="kaynaklar char-style-override-7" style="font-size:0.9em;" xml:lang="tr-TR">(Tövbe, 14)</span></p>

      <p class="x-ns-z-Normal para-style-override-5">“Önceden elde ettikleri istihbarata dayanan Şehid Seyyid Abbas Musevi timi 12 Eylül 1997 saat 17:40’ta İrbesalim köyünden geçecek olan Siyonist birliği vurmak amacıyla pusuya yatmıştı. Düşman askerleri Cebelül Refi tepelerindeki zorunlu kontrol noktasında durur durmaz savaşçıların makineli tüfek ve roket ateşiyle karşılaştı ve aralarından bazıları hedef olmaktan kurtulamadı.</p>

      <p class="x-ns-z-Normal para-style-override-5">Ardından da Şehid Hasan Meriş ve Şehid Rebi Vehbi’nin mangaları sıcak temas bölgesini çevirerek kuşatma altına aldılar ve işgalci güçlerle çatışmaya başladılar. Düşmanın artçı birliklerinin de katıldığı bu çok şiddetli çatışmada, asıl kayba uğrayanlar Siyonistler olmuştu. Düşmanın yeni takviye birlikler göndermesi üzerine saat 18:40’ta Şehid Ebu Ali Yasin timi ile Siyonistler arasında yüz yüze çatışma çıktı ve bu esnada birkaç düşman askerini daha devirdiler.</p>

      <p class="x-ns-z-Normal para-style-override-5">Siyonist düşmanın 12 Nisan 1997 tarihinde, akşam saatiyle 8.30’ta, İslamî Direniş operasyon alanından geri çekilmek üzereyken çatışma alanının yakınındaki mevzilerinden topçu ateşi açması üzerine, İslamî Direniş’in destek ateşi açmakla görevli savaşçıları da hızla çatışmaya dâhil olup düşmanın roket fırlatma noktalarını yoğun ateşe tutarak ağır kayıp vermesine yol açtılar.</p>

      <p class="x-ns-z-Normal para-style-override-5">Yardım ancak aziz ve cebbar olan Allah’ın katındandır.”</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-10">İslamî Direniş- 12 Eylül 1997</p>

      <p class="Ba-l-k-1" id="toc_marker-4-2">Operasyonun Beyrut’taki Yankısı</p>

      <p class="x-ns-z-Normal para-style-override-5">13 Eylül Cuma sabahı Ümmü Hadi Hanım (Seyyid Hadi’nin annesi) pazarda alışveriş yaparken Radyo Nur’da son hadiselerle ilgili haberler verilmekteydi…</p>

      <p class="x-ns-z-Normal para-style-override-5">Ümmü Hadi evine döndüğünde içindeki açıklayamadığı garip duygu yüzünden sürekli Allah’a sığınmaktaydı. Kısa bir süre sonra ise Seyyid Nasrallah evine dönmüş ve eşine kendisine az önce bir telefon geldiğini, dünkü operasyona katılan dört mücahitten haber alamadıklarını ve Seyyid Hadi’nin de bu kişiler arasında olduğunu söylemişti.</p>

      <p class="x-ns-z-Normal para-style-override-5">Ümmi Hadi Seyyid’den kardeşlerle temas kurmasını ve son haberleri almasını ister. Seyyid’in olumsuz cevabını alınca kendisine: “Ara ve halini sor, o senin oğlun!” der.</p>

      <p class="x-ns-z-Normal para-style-override-5">Seyyid Nasrallah ise şöyle cevap verir: “Oğlum olduğu için sormaya utanıyorum. Eğer kardeşler önemli bir haber alırlarsa beni kesin haberdar ederler.”</p>

      <p class="x-ns-z-Normal para-style-override-5">Evet, Seyyid Nasrallah, kaybolan kişi, oğlu olduğu için sormaya utanıyordu; fakat operasyonda yitenler başkaları olsaydı -hatta bir kişi bile- Seyyid sabaha kadar endişe içersinde uyumadan bekler ve kardeşleriyle sürekli temasta kalarak bu kişilerin akıbetini öğrenmeye çalışırdı. Fakat bu sefer sadece oturacak ve oğlu hakkındaki son haberi öğrenmek için telefon bekleyecekti.</p>

      <p class="x-ns-z-Normal para-style-override-5">Seyyid eşini teskin etmeye çalışıyordu ki Ümmü Hadi kocasının sözü bitmeden: “Eğer Hadi’ye bir şey olursa bana sabır verecek olan sensin, peki sen bu sabrı kimden alıyorsun, kimden?” diye sordu. Seyyid itminan dolu bir kalple: “Bana sabır veren Allah’tır” diye yanıtladı.</p>

      <p class="x-ns-z-Normal para-style-override-5">Gün akşam olduğunda operasyon odasındaki kardeşler mücahidlerden üçünün şehid olduğunu, dördüncüsününse kayıp olduğunu öğrendiler. Seyyid Hadi de şehidler arasındaydı.</p>

      <p class="x-ns-z-Normal para-style-override-5">Bu haberi Seyyid Nasrallah’a ulaştırmakla görevli kardeş perişan durumdaydı, ağzını nasıl açacak ve konuşacaktı? O da güneyden gelen telgrafı okuduğunda, tıpkı diğer kardeşler gibi oğullarına ağlayan bir baba gibi ağlamıştı. Telefonun ahizesini kaldırdı, heyecanı sesinden belli oluyordu, kendisini teskin eden Seyyid oldu ve sordu: “Hadi de şehid olan kardeşler arasında mı?” Kardeş: “Evet” diye cevapladı ve kendisine Allah’tan rahmet dileyerek acılı babaya başsağlığı verdi.</p>

      <p class="x-ns-z-Normal para-style-override-5">O gece kız kardeşler de Ümmü Hadi’ye haber vermek için bir araya gelmişlerdi; fakat annenin kalbi Hadi’nin bir daha geri gelmeyeceğini kendisine çoktan söylemişti bile. Herkes sessizce oturuyor, birisinin konuyu açmasını bekliyordu. Ümmü Hadi hepsinin acı dolu yüzlerine baktı ve Hadi’nin şehid olduğunu hemen anladı, fakat kalbinden geçeni onlara anlatmadan önce kendisine nasıl bir haber vereceklerini duymak istiyordu.</p>

      <p class="x-ns-z-Normal para-style-override-5">Ziyaretçi hacı hanımlardan biri beraberindekilere: “Dün geceki mersiye programı nasıldı?” diye sordu, beriki de: “Elhamdülillah çok iyiydi, vaiz Ehl-i Beyt’in ve Hazreti Zeyneb’in musibetlerinden, tüm erkek kardeşlerini ve oğullarını Kerbela’da nasıl feda ettiğinden söz etti” dedi. Sonra da Ümmü Hadi’ye dönerek: “Ümmü Hadi de sabırlı bir kadındır ve Hadi’nin şehadetini sabırla karşılayacaktır…” diye hitap etti acılı anneye.</p>

      <p class="x-ns-z-Normal para-style-override-5">Bunu der demez Ümmü Hadi hariç herkes feryat ve figana başladı, onunsa gözünden bir damla bile yaş gelmemişti. Hadi’nin şehid olacağını bildiğini söylüyordu. Verdiği sonsuz nimetler için Allah’a şükretti, iki elini de göğe açarak şöyle dua etti: “Allah’ım bu kurbanımızı kabul et, Ey Hadi, Allah senin yüzünü ak etsin ki Hz. Fatıma Zehra (s.a) huzurunda yüzümü ağarttın ve beni Ehl-i Beyt’in musibetlerine ortak ettin.”</p>

      <p class="x-ns-z-Normal para-style-override-5">Sonra yerinden kalktı ve iki rekât şükür namazı kıldı.</p>

      <p class="Ba-l-k-1" id="toc_marker-4-3">Şehid Seyyid Hadi’nin Vasiyetnamesi</p>

      <p class="x-ns-z-Al-nt- para-style-override-30">Bismillahirrahmanirrahim</p>

      <p class="x-ns-z-Al-nt- para-style-override-31">“Rabbim göğsümü genişlet, işimi kolaylaştır, dilimden düğümü çöz ki sözümü anlasınlar.” <span class="kaynaklar char-style-override-7" style="font-size:0.9em;" xml:lang="tr-TR">(Taha, 25–28)</span></p>

      <p class="x-ns-z-Normal para-style-override-5">Ey efendim, Ya Eba Abdullah (İmam Hüseyin), şefaatçilerin şefaat ettiği o günde bana sen şefaat et! Selam Hz. Kaim’e, Beklenen O Hüccete (İmam Mehdi). İmam Humeyni’nin mukaddes ruhuna selam olsun! Selam büyük rehberim ve önderim Seyyid Ali Hamenei’ye! Hizbullah’ın rehberine selam! İslamî Direniş’in Seyyidü’s-Şuhedası Abbas Musevi’ye ve Şehidlerin Şeyhi Ragıp Harb’e, İslam’ın ve İslamî Direniş’in tüm şehidlerine, bütün mücahidlere, güneyin ve Batı Bekaa’nın direnen halkına selam olsun!</p>

      <p class="x-ns-z-Normal para-style-override-5">Bizleri dinine hidayet eden ve Emirü’l-Müminin Ali b. Ebu Talib’in (a) ve Ehl-i Beyt’in Şiilerinden kılan Allah’a hamdolsun. Allah’tan dileğim kıyamet gününde bizim ve tüm Müslümanların şefaatçileri olmalarıdır.</p>

      <p class="x-ns-z-Normal para-style-override-16">Selamdan sonra sizlere vasiyetimi yazıyorum. Allah’ın lütfu ve yardımıyla bugün İslamî Direniş’in savaşçılarından biriyim, vatanımın özgürlüğüne kavuşturulması ve Yüce Allah’ın dininin savunulması için bu topluluğa katıldım. Allah’tan beni kendi yolunda şehadetle rızıklandırmasını diliyorum. Allah’a şükürler olsun ki, babamın rızasını alarak tahsilimi terk edip İslamî Direniş’in ve Hizbullah savaşçılarının arasına katılmak suretiyle, uzun zamandır arzuladığım şeyi yapabildim. Lübnan’ın yüksek dağlarında din, velayet ve İslam ümmetinin sancağını taşıyarak çocuklar, yaşlılar ve bütün mazlum halkı savunduğum için Allah’a şükrediyorum; ta ki Allah’ın ve halkın düşmanları olan Siyonistlerle savaşmak suretiyle bana vacip olan görevi yerine getirebileyim ve ya zafere ya da Hak yolunda şehadete nail olayım.</p>

      <p class="x-ns-z-Normal para-style-override-16">Aziz babacığım…</p>

      <p class="x-ns-z-Normal para-style-override-16">Efendim, Velim ve Eminim, Rehber, Üstad ve Mürşidim…</p>

      <p class="x-ns-z-Normal para-style-override-16">Selam sana ki hem babam, hem efendim, hem de rehberimdin… En kalpten selamlar sana…</p>

      <p class="x-ns-z-Normal para-style-override-16">Selam sana doğduğun, büyüdüğün ve kıyam ettiğin günde, selam sana okurken, konuşuyorken, uyurken ve kalkarken…</p>

      <p class="x-ns-z-Normal para-style-override-16">Babacığım, beni sen terbiye ettin, beni eğittin ve irşad ettin, inşallah senin arzuladığın gibi bir insan olurum. Sizden istediğim yegâne şey benim için dua etmeniz ve insanın babasından, eşinden ve çocuklarından kaçtığı kıyamet gününde bana şefaatte bulunmanızdır. Benim için çok önemli olan şey; İslamî Direniş’in önderliği, Hizbullah ve mahsusen İslam ümmetinin savaşçılarının zaferi için –bu ümmete şeref, zafer ve azamet getiren bu kişilerin cihad vazifelerinin ifasında Allah’ın yardımını almaları için- dua etmenizdir. Onlar sizin ve Veliyy-i Emr-i Müslimin Ayetullah Hamenei’nin dualarına şiddetle muhtaçtırlar.</p>

      <p class="x-ns-z-Normal para-style-override-16">Aziz babacığım, sizden ricam beni bağışlamanız, benim için dua etmeniz ve hakkınızı helal etmenizdir… Hakkını helal et, hakkını helal et…</p>

      <p class="x-ns-z-Normal para-style-override-16">Aziz anneciğim…</p>

      <p class="x-ns-z-Normal para-style-override-16">Allah’ın selamı üzerine olsun…</p>

      <p class="x-ns-z-Normal para-style-override-16">Beni terbiye ederek sabah akşam başarım için dua eden, bana edebi ve kararlılığı öğreten annem, senden ricam hakkını bana helal etmen ve yasımda siyah elbise giymemen, mahzun ve gamlı olmamandır. Giyineceksen bütün İslam şehidleri için siyah giyin… Sizlere vasiyetim sabırlı olmanız ve metanetinizi kaybetmemenizdir, tıpkı sılayı rahmi vasiyet ettiğim gibi.</p>

      <p class="x-ns-z-Normal para-style-override-16">Aziz kardeşlerim Cevad ve Muhammed Ali ve şefkatli bacım Zeynep!</p>

      <p class="x-ns-z-Normal para-style-override-16">Allah’ın selam, rahmet ve bereketi üzerinize olsun…</p>

      <p class="x-ns-z-Normal para-style-override-16">Sizlere işlerinizde ilahi takvayı gözetmeyi tavsiye ediyorum, eskisinden daha fazla Allah’a yaklaşmaya çalışın ve Evliyaullah’a ve Tahir İmamlara tevessül edin. Allah’tan halisane bir şekilde günahlarınızı ve salih olmayan amellerinizin bağışlamasını ve kalplerinizi temizleyerek içlerine kendi aşkını ve takvayı ekmesini dileyin. Kuran-ı Mecid’i ve enbiya ve evliyanın ziyaretnamelerini çokça okuyun, özellikle “Vâris” ziyaretini. Aşura Ziyaretini her gün okuyun, onda pek çok faydalar gizlidir. Okuduğunuz bu ziyaretin sevabını İslam’ın ve İslami direnişin şehidlerinin ruhlarına hediye edin ve İslam esirlerinin özgürlüğü, yeryüzü mustazaflarının zafer ve kurtuluşları ve hak kelimenin yücelmesi için dua edin…</p>

      <p class="x-ns-z-Normal para-style-override-16">Allah’tan babamın her zaman sizlerden razı olmasını diliyorum, hoşnut olması için gayret gösterin ve onu kızdırmamaya çalışın, zira babam Rehberimiz Seyyid Ali Hamenei ve İmam-ı Muntezar Hazreti Kaim (Allah zuhurunu acil kılsın) nezdinde büyük bir makama ve yüksek bir dereceye sahiptir.</p>

      <p class="x-ns-z-Normal para-style-override-16">Bitirirken sizlere halis niyetle birlikte salih amel tavsiye ediyorum…</p>

      <p class="x-ns-z-Normal para-style-override-16">Ey aziz dostlarım!</p>

      <p class="x-ns-z-Normal para-style-override-16">Selam ve ilahi rahmetle bereket üzerinize olsun…</p>

      <p class="x-ns-z-Normal para-style-override-16">Bu vasiyetnameyi sizlerden helallik talep etmek ve özür dilemek amacıyla yazıyorum. Sizleri sabra ve haramlardan çekinmeye davet ediyorum. Hayatınızın bütün aşamalarında ve her ortamda yalnızca Allah’a dayanın ve İslamî Direniş’in mücahidlerine destek çıkarak onlar için dua edin; zira onlar küresel istikbarın karşısında göğüslerini siper ederek bayrak açtılar.</p>

      <p class="x-ns-z-Normal para-style-override-16">Evimizde İmam Hüseyin’in mersiye merasimlerini çokça düzenlemenizi istiyorum. Siyah elbise giyip gama bürünmeyin ve yasımda gözyaşı dökmeyin, eğer ağlarsanız da gözyaşlarınız yalnızca Ehl-i Beyt’in ve Hz. Zehra’nın musibetleri için olsun.</p>

      <p class="x-ns-z-Normal para-style-override-16">Allah’ın zikrinden gafil olmayın ve Evliya ve İmamlara tevessül edin. O’nun mukaddes kelamını tilavet edin. Beni Haşim’in kamerinin (Hz. Ebul Fazl) bayrağını taşıyan ve Emirü’l- Müminin’in (a.s) cesaretinin vârisi olan İslamî Direniş’in savaşçıları için çokça dua edin…</p>

      <p class="x-ns-z-Normal para-style-override-16">Hepinizin pak ellerinizi öpüyor ve helallik diliyorum, benden sizlere ulaşan her kötülüğü unutun ve beni iyilikle yâd edin…</p>

      <p class="x-ns-z-Normal para-style-override-16">İslami Direniş içersindeki mücahid kardeşlerim!</p>

      <p class="x-ns-z-Normal para-style-override-16">Mücahid kardeşlerim, en büyük arzum sizden biri olmak ve hizmetinizde bulunmaktı, Allah’ın erlerinin hizmetinde olmaktı.</p>

      <p class="x-ns-z-Normal para-style-override-16">Selam size ey yiğitler, doğduğunuz ve şehid olmakta olduğunuz güne selam olsun…</p>

      <p class="x-ns-z-Normal para-style-override-16">Selam o mübarek ayaklarınızla bastığınız ve İmam Hüseyin’in susuz Kerbela toprağını kanı ile ıslatması gibi kanınızla susuzluğunu giderdiğiniz o toprağa…</p>

      <p class="x-ns-z-Normal para-style-override-16">Ey terbiye olmuş yiğitler, ey Muhammed b. Abdullah’ın (s.a.a.) ümmetinin izzet ve kerameti olan erler, zaferin ve Muhammedi İslam’ın bayrağını yüceltenler…</p>

      <p class="x-ns-z-Normal para-style-override-16">Selam göğe ve melekût-u alaya yükselen ve Muhammed’in (s.a.a.) Ehl-i Beyt’i gibi şehadete âşık olan pak ruhlarınıza olsun…</p>

      <p class="x-ns-z-Normal para-style-override-16">Ey İslam bayrağının ve Ebul Fazl Abbas’ın sancağının taşıyıcıları,</p>

      <p class="x-ns-z-Normal para-style-override-16">Ey Haydar’ın takipçileri, ellerinde Zülfikâr olan Ali evladı…</p>

      <p class="x-ns-z-Normal para-style-override-16">Ey yiğitler, yolumuz tehlikelerle doludur ve çetindir. Rahatsız olmayın ve gevşemeyin, sizler en üstünsünüz. Sizden isteğim Hakkın bayrağını yüceltmek ve batılın, zilletin, gevşekliğin ve istikbarın sancağını yere çalmak için Allah’ın razı olduğu salih amellere bağlılığınızı sürdürmenizdir. Öyleyse yüksek bir moralle kendinizi ıslaha devam edin, ta ki ne küçüğe ne de büyüğe merhamet eden bu gasıp düşman zelil ve hor olsun. Cihadî amelinize ve savaşımınıza devam edin, bu ameller yüce dağlar gibi dimdik durarak direnen bu halka maneviyatlarını ve yüksek morallerini tekrar kazandırmıştır.</p>

      <p class="x-ns-z-Normal para-style-override-16">Savaşın ve sağlam durun, Siyonist düşmanın yüksek kalelerdeki mevzilerine hücum edin. Olmaya ki siperlerinin istihkâmı ve gelişmiş silahları sizi korkutsun, zira sizin silahınız “Allahu Ekber”dir ve avuçlarınızda “Zülfikâr” kuvveti vardır.</p>

      <p class="x-ns-z-Normal para-style-override-16">Siz aziz dostlarımdan bütün sorunlara rağmen bu ilahi yolu terk etmemenizi ve bu Hüseynî ve Kerbelaî işinizden el çekmemenizi istiyorum. Mücahid kardeşlerim, çok iyi biliyorsunuz ki sizler dert ve sıkıntı çektiğinizde onlar da sizler gibi sıkıntı çekmekteler, öyleyse ellerinizi onlara doğru uzatın ve “Ya Fatımate’z-Zehra!” diye feryat edin. O, bir gün bile sizleri kendi halinize bırakmış değildir ve Peygamber katilleri karşısında zafer elde etmenizde size yardım edecektir.</p>

      <p class="x-ns-z-Normal para-style-override-16">Ey kardeşler,</p>

      <p class="x-ns-z-Normal para-style-override-32">Sizlere tavsiyem, Hizbullah’ın rehberinin sözlerine çok iyi kulak verin, İmam Hamenei’nin ve Hizbullah’ın Genel Sekreteri Seyyid Hasan Nasrallah’ın omuzlarınıza yükledikleri sorumlulukları iyi bir şekilde yerine getirin ve onları takip ederek Hz. Hüccet İmam Mehdi’ye (a.s.) itaat etmiş olun. Sizlere salih ve ihlâslı amellerde süreklilik tavsiye ediyorum. Evliyaullah ve Tahir İmamlara, özellikle de Hazret-i Zehra’ya tevessül ederek Allah’a yakınlaşmaya çalışın. Aşura ve Vâris Ziyaretlerini ve bazı Kur’an ayetlerini gücünüz yettiğince her gün okuyun ve sevabını da şehidlerin ruhlarına hediye edin. Şehidler bizim yol arkadaşlarımızdılar ve kalplerimiz onları hiçbir zaman unutmayacak, geçen günlere, artan dertlere rağmen…</p>

      <p class="x-ns-z-Normal para-style-override-16">Hakkınızı helal edin… Özrümü kabul edin ve dualarınızı unutmayın…</p>

      <p class="x-ns-z-Normal para-style-override-16">Küçük hizmetçiniz</p>

      <p class="x-ns-z-Normal para-style-override-16">Ebu Hasan Hadi Nasrallah</p>

      <p class="Ba-l-k-1" id="toc_marker-4-4">Seyyid Hasan Nasrallah’ın 13 Eylül’ün Yıldönümündeki Konuşması<span class="char-style-override-4"><a class="footnote-link" href="#footnote-225-44" id="footnote-225-44-backlink">44</a></span></p>

      <div class="footnote">
        <p class="x-ns-z-Dipnotlar para-style-override-5"><a class="footnote-anchor" href="#footnote-225-44-backlink" id="footnote-225-44">44</a> Oğlu Hadi ve beraberinde Meysem Muğniye ve Ali Kevserani<span>’</span>nin şehadet haberini aldığı esnada<span>.</span></p>
      </div>

      <p class="x-ns-z-Normal para-style-override-5">Bugün, 13 Eylül tarihinde zalim ve vahşice kanlara bulanan kız ve erkek kardeşlerimizi, mazlum ve aziz şehidlerimizi anmak için bu uzak mekânda bir araya geldik. O gün Kudüs, Filistin ve bütün ümmetimiz karşısında işlenen büyük bir ihanetin sonucunda bu katliam meydana geldi. Bizlerin burada bir kez daha bir araya gelmemizin nedeni şehidlerimizi unutmadığımızı ve unutmayacağımızı vurgulamaktır. Şehidlerle biatimizi ve savaşçıların, ümmetin ve İmam’ın yolunu sürdüreceğimize olan kesin kararlılığımızı da beraberimizde getirdik. İzin verin 13 Eylül katliamından önce biraz gündemdeki olaylardan söz edeyim.</p>

      <p class="x-ns-z-Normal para-style-override-5">Bugün bu merasim için bir araya gelen bizlerin yüzlerinde -sadece Hizbullah ve İslamî Direniş’in değil her Lübnanlının, her Arap ve Müslüman’ın, hatta dünyadaki bütün özgür ve onurlu insanların yüzlerinde- takvalı ve yiğit savaşçıların Ensariye köyü yakınlarında gerçekleştirdikleri işin neden olduğu zafer sevincinin ve iftiharın izi vardır. Bu durum gasıp rejimin tarihinde ilk kez gerçekleşmektedir. İsrail deniz kuvvetlerinin en seçkin birlikleri operasyon için Güney Lübnan’a geliyorlar; fakat alçaltıcı ve telafi edilemez bir mağlubiyet alıyorlar. Üstelik ne Tunus veya Ayntibe’de, ne Beyrut’un kalbinde ve ne de Avrupa ülkelerinin başkentlerinde değil; güneyde, bu rejimin sınırlarının birkaç kilometre ötesinde Allah’ın yardımı ve lütfuyla zillet toprağına saçılıyor ve darmadağın olarak helak oluyorlar. Ümmet için büyük bir zaferdir bu.</p>

      <p class="x-ns-z-Normal para-style-override-5">Onlar cesetlerini geride bıraktılar ve zillet ve horluk topladılar. Bölgeden çıkmalarının ardından bize kalan şeyse izzet, büyüklük, zafer, Allah’a tevekkül, yakin ve sınırsız nimetlerine şükürdü. Bize, kat ettiğimiz yolun doğruluğuna olan inancımızın artması kaldı. Küçük, fakat savaşkan bir grubun bir rejimi zelil etmesi nasıl mümkün olmuştu? Elli yıl içersinde bütün Araplara ve Müslümanlara boyun eğdiren bir rejimi hem de. Bütün Arapları ve Müslümanları yenilgiye uğratan bir rejimi nasıl yenmişti? Acaba bu bütün Lübnan halkını ve tüm Arap halklarını cihad yoluna davet eden güneş gibi açık bir delil değil miydi? Özellikle alçaltıcı ve hain 13 Eylül Oslo Anlaşması’nın ardından şiddetli bir şekilde baskıya maruz kalan ve işkence, açlık ve yokluk, kuşatma ve zilletle boğuşan Filistin halkı için.</p>

      <p class="x-ns-z-Normal para-style-override-5">Ensariye hadisesinin Filistin halkına verdiği mesaj çok açıktır. Bu olay mazlum ve mücahid Filistin halkına zaferin, hak yolun ve geleceği elde etmenin sadece ve sadece Kudüs, Tel Aviv ve Filistin’in her karış toprağındaki savaşçıların ve şehadet eylemcilerinin takip ettikleri yolla mümkün olduğunu göstermiştir.</p>

      <p class="x-ns-z-Normal para-style-override-8">Bu açık mesaj herkes tarafından idrak edilmelidir. Herkes düşmanlarımızın tasavvur ettiğimizden çok daha zayıf ve zelil olduğunu bilmelidir. Eğer bütün yerküreyi didik didik etsek ve ruh, akıl, inanç ve din sahasındaki en korkak, en alçak ve en zayıf insanların kim olduğunu araştırsak Yahudiler gibisini –dikkat edin İsrailliler demiyorum- bulamayız. Savaştığımız düşmanı iyi tanımalıyız. Bu olay büyük bir zaferdi. Direniş cihadını ve operasyonlarını sürdürecek ve düşman karşısında durmaya devam edecektir. Sadece köy kapılarında değil elbette, Direniş için daha önemli olan nokta işgal edilmiş topraklar içersindeki ilerleyişini sürdürmesi ve düşman mevzilerine saldırmasıdır. Bir yerde pusuya yatmalı, başka bölgeye mayın yerleştirmeli, başka bir yerde de şehadet operasyonları gerçekleştirmelidir. İşte Direniş budur ve bu türden operasyonların sürmesi de çok doğaldır. Dünkü kahramanca ve iftihar dolu çatışmanın zirvesinde “Eklim Ettüfah”taki operasyon yer alıyordu. Bu çatışmaya İslami Direniş savaşçıları ve Lübnan ordusunun subay ve askerleri birlikte iştirak ettiler ve ordu ve Direniş mensubu birkaç kişi şehid oldu.</p>

      <p class="x-ns-z-Normal para-style-override-5">Bu şehidler bu direnişin, irade, huzur ve gayretin ve daha da yücesi hakiki hayatın şahitleridirler. Direnişin ve ordunun şehitleri dün kanlarıyla feryat ettiler ve sesleri bütün dünyanın kulaklarında yankılandı: Hiç kimse bu ümmetin öldüğünü zannetmesin sakın. Gelin ve görün ki Lübnan’da irade, kan, cihad ve şehadet feryadını yükselten bu hayattır. Bu ümmetin ölmesine imkân yoktur.</p>

      <p class="x-ns-z-Normal para-style-override-8">Dünkü çatışmalarda elde edilen bu ilahî, insanî ve millî madalyalardan dolayı kardeşlere ve kendi aileme, yani İslami Direniş’in ve Lübnan ordusunun şehidlerinin ailelerine tebriklerimi sunuyorum. Burada bir mevzuya da değinmek istiyorum, aslında 13 Eylül konuşması esnasında bu konuya değinmeyi planlamıyordum; fakat işin doğası gereği kısaca değinmek zorundayım. Şehid oğlum bu yolu yalnızca kendi iradesiyle seçti, dost ve düşmana şunu söylemek istiyorum: Kimse şöyle zannetmesin, “bu gencin babası Hizbullah’ın lideri olduğu için kendisini zorlayarak cihad meydanına sürüklemiştir.” Elbette bu nokta başka bir açıdan olumlu olarak da değerlendirilebilir. Bu genç de şehadet feyzine ulaşan bütün savaşçılar veya henüz en ön safta ve işgal edilmiş toprakların sınır şeridinin kalbinde vazifelerini sürdüren diğer savaşçılar gibiydi. Bu şerefli ve pak insanlar bu yolu kendi iradeleriyle ve bilinçli bir şekilde seçtiler. Eğer burada benim için ve annesi için –ve tüm şehitlerin anne babaları için- bir fazilet varsa o da yolu kendilerine açmamız ve sevdikleri yönde ilerlemelerine engel olmamamızdır. Bu aydınlatmak istediğim ilk konuydu.</p>

      <p class="x-ns-z-Normal para-style-override-5">İkinci konuya gelince, İsraillilerin, genel sekreterin oğlunu öldürmekle bir çeşit zafer elde ettiklerini düşünmeleri mümkündür. Hizbullah’ın genel sekreterinin oğlunu öldürmekle sonuçlanan bir güvenlik operasyonu gerçekleştirdiklerini iddia edemezler. Zira genel sekreterin oğlu Harre Heriyk bölgesinde veya bir uçak kaçırma operasyonunda öldürülmedi. Bu mücahid, diğer kardeşleriyle cephenin en ön safında düşmanla savaşıyordu. Hücum eden taraf o idi, onlar değil. Sağlam adımları, silahı ve iradesiyle düşmana saldıran oydu. Fark buradadır. Bu düşman için bir zafer değildir, düşmanın zaferi olduğunu kabul etmek mümkün değildir. Bu Hizbullah’ın zaferi ve izzetidir. Bu Lübnan’daki direnişin mantığının üstünlüğüdür.</p>

      <p class="x-ns-z-Normal para-style-override-5">Dün de böyleydik ve bugün de böyleyiz ve Şeyh Rağıb Harb gibi önderlerini şehid veren cihadî bir direniş hareketi olduğumuz için de kıyamet gününe kadar iftihar edeceğiz. Önder, üstad, mahbup ve genel sekreterimiz olan Seyyid Abbas Musevi ile eşinin ve bebeğinin de şehidler kafilemizde yer almasından dolayı övünç duyuyoruz. Bugün düşmana şöyle diyoruz: “Bizler önderleri kendi şahsi hayatlarının peşinde olan ve takipçilerinin ve sadık yaranının oğullarını - ki bunlar genel halk tabakasındandırlar- sizinle savaşmaya gönderen bir hareket değiliz. Hadi’nin şehadeti Hizbullah’ın önderliğindeki bizlerin, oğullarımızı gelecek için saklamadığımıza örnek ve delildir. Cephenin en ön safına gittikleri ve şehadet feyzine ulaştıklarında da bununla büyük bir gurur duyuyoruz.”</p>

      <p class="x-ns-z-Normal para-style-override-5">İslami Direniş Hizbullah’ın değeri buradadır. Çok samimi arz ediyorum: Bu hareketteki asıl ve büyük sorumlulukları yüklenen komutan kardeşler tanımlanamaz bir şehadet aşkı duymaktalar, bu kişiler istişhad eylemlerine bile hazırdırlar. Onlara bu izni vermeyen ve yollarına engel koyan bizleriz. Şehidlerin pak kanlarına and olsun ki…, bazıları şöyle zannedebilirler, cihad ve şehadet meselesi bu komutanlar için artık bitmiş ve bu işi diğerlerine bırakmışlardır. Bu pak şehid kanlarına and olsun! Bu komutanlardan bazıları benim yanıma geliyor ve gözyaşı dökerek şehadet operasyonu düzenlemelerine izin vermem için bana yalvarıyor! Erkeklerimizin, kadınlarımızın, komutanlarımızın ve mücahitlerimizin maneviyatı böyle olduğu sürece bizlerin hiçbir endişesi bulunmayacaktır.</p>

      <p class="x-ns-z-Normal para-style-override-5">Burada düşmana başka bir noktayı daha hatırlatmak istiyoruz. Düşman Seyyid Hadi’nin ve arkadaşlarının şehadetlerinin mesajını doğru dürüst almalı. Biz Hizbullah, gencinden yaşlısına, çocuğundan kadınına kadar bütün cephelerde Seyyid Abbas, Şeyh Rağıb ve İmam Humeyni’nin yolunu, yani cihadı sürdürmeye kararlıyız. Ne kadar zor olursa ve ne kadar fedakârlık gerektirirse gerektirsin. Bu ahdimiz, geriye dönüşü olmayan yeminimiz ve biatimizdir. Yüksek dereceli şehitlerimizin bu geceki mesajı budur. Yüce Allah’a bütün nimetleri için şükrediyorum, aileme lütuf nazarıyla baktı ve arasından birini şehid olarak seçti, beni ve ailemi mukaddes şehid ailelerinin topluluğunun bir üyesi kabul etti. Onlarla bir araya geldiğimde -şehitlerin anne babaları ve eşleri, çocuklarıyla- utanıyordum ve sonsuza kadar da bu utancım baki kalacak. Bana ve aileme şehitlerin ailelerinin dertlerini paylaşma lütfunda bulunan Allah’a hamdolsun. Elbette yalnızca şehadet konusunda değil, şehid cenazesinin Siyonist düşmanın elinde kalmasında da ortağız. Oğullarının cenazeleri hala düşmanın elinde olan ailelere “Bu açıdan da benimle sizin aranızda eşitlik sağlanmış oldu” diyorum.</p>

      <p class="x-ns-z-Normal para-style-override-8">Bu büyük ilahî nimetler omuzlarımızdaki yükü daha da ağırlaştırmaktadır. Bunların şükrünü nasıl eda edebileceğimi bilmiyorum. Ensariye’deki zaferin izzetine mi şükredeyim yoksa Cebelül Refi ve Eklim Tüfah’taki şehadetlere mi? Hangi nimetlere şükredeyim? İmanî nimetlere mi? Hidayet, velayet ve cihad nimetine mi veya vefa, emanet ve biatlerine bağlılıkları herkesin dilinde olan siz âlimler, komutanlar, erkekler ve kadınlarla aynı zaman diliminde nefes aldığıma mı?</p>

      <p class="x-ns-z-Normal para-style-override-5">13 Eylül macerasına dönelim. Bugünkü izzetimizi o şehitlerin kanına borçluyuz ve yolumuz bugün de onların kanıyla sürmektedir. Onların şehadeti Lübnan’da bir grup insanın 13 Eylül tarihinde sokaklara dökülerek zulüm ve hıyanet –Kudüs ve Filistin’den vazgeçilmesi, Arapların ve Müslümanların elli yıllık fedakârlıklarının, dert ve eziyetlerinin yele savrulması hıyaneti olan Oslo Anlaşması- karşısında sessiz kalmayacaklarını göstererek tarihe tanıklık etmelerinin sonucu olarak gerçekleşti.</p>

      <p class="x-ns-z-Normal para-style-override-5">Bu şerefli insanlar bu ihanetin karşısında dikildikleri için şehid oldular ve kanlarıyla şöyle yazdılar: “Biz bu küçük düşürücü anlaşmayı kabul etmiyoruz; zillet, işgal ve istikbarın karşısındayız. Bu topraklar, bizim topraklarımız; bu mukaddesat da bizim mukaddesatımızdır. Kendi bölgemizde özgür ve başı dik bir şekilde yaşamak istiyoruz. Barış ve güvenliğimizi ne vahşi ırkçılardan, ne de bölgeye gelerek barıştan söz eden ak saçlı ihtiyar kadınlardan dilenmeyiz. Ümmetimizin huzurunu kan, tüfek, can parelerimiz ve kırılan kemiklerimizle elde edebiliriz. Kendisine inanç duyduğumuz ve peşinde olduğumuz barış budur.” 13 Eylül’deki şehadet hadisesinin önemi ve bu pak şehidlerin kanları hakkında daha fazla düşünmeliyiz.</p>

      <p class="x-ns-z-Normal para-style-override-5">Burada bir kez daha hatırlatmalıyım ki, 13 Eylül tarihinde havaalanı köprüsünün altında, değişik birimlerden müteşekkil olan emniyet güçleri göstericiler üzerine kasıtlı olarak ateş açtılar ve bazı kardeş ve bacılarımızı şehid ederek pek çoğunun yaralanmasına neden oldular. O gün biz, yaramıza tuz bastık ve sabrettik. Eğer bugün biri “Hizbullah’ın tarihindeki en cesur duruş ne zaman sergilenmiştir?” diye sorsa, Hizbullah en cesur tavrını 13 Eylül tarihinde göstermiştir demek gerekir. Partinin 13 Eylül’deki duruşu bilinç, hikmet ve cesareti ve Hizbullah’ın önderlik kadrolarının tümünün sorumluluk almasını gerektiriyordu. İşte cesaret burada belirginlik kazanmaktadır.</p>

      <p class="x-ns-z-Normal para-style-override-5">İnsanın eline silah alıp başkalarına ateş açması çok kolaydır, zor olan elini yarasına bastırarak yoluna devam etmesidir. 13 Eylül tarihinde yapılacak olan en kolay iş fitneye kapılarak işi çatışmaya vardırmaktı. O zaman halk arkanda toplanır, seni de bütün işlerini eline alan ve kanlarının intikamını almaya gelen büyükleri sayarlar. Fakat en cesurca, en hikmetli ve en şuurlu duruş kendisine güven duyulan Hizbullah önderliğinin sergilediği tavırdı. Kendimi övmüyorum. Ben kararları alan büyük bir grubun en küçük ve en zayıf üyesiyim. Cesurca karar verdik ve yolumuza devam ettik. Bu bizim en cesur eylemimiz idi ve sonsuza kadar da bununla övünç duyacağız. Şehitlerimizi defnettik, yaralılarımızı hastaneye gönderdik ve yine de sabrettik. O günkü yaralarımız hala iyileşmedi ve hiçbir zaman da iyileşmeyecek. Yaramıza elimizi bastırıyoruz ve acısına tahammül ediyoruz. Allah bize başka bir işin iznini verinceye dek yaralarımıza bastırmaya devam edeceğiz.</p>

      <p class="x-ns-z-Normal para-style-override-5">13 Eylül hadisesiyle hedefledikleri şey Hizbullah’ın Lübnan ordusunun ve polisinin halkın üzerine ateş açmasına tahammül edememesi ve silahlı adamlarıyla sokaklara dökülerek Lübnan’ı bir kez daha savaş alanına çevirmesiydi. Hizbullah’ın ve Lübnan ordusunun karşılıklı olarak birbirlerini hedeflemesini amaçlamışlardı. Böylece Lübnan “Hizbullah ve Lübnan ordusunun savaşı” diye yeni bir fitneye duçar olacaktı. Bunun sonunun nereye varacağınıysa Allah bilir. Fakat sabır, bilinç, sorumluluk ve sağlam duruşunuz sonucunda iş öyle bir noktaya vardı ki ne ordu Hizbullah’a ateş açtı, ne de Hizbullah orduya. Tam tersine bugün her ikisi de omuz omuza Lübnan’ın ve ümmetin düşmanıyla, yani İsrail ile mücadele etmektedir.</p>

      <p class="x-ns-z-Normal para-style-override-5">Onlar birbirimizin elleriyle öldürülmemizi hedeflemişlerdi; fakat sabır, hikmet ve ilahi tevfik sayesinde, beraberce bu ümmetin en şiddetli düşmanı ile savaşarak şehadet feyzine ve mutluluğuna nail olma noktasına ulaştık. Onlar bizleri tebrik ediyorlar, biz de onları. Biz onları teselli ediyoruz, onlar da bizleri.</p>

      <p class="x-ns-z-Normal para-style-override-5">Bu çok büyük bir zaferdir ve bunun önemini Lübnan’da başının ve sonunun tahmin edilemeyeceği bir fitnenin doğmasının ne anlama geldiğini bilenler anlayabilir yalnızca. Bu, şehitlerin kanlarının bereketi ve mazlumiyetleri sayesinde elde edilmiştir. Biz halka ve diğer güçlere diyoruz ki, gelin yaralarımızı göz ardı edelim ve daha da ötesi bu hataları, cinayetleri, acıları ayaklarımızın altına alıp düşmanımızla mücadele için birlik olalım. Zira şu iki seçenekten başkasını seçmemize imkân yok: Ya yaralarımızı kapatacağız ya da ortadan kalkacağız. Yaralarımızın üstünü örtelim; yani omuz omuza verip birlikte düşmanımızı yenelim ve ümmetimize zafer armağan edelim. Veyahut yaralarımızı açık saklamaya devam edip birbirimizin canına düşelim ki İsrail gelsin ve Lübnan toprağında gezinti yapsın, halkımız da bizden ümidini kessin. Tıpkı 1982 saldırısında ümitsiz olduğu gibi. 1982 yılında İsrailliler üzerine çiçek atan bir grup insanın çıkmış olması bizler için fazlasıyla utanç verici bir hadisedir. Acaba bütün o insanların habis ve satılık kişiler olduklarını söylemek mümkün mü? Hayır, işin doğrusu Lübnan’da gerçekleşen bazı hadiseler halkın İsrailli düşmanı kurtarıcı melek olarak görmesine yol açmıştı.</p>

      <p class="x-ns-z-Normal para-style-override-5">Bizler bütün bu hatalardan ders almak zorundayız. Bir kez daha vurguluyorum ki, 13 Eylül dosyası hâlâ açıktır. Hiç kimse bu dosyanın bir bildiri ile kapanacağını sanmasın. Bu dosya hala incelenme safhasındadır, ta ki Allah emredinceye kadar. Bu dosya kapanmayacak. Biz yaralarımızı ve bu dosyanın üstünü örttük fakat acısını hala kalbimizde ve aklımızda taşıyoruz. Kız ve erkek kardeşlerimizin havaalanı köprüsünün altında nasıl şehid düştüklerini hatırladıkça acımız tazelenmekte; sanki hepsi şu anda gözümüzün önünde yere düşmekteler. Evet, sizlerin o zaman derya gönülleriniz, sağlam iradeniz, keskin aklınız ve cesur bilincinizle bu sorunla yüz yüze geldiğiniz gibi, biz de bugün aynı yolu sürdüreceğiz; çünkü aynı savaşın askerleri ve komutanlarıyız.</p>

      <p class="x-ns-z-Normal para-style-override-5">Bugün, savaşımız ümmetin savaşıdır; bizler bütün ümmetin temsilcisi olarak savaşmaktayız. Şehitlerimiz ve savaşçılarımız bu ümmetin yüz akları ve iftiharlarıdır. Kanımca Ensariye çatışmasının sonrasında, eğer direniş taraftarı olmayan ve onu terörizm ve aşırılıkçılık olarak niteleyen bir Lübnanlı kalmışsa bile, bu kişi vicdanı ve Allah ile baş başa kaldığında Lübnanlı olduğu için övünç duymaktadır. Her Arap, her Müslüman kendisiyle övünmekte ve izzet duygusu ve başı diklik duymaktadır.</p>

      <p class="x-ns-z-Normal para-style-override-5">Düşman komutanlarının yüzlerine bakın, konuşmalarına ve zilletlerine. Fakat bizler, hem dün hem de bugün şehitlerimiz için düğün meclisi gerçekleştiriyoruz, şehadetleri ile mutlu oluyor, makamlarına ve “hayırlı sonlarına” gıpta ediyoruz. Bu güzel kaderlerinden dolayı onları tebrik ediyor ve kendileriyle iftihar ediyoruz.</p>

      <p class="x-ns-z-Normal para-style-override-5">13 Eylül şehitlerine söz verin. Elbette onlar mahkûm etmek için şehid oldukları anlaşmanın bugün pek de itibarının kalmadığını biliyorlar. Bu anlaşmanın hiçbir değeri kalmayacak ve bu bölgede İsrail ile hiçbir uzlaşma da gerçekleşmeyecektir. Gasıp, mütecaviz ve işgalcilerle barış imzalamanın hiçbir anlamı yok. Albright’a da bölgede terörizmle verilen amansız mücadelenin duraklamaksızın süreceğini söylüyoruz. Terörizm nerededir, kimlerdir teröristler? İsrail’dir terörist, tepeden tırnağa hem de. Bölgedeki terörizm tamamen ortadan kaldırılıncaya kadar uzlaşma söz konusu değildir.</p>

      <p class="x-ns-z-Normal para-style-override-5">Bu şehitlere söz veriyoruz. Yollarını sürdürecek, kanlarının saygınlığını koruyacak ve Allah emredinceye dek yaralarını örtmeye devam edeceğiz. Direnişin bütün şehitleriyle ahdimizi ve biatimizi yeniliyoruz. Ne yaparsak yapalım, kendimizden ne kadar fedakârlıkta bulunursak bulunalım hala eksiğimiz çoktur ve henüz yolun başındayız. Cihad yolunda bizi bekleyen şey, eğer sadık olur ve niyetlerimizi yalnızca Allah rızasına hasrederek ihlâsla amel edersek; zafer, izzet ve günbegün artacak olan övüncümüz olacaktır. Bugün güneyde ve batı Bekaa’da süren savaş mahiyet açısından diğerlerinden farklıdır. Bu savaş, silah ve tüfekle yapılan bir çatışma olmasının öncesinde iman, itikad, ihlâs, sadakat, Allah’a tevekkül, ahirete ümit duyma, zühd ve halka aşk duyarak hizmet etme savaşıdır. Muhtemelen birbiri ardınca gelecek olan pek çok nesil silahı omzuna alıp savaşmaya devam edecek; fakat bu imana, aşk, irade ve ölüm sevgisine sahip bugünkü gibi bir nesil görmeyebiliriz. Bu nesil, önderleri olan Emirü’l- Müminin hakkındaki şu cümleyi çok iyi ezberlemiştir: “Ali b. Ebu Talib ölüme, süt emen çocuğun annesinin göğsüne duyduğu bağlılıktan daha çok alışmıştır (enistir).”</p>

      <p class="x-ns-z-Normal para-style-override-5">Şu cümle benim için geçmiş günlerde sahip olduğundan çok daha farklı bir lezzet ve değere sahip bugünlerde. İmam Zeynelâbidîn’in (a.s.) kendi şiarımız yaptığımız bir sözü vardır. Bugün bana, Seyyid Hadi’nin, bu Haşimi gencin şehadetinden söz eden herkese İmam Zeynelabidin’in (a.s.) buyurduğu gibi cevap veriyorum ben de: “<span class="char-style-override-3">Katledilmek bizim için âdettir, Allah’tan gelen şerefimizse (üstünlüğümüz) şehadettir.</span>” (İnnel katle lena adeh ve kerametuna minellahiş şehade)</p>

      <p class="Ba-l-k-1" id="toc_marker-4-5">Bazı Şahsiyetlerin Başsağlığı Mesajları ve Telgrafları</p>

      <p class="Ba-l-k-2" id="toc_marker-4-5-1">Veliyy-i Emri Müslimin Ayetullah Uzma İmam Hamenei</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-19">Bismillahirrahmanirrahim</p>

      <p class="x-ns-z-Normal para-style-override-5">Mücahid Âlim Hüccetülislam Seyyid Hasan Nasrallah (damet berakatuhu)</p>

      <p class="x-ns-z-Normal para-style-override-5">Herkesin iftiharı olan aziz oğlunuzun şehadeti vesilesiyle size ve değerli annesine tebriklerimi ve taziyelerimi sunarım…</p>

      <p class="x-ns-z-Normal para-style-override-5">Bu sizler için, sağlam bir şekilde kat ettiğiniz Allah yolunda yeni bir imtihandır. Geçmiş imtihanları da, bütün dert ve eziyetlerine rağmen cihad ve direnişin ecriyle beraber geride bıraktınız.</p>

      <p class="x-ns-z-Normal para-style-override-5">İşgalci, saldırgan ve vahşi Siyonist rejim Lübnan’ın ve Filistin’in en iyi gençlerinin şehadetine yol açan bu cinayetlerinden hiçbir zaman fayda görmeyecektir.</p>

      <p class="x-ns-z-Normal para-style-override-5">Şehit Hadi’nin ve İslam’ın Lübnan’daki diğer şehid evlatlarının kanı, Filistin ve Lübnan’ın işgalcileri karşısındaki direniş ateşini daha da alevlendirecektir.</p>

      <p class="x-ns-z-Normal para-style-override-5">Bugün işgalci Siyonist rejim karşısında sürdürdüğünüz cihadınız ve mücadeleniz, iki tarafın imkânlarının eşitsizliğine rağmen Hakkın zaferinden, yani Müslümanların işgal edilmiş topraklarının özgürlüğe kavuşturulmasından başka bir sonuçla neticelenmeyecek ve zamanın geçişi halkların gasp edilmiş haklarını unutmalarına neden olmayacaktır.</p>

      <p class="x-ns-z-Normal para-style-override-5">Bu yolda dökülen her kan ve toprağa düşen her bir mazlum ve sadık savaşçı, bu tarihî sonucu daha da kesin kılmaktadır.</p>

      <p class="x-ns-z-Normal para-style-override-5">Bir kez daha bu mazlum gencin anne babasını, tüm akrabalarını, mücahid kardeşlerini ve bütün Lübnan ve Filistin gençlerini tebrik ediyor, tesliyetlerimi arz ediyorum ve Yüce Allah’tan sizler için ecir ve o aziz şehid için de kendi huzurunda yüksek bir makam diliyorum.</p>

      <p class="x-ns-z-Normal para-style-override-5">Vesselamu Aleykum ve Rahmetullahi ve Berakatuh</p>

      <p class="x-ns-z-Normal para-style-override-10"/>

      <p class="x-ns-z-Normal para-style-override-10">Seyyid Ali Hamenei<br/>
      23 Şehriver 1376</p>

      <p class="Ba-l-k-2 para-style-override-5" id="toc_marker-4-5-2">Hizbullah Genel Sekreterinin Rehberlik Makamına Cevap Mektubu</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-19">Bismihi Teâlâ</p>

      <p class="x-ns-z-Normal para-style-override-5">Veliyy-i Emri Müslimin ve Aziz Rehberimiz Hazreti Ayetullah-el Uzma İmam Hamenei</p>

      <p class="x-ns-z-Normal para-style-override-5">Esselamu Aleykum ve Rahmetullahi ve Berakatuh</p>

      <p class="x-ns-z-Normal para-style-override-5">Mesajınızı büyük bir iftiharla aldım. Kendimin, ailemin ve Hizbullah’taki bütün erkek ve kız kardeşlerimin, acı tatlı bütün dönemlerde yar ve yardımcımız olan, bizlere inayet ettiğiniz baba şefkatinden dolayı teşekkürlerimizi mübarek huzurlarınıza arz ediyorum. O mübarek varlığınız, büyük İmam’ımızın (r.a.) rihletinin ardından bizlerin babası, İmamı, rehberi, mercisi ve sığınağı olmuştur.</p>

      <p class="x-ns-z-Normal para-style-override-5">Bizlerin, ilahî inayet sayesinde, Allah’ın mücahitlere vaat ettiği zafere yakinimiz tamdır. Savaş ve cihad meydanlarındaki çabamızla sıdk ve ihlâsımızı Yüce Allah’a ispat etmeye çalışıyoruz, ta ki O da bizlere merhametiyle zafer inayet etsin ve düşmanlarımız yok olsun. Bizler bu aşamada bu ilahi vaadin yaklaşmakta olduğuna şahidiz, inşallah.</p>

      <p class="x-ns-z-Normal para-style-override-5">Sizlere garanti ediyorum ki, Şehid Hadi’nin ve Lübnan ve Filistin’deki diğer şehid oğullarınızın kanı Direnişin ateşini daha da alevlendirecek ve cihadî şuuru daha da arttıracaktır. Uyuyan vicdanları uyandıracak, iradeleri bileyecek ve hala şüphe içersinde bacak bacak üstüne atarak susmayı tercih eden herkese hücceti tamamlayacaktır.</p>

      <p class="x-ns-z-Normal para-style-override-5">Hadi’nin şehadeti ve kanına bulanmasının sonrasında da kendime, aileme, Hizbullah’a ve halkıma olan bereketin ve ilahi lütfun artışından başka bir şeye şahit olmadım. Bu büyük iftihar ve şerefte beni geçen ve pek çok can parçasını bu yola feda eden şehid aileleri karşısındaysa hala utanmaktayım. Ben daha yolun başındayım.</p>

      <p class="x-ns-z-Normal para-style-override-5">Kendim ve bütün mücahidlerin adına sizinle olan ahdimi ve biatimi yeniliyor ve cihadı, direnişi ve ümmetin, insanlık onurunun ve mukaddesatın savunulmasını zafer veya şehadete dek sürdüreceğimize söz veriyorum. Allah’tan duamız sizlerin ömrünü uzun kılması, gölgenizi başımızdan eksik etmemesi ve ümmeti sizin bilge rehberliğinizden yoksun bırakmamasıdır.</p>

      <p class="x-ns-z-Normal para-style-override-5">Vesselamu Aleykum ve Rahmetullahi ve Berakatuh</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-10">Hasan Nasrallah<br/>
      13 Cemadi 1418</p>

      <p class="x-ns-z-Normal para-style-override-5"/>

      <p class="Ba-l-k-2 para-style-override-5" id="toc_marker-4-5-3">İslami Direniş Hareketi Hamas’ın Mesajı</p>

      <p class="x-ns-z-Normal para-style-override-5">Siyasi Büro</p>

      <p class="x-ns-z-Al-nt- para-style-override-33">Bismillahirrahmanirrahim</p>

      <p class="x-ns-z-Al-nt- para-style-override-12">“<span class="char-style-override-3">Müminlerden öyle erler vardır ki onlar Allah’a verdikleri söze sadık kaldılar</span>…” <span class="kaynaklar char-style-override-7" style="font-size:0.9em;" xml:lang="tr-TR">(Ahzap, 23)</span></p>

      <p class="x-ns-z-Normal para-style-override-5">Hizbullah Genel Sekreteri Savaşçı Kardeşim Seyyid Hasan Nasrallah</p>

      <p class="x-ns-z-Normal para-style-override-5">Selamun Aleykum ve Rahmetullahi ve Berakâtuh</p>

      <p class="x-ns-z-Normal para-style-override-5">Allah’ın takdir ettiği şeyden razı olanların kalpleriyle mücahid oğlunuz Hadi’nin (rahmetullahi aleyh) şehadet haberini aldık. O Rabbinin likasına koştuğunda vatanını savunmakla meşguldü. Ciğer parenizin tıpkı İslami direniş içersindeki diğer kardeşleri gibi Güney Lübnan’da şehadet mertebesine ulaşması sizler için çok büyük bir iftihar vesilesidir. Bu durum büyük bir fazilettir ve herkes için değerli bir örnektir. Şüphesiz gasp edilen hakların geri alınması, vatanın özgürleştirilmesi ve düşmanın ezilerek dışarı atılmasının asli ve gerçek yolu, İslami direnişin Güney Lübnan’da yerine getirdiği büyük ve önemli cihad vazifesidir.</p>

      <p class="x-ns-z-Normal para-style-override-5">Ben İslamî Direniş Hareketi Hamas’ın siyasî bürosundaki kardeşlerimle birlikte sizlere samimi başsağlığı dileklerimi sunuyorum ve Yüce Allah’tan bu büyük şehidi kendi rahmetine gark etmesini ve geniş Me’va cennetinde muhlislerin ödülünü vermesini diliyor ve sizlere ve değerli ailenize sabr-ı cemil ve bol ecir inayet etmesini niyaz ediyorum.</p>

      <p class="x-ns-z-Normal para-style-override-10">Kardeşiniz Halid Meşal<br/>
      Siyasi Büro Başkanı</p>

      <p class="x-ns-z-Normal para-style-override-5"/>

      <p class="Ba-l-k-2 para-style-override-34" id="toc_marker-4-5-4">FKÖ ve Özerk Yönetimin Mesajı</p>

      <p class="x-ns-z-Al-nt- para-style-override-5">“<span class="char-style-override-3">Ey mutmain olmuş nefis, Rabbine razı olmuş ve razı olunmuş olarak dön</span>…” <span class="kaynaklar char-style-override-7" style="font-size:0.9em;" xml:lang="tr-TR">(Fecr Sûresi, 27)</span></p>

      <p class="x-ns-z-Normal para-style-override-5">Aziz Kardeşim Şeyh Hasan Nasrallah, Hizbullah Genel Sekreteri</p>

      <p class="x-ns-z-Normal para-style-override-5">Büyük bir üzüntü ile oğlunuz Hadi’nin şehadet haberini almış bulunmaktayım. Filistin halkı, özerk yönetim ve kendim adına sizlere samimi ve kardeşçe, en içten gelen duygularımla başsağlığı diliyorum.</p>

      <p class="x-ns-z-Normal para-style-override-5">Derdinize ortak olmamıza izin verin. Yüce Allah’tan kaybettiğiniz o azize lütfuyla muamele etmesini, geniş cennetinde kendine yer vermesini ve Peygamberler, sıdıklar, şehidler ve salihlerle birlikte olmayı inayet etmesini diliyorum.</p>

      <p class="x-ns-z-Normal para-style-override-5">Yüce Allah size ve değerli ailenize sabrı cemil, bol ecir ve itminan inayet eylesin.</p>

      <p class="x-ns-z-Normal para-style-override-10">Yasir Arafat<br/>
      14 Eylül 1997</p>

      <p class="x-ns-z-Normal para-style-override-5"/>

      <p class="Ba-l-k-2" id="toc_marker-4-5-5">Filistin İslamî Cihad Hareketinin<br/>
      Evlatlarının Mesajı</p>

      <p class="x-ns-z-Normal para-style-override-5">Aziz Önder Seyyid Hasan Nasrallah (Hafezallah)</p>

      <p class="x-ns-z-Normal para-style-override-5">Kahraman mücahid oğlunuzun Siyonist düşmanla mücadele meydanında şehid düştüğü -elde edilebilecek en büyük iftihar- haberini işittik. O, Hizbullah’taki kahraman silahşör kardeşleriyle birlikte bu ümmetin çağdaş tarihindeki en güzel ve en görkemli fedakârlık ve özveri sahnesine imza attı. Pak ruhlarının aydınlığıyla devrin karanlığını ortadan kaldırdılar ve kanlarıyla Siyonist saldırganın terörizm kılıcını paramparça ettiler.</p>

      <p class="x-ns-z-Normal para-style-override-5">Kendim ve bütün kardeşlerim; İslamî Cihad’ın önderleri, üye ve sempatizanları adına ve Filistin’in her zaman sahnede olan mücahid halkının sözcüsü olarak, bu büyük ve önemli hadise münasebetiyle -ki hepimizi çok derinden etkilemiş ve mazlum Filistin halkının her bir ferdinin ve dünyanın tüm mazlumlarının ve özgürlükçülerinin kalbindeki aydınlık yerinizi daha da nuranî kılmıştır- samimi bir şekilde acınızı paylaştığımızı bildirir, dayanışma dileğimizi arz ederiz.</p>

      <p class="x-ns-z-Normal para-style-override-8">Bu büyük Rabbani şeref ve şehadet övüncünden dolayı sizleri tebrik ettiğimiz gibi kendimizi de kutluyoruz. Niçin olmasın ki; zira bu şehid bizim de şehidimizdir, kanı bizim kanımız, savaşı bizim savaşımızdır. Ellerinizi sıcak bir şekilde sıkıyor ve ilan ediyoruz ki: “İslami Cihad’ın tüm üyeleri, hatta halkımızın ve ümmetimizin bütün şerefli ve ihlâslı fertleri birer Hadi’dirler. O’nun eti, kanı ve canıdırlar. O can ki şevkle Yüce Allah’ın arşına kanat çırpmış ve orada fani olmuştur!</p>

      <p class="x-ns-z-Normal para-style-override-5">Halk kitleleri senin yanındadır; çocukların ve torunların, gelecek nesillerin kalpleri seninledir. Bütün kahramanların ve şühedanın örneği olan şehid… İlahî bereketle birlikte bütün zafer, görkem ve şeref derecelerini birbiri ardına geride bırak! Saldırganların çirkin çehrelerini herkese aşikâr ettin ve kürsülerini viran eyledin.</p>

      <p class="x-ns-z-Normal para-style-override-5">Yüce Allah’tan dileğimiz sizi hıfzetmesi, kendi yolunda saklaması ve bize ve size o şehidin yolunda adım atmayı inayet etmesidir. Cihad, mücadele ve şehadet yolu Rağıb Harb, Abbas Musevi, Fethi Şikaki, Yahya Ayyaş ve tüm pak şehidlerin yoludur… Ta ki İslam ve Arap toprakları işgalci saldırganların varlığından temizleninceye, İslam’ın bayrağı Kudüs göklerinde ve Mescid-i Aksa’nın kubbelerinde dalgalandırılıncaya dek de bu yol sürecektir… İnşallah…</p>

      <p class="x-ns-z-Normal para-style-override-5">Allah o şehidleri kendi rahmetine ve sonsuz cennetlerine dâhil eylesin ve sizlere de sabır ve sükûnet inayet eylesin.</p>

      <p class="x-ns-z-Normal para-style-override-5">“<span class="char-style-override-3">Allah yolunda öldürülenlere ölüler demeyin</span>…”</p>

      <p class="x-ns-z-Normal para-style-override-5">Filistin Toprağındaki İslamî Cihad Üyeleri</p>

      <p class="x-ns-z-Normal para-style-override-10">Kardeşiniz Şeyh Nafız Azzam<br/>
      Gazze<br/>
      14 Cemadiyülula 1418; 15 Eylül 1997</p>

      <p class="Ba-l-k-2 para-style-override-5" id="toc_marker-4-5-6">Ünlü Mısırlı Gazeteci Muhammed Hasaneyn Heykel’in Mesajı</p>

      <p class="x-ns-z-Normal para-style-override-5">Aziz Kardeşim Şeyh Hasan Nasrallah</p>

      <p class="x-ns-z-Normal para-style-override-5">Rica ediyorum, izin verin ben de milyonlarca Arap gibi bu ümmete ve tüm insanlığa hediye ettiğiniz bu örneklikten sonra izzet ve övünçle başımı dik tutabileyim, öyle bir örneklik ki değeri ve içeriği açısından şaşırtıcı ve benzersizdir.</p>

      <p class="x-ns-z-Normal para-style-override-5">Ne diyeceğimi bilmiyorum? Ne kelimelerle yaslı gönlünü teselli etmeyi –zira sizi teselli etmek tüm kelimelerin gücünün ötesindedir- istiyorum, ne de senin için dua etmeye gücüm var, zira senin duanın Arş-ı İlahiye olan yakınlığı her söz, yakarış ve fısıltıdan daha fazladır. Seninle iftihar ediyorum ve senin hayranınım.</p>

      <p class="x-ns-z-Normal para-style-override-5">Saygılarımla</p>

      <p class="x-ns-z-Normal para-style-override-10">Muhammed Hasaneyn Heykel<br/>
      19 Eylül 1997, Kahire</p>

      <p class="x-ns-z-Normal para-style-override-5"/>

      <p class="Ba-l-k-2" id="toc_marker-4-5-7">Tunus İslamî Hareketi (Nahda) Liderinin Mesajı</p>

      <p class="x-ns-z-Normal para-style-override-19"/>

      <p class="x-ns-z-Normal para-style-override-19">Bismillahirrahmanirrahim</p>

      <p class="x-ns-z-Normal para-style-override-5">Cihad ve Mücadele Sahasının Komutanı, Hizbullah Genel Sekreteri Seyyid Hasan Nasrallah</p>

      <p class="x-ns-z-Normal para-style-override-5">Selamun Aleykum ve Rahmetullahi ve Berakâtuh</p>

      <p class="x-ns-z-Normal para-style-override-5">Büyük oğlunuz Seyyid Hadi’nin özgürlük yolunda savaşırken ulaştığı cesur ve gururlandırıcı şehadetinin haberini aldığımızda izzet ve iftihar içersinde Hizbullah’ın cihad efsanesini an be an takip etmekteydik; Hizbullah’ın tüm ümmet adına güneyi zalim ve işgalci Siyonistlerin kirli varlığından özgürleştirmek için önderlik ettiği o cihadın.</p>

      <p class="x-ns-z-Normal para-style-override-5">İslami Direniş’in cesur ve benzersiz duruşunun ve onun yiğit komutanının karşısında, sizlere tebriklerimizi sunmaktan, azim ve iradenizi övmekten ve alçakgönüllü bir şekilde ilahi dergâha ellerimizi açarak sizleri saldırganlar karşısında muzaffer kılmasını ve şehidin değerli mücahit ailesine sabr-ı cemil inayet etmesini dileyip şehitlerimizi “illiyyîn” zümresine katması için niyazda bulunmaktan başka elimizden bir şey gelmiyor.</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-10">Kardeşiniz Raşid Gannuşi<br/>
      Eylül 1997, Londra</p>

      <p class="x-ns-z-Normal para-style-override-5"/>

      <p class="Ba-l-k-2 para-style-override-5" id="toc_marker-4-5-8">Tevhid ve Islahat Hareketi’nin (Fas) Mesajı</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-5">Savaşçı ve Mücahid Kardeş Seyh Hasan Nasrallah</p>

      <p class="x-ns-z-Normal para-style-override-5">Hizbullah Genel Sekreteri</p>

      <p class="x-ns-z-Normal para-style-override-5"/>

      <p class="x-ns-z-Normal para-style-override-5">Selamun Aleykum e Rahmetullahi ve Berakatuh</p>

      <p class="x-ns-z-Normal para-style-override-5">Kıymetli oğlunuz Hadi Nasrallah’ın şerafet ve erlik meydanında, Siyonist emperyalizm ve işbirlikçileri karşısında mustazafların savunulması için Allah yolunda cihad ederken şehadet mertebesine ulaşmış olmasından dolayı samimi başsağlığı dileklerimizi sunuyoruz. Şüphesiz bizler de sizin gibi bu şehadeti siz ve o yüksek mertebeli şehid için büyük bir şeref ve iftihar vesilesi saymaktayız</p>

      <p class="x-ns-z-Normal para-style-override-5">Yüce Allah’tan O’nu ve diğer şehidleri “Âlâ İlliyyîn” makamına layık kılmasını ve Lübnan ve Filistin’deki kahraman savaşçılarımıza nusret ve zafer inayet etmesini diliyoruz.</p>

      <p class="x-ns-z-Normal para-style-override-35">Tevhid ve Islahat’ın Yürütme Bürosundan<br/>
      Başkan Dr. Ahmed Reysuni<br/>
      23 Eylül 1997</p>

      <p class="x-ns-z-Normal para-style-override-18"/>

      <p class="Ba-l-k-2 para-style-override-5" id="toc_marker-4-5-9">Pakistan İslamî-Caferî Hareketi’nin Mesajı</p>

      <p class="x-ns-z-Normal para-style-override-5">Hizbullah Genel Sekreteri Allame Mücahid Seyyid Hasan Nasrallah…</p>

      <p class="x-ns-z-Normal para-style-override-5">Aziz oğlunuz Seyyid Hadi Nasrallah ve beraberindeki yiğit yoldaşları Ali Kevserani ve Heysem Muğniye’nin şehadetlerinden dolayı Bakıyyetullah el-Azam’a (Allah zuhurunu yakınlaştırsın) (İmam Mehdi), Veliyy-i Emri Müslimin Ayetullah el-Uzma Seyyid Ali Hamenei’ye ve İslami direnişin tüm mücahitlerine ve sizlere tebriklerimizi sunuyoruz.</p>

      <p class="x-ns-z-Normal para-style-override-5">Onlar “Güneyin Kerbela’sında” zulüm ve tecavüz karşısında vatanlarını savunurken Rablerinin likâsına kavuştular. Onların ve İslamî Direniş’in diğer şehidlerinin kanları uyuyan vicdanları diriltiyor ve Siyonistlerin gerçek çehresini Lübnan ve Filistin halklarına ve hepimize apaçık gösteriyor.</p>

      <p class="x-ns-z-Normal para-style-override-5">Allah’ın selamı oğlunun şehadetiyle övünç duyan ve kendisine başsağlığı verilmesini kabul etmeyen o babaya ve ikinci oğlunu da cihad yolunda feda etmeye hazır olduğunu söyleyen o anneye olsun!</p>

      <p class="x-ns-z-Normal para-style-override-5">Vesselamu Aleykum ve Rahmetullahi ve Berakâtuh</p>

      <p class="x-ns-z-Normal para-style-override-10"><span>Pakistan Caferî Hareketinin Suriye ve Lübnan Temsilciliği<br/></span>17 Eylül 1997</p>

      <p class="Ba-l-k-1 para-style-override-5" id="toc_marker-4-6">Şehidin Annesi Ümmü Hadi’nin Sefir Gazetesine Verdiği Röportaj<span class="char-style-override-4"><a class="footnote-link" href="#footnote-225-45" id="footnote-225-45-backlink">45</a></span></p>

      <div class="footnote">
        <p class="x-ns-z-Dipnotlar para-style-override-5"><a class="footnote-anchor" href="#footnote-225-45-backlink" id="footnote-225-45">45</a> Fatin Kubeysi<span>,</span> 16 Eylül 1997<span>.</span></p>
      </div>

      <p class="x-ns-z-Normal para-style-override-5">Şehid Hadi Nasrallah için hanımlar tarafından düzenlenen yas merasimine giderken değişik düşünceler üşüşmekteydi zihnime. Oraya ayak basan insan üzüntüden çökmüş, en azından gözyaşlarını gizleyen ve kendini kontrol etmeye çalışan, diğerlerinin tesellisiyle ayakta duran bir anne ile karşılaşmayı bekliyor.</p>

      <p class="x-ns-z-Normal para-style-override-5">Hazreti Zeynep Hüseyniyesi’nde bu durumun tam tersinin gerçekleşeceği; Fatıma Nasrallah Hanımın kendisini teselli etmeye gelenleri teselli edeceği, gözyaşlarını sileceği ve onları sabra davet edeceği akla gelmezdi elbette. Kendisi şehid oğlundan dolayı duyduğu iftihar gülümsemesini yüzünden eksik etmezken bir yandan da çevresindeki insanlara tebriklerini sunuyordu!</p>

      <p class="x-ns-z-Normal para-style-override-5">Hüseyniyenin dört bir yanında Hizbullah bayraklarını ve üzerlerinde “Zillet bizden uzaktır!”, “Lebbeyk ya Hüseyin!” ve “Biz şehadet âşıklarıyız!” şiarlarının yazılı olduğu sancaklar görüyoruz. Hadi’nin annesi ve akrabaları bu Hüseyniyenin damadın gelini kendi evine götürdüğü bir oda olmasını istiyorlar. Zira yakında Hadi’nin düğün merasimini yapmayı kararlaştırmışlardı. Resmini bir gül demetinin önüne dayatmışlar, Kuran’dan ayetler okuyorlar. Bir grup insan da ruhu için gönüllü helva dağıtıyor.</p>

      <p class="x-ns-z-Normal para-style-override-5">Anne kalabalığın ortasında ayakta duruyor, sağında Betül Hanım ve Hadi’nin on iki yaşındaki kız kardeşi Zeynep, solunda da anne ve baba tarafından nineleri var. Hepsinin de tavırları birbirine benziyor, yalnızca kalabalığın tebriklerini kabul ediyorlar, bu tepki tek bir sinir sisteminden çıkıyormuşçasına! Yanlarındaki iki kişi de başsağlığı vermeye gelen kadınları tanıtıyor. Saat dokuzdan öğleye kadar, öğleden sonra ise saat dörtten akşam dokuza dek başsağlığına gelen insanları kabul ediyorlar.</p>

      <p class="x-ns-z-Normal para-style-override-5">“Allah ecrinizi arttırsın” ve “Şehadet size mübarek olsun” temennilerini defalarca duyuyor Fatıma Hanım, fakat ziyaretçilerin gözyaşları ve duygulandırıcı sözleri (her ne kadar dolaylı da olsalar) sebatlı duruşundan bir şey eksiltmiyor. Şöyle sözler mesela “Hepimizin şehadete imanı var; fakat ben kendimi böyle bir durum için çok zayıf görüyorum… Gerçekten de imanın dereceleri farklı!” veya “Seyyid Hasan’ı televizyonda çok sakin gördüm; ama seni de öyle göreceğimi hiç tahmin etmiyordum. Ne de olsa annesisin sen!” Ve bu türden, maneviyatını zayıflatacak yerde daha da kuvvetlendiren bir sürü söz. Teselli için diğerlerinin omzunu sıvazlayan ve duygularını kontrol etmelerini sağlayan da kendisi. Özellikle Hadi’nin öğretmeni olan bir hanım gözyaşlarının önünü alamıyor ve sürekli olarak bu güzel ahlaklı öğrencisinden bahsediyor. Başka bir kadın da kendisini Fatıma Hanım’ın yerine koymuş besbelli, yüksek sesle ağlıyor ve hıçkırıklar içersinde “Benim oğlum henüz iki yaşında ve ben ayrılığına bile dayanamıyorum… İnşallah bizler de sizin gibi oluruz!” diyor.</p>

      <p class="x-ns-z-Normal para-style-override-5">“Hadi ismiyle müsemma bir şahsiyetti. Çok ahlaklı ve edepliydi ve başkalarına hizmet etmeyi çok severdi.” Hadi’nin arkadaşlarından biri dostuna böyle diyor. Dostu da Hadi’ye Allah’tan rahmet diledikten sonra “Onu sevmek herkese vaciptir” diye cevaplıyor. Hüseyniyenin dört bir yanındaki bu övgüler annenin de kulağına gidiyor elbette, işittiği bu iltifatlar yüzünü güldürüyor ama asla gözyaşı dökmüyor. Kendisine yaklaşıyor ve soruyoruz:</p>

      <p class="x-ns-z-Normal para-style-override-5">“Oğlunuzu yitirmenizin üzerinden üç gün geçti, ne hissediyorsunuz?”</p>

      <p class="x-ns-z-Normal para-style-override-5">Soğukkanlı bir şekilde ve hiç düşünmeden cevap veriyor:</p>

      <p class="x-ns-z-Normal para-style-override-5">—Hiçbir şey… Yalnızca dün haberlerde bir sedye üstünde uzanırkenki halini gördüm, kalın kaşlarından ve başındaki izden tanıdım onu… (derinden bir ah çekiyor)… Uyuyordu, evet uyuyan insanlar gibiydi, ölüler gibi değil!</p>

      <p class="x-ns-z-Normal para-style-override-5">“Bu sabır nimetidir ve Yüce Allah’tan bu nimeti bana devamlı kılmasını diliyorum” diyor. Ardından iftiharla vurguluyor:</p>

      <p class="x-ns-z-Normal para-style-override-5">— Zannımca oğlumun terbiyesinde başarılı oldum. Ben onu yeni buldum aslında, kaybetmedim. Çünkü o bana Ehl-i Beyt’in huzurunda şefaat edecek. Dünya hayatı sadece bir geçiş yeri, bütün hakikat bu ve o bu yolu daha da kısalttı!</p>

      <p class="x-ns-z-Normal para-style-override-5">Öğleden sonrasındaki kısa istirahata hazırlanırken konuyu değiştiriyor ve bu yolu sürdürmek istediğini vurguluyor. Şehadet yolunu, ikinci oğlu olan Cevad için de açık tutmak istediğini söylüyor ve ekliyor: “Elbette cihad ve şehadet yolunu kendi isteğiyle seçmesi şartıyla!”</p>

      <p class="Ba-l-k-1 para-style-override-36" id="toc_marker-4-7">Hadi Nasrallah<span class="char-style-override-4"><a class="footnote-link" href="#footnote-225-46" id="footnote-225-46-backlink">46</a></span></p>

      <div class="footnote">
        <p class="x-ns-z-Dipnotlar para-style-override-5"><a class="footnote-anchor" href="#footnote-225-46-backlink" id="footnote-225-46">46</a> Gazi Arızi<span>’</span>nin <span>(</span>Lübnan İletişim Bakanı<span>)</span> <span class="char-style-override-3">Sefir</span> gazetesindeki yazısı<span>,</span> 17 Eylül 1997<span>.</span></p>
      </div>

      <p class="x-ns-z-Normal para-style-override-5">İsrail’in Ensariye operasyonunun ardından içine girdiği hassas dönemde ve bu operasyonda öldürülen İsrail askerlerinin cesetleri karşılığında düşman elindeki esirlerin kurtarılmasını sağlayacak bir anlaşmanın imzalanması için farklı arabulucuların çaba gösterdiği bir sırada -ki bu dönemde inisiyatif Hizbullah’ın elindeydi- Hadi Nasrallah Cebelül Refi’de şehid oldu. Düşman güçleri Hadi’nin naaşını başka bir savaşçınınkiyle birlikte İsrail’e götürdü. İsrailliler sayfanın lehlerine döndüğünü ve girişim üstünlüğünü ellerine aldıklarını zannettiler. Akıllarınca Hizbullah liderine baskıda bulunacaklar ve ondan haraç isteyeceklerdi. Fakat direniş gerekli cevabı, Hadi Nasrallah’ın şehadetinin ilan edilmesinin hemen birkaç saat sonrasında iki operasyonla verdi.</p>

      <p class="x-ns-z-Normal para-style-override-5">Birinci operasyon: Seyyid Hasan Nasrallah’ın konuşması sırasındaki siyasî ve psikolojik saldırısı şeklinde gerçekleşti: “Allah Hadi’nin şehadetiyle bana minnet etti. O da tıpkı direnişin diğer şehitleri gibidir ve ben, şehid ailelerine katıldığım için çok mutluyum.” Sürekli olarak gülümsüyor, mutluluğunu yüzüne yansıtıyordu. Bu sarsıcı ve etkili gülüşlerinin sonucunda düşmanın durumdan yararlanarak Hizbullah’a bazı şartları yüklemeye dönük bütün çabaları suya düştü.</p>

      <p class="x-ns-z-Normal para-style-override-5">İkinci operasyon: Bu operasyon Direnişin savaşçıları tarafından gerçekleştirildi, bazı düşman askerlerini yaralayarak bir kısmını da öldürdüler. Bunun ardından “tek taraflı olarak Lübnan’dan geri çekilmenin gerekli olduğu, zira Güney Lübnan’da verilen kayıpların sürekli artmasından dolayı Şehid Nasrallah’ın naaşından suistifade edilmesinin veya askerlerin morallerini yükseltmenin artık imkânı kalmadığı” şeklinde İsrail kamuoyunda dillendirilen görüşler güçlendi.</p>

      <p class="x-ns-z-Normal para-style-override-5">Bir saat sonra da sayın genel sekreter benzersiz bir soğukkanlılık, azamet, iman ve akide sebatı ile kardeşler, müminler ve savaşçılardan oluşan bir topluluğunun önüne geçti. Çünkü o herkesin bedenine direniş ruhunu üfleyen ve onları düşman karşısında kendinden geçmeye ve şehadete davet eden aynı önderdi. O şehidlerin törenlerinde hazır bulunuyor ve şehadetlerinden dolayı tebriklerini sunuyor. Hiç bugün zayıf görünmesi mümkün mü? Seyyid Hasan işte böyle davrandı ve Allah da kendi lütfunu inayet ederek sabır gücünü ve nimetini, imanı ve nefsine galip olmayı nasip etti ona. İşte bundan dolayı O, kendine mahsus bir liyakatle önderlik konumunda oturmaktadır. O benzersiz bir örnek olduğunu ispat etmiştir.</p>

      <p class="x-ns-z-Normal para-style-override-5">Evet, bu halk kelimenin tam anlamıyla direnişçi bir halktır. Onların direnişi silahın, sözcüklerin, düşüncenin, kurumların, sabır ve imanın yardımıyladır. Seyyid Hadi Nasrallah gibi şehidlerin önderi olduğu bir toplum ter türlü tebrik ve teyide layıktır.</p>

      <p class="x-ns-z-Normal para-style-override-5">Söylenmesi gereken başka bir hak söz daha var: Hadi Nasrallah hayatını Lübnan’ın, Arapların ve Müslümanların zaferine hediye etmiştir. Babası Seyyid Hasan Nasrallah da oğlunu ve Allah’ın yardımıyla nefis, kibir ve sıkıntı ve eziyetler karşısında galip gelmeyi direnen müminlere hediye etti. Şüphesiz bu ikisi Allah tarafından hidayet edilmişlerdir ve Allah’a imanın yardımıyla muzaffer ve başı diktirler. Bu iki insan halkı en değerli erdemlere yönelten iki önderdir.</p>
    </div>
  </div>
</body>
</html>
