<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>bekir_berk_epub_cc-18</title>
  <link href="../Styles/idGeneratedStyles.css" rel="stylesheet" type="text/css"/>
</head>

<body id="bekir_berk_epub_cc" xml:lang="tr-TR">
  <div class="Basic-Text-Frame">
    <p class="ANA_BASLIK" id="_idParaDest-97">DOSTLARI ONU ANLATIYOR</p>

    <p class="Ara_Baslık_3" id="_idParaDest-98">Yüzbaşı Refet Barutçu Anlatıyor</p>

    <p class="METIN_NORMAL">Mübarek vatan toprakları üzerinde yüzlerce beldede, sulhceza, ağırceza mahkemelerinde ve savcılıklarda Risale-i Nurları okuyan masum Müslümanlar muhakeme edilirdi. Bu dâvâları hemen hemen tek başına Bekir Berk Edirne’den Van’a koşarak takip ederdi. Bu işler için ehl-i hamiyet kendilerine İstanbul-Beyazıd-Çarşıkapı’da Kığılı Pasajı’nda, ikinci katta geniş bir daireyi tahsis etmişti. Zannediyorum 1964-1965 senelerinde merhum yüzbaşı Refet Barutçu koynunda bir yığın Üstad Bediüzzaman’dan Nur Mektupları olduğu hâlde mezkûr daireye gelmişti. Bu mübarek mektupları tek tek, salâvât getirerek, dualarla Nur davalarının yorulmaz avukatı Bekir Berk’e vermişti.</p>

    <p class="METIN_NORMAL">l969 yılınde Avukat Bekir Berk Bey’in yazıhanesinde rahmetli Mustafa Polat’la onun hatıralarını uzun uzun dinlemiştik. Yaşadığı hâdiseleri öylesine canlı ve duygulu anlatıyordu ki, insan ister istemez o günleri kendisi ile birlikte yaşıyor. Kendisi yaşıyor ve bize de yaşatıyordu. Burada hep Hazreti Mevlâna’nın “Yanmayan yakamaz.” diye buyurulan ölümsüz vecizesini düşünürdüm. (Necmeddin Şahiner)<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-26" id="footnote-217-26-backlink">26</a></span></p>

    <p class="Ara_Baslık_3" id="_idParaDest-99">İbrahim Fakazlı Anlatıyor</p>

    <p class="METIN_NORMAL">Hazreti Üstad’ın kendi elyazması olan, El-Hüccetü’z-Zehrâ’da yer alan Fâtiha’nın tefsir kısmını Hazreti Üstad, Ceylan’a vermiş, Ceylan da “Teberrüken sana getirdim.” dedi ve bana verdi. Ben de alıp öptüm, başıma koydum ve itina ile muhafaza ettim. Tahliyeden sonra İstanbul’a gittiğimde o gün için en güzel bir cilt ile ciltlettim ve İnebolu’da onu canımdan kıymetli olarak sakladım.</p>

    <p class="METIN_NORMAL">Sonra bir mahkeme sebebiyle İnebolu’ya gelip fakirhanemde misafir olan Bekir Berk kardeşimiz onu gördü ve kendi müzesinde muhafaza etme ve “Hizmet-i Nuriye’de çok büyük hizmetlere vesile olacak.” diye ısrarla benden istedi. Ben de “Hizmete medar olur.” niyetiyle hiçbir şeyimi esirgemezdim ve verdim. Seneler geçti; baskınlar, musadereler ve imhalar.... Bekir Berk hapse girince kayboldu. Çok aradım, sordum; bilen olmadı.</p>

    <p class="METIN_NORMAL">Yıllar sonra Mehmed Emin Birinci ve Mehmed Fırıncı kardeşlerin elinde hakikaten bir hizmete medar olmak için çıkarılmış iken gördüm. Dünyalar benim oldu. Çok sevindim, kayıp olmamış. O kıymetli kardeşlerim onu muhafaza etmişler. Kalbim rahat etti.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-27" id="footnote-217-27-backlink">27</a></span></p>

    <p class="Ara_Baslık_3" id="_idParaDest-100">Mustafa Türkmenoğlu Anlatıyor</p>

    <p class="METIN_NORMAL">l958 senesinde Risale-i Nur neşriyatıyla uğraşırken, gazeteler büyük başlıklarla “Nazilli’de Nur âyini yaparken Nurcular yakalandılar!” başlıkları atarak Nur talebelerini bir tarikat gibi gösteriyorlardı. O sırada Mektubat’ın baskısını yeni bitirmiştik. O ara Isparta’dan bir mektup gelmişti. Nazilli hâdisesi münasebetiyle kaleme alınan bu mektupta “Nurculuğun tarikat olmadığı ve bir ekol olduğu” ve mektubun başlığında “Bazı gazetelere cevap” diye yazılıydı. İçindeki pusula Isparta’dan gönderilen bu mektubunu çoğaltılarak münasip kişilere verilmesi ve bir kısmının Isparta’ya gönderilmesi yazılıydı.</p>

    <p class="METIN_NORMAL">Biz o sıralarda M. Emin Birinci kardeşimle matbaada tab işiyle meşguldük. Mektubu bastırmaya karar verdik ve beş bin adet bastırdık. Isparta’ya gönderilen mektubun altında beş isim ve bir imza vardı. Bunlar Tahirî, Zübeyir, Ceylân, Bayram ve Sungur’un isimleriydi. Birinci sütunda üç kişinin ismi, ikinci sütunda ise iki kişinin ismi vardı. Ben ikinci sütunu da üçe tamamlamak için Rüştü Ağabey’in ismini kendiliğimden ilâve etmiştim. Bundan hiçbir kimsenin haberi yoktu.</p>

    <p class="METIN_NORMAL">Bu bastırdığımız mektupların yarısını Cemaleddin Günel’e verdik ve onunla Üstad’a gönderdik. Diğer yarısını da eş ve dosta dağıttık. O sırada mektup emniyetin eline geçmiş. Biz mektupları dağıtırken. M. Emin Birinci ile beraber kitapları ciltletmek için İstanbul’a geldik. İstanbul’a kitapları bıraktıktan sonra dört senedir gitmediğim Pendik’teki evime gittim. Bir gece kalınca sabahleyin M. Emin Birinci geldi ve “Haydi giyin, gideceğiz.” dedi. Yanında da birkaç tane tanımadığım sivil şahıslar vardı. Meğerse bunlar emniyet mensuplarıymış. Dışarı çıktıktan sonra, tevkif edildiğimizi söylemişlerdi.</p>

    <p class="METIN_NORMAL">İstanbul emniyet nezaretine getirildik. Oradan da Ankara’ya götörüldük. Hapishaneye gittiğimizde Tahirî, Zübeyir, Rüştü, Sungur, Bayram ve Ceylân Ağabeyler’le karşılaşmıştık. Onlarla kucaklaştık. Bizleri daha sonra birer ikişer koğuşlara taksim etmişlerdi. Gündüzleri bahçede hep beraber bulunurduk. İçimizde en yaşlımız Süleyman Rüştü Çakın Ağabey’di. Yaşlılık itibariyle biraz üzülürdü. Kendisi tevkife itiraz etmişti. İtirazında “Benim ismim Süleyman Rüştü Çakın’dır. Mektubun zîrinde (altında) bir Rüştü ibaresiyle buraya getirildim. Hâlbuki Türkiye’de bir yığın Rüştü vardır.” diye yazmıştı. Fakat itirazı kabul edilmedi. Hapishanede rahmetli Ceylân Çalışkan herkes hakkında şiirimsi şakalarda bulunurdu. Hattâ bunlardan birisinde Mustafa Sungur’a,</p>

    <p class="İTALİK-METİN-PARAGRAF">Bardak bardak çay içersin şekerin çok mu?</p>

    <p class="İTALİK-METİN-PARAGRAF">Hiç durmadan gülüyorsun kederin yok mu?</p>

    <p class="İTALİK-METİN-PARAGRAF">diyerek yazmıştı.</p>

    <p class="METIN_NORMAL">Ayrıca bahçede volta atarken, bizlere deniz görmemiş bir çoban çocuğunun hâline nazire olarak,</p>

    <p class="İTALİK-METİN-PARAGRAF">Hürriyet başımızdan yıldızlar kadar uzak</p>

    <p class="İTALİK-METİN-PARAGRAF">Başımızda bir takke, sırtımızda bir kazak</p>

    <p class="İTALİK-METİN-PARAGRAF">Dolaştırıp dururuz aynı avlu sılayı</p>

    <p class="İTALİK-METİN-PARAGRAF">Her adım uyandırır yani bir hatırayı.</p>

    <p class="METIN_NORMAL">gibi mısralar yazarak latîfelerde bulunurdu, bizleri güldürürdü.</p>

    <p class="METIN_NORMAL">Daha sonra bir kısmımız da altmış beş günü müteakip tahliye olduk. Avukatlığımızı ise ilk defa Bekir Berk yaptı. Bekir Berk bu davadan sonra, Risale-i Nur hakikatlerini tanımış, Nur davalarıyla meşgul olmaya başlamıştı.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-28" id="footnote-217-28-backlink">28</a></span></p>

    <p class="Ara_Baslık_3" id="_idParaDest-101">Mehmed Emin Birinci Anlatıyor</p>

    <p class="METIN_NORMAL">Mektubat’ın son formaları basılırken Nazilli’de bir hâdise olmuş, bunun üzerine gazeteler Nur talebeleri aleyhinde yalan beyanlarda bulunup havayı bulandırmak istemişlerdi. Üstad’ımızın hizmetinde bulunanlar, gazetelerin bu yalan ve iftiralarını ortaya koyup hakikati bildiren bir lâhika mektubu neşredip, Nur talebelerine göndermişlerdi. Daha okunaklı olması ve daha fazla kimsenin istifade edebilmesi gayesiyle Mustafa Türkmenoğlu, bu lâhika mektubunu matbaada bastırmıştı. O esnada Mektubat’ı kamyona yüklemiş, İstanbul’a götürmek için hazırlıklarımızı tamamlamıştık. Türkmenoğlu ile ikimiz İstanbul’a hareket ettikten sonra matbu mektubu bahane ederek “Nurcular beyanname dağıttılar.” şeklinde gazeteler hücuma geçtiler. Ankara Cumhuriyet Savcılığı mektupta ismi bulunanların derhal gıyabî tevkifatını kesmiş, Türkmenoğlu ve benim tevkifim için de İstanbul emniyetine haber salmış. Ertesi günü âşina olduğumuz polisler bizi 1. Şubeye götürdüler. Bir gece misafir kaldıktan sonra trenle polis nezaretinde Ankara’ya gittik. Gıyabî tevkif, vicâhîye çevrilerek Ankara merkez hapishanesine gönderildik. Bizden evvel Zübeyir Gündüzalp, Ceylân Sungur, Ahmed Kalgay Ural ve Tahirî Mutlu Ağabeyler orada idiler. Kaderde tayin edilen rızkımızı orada yemek varmış. Ürpermeden, çekinmeden ve asla fütur getirmeden Medrese-i Yusufiye’ye alıştık. Mahpuslar bizlere âzamî hürmet ediyorlardı. Biz de onlara nasihat ediyor, Risaleler’den okuyorduk.</p>

    <p class="METIN_NORMAL">Dr. Tahsin Tola, İstanbul Barosu avukatlarından Avukat Bekir Berk’e bizim davamızı almasını rica etmiş, o da memnuniytle kabul ederek vekâletname tanzim edilmek üzere ziyaretimize geldi. Vekâletname tanzim edildi. Bize ilk sorusu şöyle olmuştu:</p>

    <p class="METIN_NORMAL">“Arkadaşlar! Biz sizlerin bir an önce hapisten çıkmanız için mi çalışalım; yoksa inandığınız dava için mi müdafaa yapalım?” Biz hep beraber, “Bizler burada on sene yatsak razıyız. Siz Risale-i Nur’daki ulvî davanın müdafaasına çalışınız.” dedik. Bu şekildeki cevabımız genç avukatın ruhunda şimşekler çaktırdı. Umumiyetle bütün avukatlar müvekkilleriyle “Aman avukat bey! Beni bu hapishaneden çıkar da ne olursa olsun.” şeklinde muhatap olduklarından, bizim o şekildeki cevabımız karşısında takdir duygularını ifade etti. Ve bize bu ruhu nakşeden kuvvetin menbaını, Risale-i Nur’u okuma ihtiyacı duyarak Nur Külliyatı’nı kısa zamanda mütalâa etmişti. Artık müdafaa kolaydı.</p>

    <p class="METIN_NORMAL">Maznun sandalyesinde oturan masum insanların tek suçu iman hakikatlarine susamış bir milletin mânevî yardımlarına koşmaları, vatan, millet din sevgisinin kalplere nakşedilmesi için Risale-i Nurlar’la hizmet etmeleri, her türlü şer kuvvet ve materyalist zihniyetle Allah rızası için mücadeleleri idi.</p>

    <p class="METIN_NORMAL">Müdafaa bu çerçeveler mucibince hazırlanadursun savcılık makamı da iddianamesini tanzim etmiş, şahsî nüfuz ve menfaat temini gayesi ile propaganda yaptığımızı ileri sürerek tecziyemizi istemişti. En ufak bir telâşımız yoktu. Bütün düşüncemiz Risale-i Nur’u en güzel şekilde müdafaa edebilmekti, onun hakikatlerini mahkeme heyetine ve dinleyicilere duyurabilmekti.</p>

    <p class="METIN_NORMAL">Nitekim öyle de oldu. Bütün maznunların müdafaalarının mihrak noktasını, Risale-i Nur’un hakikatlerini beyan, Muhterem Üstad’ın gaye ve maksadını izah ve onun yüksek şahsiyetini bir nebze olsun dile getirmek teşkil ediyordu.</p>

    <p class="METIN_NORMAL">Son müdafaa celsesi... Çok kalabalık bir dinleyici ve Risale-i Nur’un hakikatlerinden mülhem hazırlanan müdafaası ile genç avukatımız Bekir Berk, müdafi mevkiinde. Kendisine has üslûbuyla hey’et-i hâkimeye; otuz yıllık baskı, terör, zulüm ve işkence ile din-i İslâm’a vurulan ve fakat vurdukça geri tepen alçakça silâhların muhasebesini yapmakta, karanlık devirlerin milletçe çekilen ızdıraplarını dile getirmektedir. Ve nihayet Üstad Bediüzzaman’ın iman ve Kur’ân’a hizmet eden bu vatanın en sadık bir evlâdı olduğu, Risale-i Nur’un millet ve gençliğin mâneviyâtını kurtaran eser külliyatı olup, herkesin ona muhtaç bulunduğunu belirterek ondan istifade edilmesi gereğini müdafaalarında uzun uzun izah etti. İttifakla beraatimize karar verilen mahkemede her maznun kendine ait ithamları cevaplandıran birer müdafaa hazırlamıştı.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-29" id="footnote-217-29-backlink">29</a></span></p>

    <p class="Ara_Baslık_3" id="_idParaDest-102">Mustafa Kırıkçı Anlatıyor</p>

    <p class="METIN_NORMAL">Askerlik hizmetinden sonra Akşehir’in Atsız köyü öğretmenliğine tayinim yapıldı. Zaten yedek subaylık hizmet süresinin yedi sekiz ayını da orada geçirmiştim. Merhum Bekir Berk de daha önce Akşehir’de avukatlık yapıyordu. Merhumun kendisi ile tanışmamız, Türk Milliyetçiler Derneği’nin 1952 yılında Ankara’daki büyük kurultayında olmuştu. Akşehir’de kader bizi yeniden birleştirmişti. Mesai vakitlerinin dışında hemen her gün bir araya gelir, uzun sohbetler ederdik, yiyip içmemiz dahi çok vakit beraber olurdu.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-30" id="footnote-217-30-backlink">30</a></span></p>

    <p class="Ara_Baslık_3" id="_idParaDest-103">Üstad Ali Ulvi Kurucu Anlatıyor</p>

    <p class="METIN_NORMAL">Ali Ulvi Kurucu Ağabey’in Avukat Bekir Berk ile alâkalı hatıralarını üç cilt hâlinde yayınlanan “Üstad Ali Ulvi Kurucu Hatıralar” isimli M. Ertuğrul Düzdağ Bey’in eserinden naklediyoruz:</p>

    <p class="METIN_NORMAL">10 Nisan 1950 tarihinde Mareşal Fevzi Çakmak vefat etmişti. Cenazesi kalkacak. Millet hüzün ve heyecan içinde... Fakat devletin radyosu, şarkıya türküye devam ediyor. Bu hâl herkesi üzmüş... Milliyetçi gençlerden bir grup, Radyoevi’ne gitmişler. Baskın yapar gibi, sert konuşmuşlar. “İnsaf edin yahu! İşgal ordusu musunuz? Kur’ân okutmuyorsunuz, bari marş çalın; şu dans havalarını susturun...”</p>

    <p class="METIN_NORMAL">Polis, jandarma müdahale etmiş. İtiş kakış olmuş. Gençleri tutup tevkifhaneye götürmüşler.</p>

    <p class="Ara_Baslık_3" id="_idParaDest-104">Yavuz Selim’in Atı</p>

    <p class="METIN_NORMAL">Biz bunları, Medine’ye gazeteler gelince öğrendik. Vatan gazetesinde, götürülen bu gençlerin fotoğrafı vardı. En önde gözlüklü bir genç, Hukuk Fakültesi talebesi imiş. Gazetede ismi yok...</p>

    <p class="METIN_NORMAL">Bu gencin, yanına yaklaşıp da fotoğrafını çeken gazete fotoğrafçısına dönüp bir bakışı var: Heyecan ve hiddet dolu müthiş bir bakış...</p>

    <p class="METIN_NORMAL">Fotoğrafa bakarken aynı duyguları sanki hissettim. O bakışı, Yavuz Sultan Selim’in atının bakışına benzettim: Yavuz Selim, atının üzerinde ülkeler fethine gidiyor, dünya fethine çıkmış. Yalnız İran’ın, Mısır’ın değil de dünyayı fethe çıkmış, gayesinin uğrunda her şeyi feda etmiş... Bütün bunlar, müthiş atının, korkunç bakışında sanki tecessüm etmiş. O gencin tavrına, bakışına âşık oldum. O gençte, yıllardan beri devam eden dualarımın kabulünü gördüm. “Allah’ım, alevler içinde kaldığı hâlde yanmayan bir gençlik, benim memleketimde de yetişmeyecek mi?” derken, bu gençliğin, yüce davalara ömrünü vakfettiğini görmekle bahtiyar oldum.</p>

    <p class="METIN_NORMAL">Tanışıyoruz “Acaba kimdir bu genç?” derken, birkaç sene sonra, Sebilürreşad mecmuasının kapağında bir fotoğraf gördüm. “Kendisini, müttehem olan mağdur ve mazlum Müslümanların davalarını takip etmeye vakfeden, feda eden genç avukat Bekir Berk.” diyordu.</p>

    <p class="METIN_NORMAL">Kendi kendime, “Yahu bu genç, benim gördüğüm talebeye ne kadar benziyor.” dedim.</p>

    <p class="METIN_NORMAL">1955’te Türkiye’ye gittiğimde –Allah rahmet eylesin– Hulusi Topbaş Bey’in kumaş mağazasında, Sultanhamam’da otururken, gözlüklü bir genç geldi; selâm verdi, mağazanın yukarısına çıktı. Gözüme yabancı gelmedi. Hulusi Bey’e sordum:</p>

    <p class="METIN_NORMAL">– Hacı Bey, bu zât kimdir?</p>

    <p class="METIN_NORMAL">– Efendim, bu gence Avukat Bekir Berk derler. Bizim biraderin mahdumu Osman’dan Kur’ân-ı Kerîm öğrenmeye geliyor.</p>

    <p class="METIN_NORMAL">Bir zaman sonra genç aşağı indi. Gülerek selâm verdi. Hulusi Bey beni kendisine, “Medine-i Münevvere’den geldi.” diye takdim etti. Müsafaha sırasında kendisine,</p>

    <p class="METIN_NORMAL">– “Böyle böyle bir hâdise, bir fotoğraf var.” deyince,</p>

    <p class="METIN_NORMAL">– “Evet hocam, bendenizim. Büroma gidelim. Size gazeteleri ve fotoğrafları göstereyim.” diye cevap verdi.</p>

    <p class="METIN_NORMAL">Bürosuna gittik, gösterdi. Aynen gördüğüm genç... Kendisine,</p>

    <p class="METIN_NORMAL">– “Bekir Bey, benim şiir yazmama, şâir olmama siz sebep oldunuz. İlk şiirimi, bu hâdisenin ve sizin bu fotoğrafınızın tesiriyle kaleme almıştım...” deyince, şunları söyledi:</p>

    <p class="METIN_NORMAL">– Hocam, hepsi Allah’ın tevfikidir. Bak ben bu yaşa kadar Kur’ân-ı Kerîm’i okuyamaz hâlde idim. Biz böyle bir nesiliz. Avukat olmuş, davalar alır, davalara girer çıkar, ama Mukaddes Kitabı’nı okuyamaz... Osman Topbaş Bey sağolsun, şimdi bana Kur’ân-ı Kerîm’i öğretiyor. Dilim her gün çözülüyor. Gitgide daha rahat okumaya başladım. Talebeliğin de ayrı bir zevki varmış.</p>

    <p class="Ara_Baslık_3" id="_idParaDest-105">Bütün Müslümanların Adamı</p>

    <p class="METIN_NORMAL">Bekir Berk, daha sonraki yıllarında çok faaliyetlere katıldı, çok hareketli oldu. O zamanlar, daha sakin idi. Büyükleri ziyaret eder, herkesi dinlerdi. Bütün Müslümanların adamıydı. Sonraları bütün vaktini, hemen hemen sadece Risale-i Nurlar’a ve Nur talebelerine hizmet ve yardıma harcadı.</p>

    <p class="METIN_NORMAL">O günlerde Milliyetçiler Derneği’nde faaliyet gösteriyor, dergilere yazı yazıyordu. Hatta Türkçü Nihal Atsız’la da görüşüyordu. Necip Fazıl Kısakürek Bey’le çok sıkı teması vardı. Onu çok seviyordu. Büyük Doğu dergisine yardım bulmak için, Necip Fazıl’a destek olmak için feragat ve samimiyet içinde çırpınıyordu. Bunun için, o sırada Maarif Vekili bulunan Tevfik İleri ile görüştüğüne, hatta onu ikna edenlerden biri olduğuna ben de şahidim. Başbakan Adnan Menderes’ten yardım alındıktan sonra Tevfik Bey, Bekir Berk’e şunları söylemiş:</p>

    <p class="METIN_NORMAL">– Bekir Bey, Allah selâmet versin, Necip Fazıl Bey, dergisinde nam-ı müstearlarla, Profesör bilmem kim diyerek yazılar yazıyor. Bunları onun yazdığını, o isimlerin olmadığını herkes biliyor... Madem böyle bir yardım oldu. Büyük Doğu’yu büyütün. Memleketin sevilmiş imzalarından yazılar alın. Ali Fuad Başgil’e, Nureddin Topçu’ya, Mümtaz Turhan’a gidin...</p>

    <p class="METIN_NORMAL">Tevfik İleri tanınmış milliyetçi ilim adamlarının isimlerini saymış.</p>

    <p class="Ara_Baslık_3" id="_idParaDest-106">Ali Fuad Başgil’in Olgunluğu</p>

    <p class="METIN_NORMAL">Bekir Berk, bundan sonrasını şöyle anlatmıştı:</p>

    <p class="METIN_NORMAL">– Tevfik İleri Bey’in bu sözü üzerine Prof. Dr. Ali Fuad Başgil Hoca’ya koştum. Anayasa Hukuku Ordünaryüs Profesörü olan Başgil, İstanbul Hukuk Fakültesi’nden hocamdı. Beni güzel karşıladı. Kendisine durumu anlattım, yazı vermesi için rica ettim.</p>

    <p class="METIN_NORMAL">Ali Fuad Bey bana şunları söyledi:</p>

    <p class="METIN_NORMAL">– Bekir Bey, her münasebetle söylediğim bir sözü sana da söyleyeyim. Allah bana evlât vermedi. Talebelerimi evlât kabul ederim. Bilhassa böyle bir mukaddes dava uğrunda şahsî hiçbir düşüncesi olmayan talebeleri reddetmek istemem. Fakat bahsettiğin derginin sahibi meczup... Meczupla da yola çıkacak kadar cesur değilim. Ben korkarım. Bende biraz temkinli hâller vardır. Bu mübarek insan bugün sever, yarın söver. Damarına basılmaz. Neye güceneceğini de bilemezsin. Bu tipler müstesna insanlardır. Ben böyle insanlarla yola çıkamam. Bu zaafım var. İstersen korkak de... Seni mahzun göndermek istemezdim. Fakat başka bir arzun varsa başımın üzerine...</p>

    <p class="METIN_NORMAL">Son derece büyük bir iltifatla beni kapıya kadar geçirdi. Kapıyı açtı. Elini öptüm. O da beni alnımdan öptü:</p>

    <p class="METIN_NORMAL">– Bekir Bey, talebelerimin içinden, mukaddes dava için koşacak gençleri görmekle bahtiyarım. Ölsem de artık gam yemem. Sizler inşâallah bir kervan olacaksınız... Nureddin Topçu Bey’e git. O benden daha derviştir, daha sabırlı, tahammüllüdür. O yazabilir. Benden de selâm söyle...</p>

    <p class="Ara_Baslık_3" id="_idParaDest-107">Nureddin Topçu ile Necip Fazıl Kısakürek</p>

    <p class="METIN_NORMAL">Bekir Berk, bundan sonra Nureddin Topçu Bey’e gitmiş. Þöyle anlatmıştı:</p>

    <p class="METIN_NORMAL">“Bunun üzerine Doç. Dr. Nureddin Topçu Bey’e gittim.</p>

    <p class="METIN_NORMAL">Topçu, maksadımı öğrenince,</p>

    <p class="METIN_NORMAL">– “Hay Allah razı olsun, ne iyi ettin yahu! Ben bugüne kadar Necip Fazıl’ı görmedim. Bizim için ayıp değil mi! Seninle ziyaretine gidelim.” dedi.</p>

    <p class="METIN_NORMAL">Hemen telefon ettim. Necip Fazıl Bey, “Bekliyorum.” deyince yola çıktık. Derginin Cağaloğlu’ndaki yerine gittik. Dergi idarehanesine girince, baktık ki Necip Fazıl belden yukarısı çıplak, altında pantolon bizi karşıladı. Bilhassa Nureddin Bey’in ayağına kadar gelmesine çok memnun olduğu anlaşılıyordu. Hâl hatır sorulduktan sonra, Üstad şöyle dedi:</p>

    <p class="METIN_NORMAL">– Nureddin Bey, madem bu işe giriyorsunuz, sizden beklenen, rica edeceğim bir mevzu var. Millete mal olmayan inkılâplar diye bir seri makale yazacaksınız. Sizden bunu bekliyorum...</p>

    <p class="METIN_NORMAL">Necip Fazıl bunları söyleyince, Nureddin Bey şu cevabı verdi:</p>

    <p class="METIN_NORMAL">– Necip Fazıl Bey, biliyorsunuz ben İmam-Hatip Okulu’nda hocayım. Bugünlerde imtihanlar da var. Söylediğiniz mevzuun derinliklerine inmek lâzım. Hazırlıklı değilim... Fakat Türkiye’nin Maarif Davası diye bir kitap yazdım, yeni bitti, kimseye göstermedim. Onu vereyim. Onları neşre başlayın...</p>

    <p class="METIN_NORMAL">Topçu bunları söyleyince, Üstad bir anda heyecanlanıverdi, coşuverdi:</p>

    <p class="METIN_NORMAL">– Bekir Berk, şu hâle bak! Talihsiziz, talihsiz! En samimi insanlarımız bile korkuyor. Bu yol çileli yol Bekir Berk çileli, dikenli... Kimse diken üzerinde yürümeye razı olmuyor...</p>

    <p class="METIN_NORMAL">Daha biraz söylendikten sonra,</p>

    <p class="METIN_NORMAL">– “Dur ben bir kahve söyleyeyim.” diyerek dışarı çıktı.</p>

    <p class="Ara_Baslık_3" id="_idParaDest-108">Bu Bozuk Makinada, Bu Deha</p>

    <p class="METIN_NORMAL">Ben üzülmüş, ne yapacağımı şaşırmıştım. Nureddin Bey, efendi, kibar, nazik adam... Üstad’ın önce çıplaklığı, sonra da bu sözleri üzerine acaba ne yapacaktı? Necip Fazıl gidince, ben hemen, “Aman hocam, davanın kudsiyeti adına gücenmeyin. Benim ne için çırpındığımı görüyorsunuz. Aman darılmayın.” dedim.</p>

    <p class="METIN_NORMAL">Allah razı olsun, Topçu Hoca gülümsedi ve şöyle dedi:</p>

    <p class="METIN_NORMAL">– Bekir Bey, gücenmek ne demek? Asla gücenmem. Ben bu ruhları bilirim. Fakat şu anda Allah’ın namütenahi kudretine hayranım ki, bu bozuk makinada, bu dehayı nasıl saklıyor!..</p>

    <p class="METIN_NORMAL">Ömrümde duyduğum en mânâlı sözlerden birisi budur.</p>

    <p class="METIN_NORMAL">Üstad, kendiliğinden gelmiş ve yazı verecek olan Nureddin Topçu gibi bir zâta, bir anda kızıp hakaret edebiliyor. Evet deha, fakat makine bozuk...</p>

    <p class="METIN_NORMAL">Necip Fazıl Bey geldi, hiç bir şey olmamış gibi kahveleri içerken,</p>

    <p class="METIN_NORMAL">– “Benim ne çileli bir insan olduğumu anlayın, görün ki, telefon ettiler, çamaşırlarınız yıkandı geliyor, dediler; hâlâ gelmedi. Bakın yanınızda böyle oturuyorum. Sizi bu hâlde karşılıyorum.” dedi.</p>

    <p class="METIN_NORMAL">Buna Nureddin Bey şu cevabı verdi:</p>

    <p class="METIN_NORMAL">– Efendim, pehlivanlar böyle olur. Güreş minderinde fanila giyilmez!..</p>

    <p class="METIN_NORMAL">Cevap Üstad’ın hoşuna gitti. Kendine mahsus gülüşüyle güldü. Derhal tavır değiştirdi.</p>

    <p class="METIN_NORMAL">– “Kitabı kim getirecek?” dedi. Ben hemen atıldım.</p>

    <p class="METIN_NORMAL">– “Ben getiririm, Üstad’ım!” dedim.</p>

    <p class="Ara_Baslık_3" id="_idParaDest-109">Bekir Berk’in Heyecanlı Günleri</p>

    <p class="METIN_NORMAL">Fakir 1958’den sonra Risale-i Nur davasını anlayıp, Üstad Bediüzzaman’ın Tarihçe-i Hayat’ına “Önsöz” ve “Gönüller Fatihi Büyük Üstad’a” şiirini yazdıktan sonra, Bekir Berk’le ilgi ve yakınlığımız çoğalmıştı.</p>

    <p class="METIN_NORMAL">Bir tarihte Konya’da idim. Orada olduğumu duymuş. Beni aradı. Misafir kaldığım eve gece 23:00 sularında hayli kalabalık bir cemaatle geldi. Çok heyecanlılar... Bir ağızdan marşlar okuyorlar.</p>

    <p class="METIN_NORMAL">“Dünyaya hak yol İslâm yazacağız” gibi... Sonra Mehter marşları filân... Bekir Bey vecd içindeydi. Kendi kendime, “Tevkifhaneye giderken Yavuz Selim’in atını sana hatırlatan genç bu değil miydi! Elbette böyle olacaktı...” diye düşündüm.</p>

    <p class="METIN_NORMAL">Dr. Ali Kemal Bey’in evinde misafir idim. Baktım, Kemal Bey, arasıra balkona çıkıp çıkıp geliyor. Anlayamadım. “Herhâlde bunaldı, nefes almaya çıkıyor.” dedim. Bekir Bey ve cemaati gidince, Ali Kemal Bey sordu:</p>

    <p class="METIN_NORMAL">– Bunlar hep böyle midir ağabey? Bekir Bey hep böyle heyecanlı mıdır? Çok tiz perdeden gidiyor...</p>

    <p class="METIN_NORMAL">– “Böyle olduğu anlar oluyor.” dedim ve hâdiseyi anlattım. O zaman,</p>

    <p class="METIN_NORMAL">– “Demek ki, İslâm’ın Nuru’na yazdığınız Türk Gençliğine şiirinin ilhamı Bekir Berk idi. Eh öyleyse ne yapsa feda... Madem bize bir şiir kazandırdı, hepsi fedadır... Bekir Bey’i severdim, bundan sonra daha çok seveceğim.” dedi.</p>

    <p class="METIN_NORMAL">Ali Kemal Bey, meğer etrafı kolaçan etmek için balkona çıkıp çıkıp bakarmış. Evi, stadyumun karşısında, heykelin yanında. Konya’nın meşhur İstasyon Caddesi’nde bulunuyordu. Kritik bir yerdeydi.</p>

    <p class="METIN_NORMAL">Bir gün Sultanhamam’da karşılaştık. 1965 sonrası idi. Selâmlaştık, kucaklaştık. Baktım rengi sararmış.</p>

    <p class="METIN_NORMAL">– “Bekir Bey yorgun görüyorum sizi.” dedim.</p>

    <p class="METIN_NORMAL">– “Muhterem ağabeyimiz, Edirne’den geldim; dava vardı. Akşam Van’a giden otobüslere yetişeceğim. Oradan da Karadeniz’e, Ordu’da Giresun’da...” diye saymaya başladı. Gözünden uyku akıyordu...</p>

    <p class="Ara_Baslık_3" id="_idParaDest-110">Necip Fazıl Bey’in Bir Duruşması</p>

    <p class="METIN_NORMAL">1958 veya 59 olacak, bürosuna gittim. Necip Fazıl Bey’in muhakemesi var. Beni de götürdü. Eylül ayıydı. Þemseddin Günaltay dava etmiş. Üstad, Büyük Doğu’nun kapağına onun resmini ve bir maymun fotoğrafı koymuş. Birbirine benzetmiş...</p>

    <p class="METIN_NORMAL">Hakaret davası açmışlar. Bekir Berk’le birlikte Abdurrahman Þeref Laç Bey, Necip Fazıl’ı savunuyorlar. Davacı vekili de iki genç avukat var. Necip Fazıl mahkemeye kısa kollu bir gömlek ve beyaz pantolonla geldi. Üzerinde ceket yoktu. Hâkim kendisine sordu:</p>

    <p class="METIN_NORMAL">– “Ne dersiniz, iddia budur?”</p>

    <p class="METIN_NORMAL">Merhum kalktı, kendine mahsus tikler ve jestlerle cevap verdi:</p>

    <p class="METIN_NORMAL">– Efendim, önceki Büyük Doğu’larda da aynı mevzuu yazmış ve neşretmiştim. Aynı hükümet, aynı kanunlar... O günlerde suç sayılmayıp da bugün suç telâkki olunmasını merakla takip ediyorum. Merakım budur. Niçin geçen sayılarda suç olmamış da bugün suç olmuş?</p>

    <p class="METIN_NORMAL">Bunun üzerine hâkim, davacı avukatlarına döndü.</p>

    <p class="METIN_NORMAL">– “Siz ne dersiniz?”</p>

    <p class="METIN_NORMAL">– “Efendim, biz bütün Büyük Doğu sayılarını gözden geçirdik, böyle bir yazıya rastlamadık...”</p>

    <p class="METIN_NORMAL">– “Eh, ne yapalım. Bir dahaki celseye Necip Fazıl Bey o yazıyı getirsin...”</p>

    <p class="METIN_NORMAL">Mahkeme ertelendi, çıktık. Koridorda birlikte yürüyoruz. Bekir Bey sordu:</p>

    <p class="METIN_NORMAL">– “Üstad, hakikaten öyle bir yazı var mı?”</p>

    <p class="METIN_NORMAL">– “Yok efendim... O zamana kadar Adnan Bey’in bir af kanunu çıkaracağını biliyorum. Çıkarırsa çıkarır. Çıkarmazsa, zaten bu davalardan mahkûmiyetim 80-90 seneyi buluyor. Üzerine birkaç sene daha eklenir...”</p>

    <p class="METIN_NORMAL">Üstad’ın bu cevabına hepimiz hem şaşırmış, hem de gülmüştük...</p>

    <p class="Ara_Baslık_3" id="_idParaDest-111">Servet ve Heyecan</p>

    <p class="METIN_NORMAL">Ali Kemal Bey, Konya’da evinde, Bekir Berk’i ve arkadaşlarını uğurladıktan sonra, “Bekir Bey’i çok heyecanlı buldum. Eskiden bu kadar heyecanlı değildi. Çok değişmiş.” demiş ve çok mânalı bir söz söylemişti:</p>

    <p class="METIN_NORMAL">“Bana öyle geliyor ki, değerli iki şeyi muhafaza etmek, yerli yerinde kullanmak çok zor, çok güçtür. Birisi servet, diğeri heyecan... Servete hâkim olmak, onu yerinde değerlendirmek, kendini kaptırıp, şaşırmamak çok zordur... Heyecan da bir değer, bir kıymettir. Her kula nasip olmaz. O da yerinde sarf edilirse çok faydalı oluyor; sarf edilmezse zararlı oluyor...”</p>

    <p class="METIN_NORMAL">Bekir Bey son zamanlarında Hicaz’a geldi. Cidde Radyosu’nda konuşurdu.</p>

    <p class="Ara_Baslık_3" id="_idParaDest-112">Herkesle Helâlleşti</p>

    <p class="METIN_NORMAL">Bekir Bey durmadan yazan, konuşan, hareket hâlinde bir insandı. Beni de her gördüğünde şiir yazmaya teşvik ederdi. Eğer ona uysa idim, şimdiye kadar, belki on divan dolduracak kadar şiirlerim olurdu. Fakat tabiatımdaki çekingenlik, bilhassa kendi şahıs ve şahsiyetime ve şiirlerime değer vermediğim için, öyle eserler ortaya koyamadım.</p>

    <p class="METIN_NORMAL">Bekir Bey, son rahatsızlığında, artık tamamen mistik, âhiret ehli bir insan olmuştu. Elli senedir tanıştıklarından helâllik diledi. Kırgın ve dargın olduğu kimselere, gerek Türkiye’de ve gerek Avrupa’da olsun, birer birer ziyaretlerine gitmiş, kiminin yüzünü gözünü, kimisinin elini öpmüş helâllik dilemiş, hepsiyle helâlleşmişti.</p>

    <p class="METIN_NORMAL">Bendenize de hastahaneden telefon ederek, “Muhterem ağabeyimiz, ‘hakkını helâl et’ demediğim bir siz kaldınız. Sizi hayli yordum, vakitli vakitsiz uyandırdım; ziyaretinize, sohbetinize geldim. Sizi sohbetlere çağırdım. Sizden de helâllik diliyorum.” diyerek, kısık bir sesle vedalaşmıştı. Cenab-ı Hak’tan, ruhuna rahmetler dilerim.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-31" id="footnote-217-31-backlink">31</a></span></p>

    <p class="Ara_Baslık_3" id="_idParaDest-113">Fethullah Gülen Hocaefendi Anlatıyor</p>

    <p class="METIN_NORMAL">Muhterem M. Fethullah Gülen Hocaefendi’nin hatıralarının yer aldığı “Küçük Dünyam” isimli eserde 12 Mart 1971 Muhtırasından sonra mazlumen tutuklanıp atıldığı İzmir’de Cezaevinde Bekir Berk Ağabey, Mustafa Birlik ve Mustafa Asutay gibi Nur talebeleri ile beraber kalır. Beraber sıkıntıları göğüslerler. Eserden Bekir Berk Ağabey’le alâkalı bölümleri aktarmakla iktifa ediyoruz:</p>

    <p class="METIN_NORMAL">Mahkeme tevkifimize<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-32" id="footnote-217-32-backlink">32</a></span> karar verince bizi inzibat merkezine geri getirdiler. Akşam da Abdullah Çiftliği’nin ötesinde Bademli’ye götürdüler.. Tutuklu kaldığımız dönemin ilk 21 gününü inzibat merkezinde geçirmiştik. Son bir ayını da Şirinyer’deki<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-33" id="footnote-217-33-backlink">33</a></span> askeri hapishanede geçirdik. altı buçuk ayın diğer kısmını ise hep Bademli’de geçirmiş olduk.</p>

    <p class="METIN_NORMAL">Hapishanenin üç koğuşu vardı. Birinde kadınlar kalıyordu. Diğer ikisinde de solcularla biz kalıyorduk. Önceleri solcularla karma şekilde kaldık. Daha sonra bizim arkadaşlar çoğalınca solcuları yanımızdan ayırdılar ve biz hep bir arada kalmaya başladık.</p>

    <p class="METIN_NORMAL">Karşıyaka’da tutuklanan arkadaşları –ki bir kısmını önceden bırakmışlardı– son mahkemeye çıkaracakları gün bizim yanımıza getirdiler. Bunun çok faydası oldu. Zira kendilerine çok yanlış şeyler söylettirilmişti. Ve hepsi, haklarında denilenleri kabullenmiş ve onu müdafaa eder bir vaziyet takınmışlardı. Hâlbuki bu tavır hepimizi bağlayıcı durumdaydı. İkna oldular. Zaten ertesi gün de onları bıraktılar. Sadece Necdet Başaran Bey evsahipliği iddiasıyla alıkonulmuştu. Bırakıldıkları tarih 3 Eylül’dü (1971). Demek ki 5 ay tutuklu kalmışlardı.</p>

    <p class="METIN_NORMAL">Her gün bir arkadaş geliyordu. Bir gün Mustafa Asutay Bey’i getirdiler. Bir gün Gültekin Bey’i. Gültekin Bey’in saçlarını da kesmişlerdi. Başka bir gün de Bekir Berk Bey geldi. Yanında çok vefalı arkadaşlarından biri vardı. Bizim Paşa’yı da getirdiler. Hasan Aktunç ve İzzeddin Hocaefendi de getirilenler arasındaydı.. Hepimiz 55 kişi olmuştuk. Fakat daha sonra bir-iki kişiyi salmışlardı.</p>

    <p class="METIN_NORMAL">...............</p>

    <p class="METIN_NORMAL">Böyle birer birer herkes tahliye olunca, hapishanede sadece solcularla biz kaldık. Onlar sayı itibariyle bizden çok fazla idiler. Yüz kişi kadar vardılar. Her türlü yumuşak davranmamıza rağmen, tahkir, tezyif ve laf çarpmalar eksik olmuyordu.</p>

    <p class="METIN_NORMAL">Önceleri içeriye kitap sokamıyorduk. Sonraları değişik vasıtalarla kitap sokmamız mümkün oldu. Tabandan bir tahta söktük. Altı biraz çukurcaydı. Kitapları oraya saklıyorduk. Çıkıncaya kadar kimse farkına varmadı. Küçük kitapları ise ben ceplerimde koruyordum. Tabii cildleri değiştirilmişti.</p>

    <p class="METIN_NORMAL">Unutamadığım bir sima da oldukça saf bir albaydı. Ara sıra gelir, “Kur’ân-ı Şerifimiz de böyle diyor.” der, ondan sonra birkaç şey konuşur giderdi. Meşhur laflarından biri buydu. Bir de her defasında tekrarlamaktan bıkmadığı bir sözü vardı: “Sağ, sol ve seks yok.” derdi. Yani sağa ait, sola ait bir de seks kitapları okumak yasak demekti bunun mânâsı.</p>

    <p class="METIN_NORMAL">Dışarıya çıkıp da hava almaya can atardık. Tuvaletler koğuşun dışındaydı. Akşam saat dokuzda kapılar kapanır, sabah altıya, yediye kadar açılmazdı. Bu müddet zarfında ızdıraplı da olsa idrarınızı tutmak zorundasınız. İshal de olsanız kanun değişmez. Zaten ihtiyacınızı görecek başka yer de bulmanız mümkün değil. O bakımdan ilk bir-iki günümüz çok sıkıntılı geçti. Daha sonra ben yiyip-içmeme dikkat ettim. İkindiden sonra bir şey içmiyordum. Yemek vaktimi de ona göre ayarladım. Ama bize göre yaşlı olanların durumu daha zordu. Meselâ, Mustafa Birlik ve Mustafa Asutay Beyler bizlere göre yaşlıydılar ve bu yüzden de çok zorlanıyorlardı.</p>

    <p class="METIN_NORMAL">Zaruret insanı kâşif yaparmış. Hemen arkadaşlar yeni keşiflerde bulundular. Naylon torbalar ve şişeler tedarik ettiler. Artık geceleri, idrar ihtiyacını bu seyyar tuvaletlere yapıyorlardı. Sonra da onları pencerenin önüne diziyorlardı. Pencerenin önü, eczane vitrinine dönüyordu. Bu hem acı, hem utandırıcı, hem de çok komik oluyordu. Mahmud Albay bazan bu durumu görür: “Böyle yapmayın.” derdi. Ama kime söz dinletecek. Millet kasıklannı tutup sağa sola koşturmaktan bir kere kurtulmuştu... Daha sonra da bu torbalar dışarı atılıyordu. Allah’a şükür benim böyle şeyler kullanmaya hiç ihtiyacım olmuyordu.</p>

    <p class="METIN_NORMAL">Bekir Bey ise “dazdaz” dediği bir ördek getirtmişti. En nezaketlisi de onun yaptığıydı. Gündüzleri götürüp onu tuvalete dökebiliyordu. Diğerleri ise çok kere naylonları ve şişeleri camdan atıveriyorlardı. Sıkıntının birisi tuvaletti. İkincisi ise banyo meselesiydi. Onları haftada bir hamama götürüyorlardı ama mecburi durumlarda yıkanmak katiyen mümkün olmuyordu. Namaz kılan insanlar için bunun ne büyük bir ızdırap olduğunu, bilmem izah etmeme gerek var mı? Tek çare tetikte yatıp kalkma veya geceleri hiç uyumamaktı..</p>

    <p class="METIN_NORMAL">Bahtiyar adında bir gardiyan vardı. Bazan “Hafız” da derlerdi. Küstah birisiydi. Bekir Bey’e hitap ederken “Len Bekir!” derdi. Onun bu kabalığına çok canım sıkılırdı.</p>

    <p class="METIN_NORMAL">Bir gün yumurtadan zehirlenmiştim. Benimle beraber solculardan Güneri adında mimar bir arkadaş da zehirlenmişti. Onu dışarıya çıkarıp hava almasını temin ettikleri hâlde beni çıkarmadılar. O tamamen bayılmış, kendinden geçmişti. Ben de bir ara bayılmışım. Merhum Osman Kara Hocaefendi kendi anlattığına göre bana istifra ettirmiş ve ondan sonra kendime gelmişim. Ölüp gitsen bir tavuk kadar değerin yok.</p>

    <p class="METIN_NORMAL">Bahtiyar ertesi gün gayet müstehzi, “Akşam gidiyordun..” dedi. Sanki “Sen daha hâlâ ölmedin mi?” der gibi.. Ne hastahaneye kaldırdılar ne de bir doktor çağırdılar.</p>

    <p class="METIN_NORMAL">Alerjim azmıştı. Göbeğimden diz kapağımın biraz üstüne kadar olan her yerim yara içindeydi. İçeriye girerken ilâçlarımı da almışlardı. Çok zor durumdaydım. Bir gün viziteye çıktım. Baktım, daha sonra Manisa’da trafık kazasında ölen Dr. Hakkı; ve şimdi profesör olan Doktor Yusuf Bey. Onları görünce sevindim. Üsteğmen durmadan hâlimi hatırımı ve bir ihtiyacım olup olmadığım soruyordu. Ondan sonra rahmetlik, her vizitede mutlaka benim adımı yazıyor ve beni viziteye çıkarıyordu. Bir de nizamiyede bir teğmen vardı. O da mert ve dürüst bir insandı. Zannederim Gaziantep’liydi. O terhis olunca acaba yerine kim gelecek diye merak ediyorduk. Gele gele bizim Mustafa Kavurmacı Bey gelmesin mi! Aman Allah’ım ne kadar sevinmiştik. Bunların hepsi Cenâb-ı Hakk’ın sonsuz birer lütfu.. Unutulacak gibi değildi.</p>

    <p class="METIN_NORMAL">Çöpleri dökmek sırayla idi. Her gün çöp dökme sırası birine geliyordu. Fakat herkes nöbet vaktini dört gözle bekliyordu. Çünkü işin içinde dışarıya çıkmak ve çok kısa bir süre dahi olsa hapishanenin dışında bulunmak, hava almak vardı.</p>

    <p class="METIN_NORMAL">Bir gün sıra Bekir Bey’indi. Aniden “Çöpçüler” diye bağırıldı. O nasıl olsa yatıyor diye ben hemen yataktan fırlayıp koştum. Gayem, Bekir Bey’e laf işittirmemekti. Ben dışarı çıkınca duruma muttali oluyor ve çok canı sıkılıyor. Zannediyorum ona ait işi yapınca o kristaller kadar ince ve narin insanın onuruna dokundu.</p>

    <p class="METIN_NORMAL">Rahmetli Bekir Bey hassas bir insandı. Bir gün bana şöyle demişti: <span class="Bold_metin" xml:lang="tr-TR">“Benim bu hafakanlarım var</span> <span class="Bold_metin" xml:lang="tr-TR">ya! Biliyor musun neye benziyorum. Bir arslana.. Hani tutar kafese</span> <span class="Bold_metin" xml:lang="tr-TR">kapatırlar. Hiç bir şey yapamaz.. Sağa döner mırrr..., sola döner</span> <span class="Bold_metin" xml:lang="tr-TR">mırrrr.”</span></p>

    <p class="METIN_NORMAL">Yer yer arkadaşlar arasında da huzursuzluk oluyordu. Aslında her arkadaşın iyi bir yanı vardı. Meselâ Gültekin Bey oldukça sabırlıydı. Cahid Efendi’nin hiç tafrası yoktu. Her şeyi gülerek karşılardı. Gültekin Bey bazen kulunçlarını tuttururdu. Gazdan da şikâyeti olduğunu söylerdi. Hasan Aktunç hep fıkra anlatırdı. Nüktedandı. İzzet Hocaefendi de iyiydi. Necdet Başaran Bey de çok iyiydi.</p>

    <p class="METIN_NORMAL">Bu arada Bekir Bey’in şayanı takdir çalışmaları olurdu. Müdafaaları hazırlarken gece gündüz uyumazdı. Mahkemeye gideceğimiz günlerde bile, bir saat ya uyur ya uyumazdı. Sabahlara kadar kitaplar okur, şerhleri karıştırır ve hâkimleri bağlayacak hususlar bulmaya çalışırdı. Çok defa da orijinal bir şey bulursa muhakkak gelir beni gecenin yansında kaldırır ve bulduğu şeyleri bana okur ve “Adamların anasını ağlattım.” derdi. Okuduğu kitaplarda bazen satırların üstünü on kere çizmiş olurdu.</p>

    <p class="METIN_NORMAL"><span class="Bold_metin" xml:lang="tr-TR">O bir heyecan ve aksiyon</span> <span class="Bold_metin" xml:lang="tr-TR">adamıydı. Çok gayretliydi.</span> Fakat aşırı hassasiyeti sebebiyle bazen bana “Ben sahabeden kime benziyorum.” diye sorduğunda, bilhassa Hazreti Ömer dememek için gayret eder ve başka isimler söylerdim. Bunca letafetine rağmen daha önce de onun da katıldığı bir istişarî toplantıda böyle bir tatsızlık olmuştu. Benim bu toplantıya katılmam tamamen İzmir’de bulunuşumla alâkalıydı. Yoksa o toplantıya ben çağrılmıyordum. O gün de söz arasında “Bu toplantılara, Elazığ’dan Hulusi Ağabey, Kastamonu’dan Mehmed Feyzi Efendi ve Hüsrev Abi gibi zâtları da çağırsanız iyi olur, istişare güç kazanır...” dedim. Bana içlerinden birisi gayet soğuk bir şekilde “Herkes haddini bilsin, başkasının vazifesine karışmasın..” dedi.</p>

    <p class="METIN_NORMAL">Ve yine böyle bir sohbette Bekir Bey’le bir başkası arasında huzursuzluk olmuştu. İkisi de birbirinden dert yanıyor ve herbiri diğerinin kendi gıybetini yaptığını söylüyordu. Bunlar hep insanî ve kardeşlik çizgisinde cereyan ediyordu. Ben de “Kardeşinin gıybetini yapan birisinin yüzüne çakıl saçmak lâzım.” dedim. Bu sözümle de kimseyi kasdetmiş değildim. Söylediğimi mücerret bir söz olarak söyledim. Fakat Bekir Bey, benim bu sözümü kendisine söylenmiş kabul etti. Ve kardeşin kardeşe tavrı ölçülerinde “Ben ondan bunu beklemezdim, benim için bir taneydi..” gibi sitemli sözler etmişti. Kendisine mektup yazdım. Ve mektubumda şöyle dediğimi hatırlıyorum: “Ben Nur’un kahraman bir müdafii hakkında böyle düşünmedim. Buna rağmen hâlâ eski düşüncenizde ısrar ediyorsanız, bu mevzuda Allah huzurunda hesap vermeye hazırım..” Ben bu mektubumun cevabını o zaman alamamıştım ama o, sonraları hiçbir şey olmamış gibi davranacaktı.</p>

    <p class="METIN_NORMAL">Bunları şunun için anlattım. İşte Bekir Bey, Bademli’ye getirildiğinde aramızdaki münasebet bu şekildeydi. Zaten Cenâb-ı Hakk’ın adaleti, hep araları böyle olanları orada bir araya getirdi.. Bekir Bey’e tâzim ve hürmette kusur etmemeye çalıştım. O da hakikaten bana iyi davranırdı.</p>

    <p class="METIN_NORMAL">Benim başka türlü davranmam da mümkün değildi. Zira onu ilk tanıdığım günden itibaren hep Hakk’ın müdafii olarak gördüm ve bildim. O, bir avukat değildi; o, mazlum ve mağdurun sesi ve soluğuydu.</p>

    <p class="METIN_NORMAL">Hapishanede bazı arkadaşların bazılarına karşı, az da olsa antipatileri vardı. Ve bu, Medrese-i Yusufiye’nin kendine has tadını, lezzetini kaçırıyordu. Mevkuf kaldığımız süre zarfında, gördüğümüz her tahkir, tezyif ve horlamalara karşı, tek tesellimiz din adına, orada geçirilen günlerin, saatlerin, dakikaların sevap ve uhrevî hayatımız hesabına, onlar, yüzler, binler katlanıp defterimizin hasenât hanesine kaydolması ve bu iman ve kazancın sinelerimizde meydana getirdiği huzur ve itminan esintileriydi.</p>

    <p class="METIN_NORMAL">Oysa ki, bu ruhânî haz ve ledünnî zevki, içte ve dıştaki bazı menfi esintiler inkitaa uğratıyor, bulandırıyor ve en azından tadını kaçırıyordu.</p>

    <p class="METIN_NORMAL">Keşke, her yanıyla uhrevî tüten ve bir ucu gidip cennet yamaçlarına dayanan o tevkifhaneleri dolu dolu değerlendirebilseydik! Yine de Rahmet-i Sonsuz’un öyle kabul buyuracağı ümidini besliyoruz.</p>

    <p class="METIN_NORMAL">İşin doğrusu, bu tül perde, zaman zaman değişik arızalarla delindi. Ve ümitlerimiz de inkisarlarımızın altında kalıp ezildi. Olanları aşabilir miydik; gelecekte bunları değerlendirenler aşamadıklarımızı söyleyecekler. Öyle de olsa, biz işte bu kadarız...</p>

    <p class="METIN_NORMAL">Yakınımızda, hatta bir mânâda aynı düşünceleri paylaşanlar arasında müsamahasız, herkesi kabul edemeyen, kendi bildiklerinin dışında doğru tanımayan, dar görüşlü bir hayli insan vardı. Bu insanlar arasında, sebep ve saiki ne olursa olsun, birbirine antipati duyanlar da mevcuttu. Her türlü kine, adavete ve nefrete açık bu potansiyel hâl, en küçük hâdiseleri bile çok ciddî birer tutuşturma maddesine dönüştürebiliyor ve gönüllerimizin fırdevsî yamaçlarında gayyalardan esintiler meydana getirebiliyordu.</p>

    <p class="METIN_NORMAL">Hapishane psikozu, değişik buutlardaki baskı ve horlamaların ruhlarda hasıl ettiği zaaf, inkisar ve öfkeye bir de yarım düzine meczupla beraber bulunma inzimam edince işte o zaman “Bademli” tam dört buutlu bir zindan oldu.</p>

    <p class="METIN_NORMAL">Tevkifhaneye alındığımızın üzerinden henüz üç ay geçmemişti ki, bizim bulunduğumuz koğuşa, bir grup meczup getirip koydular. Ve işte ondan sonra idi ki bir kere daha çok acı bir tarihî tekerrür yaşandı.</p>

    <p class="METIN_NORMAL">Tarihte Hazreti Ali (radiyallâhu anh) muhabbetiyle başı dönmüş, dengesiz, “Kitap ve Sünnet ölçüleri”ni bilmeyen heva ve heveslerini dinî kaynak zanneden Karnatîler’den Râfizîler’e kadar bazı cemaatler gibi, bunlar da aslında önemli ve büyük bir zâtın muhabbeti ile meşbû bulunuyorlardı ama; “Minhâc-ı Muhammediye”ye yabancılıklarından ötürü, kendilerinden başka herkese karşı bir yabancılık ve bir vahşet hissediyorlardı.</p>

    <p class="METIN_NORMAL">İşte, bundan sonra bizler, bu insanlarla oturup kalkacak, onlarla aynı masada yemek yiyecek ve aynı namazgâhta namaz kılacaktık. Yemek, oturup-kalkma ne ise namaz nasıl olacaktı? Onlar bizi belki Müslüman bile kabul etmediklerine göre arkamızda namaz kılmayacaklardı. Biz de onların arkasında namaz kılmayınca iftirak olacaktı.</p>

    <p class="METIN_NORMAL">Biz cemaat olmaya katlanabilirdik; katlanabilirdik diyorum; zira “Kevser Sûresi”ni dahi yanlış okuyorlardı. Namazın diğer şart ve rükünlerini de sıhhatli eda ettikleri söylenemezdi. Ama her şeye rağmen ben arkalarında namaza duruyor, zâyi olan namaz rükünleri karşısında burkuluyor, hırpalanan Kur’ân âyetlerini dinlerken iki büklüm oluyor ve fevt ettiğim cemaat sevap ve namazından dolayı da inim inim inliyordum.. ama, yine de kılıyordum. Zira, fıtne her şeyden daha eşeddir. Kılıyor, ondan sonra da münasip bir yerde namazımı eda ediyordum.</p>

    <p class="METIN_NORMAL">Her arkadaşımız bunu böyle yapamadı, yapamazdı da. Onun için de koğuşumuzda namazlar iki cemaatle ayrı ayrı eda edilmeye başladı. Bu durum gerginliği daha da artırdı. Hatta o güne kadar bir işe yaradığını zannettiğim mudârat ve mümâşâtımın hiçbir şeye yaramadığını gördüm. Yaramazdı da zira karşı tarafın dinî hiçbir kıstası yoktu: “Kitap” desen yüzünü ekşitiyor, “Sünnet” desen sana aval aval bakıyor.. hâsılı, ümmehât adına hiçbir şey bilmiyorlardı. Sabahtan akşama kadar “cin” deyip oturuyor, “cin” deyip kalkıyorlardı.</p>

    <p class="METIN_NORMAL">Bunların cinlerle alâkaları, hapse girmeden önceki zamana dayanıyormuş. 12 Mart Muhtırası verilmeden evvel veya o günlerde, her sabah erkenden kalkar kalkmaz radyonun başına koşuyor ve cinlerin idareye el koyup, koymadıklarını öğrenmeye çalışıyorlardı. Bu tuhaf ve ümitsizce bekleyiş haftalar ve aylar sürüyor. Bir gün idareye vaziyet etme işinden ümitlerini kesince, teselli için, bizi kastederek “Cinler bu işi tahakkuk ettireceklerdi ama, içimizdeki bu insanların yüzünden ettiremediler.” demiş ve radyo dinlemeden vazgeçmişler.. tutukevinde de benzeri hikâyeler sürüp gitti: Muhit ismindeki cin, kırk milyonluk ordusu ile Eskişehir’den Ankara’ya doğru hareket etti ve ediyor.. Atılgan ismindeki daha büyük bir cin, kırk milyarlık bir ecinni taifesi ile şimdi falan yerde otağını kurdu.. harekete emir bekliyor.. yakında bütün muhaliflerin işi tamam vesâire...</p>

    <p class="METIN_NORMAL">Bir türlü bitmeyen bu hikâyeleri defaatle dinledik; dinledik ve İslâm adına bu hezeyanlarla kim bilir kaç kere sarsıldık, kaç kere öfkemizi yuttuk ve inledik... Dinlememek elimizden gelmezdi; çünkü aynı koğuşta kalıyor, aynı masada oturuyor ve sabah-akşam beraber oluyorduk.</p>

    <p class="METIN_NORMAL">Onlara doğruyu anlatmaya, yanlışlarını tashih etmeye de gücümüz yetmezdi. Zira bize inanmıyorlardı. Yüzüme “köpek” dediklerini bugünkü gibi hatırlıyorum. Ben öyle, diğer arkadaşlar da “beni taklit eden maymunlar”. Ve bu hakaretler, ayrı zamanda birer iddia da değil; onların müşahedesine veya cinlerin ihbarına dayanan, tevil götürmeyen muhkemât(!).. Birinci semayı “sarık deposu”, ikincisini “misvak atelyesi” gören bu zihniyetteki insanlarla bir arada bulunmanın verdiği ızdırabı, bilmiyorum anlatmaya gerek var mı?</p>

    <p class="METIN_NORMAL">Bu arada, bizden bazı arkadaşların aşırı hassasiyeti de işi bütün bütün şirazeden çıkarıyordu. Ve bir gün bardağı taşıran bir durum oldu. Onlardan ayrılma Mehmet ismindeki birisi, solculardan İslâm’a biraz sıcak bakan bir arkadaşını bizim koğuşa getirdi. Bu daha önce de olmuştu. Bizim koğuşa gelip İzzet Hocaefendi’den iman ve Kur’ân’a dair bazı şeyler öğreniyorlardı. Gel gör ki, bazı mübarek ve muhterem arkadaşlarımız bu işin içinde çaşıtlık (casusluk) dönüyor diye, böyle bir şeyin yapılmasını istemiyorlardı. Derken, o gün öğle yemeği sonrası, tam Kur’ân öğrenme ve öğretme başlayacaktı ki, birden bire karşılıklı laf çarpmalara girildi.. hava elektriklendi ve birkaç saniye içinde, Avukat Bekir Bey, yerinden kalktı. Mehmet’e hafif vurdu. Meğer meczuplar grubu, pusuda bu pozisyonu bekliyorlarmış. Hepsi birden yataklarından fırladı ve Bekir Bey’in üzerine çullandılar. Hâdiseler o kadar seri gelişmişti ki, önüne geçmek ve engellemek mümkün değildi. Önce Mustafa Birlik Bey sonra da ben, atlayıp oraya gireceğimiz ana kadar, oturakla Bekir Bey’in kafasına vurup onu yere sermişlerdi. Bir müminin diğer mümine karşı bu kadar hınçlı olacağını ve öldürme kastıyla saldıracağını tahmin edememiştik. Mustafa Birlik Bey’i de bir tarafa savurduktan sonra ben araya girmiş, onları sağa sola atmaya çalışmıştım ama, bir sandalye de benim yemem mukadderdi.. onun için ilk fırsatta pencereye koştum ve askerleri çağırdım. Böylece, Cenâb-ı Hakk’ın inâyetiyle mukadder gibi görünen bir cinayet önlenmiş oldu.</p>

    <p class="METIN_NORMAL">Muhit ve Atılgan’ın cinlerden birer orduları olsun veya olmasın, cinler, şeytanlar, ekrem-i mahlûk olan insanları hem de çok ciddî olarak bir kere daha vuruşturuyordu.</p>

    <p class="METIN_NORMAL">Bu cin ve şeytan şokunu henüz üzerimizden atamamıştık ki, koğuşun kapısının önünde tın tın gardiyanın sesi duyuldu: “Tuh size bir de Müslüman olacaksınız” dedi. Hiçbir zaman unutamayacağım bu sözlerden hem utandım, hem üzüldüm, hem de “Bu kadar boş, bu kadar zayıf insanlarla ne yapılır ki?” dedim ve sarsıldım.</p>

    <p class="METIN_NORMAL">Hâdiseden sonraki tablo şu idi: Bilerek, bilmeyerek kavgaya iştirak edenler hücreye atılmış, sebebiyet verenlere ilişilmemiş, biz de koğuşta oturup kara kara düşünmeye başlamıştık. Mikro plânda dört asırlık İslâm Dünyası’nın hicranlarını, hasretlerini tedayi ettirecek (çağrıştıracak) şeyleri yaşıyorduk... ve tarih bir kere daha “tekerrür” deyip yutkunuyorduk...</p>

    <p class="METIN_NORMAL">Onlardan bir de Arif vardı. Daha yumuşaktı. Çıktıktan sonra bir gün beni Havra Sokağı’nda görmüş. Hızla yanıma koştu. Elimi sıktı ve “Hakkınızı helâl edin, size çok kötülük yaptık.” dedi ve gitti.. Bir de Çorapçı Arif vardı. Gözü ve sözü açıktı. Çehresi de temizdi. Yumuşaktı. Fakat A. Bey ve M. Bey çok serttiler. H. Bey adındaki arkadaş ise son ikisine göre yumuşak sayılsa bile ilk ikiye göre sert sayılırdı. Mehmed’i de katarsak hepsi altı kişiydiler…</p>

    <p class="METIN_NORMAL">Kitaplar ferdî okunuyordu. Bütün gayretim hiç olmazsa bazı faslı müştereklerde birleşmeyi temin edebilmekti. Ama buna katiyen muvaffak olamadık. Onlarla değil, çok kıymetli arkadaşlarla bile umulan seviyede diyalog sağlandığı söylenemez. Herhalde bizim hamlığımız. Meselâ, Harun Reşit Hocaefendi’den sonra Süleyman Efendi’nin talebelerinden Enver ve Ahmed isimli pırıl pırıl iki genç arkadaşı getirmişlerdi. Onlara teklif ettim. Siz, dedim, Nakşî’siniz. Gelin müştereken Evrâd-ı Kudsiye’yi okuyalım. Okuyalım ki her an burada dua edilmiş olsun. Mezun değiliz, dediler ve benim bu en masum teklifimi kabul etmediler. Hâlbuki böyle bir kalbî vahdete çok ihtiyaç vardı.</p>

    <p class="METIN_NORMAL">Zaten önce bahsi geçen arkadaşlarla bir faslı müşterek temin edilemezdi. Bizden gelecek hiçbir teklifi kabul etmeyecekleri muhakkaktı. Bunlar biraz alınan terbiye ve kültürden kaynaklanıyor biraz da hapishanenin kendisine has havasından oluyordu.</p>

    <p class="METIN_NORMAL">Hapishane havası insanı zaten sıkıcıydı. Hele mahkemeye gelip-gidip tahliye olmama ve orada söylenenler, iddialar insanı çileden çıkarıyor. Mahkemeler başlı başına bir fasıl. Gelenler, zorla aleyhte şahitlik yaptırılanlar ve bir de kendisi gelip gönüllü şahidlik yapanlar.. Büyük bir kahramanlık edasıyla kitaplardan bahsedip, ardından da bize, işte hakikî talebe böyle pervasız ve mert konuşur deyip caka satanlar.. bizi böyle konuşmadığımızdan dolayı ihanetle suçlayanlar... Orada meydan nutku attıktan sonra elini kolunu sallaya sallaya mahkemeden çıkıp evine gidenler.. ve mukabilinde tutukluluklarının devamı kararıyla tekrar hapishaneye gönderilenler.. Evet, bütün bunlar çok sıkıcı oluyor ve ister istemez arkadaşların davranışlarına tesir ediyordu.</p>

    <p class="METIN_NORMAL">Solcu arkadaşlarla aramızda, bizim yumuşak huyluluğumuzdan kaynaklanan bir sulh havası hâkimdi. Yer yer tehdit edilmemize rağmen iyi geçinmeye gayret ediyorduk. Abdestimiz, namazımız, namazda dizlerimizi yere vurmamız hep tecavüz vesilesi yapılmak isteniyordu. Ama, Allah’a hamd ederim, orada her zaman mümin olmanın kazandırdığı emniyet ve güveni estirmeye çalıştık. İçlerinde inanmasa dahi Savaş Al gibi mert insanlar da yok değildi. Meselâ bir Menemenli çocuk vardı. O da çok mertti. Kartal bakışlıydı. Hep ona bakar bakar, şu çocuk bir hidayete erse sahabe gibi olur, derdim.</p>

    <p class="METIN_NORMAL">En son Bademli’ye gelenlerden Kadir Kaymaz da temiz bir çocuktu. Fakat fıkren, hayalen nezih bu çocuğun gönlüne iman hiç misafir olmamıştı...</p>

    <p class="METIN_NORMAL">Zaman zaman dine tecavüz ettikleri de oluyordu. Bir defasında ben tuvaletteydim. Sinan adında bir teğmen vardı –ki solculuktan dolayı askeriyeden atılmıştı– Allah’a Peygamber’e küfretti. Ben tuvaletteyken sesi duymuş, iyice sinirlenmiştim. Ancak ben daha dışarı çıkmadan Bekir Bey hemen gidip bu adamı şikâyet etmiş, beni de şahit göstermiş.. Tabii idaredekilerin bana itimadı var. Hoca da duydu deyince beni çağırdılar. Baktım teğmen yaptığını inkâr ediyor. Bana sordular, “Allah’a Peygamber’e sövdü.” dedim.</p>

    <p class="METIN_NORMAL">Onlar yanımızdaki koğuşta kalıyorlardı. Biz namaz kılarken ikide bir duvara vururlardı. Hâlbuki kendileri sabahtan akşama kadar hiç durmamacasına saz çalarlar, Dadaloğlu, Köroğlu türküleri söylerlerdi. Millî duyguları tahkir edici, hafıfe alıcı ifadeleri ise hiç eksik olmazdı. Buna rağmen biz namaz kılarken hemen duvara vururlar “Hocalar sesinizi yükseltmeyin.” diye bağırırlardı. Hele sabahları abdest alırken her gün onlardan ikaz gelirdi. Uykumuzu kaçırıyorsunuz, derlerdi.</p>

    <p class="METIN_NORMAL">Belki de kendi dünyalarına göre haklıydılar. Çünkü yaz geceleri çok kısa. Onlar da zaten bire ikiye kadar oturmuşlar. Tam onlar yatacağı zaman biz gece namazı veya sabah namazı için abdest almaya başlıyorduk.. ve derken hır-gür....</p>

    <p class="METIN_NORMAL">Bir gün hava almaya çıkmışlardı. Radyo, “Endonezya’da sağcılar komünistleri ezip, geçtiler.” meâlinde bir şeyler söyledi. Söz nasıl kaydıysa Bekir Bey, tam solcular da dışardayken “Bir fırsat düşerse burada da olur..” dedi. Tabii onun bu sözü hemen gerilimi artırdı. Solcuların plânları toptan hepimizi benzetmekmiş. Fakat Cenâb-ı Hak onlara fırsat vermedi. Yoksa, plânladıklarını rahat yaparlardı ve idareden hiçbir tepki almazlardı. Hem fizikî olarak da bunu yapabilecek durumdaydılar. Hepsi de komando talimi görmüş insanlardı.</p>

    <p class="METIN_NORMAL">Bir keresinde de ben neredeyse bir hâdiseye sebebiyet verecektim. Solcular kendi aralarında satranç oynuyorlardı. Güner adında bir hukukçu –ki solcuların başı durumundaydı– ona bir şaka yapayım, dedim. “Marx ve Lenin gibi.” diye bir benzetme yaptım. Tabii bunu niçin dedim, şimdi hatırlamıyorum. Hemen o Güner sert bir şekilde bana döndü ve “Hoca ben de başlayayım mı?” dedi. Ödüm koptu. Allah’a, Peygamber’e sövecek ve ben de buna sebep olmuş olacaktım. Hemen iki adım geriye attım ve uzaklaştım. Zemin çatışmaya müsait. İşi adam öldürmeye kadar götürebilirler. Kavgaya sebebiyet vermemek için elden geleni yapmak gerekiyor…</p>

    <p class="METIN_NORMAL">Üç ayları tevkifhanede idrak ettik. Ramazan yaklaştıkça, tahliye olma arzusu da artıyordu. Bilhassa salıverilenlerin ayrılıp gitmesi, içeride kalanların salıverilme arzusunu daha da coşturuyordu. Teselli olabileceğimiz şeyler yok değildi: Bu kadar arkadaşın bir araya gelmiş olması, bu kadar insanın çarşının-pazarın günahlarından uzak kalması.. ve birlerle binleri yakalamak suretiyle bu kısacık hayatım ebedileştirmesi gibi hususlar, bu tesellilerden sadece bazıları...</p>

    <p class="METIN_NORMAL">Sinekler, ah onlardan öyle rahatsızdık ki.. Pencereyi kapasan sıcaktan boğuluyorsun, açsan onların istilasına uğruyorsun.. Sineklerin çokluğu hakkında bir fikir vermek için hapishanedeki mütehammil Gültekin Bey’in sineklerle mücadele metodunu anlatabilirim: Tuvalete giderken yanında DDT filiti de götürüyor... girmeden önce orada DDT sıkıyor, sonra tuvalete giriyor ve ihtiyacını çok acele görüp çıkıyordu. Çünkü biraz daha beklese bin tane sineğin hücumuna maruz kalacak. İşte sineğin bu kadar bol olduğu bir yerde yatmak mecburiyetindesiniz. Her sabah artık sineklerin ısırmasına dayanamadığınız için uyanırsınız.</p>

    <p class="METIN_NORMAL">Tutuklu kaldığımız günlerin sonlarına doğruydu. Yukarıda da söylediğim gibi solcularla biz ayrı ayrı koğuşlarda kalıyorduk. Güner ile halef-selef olmuştuk. Ondan sonra koğuş mümessilliğini bana verdiler…<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-34" id="footnote-217-34-backlink">34</a></span></p>

    <p class="Ara_Baslık_3" id="_idParaDest-114">Beyaz Köşk!</p>

    <p class="METIN_NORMAL">Bademli’de son günlerimizdi. Birkaç gün sonra bizi alıp Şirinyer’deki askeri hapishane’ye götürdüler. Burası beyaz badanalı bir binaydı. Onun için oraya “Beyaz Köşk” adını vermiştik. Havalandırma yeri 1-2 kat aşağıda, güneşin öğlen vakti ancak görülebildiği, derin ve dar bir yerdi. Yer olarak Buca’dan daha kötü de olabilir. Hücre tipi yapılmıştı. Yemekleri kapının altından veriyorlardı. Helâ içerdeydi. Modern görünüşlü bir binaydı; fakat çok kokardı. O zaman su problemi de vardı.</p>

    <p class="METIN_NORMAL">Onların ifadesiyle solculardan Kadir Kaymaz ve mimar bir arkadaş, sağcılardan da Mustafa Birlik Bey’le ben, dört kişi aynı koğuşta, daha doğrusu hücrede kalıyorduk. Ramazan olduğu için oruç da tutuyoruz. Kadir de oruç tutuyor. Diğer solcular, oruç tuttuğu için onu boykot ettiler. Bahçede diğerleriyle beraber olunabiliyordu. Fakat onlar Kadir’le konuşmuyorlardı. Sigara içmemesinden oruçlu olduğunu anlamışlardı.</p>

    <p class="METIN_NORMAL">Kadir’in Yahudi asıllı bir kız arkadaşı varmış. Bir gün ziyaretine gelmiş. Onun oruç tuttuğunu öğrenince ona elini vermemiş. Kadir o gün çok sarsılmıştı. Onun için her an takviyeye ihtiyacı oluyordu. Biz Kadir Gecesi çıkmıştık. Daha sonra Kadir Kaymaz’ın bir iki defa ziyaretine gittim. Hediyeler aldım, götürdüm. Benim hissiyatımı bildikleri için onu ziyaretime idare göz yumuyordu. Yoksa üzerinde ciddiyetle durulan bir suçluydu.. O devrede pişmanlık yasası yoktu; ama Kadir duyduğu pişmanlık sebebiyle solcuların bazı plânlarını savcılığa herhâlde söylemişti. Bunu biraz da biz teşvik etmiştik. Tabii biz çıktıktan sonra o diğer solcularla beraber kaldı. Onu tekrar iğfal edip yanlarına çekmiş olabilirler.. Daha sonra takip etmem mümkün olmadı.. Hakkında 25 yıl hapis isteniyordu.</p>

    <p class="METIN_NORMAL">Arkadaşlar arasında unutamadığım bir solcu daha vardı. 12 Mart öncesi terziymiş. Biz onu sağcı olarak tanıdık. Hep Dadaloğlu’ndan türküler söylüyordu. Çok şuurlu birisiydi. İçeriye alınmasına sebep; sol ihtilale hazırlanırken sivil ve talebe kesimini askerleştirmeyi plânlamışlar. Sivillere askerî elbise giydirecek ve bunları kullanacaklar. Diktikleri elbiselerle beraber basılıp yakalanmışlardı. Çok müstehzi birisiydi. Sabahtan akşama kadar şen şakrak türkü söyler dururdu. Tabii biz de koğuşun önünde onu dinlemek zorunda kalırdık. Başımın çatlayacak derecede ağrıdığını hatırlarım. Orada da solculara demokrasinin nimetleri; bize de nikmetleri düşmüştü. Edibin ifadesiyle bütün batı ve batılı onların arkasındaydı. Edip, Semih Paşa’nın akrabası olduğunu söylerdi. Öyle veya değil; davasında şuurlu, insanlık yanlarıyla da mesafe almış birisiydi. Herkesi taklit eder, herkesi güldürür ama bir kalbi kırık görürse onu da teselli etmesini bilirdi.</p>

    <p class="METIN_NORMAL">Aslında idare biraz insaflı olsa ve bunların bizim istediğimiz ölçüde bilgilendirilmelerini isteseydi bir kısım yararlı işler yapmak mümkün olacaktı. Meselâ bizden iki kişi onlardan bir kişi olacak şekilde bizleri hücrelere koysalardı, arkadaşlarımız çoğuna tesir eder ve işte o zaman hapishane Medrese-i Yusufiye olurdu. Ama idareden böyle bir şey elbette bekleyemezdik. Zaten adamlar, biz dışta böyle şeyler yapıyoruz diye bizi derdest edip buraya tıkmışlardı..Ayrıca bunlar da kendilerine göre dava adamıydı. Düşüncelerinden dönmeleri muhakkak çok zordu..</p>

    <p class="METIN_NORMAL">Bademli’de kaldığımız dönemin ilk günlerindeydi. Solcular kendi aralarında konuşuyorlardı. Çok üzüntülü oldukları belli oluyordu. Daha sonra gelen yeni bir haberle hepsi ağlamaya başladı. İçlerinde baygınlık geçirenler dahi olmuştu. Hepsi ağlıyordu. Hatta bir ara gardiyan gelmişti. İçlerinde hoca dedikleri bir öğretmen, gardiyanı kovmuş ve “Git başımızdan, başımızda dert var.” demişti. Daha sonra ranzaları kapının arkasına çektiler ve kapıları kapadılar.</p>

    <p class="Ara_Baslık_3" id="_idParaDest-115">Rehin Alırlar mı?</p>

    <p class="METIN_NORMAL">Mustafa Birlik, bir ara kulağıma eğilerek “İster misin, dedi, şimdi bunlar bizi rehin alsınlar.” ben de “Bizi rehin alıp da ne yapacaklar. Bizim idarece bir değerimiz yok ki, rehin almakla onlara bir iş yaptırsınlar. Bizi öldürseler, diğerlerinin zaten canına minnet. Onun için hiç endişelenme, onlar bizi rehin filân almazlar.” dedim. Ama gerilim her geçen dakika daha da artıyordu. Bir kötülük yapabilirlerdi. Daha sonra onları bu kadar üzen meseleyi anlamıştık.</p>

    <p class="METIN_NORMAL">İbrahim ve Nedim adında iki kardeş –ki ikisi de onlar arasında çok sevilen ve birer rükün kabul edilen insanmış– aranmakta imişler. İbrahim, Istanbul’da polislerle çatışmaya girmiş ve vurularak ölmüş. Onlar Nedim’in de aynı çatışmada öldürüldüğünü duymuşlar. Bütün üzüntüler bundanmış. Daha sonra Nedim’in Bornova’da yakalandığı duyuldu. Bir müddet sonra da Bademli’ye getirildi. Nedim, anarşistti. Fakat çok kibar ve çok nazikti. Sorgulaması işkence altında yapılmış; ancak tek kelime konuşturamamışlar. Solcular onunla övünüyorlardı. Hakikaten kendisine çok işkence yapılmış. Bizim gördüğümüzde ayak tabanının kemiği çıkmış ve ayağının altı lime lime edilmiş bir durumdaydı. Usturayla kesmiş ve tuz basmışlar. İki üç ay seke seke gezdi. Bir insan olarak ona çok acıyordum..</p>

    <p class="METIN_NORMAL">Hepsinde de çok ciddî bir asker düşmanlığı vardı. Sabahtan akşama kadar askerlerle alay ederler, kendilerine göre tiyatro yaparlardı. Zaten bıraksalar her gün asker döverlerdi. İçleri hınçla doluydu.</p>

    <p class="METIN_NORMAL">– Mahkemeler de mutlaka çok sıkıntılı geçmiştir, bahsetseniz?</p>

    <p class="METIN_NORMAL">– Mahkemeler çok sinir yıpratıcıydı. Her gün ayrı bir insanın ayrı münasebetsizliğini görüyor, işitiyor ve âdeta şirazeden çıkıyorduk.</p>

    <p class="METIN_NORMAL">Bir de bu esnada bir düzine ucuz kahraman zuhur etmişti. Bunlar kendilerince iki önemli husus peşindeydi:</p>

    <p class="METIN_NORMAL">1- Tam bu bulanık havada, rahatsız oldukları mümin kardeşlerini karalama, mahkûm ettirme ve intikam alma.</p>

    <p class="METIN_NORMAL">2- Solcuların da yaptığı gibi isnat edilen her şeyi kabullenip perdeyi yırtma. Oysa ki su-i niyetli hasım cephe bunları bizim aleyhimize kullanacaktı. Ve öyle de oldu.</p>

    <p class="METIN_NORMAL">Mahkemeler başlayınca yakın ve uzak daireden o kadar çok muhbir zuhur etti ki, hepsini hatırlayıp burada zikretmem mümkün değil. Zaten böyle bir şey yapmaya İslâmî terbiyem de müsaade etmez. Herkes kendi ruh yapısı ve karakterine göre hareket edecektir ve etti de. Böyle her mahkemeden sonra, bu konuşmalar ve bize karşı yapılan taarruzlar ister-istemez sinir yapımıza ve moralimize tesir ediyordu.</p>

    <p class="Ara_Baslık_3" id="_idParaDest-116">İddianame</p>

    <p class="METIN_NORMAL">İlk mahkemeye iki-üç ay sonra çıkardılar. İddianameleri gördük. Tevkif edilenlerin tevkif durumlarını biraz anlamaya başladık.</p>

    <p class="METIN_NORMAL">Meselâ benden sonra Mustafa Asutay Bey ve Hüseyin Çağdır Bey tevkif edilmişlerdi. Fakat savcı onların 141’den tevkif edilmelerini istemişti. Öyle anlaşılıyor ki işi çok ciddî tutuyorlardı. Solcular silâhlarıyla yakalanıp getirildikleri hâlde, bizim üzerimizde daha çok duruluyordu. İddianamenin durumu bunu açıkça ortaya koyuyordu.</p>

    <p class="METIN_NORMAL">Savcı Ali Rıza Hafızoğlu, bir trafik kazası sonucu rapor almış ve ayrılmıştı. Onun için bizim dosyalarımızla Nureddin Soyer ilgileniyordu.</p>

    <p class="METIN_NORMAL">Nureddin Soyer işi çok geniş tuttu, büyüttü.. Bu ülke ve bu vatanın en samimî, en hasbî, en vefakâr evlâtları canilerin, vatan hainlerinin, hesap verdikleri bir yüce divanda terzil, tezlil ve tenkil ediliyorlardı.</p>

    <p class="METIN_NORMAL">Benden sonra tevkif edilen H. Çağdır ve M. Asutay Beyler 141. maddeye göre tevkif edilmişlerdi. Demek ki bizi cezalandırmak isteyenler, 163’le takdir edilen cezaları kâfi görmüyorlardı. Bizlere karşı duyulan antipatinin sebepleri makuldü veya değildi, önemli olmayabilir, ama demokratik hak ve hürriyetler açısından bizim insan yerine konmadığımız muhakkaktı...</p>

    <p class="METIN_NORMAL">Herkes avukat tutuyordu. Benim param olmadığı için bir şey diyemiyordum. Avukat Yılmaz Taşkan Bey, insanî yanları iyi olan birisiydi. Mustafa Birlik ile Cahid Efendi vekâletlerini ona vermişlerdi. Bana da teklif ettiler. Ben param olmadığını söyledim. Bunun üzerine, benim vekâletimi ücret almadan yapabileceğini söyledi ve dediğini de en güzel şekilde yaptı. Onun yaptığı bu insanlığı hiçbir zaman unutamam. Burkay Kaynak, İsmail Efendioğulları, Ömer Lütfi Bozcalı Beyler gibi Müslümanların çok sevdiği müstesna insanlar da her birimizin vekâletini almışlardı.</p>

    <p class="METIN_NORMAL">Mahkemeye ilk çıktığımız duruşmada bütün gazetelere mevzu olduk. Boy boy fotoğraflarımızı çektiler. İddianameyi dinledik. tekrar gelme günleri belirlendi. Ve gelip gitmeye başladık. Her gün iş biraz daha büyüyordu. Daha evvel sözünü ettiğim meczup grup bu isnatlarla uzaktan-yakından alâkası olmayan bir kısım masum insanları da bu girdabın içine çekmişlerdi...</p>

    <p class="Ara_Baslık_3" id="_idParaDest-117">Anlatmak Zor</p>

    <p class="METIN_NORMAL">Elbetteki söylenenlerin hepsi iftiraydı. Ancak bunu anlatmakta epey zorluk çekeceğimiz muhakkaktı. Hâlbuki rahmetli İrfan Akça’nın benim vaazlarımı dinlemeye gelmekten başka hiçbir şeyle alâkası yoktu. Neredeyse onu da içeriye alacaklardı. Neyse ki ifadesini alıp onu bıraktılar. İşin içine Yaşar Hocaefendi de çekilmiş. Ankara Sıkıyönetim Komutanlığı’nca içeriye alınmış. O da orada aylarca kalmıştı.</p>

    <p class="METIN_NORMAL">Daha da acısı, gerek Kestanepazarı gerekse Diyanet camiasından aleyhimizde ifade verenler vardı. Önce savcılığa ifade vermişlerdi, sonra mahkemede de bu ifadeler vicahi olarak okunmuştu. Okununca hepsi de utanıp nedamet duymuş ve tevil yollarına sapmışlardı. Meczuplardan bir-iki çocuk da aleyhimizdeki yetkililerle içli dışlıydı. Bir defasında şöyle bir hâdiseye şahit oldum:</p>

    <p class="METIN_NORMAL">Ben abdest hazırlığı yapıyordum. Baş yetkili tuvaletlerin bulunduğu kısımda bunları çekmiş konuşuyordu. Şu sözleri kulaklarımla duydum. Onlara hitaben “Bulduğunuz şeyleri getirin de kullanalım.” diyordu.. Yani aleyhimizde iki grup içli dışlı çalışıyordu. Ve böyle yapmakla tahliye edileceklerini zannediyorlardı. Hâlbuki daha sonra en ağır mahkûmiyet alanlar arasında onlar da vardı. Bizi darbelemelerinin onlara hiçbir faydası olmadı.</p>

    <p class="METIN_NORMAL">Her mahkemeye çıkışta bunlar karşımıza muhakkak bir problem çıkarıyorlardı. Âdeta korkulu rüyalarımız olmuşlardı. Artık biz, başkasıyla değil, meczuplarla uğraşıyor, onlarla baş etmenin çarelerini arıyorduk. Tam işler düzeldi derken, bakıyorsun yepyeni bir şey çıkarıyorlar, yine işi çıkmaza sokuyorlardı.</p>

    <p class="METIN_NORMAL">Mahkeme heyetini reddettik. Bu sefer daha sert bir ekip getirdiler..</p>

    <p class="METIN_NORMAL">Bu arada bir başka hâdise daha oldu. Solcular mahkeme heyetindekiler için hep galiz tabirler kullanıyorlardı. Meselâ Kaya Alpkartal’ın isminden dahi rahatsız oluyor ve ona “faşist” diyorlardı. Kemal Yağcıoğlu –ki mazbut ve terbiyeli bir insandı. Yardımcısı Necati Karakuş da öyle görünüyordu– bunlar için de ağıza alınmayacak şeyler söylüyorlardı.</p>

    <p class="METIN_NORMAL">Ama Nureddin Soyer’i “Baba adam, bulunmaz adam.” gibi sıfatlarla anıyorlardi. Nureddin Soyer ise mahkemelerde bize karşı çok sert davranıyordu. Meselâ bir keresinde hiç yeri değilken ve hiçbir münasebet yokken, kalkmış “Kürt Said.” demişti. Hatta “Alçak!” gibi de bir laf söyledi. Bekir Bey, bütün medenî cesaretiyle ayağa fırladı ve “Alçak sensin!” diye gürledi. Karşılıklı atışmaya başlayınca, mahkeme heyeti her ikisini de susturdu. Fakat Bekir Berk’in bu medeni cesareti hepimizi çok rahatlatmıştı.</p>

    <p class="Ara_Baslık_3" id="_idParaDest-118">Tahrik</p>

    <p class="METIN_NORMAL">Aslında hepimizin aynı karşılığı vermesi gerekirdi. Mahkeme olan bizdik. Bediüzzaman değildi ki orada onun adı anılıyor ve hakaretler yağdırılıyordu. Bu kabîl taarruzlar o kadar sık oluyordu ki nihayet bir gün mahkeme heyetinden müsaade isteyerek ayağa kalktım ve şunları söyledim:</p>

    <p class="METIN_NORMAL">“Müsaadenizle bir şey arz etmek istiyorum. Savcı burada hukukun ve ammenin müdafaasını mı yapıyor, yoksa kendini bize taarruz etmekle vazifeli biri olarak mı görüyor? Hem şunu açıkça soruyorum: Acaba nedendir ki, bizimle aynı hapishanede kalan solcular –ki hepsi de komünizm suçundan tutuklanıp gelmişlerdir– bütün mahkeme heyetine kimine keriz, kimine faşist, kimine de odun derken sadece savcı hakkında, baba adam, eşi bulunmaz adam, diyorlar. Acaba aralarında ne gibi bir münasebet var?”</p>

    <p class="Ara_Baslık_3" id="_idParaDest-119">Kulakları Kızardı</p>

    <p class="METIN_NORMAL">Ben bunları söyleyince mahkeme heyeti şöyle bir durakladı, Nureddin Soyer ise kulaklarına kadar kızardı..</p>

    <p class="METIN_NORMAL">Terbiye hudutlarımı zorlayan böyle bir çıkış beni rahatsız etmedi değil; ama her şey çok tahammül üstü hâline gelmişti. Yoksa maznun durumunda dahi olsak mahkeme heyetinin yanında olduğumuzu ihsas etmemiz bizim genel terbiyemizin ifadesiydi. Öyle de olmuştu. Ve bu tutum, heyeti zannediyorum biraz yumuşatmıştı.</p>

    <p class="METIN_NORMAL">Bir defasında mahkemeden döneceğiz. Bizi arabaya bindirdiler. Fakat meczup arkadaşlar Bekir Bey’in bindiği arabaya binmeyiz diye direttiler. Baktım onlar için ayrı bir araba gelecek, ben de onlara katıldım. Deniz kıyısında, ellerimizde kelepçe oturup sohbet ettik. Onlara verdikleri ifadelerin çok yanlış olduğunu, böyle yapmakla kimin hesabına çalıştıklarını iyi düşünmeleri gerektiğini ve zaten hepimizi mahkûm etmek istemelerinin ana sebebinin müşterek duygu ve düşüncelerimiz olduğunu izah ettim. Yumuşar gibi oldular. Birisi “Zaten rüyada iki Üstad beraber görüldü. Birleşmek gerekiyor.” gibi bir laf etti. Önce verdikleri yanlış ifade ve iftiralardan dönerler ümidiyle bu hezeyanları kerhen dinliyordum. Zaten o esnada bu gibi meseleleri konuşacak halde değildik.</p>

    <p class="METIN_NORMAL">Ben elimden geldiğince yumuşak davranmaya çalışıyordum. Sohbet koyulaştıkça bunlar açılmaya başladılar ve bu esnada keşif sahibi Hüsrev adında, havlu, çorap gibi şeyler satan birinin, mahkeme heyetini hayvan suretinde gördüğünü naklettiler. Daha sonra mahkeme heyetine de söylediğim bu meseleyi aynen onlardan duymuştum.</p>

    <p class="METIN_NORMAL">Orada ikna oldular. Yaptıklarının hata olduğunu itiraf ettiler. Bilhassa İrfan Bey’le ilgili söylediklerini –ki hepsi de iftira idi– geri alacaklarını söylediler. Böyle bir söz aldıktan sonra biraz rahatlamıştım.</p>

    <p class="METIN_NORMAL">Ertesi gün bunların ifadeleri yeniden okundu. Heyet “Ne diyorsunuz?” diye sordu. Bunlar sanki dün hiçbir şey konuşmamışız gibi, “Kendi hakkımızda söylenen şeyleri polisler kasden yazmışlar. Diğer ifadeler ise tamamen doğru.” dediler.</p>

    <p class="METIN_NORMAL">Ben, Bekir Bey’e “Bir şeyler söyleyelim.” dedim. Meğer orada konuşmamız doğru değilmiş. Kemal Yağcıoğlu bana hitaben “Fethullah sen arkaya geç.” dedi. Beni kaldırıp onların arkasındaki üçüncü sıraya oturttular.</p>

    <p class="METIN_NORMAL">Ben, parmak kaldırdım. Önce iltifat etmediler. Fakat çok ısrar edince “Kalk.” dediler. Ben de ayağa kalktım ve şu meâlde bir şeyler söyledim:</p>

    <p class="METIN_NORMAL">Muhterem mahkeme heyeti! Bence bu arkadaşların yeri burası değil, en yakın bir psikiyatridir. Geçen gün denizin kenarında bana çok enteresan şeyler anlattılar. Müsaade buyurursanız bunları size nakletmek istiyorum. Değişik buuddan baktıklarını söylüyorlar. Çok affedersiniz. Önce mahkeme heyetini tenzih ederim.</p>

    <p class="METIN_NORMAL">Bu hezeyan içindeki ruhların mahkeme heyetini değişik suretlerde hikâyeye devam ederek; “Efendim kadir ve kıymetleri bizce müsellemdir ama bir gerçeği belirtme mecburiyetindeyim. Bunlar sayın paşamızı ‘at’ şeklinde görüyor, sayın savcıyı da –çok afedersiniz– ‘sırtlan’ gibi müşahede ediyorlarmış. Rica ederim, kusura bakmayın; bunlar bana ait müşahede ve düşünceler değil, onların iddiaları.. Bunlar mahkemenin değerli hâkimini de ‘öküz’e benzetiyorlarmış.” Ben sözleri bu noktaya getirince mahkeme heyetinin tavırları değişti, çehrelerinde rahatsızlık hissedilmeye başlandı. Biraz kızardılar biraz da ne diyeceklerini, nasıl cevap vereceklerini şaşırmış gibiydiler. Dinleyicilerin arkadan ne hâl aldıklarını bilemeyeceğim ama sonra kendisine gelen hâkim Necati Bey, pürheyecan meczupların onun hakkındaki takdirlerini beklediğinde şüphe yoktu. Ben yine edebimin gerektirdiği mukaddimatı arz ettim ve “Bağışlayınız bendeniz bir hezeyanı naklediyorum; bunlar sayın yardımcı hâkimi de ‘eşşek’ şeklinde görüyorlarmış.” diyebildim.</p>

    <p class="Ara_Baslık_3" id="_idParaDest-120">Son Cümle...</p>

    <p class="METIN_NORMAL">Müşahitler, halk ve heyet-i hâkime bundan sonra ne olacak kimi neye benzetecekler diye bekleye dursun, benim içimi bir anda ciddî bir korku sarmıştı; ya kalkarlar da: “Hayır efendim, biz bunların hiçbirini söylemedik. Hoca uyduruyor...” derlerse, ne yaparım. Tam ben, anlattığım şeylerin muhtemel komplikasyonlarıyla mütehayyir beklerken, önde gelen bir meczup müsaade isteyip ayağa kalktı ve “Efendim, biz bu müşahedelerimizin hepsini Kur’ân’ın âyetleriyle isbat edebiliriz.” dedi. Derken arkadan da hâkim Kemal Yağcıoğlu’nun gürül gürül sesi duyuldu: “Otur yerine be adam! Bizi hayvana benzetsen ne olur, benzetmesen ne olur!” Bir anda üzerimden kocaman bir yük kalkmış gibi oldu; bütün korku ve endişelerim silinip gitti.</p>

    <p class="METIN_NORMAL">Bize öyle geliyordu ki, mahkeme heyeti dosyayı bir kere daha gözden geçirir ve bunların ifadelerine bina edilen kanaatlerini kısmen dahi olsa değiştirir. Heyhat!..</p>

    <p class="Ara_Baslık_3" id="_idParaDest-121">Müthiş Senaryo</p>

    <p class="METIN_NORMAL">Menemenli Mahmud bizim aleyhimize konuşmuş. Cahid Efendi’yi, Bekir Bey’i ve beni içine alacak bir kombinezon içinde senaryo yapmışlar. Adam o kadar talakatle, o kadar selis ve akıcı bir üslûpla anlattı ki ben dahi hayretler içinde kaldım. Eğer hâkim ben olsaydım, anlatılanların yalan olabileceğine ihtimal dahi vermezdim. Hiç takılmadan ve hiç kızarmadan bir sürü yalan söyledi.</p>

    <p class="METIN_NORMAL">Aklımda kaldığı kadarıyla şunları söylemişti: “Bunlar üçü öyle bir bütündür ki, öteden beri bilirim, hiç birbirlerinden ayrılmazlar. Ben Kestanepazarı’na gelir giderdim. Bu hoca oradaydı. Bir gün Bekir Berk oraya gelmiş. Sene 1963.. Hep beraber akik yüzük almak için kalktık ve kuyumcular çarşısına giderek akik yüzük aldık. Cahid Erdoğan, hanımı için de bir yüzük aldı. Daha sonra Bekir Berk’i uğurlamak için Çiğli Havaalanı’na gittik. Hatta Karşıyaka da şerbet içtik. Paralarını da ben ödedim. Sonra Havaalanı’na gidip Bekir Berk’i uçurduk.”</p>

    <p class="METIN_NORMAL">Onun söylediklerinin hepsi kayda geçti. Bunun üzerine ben müsaade istedim ve şunları söyledim. Birincisi: “Ben sizlere “Bekir Bey, Kestanepazarı’na hiç gelmedi, desem, şu anda bunu isbat edebilme durumunda değilim. Fakat isbat sadedinde söyleyeceğim tarihler var. Sene 1963’ten bahsediliyor. Hâlbuki ben İzmir’e 1966’nın başına doğru geldim. Cahid Erdoğan’ın 1963’te hanımına yüzük aldığından bahsediyor. O, 1968 yılında evlendi. Çiğli Havaalanı’ndan bahsediyor. Resmen sabittir ki, Çiğli Havaalanı 1968’de açıldı. 1963’te Cumaovası işler durumdaydı. Bu üç mesele dahi bu şahsın yalan şehadette bulunduğunu isbat etmeye yeter. Varın gerisini siz kıyas edin.</p>

    <p class="METIN_NORMAL">İkincisi: Ben bana yöneltilen bu şeyleri yapmadığımı nasıl isbat edebilirim ki? Bütün hayatımı bir filme almış olsaydım ve burada sizlere gösterseydim, ancak böyle bir şeye muvaffak olabilirdim. Aslında hakkımda söylenenlerin vârid olduğunu sizin isbat etmeniz gerekir. Hâlbuki ortada böyle bir isbat sözkonusu değildir..”</p>

    <p class="METIN_NORMAL">Ben bunları söyleyince savcı hemen kalktı: “Tarihlerde yanılmış olabilir.” dedi. Çok enteresandır. Anlaşmalı oldukları âşikârdı. Biraz dikkat etseler tarihleri de uydurabilirlerdi.</p>

    <p class="Ara_Baslık_3" id="_idParaDest-122">Savcının Suçu</p>

    <p class="METIN_NORMAL">Aslında bugünkü şartlarda, böyle üç kişinin bir araya gelmesi suç sayılmayabilir. Fakat o gün böyle bir araya geliş dahi suç sayılıyordu ki savcı bu meselenin üzerinde hassasiyetle durmuş ve yalan şehadette bulunan birini müdafaaya kalkmıştı.</p>

    <p class="METIN_NORMAL">Kestanepazarı yetkililerinden ve idare heyetinden çok temiz, evliya ruhlu bazı kimseler bile aleyhimde ifade verdiler. Mahkemede ifadeleri okununca çok ezildiklerini gördüm. Hatta birisi: “Ben öyle demek istemedim de şöyle demek istedim.” gibi tevillere girmek zorunda kaldı. Belli ki aleyhimize tahrik edilmişlerdi.</p>

    <p class="METIN_NORMAL">Bir din görevlisi çok şiddetli aleyhte ifade verdi. Ona, savcıyı kasdederek “Bu adam, dedim, senin de benim de dinimin karşısında. İslâm dini için 14 asırlık köhne fikirler, diyor. Sen de tutmuş ona yardımcı oluyorsun.” Hiç tavrını değiştirmedi ve “Sizin için başka ne yapabilirim ki?” dedi.</p>

    <p class="Ara_Baslık_3" id="_idParaDest-123">Başka Bir İftira</p>

    <p class="METIN_NORMAL">Kumarhane işleten bir müezzin vardı. Adı Haydar’dı. O da aleyhime şehadette bulunmuştu. Sözde Kestanepazarı’na talebe alınırken o da yanımdaymış. Katiyen böyle bir şey vâki olmadı. Fakat o böyle söylüyordu. Ben imtihana giren talebelerden birine mülâkatta Atatürk’ü sevip sevmediğini sormuşum. Çocuk da “Sevmiyorum” demiş ve çocuğu Kestanepazarı’na almamışım.. O da gidip bu durumu Kahramanlar Camii imamına söylemiş ve o da gelip diğeriyle beraber mahkemede şahitlik yapnıış.. Bir kere talebe mülakatlarını belli bir heyet yapıyordu. İkincisi ben böyle çocuksu imtihanlar yapacak bir insan değildim. Üçüncüsü, kumarhaneciyle bir defaya mahsus dahi bir arada bulunmadım. Ama gel gör ki adamlar hiç yüzleri kızarmadan bu türlü ifadeler verebilmişti. Bir de aynı kadro içinde ney çalan bir imam vardı. O da aleyhte konuşanlardandı. Son olarak ilâhiyatçı hemşehrim bir şahıs da aynı kadroya dahil oldu. Etrafımızı çeviren böyle bir fâsit daire vardı. Yani sadece dış dünya ile değil, içimizden insanlarla da uğraşıyorduk..</p>

    <p class="METIN_NORMAL">Yirmi defadan fazla mahkemeye gelip gittim. Hemen her hafta geliyorduk. Bu arada istihbarat yetkilileri gelip mahkeme heyeti üzerine baskı yapıyordu. Bu arada unutamadığım bir hatıra da şudur: Buca’da sohbetlere bir albay getirmişlerdi. Adamın bakışları pek içime sıcak gelmedi. O gün sohbette Hizmet Rehberi’nden bir yer okumuştıım. İkinci hafta bu adamı yine getirdiler. Ben yine aynı kitaptan ders yaptım. Mahkeme ve duruşmalarda öğrendik ki, albay istihbarat elemanlarındanmış. Bir gün beni kelepçesiz olarak götürüyorlardı. O gün kelepçe almamışlar. En çok bana güvendikleri için sadece beni kelepçesiz götürmeye karar verdiler. Ben öyle ellerim kelepçesiz merdivenlerden aşağıya inerken albay da yukarıya çıkıyordu. Merdivende karşı karşıya geldik. O hemen heyecana kapıldı “Yoksa seni de mi bıraktılar?” dedi.. “Allah’ın inâyetiyle beni de bırakacaklar.” dedim ve yoluma devam ettim.</p>

    <p class="METIN_NORMAL">Bir de uzun boylu bir albay vardı. Burkay Bey’in müdafaalarından dolayı rahatsız olmuş ve onun üzerine yürümüştü. Burkay Bey bizim müdafiimizdi. Ben İzmir’e geldiğimden bu yana hep sahip çıktı, saygılı davrandı ve bizleri sevdi.</p>

    <p class="METIN_NORMAL">O devreye ait unutamadığım vakalardan biri de Ali Osman’ın küçük oğlu Hüsrev’in durumuydu. Daha ilkokula dahi gitmeyen bir çocuktu. Beni kelp, etrafımdakileri de maymun şeklinde gördüğünü söylüyordu. Diğerleri de hep onu tasdik ediyorlardı. Bir gün tel örgüden içeriye aldılar. Ali Osman oğluna sormaya başladı: “Oğlum birinci kat semayı görüyor musun?” Çocuk cevap veriyor: “Görüyorum.” O yine soruyor: “Peki birinci kat semada ne var?” Cevap: “Misvak var.”. Ve babası “Görüyor musun nasıl bildi.” mânâsına bana bakıyor ve çocuk ikinci kat semada da “Sarık.” olduğunu söylüyor. Zaten onlar da bu ikisine çok ehemmiyet veriyorlar.</p>

    <p class="Ara_Baslık_3" id="_idParaDest-124">Kuş Ne Demiş?</p>

    <p class="METIN_NORMAL">Yine bir ara tel örgüye bir kuş kondu ve birkaç kere öttü. Ali Osman oğluna kuşun ne dediğini sordu. O da “Annen seni merak ediyor, artık eve dön.” diyor, dedi. Ve onu annesinin yanına gönderdiler. İşte Hüsrev böyle saçma sapan şeyler söylüyordu; ama Yazıcı denilen grııp bu çocuğa kesin olarak inanıyorlardı. Hatta bıı çocuğun anlattıklarıyla komünistlere tesir etmeye çalışıyorlardı. Hüsrev’i Türkeş ve Erbakan’la da görüştürmüşler.. Belki çocuğa cinler musallat oluyordu, bilemiyorum. Ama onun bir çocuk olduğunu unutup meseleyi bu kadar büyütenleri anlamak mümkün değildi. İnsan ister istemez Bekir Bey’in hafakanlarına hak veriyordu.</p>

    <p class="METIN_NORMAL">Esasen benim lehimde ifade veren hiç yok gibiydi. Sadece Cahid Efendi ile Mustafa Birlik Bey’in ifadeleri aleyhime değildi. Bekir Bey’in ifadeleri de dikkatliydi..</p>

    <p class="METIN_NORMAL">Kestanepazarı’ndan getirilip ifadeleri alınan çocuklar çok güzel ifade vermişler ve savcının söylediklerinin hiçbirinin vâki olmadığını isbat etmişlerdi. O küçücük çocukların böyle akıllıca ifadelerini asla unutamam.</p>

    <p class="METIN_NORMAL">İfadesine başvurulanlardan biri de Refet Helvacıoğluydu. O salona alındığında Emekli Albay Mehmed Çatalkaya da orada bulunuyordu. Çatalkaya salona önce girmişti. Hâkimlerden Burkay Paşa, daha önce onun yanında ve emrinde çalışmış. Albay emekli olmuş diğeri ise daha sonra paşalığa kadar yükselmiş. Albay Çatalkaya içeriye girince, diğer şahitleri ayakta tutmalarına rağmen onu oturttular ve bu arada Refet Helvacıoğlu’nu içeri aldılar..</p>

    <p class="METIN_NORMAL">Refet Helvacıoğlu Halk Partiliydi. Tahsilli ve kültürlüydü. Çok güzel ve inandırıcı konuşurdu. Hatta o konuşmaya başlayınca Bekir Bey, mahkeme heyetine menfi tesir eder diye epey korkmuş.. Kendisi daha sonra böyle demişti. Refet Helvacıoğlu ifadesinde meâlen şöyle diyordu:</p>

    <p class="METIN_NORMAL">“Kampa gittim. Herkesin başında sarık ve üzerinde maşlah. Sarıklar taylasanlı.. Çok garip ve esrarengiz şeyler döndüğü belli oluyordu. Zaten, Kestanepazarı idare heyetine seçilirken, onun bir sözünden de şüphelenmiştim. Orada “Ben ortaya çıkarsam arı vızıltısıyla değil top güllesiyle gelirim.” demişti. Düşündüğü birtakım şeyler olduğunu anlamıştım. Talebeyi de kendi düşünceleri istikametinde evirdi çevirdi..”</p>

    <p class="METIN_NORMAL">Bunları söyledikten sonra bir de “Hani kendisini severim.” gibi laflar da etti. Ben elimi kaldırıp müsaade istedim. Ve verilen müsaade üzerine ayağa kalkıp şunları söyledim:</p>

    <p class="METIN_NORMAL">“Ben, 5-6 sene bıı müessesede vazife yaptım. Fakat size kasemle teminat veririm ki, bu zaman zarfında bu kişinin benimle bütün konuşması bir elin parmakları sayısınca değildir. Bunun ona göre çok ciddî bir sebebi vardır. Çünkü Ecevitçilik damarına işlemiştir. Benim tayinim ise Demirel zamanında yapıldığı için, beni Demirelci zannetmektedir. Bu sebeple geldiğim günden beri bana antipatik davranmıştır. Mecbur kaldıysa bana selâm vermiştir. Yoksa hususi olarak benimle tek bir sefer dahi konuşmuş değildir. Bütün söyledikleri bu adamda bir saplantıdır..”</p>

    <p class="METIN_NORMAL">Benim böyle konuşmam onun moralini iyice bozdu. Konuşmasındaki insicam tepetaklak oldu. Kem küm etmeye başladı. “Yok. Esasen bu arkadaşa karşı bir şey demem. Ben savcıya onun faziletli yönlerini de anlattım. Derneğimizden bir kuruş almadan çalıştı, dedim; fakat savcı bunları yazmadı. Çok sağlam bir ahlâkı vardır, dedim; onu da yazmadı..” demeye başladı.</p>

    <p class="METIN_NORMAL">Kestanepazarı idarecilerinden bazıları da mahkemeye ifade vermeye geldiler, onlar da hep aynı havada aleyhte konuştular. bütün bunlar olurken Emekli Albay Mehmed Çatalkaya oturuyordu. Sonunda ona sen ne diyorsun dediler. Ayağa kalktı ve hepimizin gözünü yaşartan şu konuşmayı yaptı:</p>

    <p class="METIN_NORMAL"><span class="Bold_metin" xml:lang="tr-TR">“Allah’tan Diliyorum Kürsüsüne Geçsin”</span></p>

    <p class="METIN_NORMAL">“O kamplar bizimdi. Hocaefendi de orada vazifeliydi. Kampa gittim. İmam ve müezzinden başkasında sarık görmedim. (Daha önce bana kampa ait bir fotoğraf göstermişlerdi. Fotoğrafta bir imamın bir de arka safta duran birinin başında sarık vardı. Bu sarıkları bana sorduklarında, bunlardan biri imam diğeri de müezzin, demiştim. Şimdi Albayın dedikleri beni destekler mahiyetteydi..) Geldiği andan itibaren kürsünün dibine oturdum, vaazını dinledim ve şu anda da Allah’tan diliyorum, dışarıya çıksın ve kürsüsüne otursun yine gidip aynı yerimde oturacak ve kendisini dinleyeceğim.”</p>

    <p class="METIN_NORMAL">İster bunu lehte bir şahitlik sayın isterse soylu bir Türk askerine yakışır mertçe konuşma deyin.. Çatalkaya’nın o günkü mertliğini hiç unutamayacağım. Orada bana ancak o kadar sahip çıkılabilirdi, o da gücü kadar sahip çıkmıştı.</p>

    <p class="METIN_NORMAL">Bu tablonun ruhaniler tarafından dahi takdirle karşılanacağı ümidindeydim. Çünkü orada sahip çıkılan benim şahsım değildi. Doğrudan doğruya beni maznun durumuna getiren meselelere sahip çıkılmış oluyordu.</p>

    <p class="METIN_NORMAL">................................</p>

    <p class="Ara_Baslık_3" id="_idParaDest-125">Sona Doğru</p>

    <p class="METIN_NORMAL">Beş-altı ay önce birer birer kollarımıza kelepçe vurulduğu gibi şimdi de arkadaşlarımız birer birer salınıyordu. Her mahkemeye gidiş gelişte bir iki arkadaşın bilezikleri çözülüyor ve biz, bir iki kişi eksilişle “Medrese-i Yusufiye”ye dönüyorduk. Kurtulanların kurtulmasıyla sevinmemiz muhakkaktı ama, sayımız azaldıkça, ruhlarımızda acı-acı bir yalnızlık, bir gariplik esintisi hissedilmeye başlamıştı.</p>

    <p class="METIN_NORMAL">Nihayet, mesele döndü dolaştı, gelip tevkif edildiğimiz günkü noktaya ulaştı, ilk Mustafa Birlik Bey’le beni almışlardı; şimdi yine ikimiz kalmıştık. Bizi de salacaklardı ama toptan işlenilen bu tarihi hatayı, toptan telâfiye güçleri yetmiyordu veya yetmeyeceğinden endişe ediyorlardı. Onun için birilerinin işlediği ciddî bir hatayı, diğerleri gidermeye çalışırken, komplikasyonlardan da endişe ediyor; aheste aheste ve kamufleli yapmaya çalışıyordu.</p>

    <p class="METIN_NORMAL">Günler yeniden aylar olmuştu. Zaman bir türlü bitmiyordu, dıştan gelenlerle görüşme de zorlaşmıştı. Zira, topla-tüfekle devleti devirmek isteyenlerle aynı koğuşlarda kalıyor ve aynı şartları paylaşıyorduk. İman ve Kur’ân’ın vaat ettikleriyle, zaman zaman Medrese-i Yusufıye, zaman zaman da cennet ve Cemalullah deyip teselli olsak da beşerî boşluklarımızın tesirinde kalarak oradan kurtulmayı arzu ettiğimiz daha çok oluyordu.</p>

    <p class="Ara_Baslık_3" id="_idParaDest-126">... Ve Tahliye</p>

    <p class="METIN_NORMAL">Nihayet 7. ayın içinde son bir kere daha mahkemeye çıkarıldık. Avukatımız üç aydan beri tekrar edip durduğu tahliye talebimizi ümitli bir eda ile mahkeme heyetine bir kez daha arz etti. O esnada, birden bire alışmadığımız bir şey oldu. O güne kadar, elli defa tahliye talebimize bıkmadan usanmadan elli defa “tutukluluklarına” diyen mahkeme heyetine, savcı, ayağa kalktı ve “Nasıl olsa birilerini –Avukat Bekir Bey’i kastediyordu– bıraktınız; bunları da bırakın gitsinler.” dedi. Hem şaşırmış hem de çok sevinmiştik.</p>

    <p class="METIN_NORMAL">Aslında bu son mahkemede beklentilerimiz de zaten bu istikamette idi. Bu münasebetle garip bir durumu anlatmadan geçemeyeceğim.</p>

    <p class="Ara_Baslık_3" id="_idParaDest-127">İki Rüya..</p>

    <p class="METIN_NORMAL">Hapishaneye giderken, tatlı bir burukluk içinde girmiştik. Çıkarken de öyle çıkacaktık ve çıkıyorduk da. 12 Mart’ı müteakip hadiselerin iç-içe girdaplaşıp derinleştiği, gayyalaşıp korkunçlâştığı o sisli-dumanlı günlerde –Allah-u âlem– sadık bir rüyada: Hazreti Sahip Kıran, sırtında siyah bir cübbe, hapishanenin önünde durmuş, bizleri bir kaleye dolduruyor gibi birer birer tutup içeriye attığı görülmüştü.. Tahliyeden bir müddet önce de inilmeyecek gibi alabildiğine bir zirveden, hem de umulanın üstünde bir emniyetle kayıp Kâbe’ye ulaştığımız görülüyordu.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-35" id="footnote-217-35-backlink">35</a></span></p>

    <p class="METIN_NORMAL">Nuriye Akman Hanımefendi’nin Hocaefendi ile yaptığı röportajdan Risaleler’in sadeleştirilmesi hakkında Necip Fazıl Kısakürek ve Bekir Berk’le ilgili bir hatırayı nakletmekte fayda mülâhaza ediyoruz:</p>

    <p class="Ara_Baslık_3" id="_idParaDest-128">Necip Fazıl, Risale-i Nurlar’ı Sadeleştirmek İstedi</p>

    <p class="METIN_NORMAL">– Risalelerin, bugünün insanının anlayabileceği, lezzet alabileceği bir dile çevrilmesi fikrine nasıl bakarsınız? Çünkü İngilizce okuyanlar daha rahat anlıyor. Böyle bir şeyi teşvik eder misiniz?</p>

    <p class="METIN_NORMAL">– Hayatını bu işe vermiş, “benim hayatımın gayesi budur” demiş insanlar var. Bunların düşüncelerine saygılı olmaya bağlı zannediyorum. Ben bu mevzuyla alâkalı bir anekdot arz edeyim.</p>

    <p class="METIN_NORMAL">Merhum Necip Fazıl’ı Kırklareli’ne konferansa çağırmıştık. O zaman orada vaizdim. Kendisine talebelik yapanlarla gelmişti. Onu arabasına koyup getiren arkadaş daha ziyade Nurlar’dan istifade etmiş, Bediüzzaman Hazretleri’ne saygı duyan bir arkadaştı. Gelirken onun hâli, tavırları, davranışları da Üstad Necip Fazıl’a çok tesir etmiş. Ondan takdirle bahsetti orada. Akşam bir yemekte de beraber bulunduk. Güzel şeyler konuşuldu. Ben saygımı ifade ettim. Necip Fazıl bana dedi ki: –ben bunu kemâl-i samimiyetle itiraf ediyorum– “Bediüzzaman, Sultanahmet’in mimarı gibi büyük bir adamdır. Bu büyük insanın büyük düşünceleri var. Fakat köprünün altında, dubalarda yaşayan insanlar var. Bunlar Bediüzzaman’ı, bu büyük mimarın sözlerini anlamazlar. Bana müsaade edilse de o dubalarda yaşayan insanların diline göre onu sadeleştirsem.”</p>

    <p class="METIN_NORMAL">Ben burada Necip Fazıl’ın tevazuunu ve mahviyetini görüyorum. Ona kendi tabirimle “Üstadım bu mesele beni aşar. O büyük zâta birinci safta hizmet etmiş, kitaplarını yazmış, istinsah etmiş, basmış, dağıtmış insanlar vardır. Bu mevzuda söz onlarındır. Bana sadece bir elçilik düşer. Bu elçiliği yaparım.” dedim.</p>

    <p class="METIN_NORMAL">Çok yumuşamıştı. Hatta Büyük Doğu’nun üst üste iki sayısında yazdı. Bu yazıları bizim arkadaşlarımız sorguladılar. Üstad için ölebilecek çok vefalı birisi, sorguladı.</p>

    <p class="METIN_NORMAL">– Hoşlanmadı yani.</p>

    <p class="METIN_NORMAL">– Hoşlanmadı. Sonra bizim rahmetli Bekir Berk Bey geldi. Necip Fazıl’ı kastederek bana dedi ki, “Keçeli ne yaptınız, adamı fethetmişsiniz? Sen kitap vaat etmişsin ona. Külliyatı verecekmişsin. Gel ver.” Ben de İstanbul’a kitapları vermeye gittim. O gün evinde beraber yemek yediğimiz arkadaş da vardı. Fakat bizim gibi düşünmeyen, benim de hatırını kıramayacağım birisi beni çağırdı. Oldukça ciddî itap etti. “Bu kitaplar böyle isteyene uluorta verilmez. O kim oluyor sadeleştirecek?” dedi. Ben de haşlandım orada. Sonra Bekir Berk’e “Abi beni mahvettin. Söz verdim bu işi yapmaya. Buraya geldim, hışma uğradım.” dedim. O da “Kardeşim bizim aklımız her şeye ermez. Onlar bilirler.” dedi. Bu sözleri söyleyen kişiye onun da saygısı vardı. Öyle geçiştirdi meseleyi.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-36" id="footnote-217-36-backlink">36</a></span></p>

    <p class="Ara_Baslık_3" id="_idParaDest-129">Ali Demirel Anlatıyor</p>

    <p class="METIN_NORMAL">En son ziyaretim, 1959 senesinde, Üstad’ın İstanbul’a gelişi sırasında oldu. 1959 yılını 1960’a bağlayan günlerdeydi. Üstad, Piyer Loti Oteli’nde kalıyordu. O zamanki gazetelerden hatırladığıma göre Üstad, İstanbul’a avukatı Bekir Berk Bey’e vekâlet vermek için gelmişti.</p>

    <p class="METIN_NORMAL">Ben, Üstad’ın geldiğini duyunca hemen onu ziyaret etmeye gittim. Otele gittiğimde otelin kapısında ve çevresinde çok miktarda polis ve gazeteciler vardı. Sonradan isminin (Birinci Şubeden) Faruk (Eriş) olduğunu öğrendiğim bir polis memuru, ötelin kâtibi rolüne girmişti. Ben kapıdan girince, “Kimi arıyorsunuz?” diye sordu. Bediüzzaman’ı görmek istediğimi söyleyince “İsminizi alayım, telefondan geldiğiniz söyleyeyim.” dedi. Ben polis olduğunu anladığım için, “İsmime lüzum yok. Birisi sizi görmek istiyor deyin.” dedim. O sırada arkadaşım Halil Yürür, “Ali Ağabey!” diye beni çağırdı. Dolayısıyla ismimi öğrenmişlerdi. Polisin yanında sonradan Milliyet gazetesi muhabiri olduğunu öğrendiğim sivri sakallı birisi vardı.</p>

    <p class="METIN_NORMAL">Ertesi günü Milliyet gazetesi şöyle yazıyordu: “İstanbul teşkilâtından olduğu anlaşılan Ali Ağabey isminde birisi, en son saat 19:30’da itirazsız kabul olundu.” Üstad’ın mânevî kuvvetinden korkanlar böylece en ufak bir hareketten bir mânâ çıkarıyor, âdeta bir gizli teşkilâtın var olduğunu göstermek istiyorlardı. Üstad’ın üstüne örtmesi için evden battaniyeye sarılı bir yorgan getirdim. O zaman Üstad’ın siyah olan şemsiyesini bile yeşil diye yazmışlardı. Hâlbuki battaniyede sadece yeşil çizgiler vardı. Yorgan yeşil değildi. Gayeleri Üstad’ı bir şeyhe benzetip onu olmadığı bir şekilde göstermekti.</p>

    <p class="METIN_NORMAL">Yanına gittiğimizde 13-14 kişiydik. Hepimizin birden yanına gidişine sinirlenmişti.</p>

    <p class="METIN_NORMAL">“Ben sizi tek tek kabul edecektim. Neden hepiniz birden geldiniz? Görüyorsunuz bu adamlar tezahürattan telâşa kapılıyor.” diye konuşmuştu. O günkü gazetelerde Üstad günün konusuydu. Bütün gazetelerin baş haberi Üstad idi. Üstad için çeşitli yalan yanlış şeyler yazıyorlardı.</p>

    <p class="METIN_NORMAL">Avukat Bekir Berk’e şöyle dediğini de söylemeden geçemeyeceğim. Üstad, Bekir Bey’e üç sefer tekrar ile “Ben seni vekil tayin ettim.” Sonra Bekir Berk Bey’i, Üstad’ın vefatından on üç sene sonraya kadar Risale-i Nur’un fahrî avukatlığını yaptığını göz önüne getirirsek, Üstad’ın sözlerindeki incelik meydana çıkar.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-37" id="footnote-217-37-backlink">37</a></span></p>

    <p class="Ara_Baslık_3" id="_idParaDest-130">Refet Kavukçu Anlatıyor</p>

    <p class="METIN_NORMAL">Said Özdemir de Üstad’ı karşılamak için medreseden ayrılırken tutuklanmış, yanımıza getirilmşti. Avukat Bekir Berk Ağabey’i, ilk defa, o gün, Avukat Necdet Doğanata ile nezarettekileri ziyarete gelişlerinde gördüm ve tanıdım.</p>

    <p class="METIN_NORMAL">O geceyi, odalardan birinin masaları üzerinde namaz kılarak, Cevşen okuyarak geçirdik. Oda sahibi şahıs, o sıralarda Ankara otobüslerinde ve DDY garajına asılan ve Risale-i Nur’u reklâm eden vecizeli, kompozisyonlu levhaları indirip, “Ben sağ oldukça bu levhalar asılmayacak.” diyen şef imiş. Bir hafta evvel ölmüş. Yerine henüz tayin de yapılmamış. Kaderin böyle ne garip tecellileri var...</p>

    <p class="METIN_NORMAL">Sabahleyin ifadelerimizi alarak bizi serbest bıraktılar. İfade muhteviyatında yine Üstad’ımızla görüşemediğimiz kaydı vardı. Çünkü şifreli tenbihat öyle idi.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-38" id="footnote-217-38-backlink">38</a></span></p>

    <p class="Ara_Baslık_3" id="_idParaDest-131">Mehmed Fırıncı Anlatıyor</p>

    <p class="METIN_NORMAL">Üstad Hazretleri tuttuğumuz iki odadan birine yerleştiler. Diğer odada hizmet edebilmek için ağabeyler ve biz bulunuyorduk. O anda orada gelen kardeşleri Üstad kabul etti. Hatırımda olanlar, dersin ilk bölümünde, Avukat Bekir Berk, Avukat Necdet Doğanata, Salih Özcan, Hakkı Yavuztürk, Mehmed Emin Birinci, Halil Yürür, Ankara’dan Üstad’ı arabasıyla getiren Hüsnü Ağabey (Bayramoğlu); ikinci bölümünde de Ahmed Aytimur, Ali Demirel, Zekeriya Kitapçı, Galip Gigin, Üzeyir Şenler idi. Üstad Hazretleri akşam namazından sonra uzun, çok uzun ders yaptı. Çok şiddetli konuşuyordu. Divanında dizleri üzerinde duruyor, bazan fırlayıp ayağa kalkıyor, divan yaylanıyordu. Çok haşmetli bir vaziyeti vardı. Üç husus üzerinde durduğu hatırımda:</p>

    <p class="METIN_NORMAL">Birisi, “Bu mahşerî kalabalığı buraya niye topladınız?” diye bize kızıyordu. Ve diyordu, “Bizi de kendilerine benzetirler. Bizi de nümâyişçi, âlâyişçi zannederler. Hâlbuki bizim mesleğimiz ihlâstır. Hizmetimiz böyle şeylere müsaade etmez. Biz, her hâlükârda ihlâsı muhafazayla mükellefiz.” diyordu. Fakat vâkıa o ki, o kalabalığı biz kimseye haber vermemiştik. Ben sadece kardeşim Mustafa’ya söylemiştim. O da Üsküdar’a gelmişti.</p>

    <p class="METIN_NORMAL">İkincisi, “Bizim vazifemiz yalnız ve yalnız ihlâs dairesinde imana hizmet etmektir. Risale-i Nur, ehl-i küfrün belini kırmıştır. Merak etmeyiniz. Hiçbir halt edemeyecekler. Ermeni-Taşnak komitesi, mason komitesi, komünist komitesi benimle uğraştı. ... Fakat katiyen menfî harekete iznim yok. Her birinizi o genç Said kabul ediyorum.” diyordu.</p>

    <p class="METIN_NORMAL">Üçüncüsü, Risale-i Nur’un müsbet iman hizmetiyle memlekette âsayişin temin edileceğini söylüyordu. “Risale-i Nur’da ve Nur talebelerinde kuvvet var. Fakat kullanmaya izin yok. Kur’ân müsaade etmiyor. Yoksa 28 senelik düşmanlarımdan bir günde intikamımı alırım. Masumlara zarar gelir. Katiyen menfî harekete izin yoktur.” derken, iki dizinin üstünde kollarını bize doğru sallayarak odanın içinde âdeta yıldırımlar çakıyordu. Bizler hayretler içersinde kalmıştık. O gece böyle geçti.</p>

    <p class="METIN_NORMAL">1960 yılının birinci günüydü. Gazeteciler Piyer Loti Otelinin lobisini doldurmuştu. Bizim kardeşlerimizden bir grupla beraber Avukat Bekir Berk ve Necdet Doğanata bulunuyorlardı. Bekir Ağabey bir ara Risale-i Nur hakkında seminervâri bir konuşma yaptı. Biraz da İhlâs Risalesi’nden okudu. Gazeteciler soruyorlardı: “Niçin geldi İstanbul’a?” Gazetecilerin sorusu Üstad Hazretleri’ne bildirildi. Üstad Hazretleri, “Ankara’da basılmakta olan bir kitabıma Emniyetin müdahalesi üzerine avukatıma vekâlet vermek için geldim.” diyordu. Bizler nöbetleşe bazan Üstad’ın yan tarafındaki odada duruyorduk. Foto muhabirleri fotoğraf çekmek için akla gelmedik işler yapıyorlardı. Otelin arka kısmındaki odaların önü boydan boya balkondu. Balkondan bütün odaların görünmesi mümkündü. Zübeyir Ağabey gazetecilerin diğer odalardan girip de balkona geçmemesi için, Üstad’ın odasının önüne gelen balkona nöbetçi bıraktı. O esnada Üstad Hazretleri öğle namazı kılıyordu. Namazdan sonra da Eyüp Sultan’ı ziyaret plânlanmıştı. Ben balkonda dururken foto muhabirlerinden birisi, diğer odaların balkon kapısından balkona çıkmıştı. Bana doğru yaklaştı. Zübeyir Ağabey odadaydı. Cam açık. Ben Zübeyir Ağabey’e baktım. Zübeyir Ağabey, “Bırak kardeşim, Üstad’ı o haşmetli vaziyetle çeksin.” dedi. Adam camın önüne gitti. Üstad tahiyyatta iken, birkaç flâş patlattı. Ne çare ki, Üstad çok rahatsız olmuştu, namazı bozdu. “Ne oluyor?” dedi. Zübeyir Ağabey sese koştu. Üstad Hazretleri çok hiddetlenmişti. Namazı yeniden eda etti. İstanbul seyahatinin geri kalanını iptal edip Ankara’ya dönmeye karar verdi. Ve hemen araba hazırlandı.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-39" id="footnote-217-39-backlink">39</a></span></p>

    <p class="Ara_Baslık_3" id="_idParaDest-132">Ali Rıza Sağlamer Anlatıyor</p>

    <p class="METIN_NORMAL">Bir gün Ankara’da, Murat Lokantasında otururken bir telefon geldi. Zübeyir Ağabey’in Polatlı üzerinden Ankara’ya geldiği söylendi. Âtıf Ural, “Muhakkak Üstad da geliyor, çünkü Zübeyir Ağabey Üstad’sız gelmez.” dedi. Hemen hazırlanıp yola çıktık. Elli-altmış kişi kadardık. Bir tarladan Üstad’ın arabasına benzer bir araba gördük. Sungur Ağabey’le o arabaya doğru gittik. Sonra onlar olmadığını anladık. Yola vardığımızda Üstad’ın arabası şimşek gibi geçti. Hemen Ankara’ya doğru hareket ettik. Bekir Berk Ağabey’le beraberdik.</p>

    <p class="METIN_NORMAL">Ankara’ya geldiğimizde Üstad’ın Hacı Bayram’da olduğunu söylediler. Oraya gittik, ama bulamadık. Birkaç yer aradıktan sonra otelde bulabildik. Polisler otelin etrafındaydı. Bekir Ağabey polislerin bakışları altında otele girdi. Israr edince biz de girdik. Orada Bekir Berk Ağabey, Salih Özcan, Tahsin Tola ve Said Özdemir kapıda bekleyip, kimseyi içeri sokmamamızı söylediler. Üstad içerideydi. Bir ara Üstad bizlere üçer defa İhlâs okumamızı söyledi. Bu arada Bekir Berk Ağabey’i, “Sen benim vekilimsin, gel.” diye kucaklayıp bağrına bastı. O gece Üstad’ımız orada kaldı. Ertesi gün de Emirdağ’a döndü.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-40" id="footnote-217-40-backlink">40</a></span></p>

    <p class="Ara_Baslık_3" id="_idParaDest-133">Nureddin Can Anlatıyor</p>

    <p class="METIN_NORMAL">O zamanlar terzilikle meşguldüm. Mesleğimle gerek Üstad’a ve gerekse talebelerine yardımcı olmaya çalışıyordum. Yardımım Mehmed Çalışkan Amca vasıtasıyla olurdu. l955’te askerden döndüm. Askerde iken Risaleler’e karşı sevgim artmıştı. Avrupa fötr şapkayı giymiş, eski adliyenin önünden geçiyordum. Bir tanıdık bana seslendi: “Nureddin! Nureddin! Taksinin içindekini gördün mü?” “Görmedim.” dedim. “Git de bak.” dedi. Gittim, baktım. Bediüzzaman Hazretleri arabada idi. Şapkayı saklayarak ellerini öptüm. Risaleler’i okuyup okumadığımı sordu. Okuduğumu söyledim.</p>

    <p class="METIN_NORMAL">Bir müddet sonra Emirdağ’a ziyaretlerine gittim. İçeriye kimseyi almadığını söylediler. Ceylan ve Zübeyr Ağabeyler’le görüştüğümüzü söyledim. Bu arada içerden haber geldi:</p>

    <p class="METIN_NORMAL">“Biz onu kardeşliğe ve talebeliğe kabul ettik, eserleri okusun.”</p>

    <p class="METIN_NORMAL">Ağabeyler gelip gittikçe bizim dükkâna uğrarlardı. Üstad devamlı olarak bizden eserleri okumamızı isterdi. Konuşmaları gayet kısa olurdu. Vefatından önce Üstad’ı Afyon’da üç gün misafir ettik. Bedriye Eskicuma Anneden çorba gelirdi. Onun çorbasını çok severdi. O sırada kendileri çok rahatsızdı.</p>

    <p class="METIN_NORMAL">Üstad’ın bize sık sık yaptığı bir tavsiyesi vardı ki, onu hiç unutamam. Akşam ile yatsı arasında katiyen boş durmamamızı, ibadetle ve eserleri okuyarak geçirmemizi söyledi.</p>

    <p class="METIN_NORMAL">Üstad Hazretleri burada iken, polisle veya adliye ile bir münasebetim olmadı. Ancak Üstad buradan ayrıldıktan sonra bir ihbar üzerine polisler evi ve dükkânı aradılar. Kitapları aldılar ve beni de siyasî suçlu olarak içeriye attılar. Afyon’da hiçbir avukat benim davayı almaya cesaret edemedi.</p>

    <p class="METIN_NORMAL">Allah ebeden razı olsun. Bekir Berk Ağabey, Hızır gibi imdada yetişti ve on yedi günlük bir mevkufiyetten sonra beraat ettik.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-41" id="footnote-217-41-backlink">41</a></span></p>

    <p class="Ara_Baslık_3" id="_idParaDest-134">Ahmet Hikmet Gönen Anlatıyor</p>

    <p class="METIN_NORMAL">Ben o zamanlarda dava ile ilgili evrakları Bekir Berk Bey’e vermiştim. Kırk beş sahifelik bir rapor vardı. Diyanet İşleri’nin raporu vardı. Külliyat’ın hemen her eseri için bilir kişilerin tetkik neticesinde kanaatlerini ihtiva eden birkaç satırlık notları vardı. Ama dikkatinizi çekerim, hiçbirisinde suç vasfını haiz eden en küçük bir ize rastlanmamıştı. “Bu eserin yüzde 95’i dinî, ilmî, ahlâkî, içtimaî ve insanî mevzulardır yüzde 5’i ise şahsî fikirlerden ibarettir.” deniyordu.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-42" id="footnote-217-42-backlink">42</a></span></p>

    <p class="Ara_Baslık_3" id="_idParaDest-135">Gıyaseddin Emre Anlatıyor</p>

    <p class="METIN_NORMAL">Bir sefer, Bekir Berk Muş’a geldiğinde bizim evde namaz kılıyorlar. “Bunlar kim?” diye sordu benim peder. “Bediüzzaman’ın talebeleridir.” dedim. O zaman dikkatle bakıp şöyle demişti: “Bunların namazında sahabi namazı kokusu var. Ve hadis okumuştu. Meâlen: ‘Ümmetimden bir fırka var ki, onlar kıyamete kadar hak üzerine gideceklerdir.’ O taife bunlardır, işte Nur talebeleri...” demişti.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-43" id="footnote-217-43-backlink">43</a></span></p>

    <p class="Ara_Baslık_3" id="_idParaDest-136">İsmet Orhan Anlatıyor</p>

    <p class="METIN_NORMAL">Üstad vefat ettikten sonra evlendim. Eskişehir’e hicret ettim, bir bakkal dükkânı açtım. İsmail Tomaç isimli lise mezunu bir gence Lem’alar’dan Osmanlıcayı öğretiyordum. Okuması için de yeni yazı ile Mesnevî-i Nuriye’yi verdim. 1971 yılında sıkıyönetim ilân oldu. Nurcuları yakalamaya başladılar. Bu arada benden ders alan İsmail’i yakaladılar. Beni de taharri ettiler. Yarım şeker torba dolusu Risaleler’i yakaladılar. Beni de o gece nezarete koydular. Sabah olunca da Eskişehir sıkıyönetimine teslim ettiler. Tevkif tarihim: 13.5.1971</p>

    <p class="METIN_NORMAL">Askerî savcı ifademi aldı. Tevkif kararı verdi. Sordukları sorular şunlardı:</p>

    <p class="METIN_NORMAL">– Said Nursi kimdir?</p>

    <p class="METIN_NORMAL">– Bir din alimidir.</p>

    <p class="METIN_NORMAL">– Risale-i Nur nedir?</p>

    <p class="METIN_NORMAL">– Kur’an tefsiridir.</p>

    <p class="METIN_NORMAL">– Bu eserleri neden okuyorsun?</p>

    <p class="METIN_NORMAL">– Dinî bilgilerimi geliştirmek için okuyorum.</p>

    <p class="METIN_NORMAL">– Kitaplar arasında benim Osmanlıca yazdıklarım da vardı.</p>

    <p class="METIN_NORMAL">– Bu yazıları kim yazdı, dedi.</p>

    <p class="METIN_NORMAL">– Ben yazdım, dedim.</p>

    <p class="METIN_NORMAL">– Niçin yazdın, dedi.</p>

    <p class="METIN_NORMAL">– Kendime kitap edinmek için, dedim.</p>

    <p class="METIN_NORMAL">– Çok güzel yazın varmış. Niçin Said-i Nursî’nin kitaplarını okuyorsunuz, başka din kitapları okumuyorsunuz, dedi.</p>

    <p class="METIN_NORMAL">– Evimde başka din kitapları da var, dedim.</p>

    <p class="METIN_NORMAL">O sorgudan sonra tevkif kararı verip Eskişehir Askerî Cezaevine götürdüler. Avukat Bekir Berk, cezaevine geldi, vekâletimi aldı. Tahliyem için dilekçe yazdı, kabul edilmedi. İki ay askerî cezaevinde kaldım. Daha sonra askerî ağır cezaya çıktım. Aynı soruları askeri ağır cezada sordular. Aynı cevapları verdim. Sonunda, “Bu eserleri gene okur musun?” dediler. “Okurum.” dedim. Bu onların hiç hoşuna gitmemişti. Tahliyemi istedim, kabul etmediler. Tevkifime karar verip ellerime kelepçe vurdular. İki süngülü askerin arasında yaya olarak cezaevine götürülürken, “Yâ Rab, bu dünya mahkemesi bu kadar zorsa, acaba Mahkeme-i Kübra’da nasıl hesap vereceğiz? Bizleri ve Risale-i Nur şakirtlerinin bütün kusur ve günahlarını affet. Cennetinle ve cemalinle müşerref kıl!” diye dua ettim.</p>

    <p class="METIN_NORMAL">İki ay sonra askerî mahkeme görevsizlik kararı verdi. Sivil mahkemeye havale etti. Askerî bir arabayla kelepçeli olarak bir başçavuş ve iki asker nezaretinde sivil cezaevine geldim. Sivil cezaevinde görevli memurlar, “Bunun suçu neymiş?” diye sordular. “Nurcuymuş.” diye cevap alınca bana ters ters bakmaya başladılar.</p>

    <p class="METIN_NORMAL">Sonra beni içeri alıp sinirli sinirli sorular sordular. Ben hep müsbet cevaplar verdim. Risale-i Nur’a ve Üstad’a meth ü senada bulundum. Dediler:</p>

    <p class="METIN_NORMAL">– Sen mahkemede de böyle konuşur musun?</p>

    <p class="METIN_NORMAL">– Evet konuşurum. Hakikat söylenir, hakikat gizlenmez, dedim.</p>

    <p class="METIN_NORMAL">Beni nezarete attılar. Cezaevine gelen mahkûm 7 gün nezarette kalırmış. Beni 21 gün çıkarmadılar. 21 gün sonra beni cezaevine aldılar. Orada da çeşitli hizmetlerde bulunuyorduk. Kur’ân bilmeyenlere Kur’ân öğretiyorduk, hep ibadet ve dua ile meşgul oluyorduk.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-44" id="footnote-217-44-backlink">44</a></span></p>

    <p class="Ara_Baslık_3" id="_idParaDest-137">Ali Tayyar Anlatıyor</p>

    <p class="METIN_NORMAL">Konya’da bazı tevkifler oluyordu. Dr. Sadullah Nutku Ağabey, Bekir Berk Ağabey ve birçok kimse sabah namazını Konya Kapı Camii’nde kılıp birlikte ders yapıyorlardı. Ben de her on beş günde bir bu derslere iştirak ederdim. Konya Valisi Cemil Keleşoğlu, bir gün Dr. Sadullah Ağabey’i keyfî olarak evinden aldırıp, karakolda insanlık dışı muamelelerle bayıltıncaya kadar dövmüştü. Su dökülüp ayıldığında, o şefkat ve merhamet sembolü ağabeyimiz, “Beddua edeceğimi mi bekliyordunuz? Hayır.” diyerek, ellerini Yaradan’a açıp “Yâ Rabbi! Bu kardeşlerimize hakikatleri öğret. Bunlar hakikatleri bilmiyorlar. Bunları affet!..” diyor. Kendisini bayıltıncaya kadar dövenlerin ıslahı için dua ediyordu. Böylece Habib-i Zîşân Efendimiz’in, Taif’te maruz kaldığı hâdise karşısında yaptığı duaya bir misal teşkil ediyordu.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-45" id="footnote-217-45-backlink">45</a></span></p>

    <p class="Ara_Baslık_3" id="_idParaDest-138">Veli Işık Kalyoncu Anlatıyor</p>

    <p class="METIN_NORMAL">Doğuş Matbaası’nda tab işleri devam ediyordu. Bir gün Said Ağabey, “Matbaaya yakın büro gibi bir yer tutalım, tab hizmetleri orada yapılsın.” dedi. Ulus’ta, Dışkapı Caddesi üzerinde, o zamanki Murat Lokantası üstünde, büyükçe bir oda tutuldu. Artık tashih vesaire işleri, burada yapılıyordu. Biz fakülteden çıkınca buraya geliyor geç vakitlere kadar çalışıyorduk. Nizip Aparmanı’ndaki deshaneyi de Dış Cebeci’deki İlâhiyat Fakültesi’nin yakınındaki Artukoğlu Apartmanı’na taşıdık. Bir taraftan fakültelerimize devam ediyor, diğer taraftan hizmetlerle uğraşıyorduk. Burada yedi arkadaş beraber kalıyorduk. Mehmed, Kâmil, Hasan, Hüseyin Aşçı, İbrahim Canan, İbrahim Ergun ve ben. Burası aynı zamanda, sayıları az da olsa üniversitedeki dindar talebelerin uğrak yeri idi. Cumartesi akşamları, bu talebelerle toplanıp burada, Risale-i Nur dersi yapıyorduk. Çoğu zaman bu derslerimizde Bekir Berk Ağabey, Serdengeçti, Şevket Eygi de bulunuyordu.<span class="__Dipnot_Basvuru" xml:lang="tr-TR"><a class="_idFootnoteLink" href="#footnote-217-46" id="footnote-217-46-backlink">46</a></span></p>

    <div class="_idFootnotes">
      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-26-backlink" id="footnote-217-26">26</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 1/ 380.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-27-backlink" id="footnote-217-27">27</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 2/175</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-28-backlink" id="footnote-217-28">28</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 2/380.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-29-backlink" id="footnote-217-29">29</a> Şahiner, Necmeddin, <span class="Dipnot_italic" xml:lang="tr-TR">Son</span> <span class="Dipnot_italic" xml:lang="tr-TR">Şahitler</span> 4/381.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-30-backlink" id="footnote-217-30">30</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 3/281.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-31-backlink" id="footnote-217-31">31</a> Düzdağ, M. Ertuğrul, <span class="Dipnot_italic" xml:lang="tr-TR">Üstad Ali Ulvi Kurucu Hatıralar</span>, (Kaynak Yay., İstanbul 2008) 3/333-342</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-32-backlink" id="footnote-217-32">32</a> 1971’de.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-33-backlink" id="footnote-217-33">33</a> İzmir’in Şirinyer semti.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-34-backlink" id="footnote-217-34">34</a> Erdoğan, Latif, <span class="Dipnot_italic" xml:lang="tr-TR">Küçük Dünyam</span>, (Ad Yay., İstanbul 1995) s. 142-156.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-35-backlink" id="footnote-217-35">35</a> Erdoğan, Latif, <span class="Dipnot_italic" xml:lang="tr-TR">Küçük Dünyam</span>, s. 157-174.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-36-backlink" id="footnote-217-36">36</a> Akman, Nuriye, <span class="Dipnot_italic" xml:lang="tr-TR">Gurbette Fethullah Gülen</span>, (Zaman Kitap, İstanbul 2004), s…73-74.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-37-backlink" id="footnote-217-37">37</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 3/257.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-38-backlink" id="footnote-217-38">38</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 3/370.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-39-backlink" id="footnote-217-39">39</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 4/344.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-40-backlink" id="footnote-217-40">40</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 3/ 367.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-41-backlink" id="footnote-217-41">41</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 2/314.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-42-backlink" id="footnote-217-42">42</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span> 2/322.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-43-backlink" id="footnote-217-43">43</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 3/270.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-44-backlink" id="footnote-217-44">44</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 3/396.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-45-backlink" id="footnote-217-45">45</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 4/202.</p>
      </div>

      <div class="_idFootnote">
        <p class="Dipnot-Metni"><a class="_idFootnoteAnchor" href="#footnote-217-46-backlink" id="footnote-217-46">46</a> Şahiner, Necmeddin, <span class="Dipnot_italic" xml:lang="tr-TR">Son Şahitler</span>, 4/297.</p>
      </div>
    </div>
  </div>
</body>
</html>
