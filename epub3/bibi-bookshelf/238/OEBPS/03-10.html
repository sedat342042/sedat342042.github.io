<html xmlns="http://www.w3.org/1999/xhtml">
	<head>
		<title>03-10.html</title>
		<link href="template.css" rel="stylesheet" type="text/css"/>
	</head>
	<body>
		<div id="x03-10.html" xml:lang="en-US">
			<div class="Basic-Text-Frame">
				<p class="Ana-Baslik" id="toc_marker-11">9. BÖLÜM <br/>KUR’ÂN’IN MUHTEVASI VE TEMEL KONULAR</p>
				<p class="Ara-baslik-2-8" id="toc_marker-11-1" xml:lang="tr-TR">KUR’ÂN’IN DEĞİŞİK İLİM DALLARINA <br/>AİT BİLGİLERİ İÇERMESİ</p>
				<p class="Normal-9">Kur’ân değişik ilim dallarına ait bilgiler içerir. Ancak bunu teferruatlı bir şekilde değil, temel kaideler ve ilimlerin temel prensiplerinden bahsetmek suretiyle yapar. Hz. Peygamber <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> ümmî idi; yani okuma-yazma bilmiyordu. Ümmî olan birinin söyleyeceği şeyler bellidir. Bu vasfı taşıyan kimse, hiçbir zaman herkesin her yönünü ilgilendiren her meselesini çözüme kavuşturup onun hakkında konuşamaz. Yaptığı şeylerin hepsinin son derece mükemmel olması ise hiç düşünülemez. Hz. Muhammed’in <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> Cenâb-ı Hakk tarafından getirip insanlığa takdim ettiği Kur’ân-ı Kerîm’i bu açılardan incelediğimiz zaman, onda herkesin çözümünü beklediği meselelerin cevaplarının olduğu, çok yönlü bir bilgi hazinesinin varlığı hemen anlaşılır. Ancak hemen şunu da belirtelim ki, Kur’ân-ı Kerîm bir fizik, kimya ya da matematik kitabı gibi, her şeyin formülünü açıkça ortaya koyacak detayda değildir. Zaten böyle olması da imkânsızdır. Ondaki prensipler, bilgiler son derece özetleyici ve yol gösterici mahiyettedir. Yani ana bir kural koyduktan sonra, o kuralın detaylandırılması ve buna benzer başka çözümlerin bulunması insanlara bırakılmıştır. Böylelikle insan sanki rüzgârın karşısındaki bir yaprak gibi algılanmamış; gücü, kuvveti, iradesi olan bir varlık olarak belli şeyler ona havale edilmiştir. Daha doğrusu bir Fransız atasözünde belirtildiği gibi, Kur’ân insana balık yemesini değil, balık tutmasını öğretmiştir. İşte Kur’ân’ın bütün ilimleri ihtiva etmesine bu açıdan bakmak gerekir. Aksi takdirde Kur’ân’ın, bütün zamanları kaplayacak şekilde ilimleri ayrı ayrı bölümler şeklinde ele alması ve formüllerini ortaya koyması gerekir ki bu, Kur’ân’ın gayesinden ve İlâhi bir mesaj olmasından öte bir şeydir. </p>
				<p class="Normal-9">Kur’ân’ın bütün ilimleri ihtiva etmesiyle kastedilen şey; onun ortaya koyduğu ve bildirdiği esaslarda, her dönem ve zamandaki insanlara en doğruyu göstermesidir. Kur’ân-ı Kerîm, insanları irşad ederek dünya ve ahiretin varlığını bildirmiş; Yüce Yaratıcı’ya, meleklere, kitaplara, peygamberlere inanma gereği üzerinde durmuş ve öteden beri insanlar tarafından konulan hurafeleri tashih etmiştir. İnsanları, nefisleri tertemiz hale getiren, iradeye güç ve kuvvet veren, fert ve topluma pek çok faydalar sağlayan, kolay ve sade ibadetlere yöneltmiştir. </p>
				<p class="Normal-9">Kur’ân insanlara faziletleri emrederek, yeryüzünde halifelik makamına ehil bir hale gelmelerini temin etmek; toplumu şiddet ve kargaşadan korumak, onlara mutlu, huzurlu ve güvenli bir ortam sağlamak için toplumsal ve kişisel kurallar koymuştur. Kur’ân’ın getirdiği din; fıtratı yönlendiren, insan tabiatına son derece uyan, hem akıl hem de kalbin bütün ihtiyaçlarını gideren, ruh ve cesedin isteklerini karşılayan, dünya-ahiret dengesini mükemmel şekilde ayarlayan bir özelliğe sahiptir. Aynı zamanda bütün bunları yaparken de ifrat ve tefritten uzak olup son derece bir itidal içinde, ikna edici ve aklı doyurucu delillerle insanın karşısına çıkmaktadır. </p>
				<p class="Ara-baslik-2-8" id="toc_marker-11-2" xml:lang="tr-TR">KUR’ÂN’IN ANA MAKSATLARI </p>
				<p class="Normal-9">Kur’ân-ı Kerîm’in diğer maksatlarının yanında, dört ana maksadının olduğunu söyleyebiliriz. Bunlar, Allah’ın birliği anlamına gelen tevhid, Peygamberlerin gönderilişi anlamına gelen nübüvvet, öldükten sonra dirilmek anlamına gelen haşir ve Allah’a kulluğumuzun göstergesi olan ibadettir. Kur’ân’ın her sûresinde, her âyetinde hatta her bir kelimesinde bu dört esasın tamamını ya da birkaçını görmemiz mümkündür. </p>
				<p class="Normal-9">Kur’ân’ın baştaki ve birinci maksadı; insanların muhtaç oldukları Allah düşüncesini tam ve sağlam bir şekilde onlara öğretmektir. Zaten insanoğlunun dünyaya gönderilmesindeki asıl gaye, Kur’ân’ın da bize bildirdiği gibi, Yaratıcısını tanıyıp O’na hakkıyla kulluk etmektir: “Ben cinleri ve insanları ancak Bana kulluk etsinler diye yarattım.” <span class="parantez-9" style="font-size:0.73em;" xml:lang="tr-TR">(Zâriyat, 51/56)</span> âyeti de açıkça bunu beyan etmektedir. </p>
				<p class="Normal-9">Aslında Allah’a inanmak; her doğan insanın fıtratında var olan bir ihtiyaçtır. Her insan, fıtratında, kendinden yüce, güçlü ve kuvvetli birine inanmayı ihtiyaç olarak hisseder. Ancak bu ihtiyaç, şayet bizi yaratan Yaratıcı tarafından karşılanmazsa, insanlar kendi akıllarına göre farklı farklı ve yanlış, değişik yerlerde bu ihtiyaçlarını karşılar ve yanlış ilah anlayışlarına saparlar. Bazıları bu yüce varlığı, “tabiat kuvvetleri” olarak algılar, bazıları “kendi elleriyle yapıp taptıkları putlar” olarak telakki eder. İşte bunun içindir ki Kur’ân’ın ilk başta gelen maksadı, insanlara gerçek ve sağlam Allah inancını yerleştirmektir. </p>
				<p class="Normal-9">Tarih de açıkça ortaya koymuştur ki; insan, tek başına doğru bir şekilde Yaratıcı’sını tanıyamamaktadır. Gönderilen peygamberler arasındaki devrede bile insan, pek çok bâtıl, hurafe şeylere tapmış, herhangi bir fayda ve zararı olmayan putlara, cansız varlıklara, yıldızlara vs. ibadet etmiştir. Gönderilen her peygamber, ümmetini Allah’a davet etmiş, hatta bu konuda çok büyük gayret sarf etmiş, onlara gerçek Ma’bud’u anlatmıştır. Bütün peygamberler, hayatları boyunca bununla ilgili olarak mücadele etmiştir. Hz. Nûh’un, 950 sene gece-gündüz, gizli-açık bir şekilde, bütün yolları deneyerek kavmini hidayete çağırdığını, ancak onların buna yanaşmadıklarını, misal olarak verebiliriz</p>
				<p class="Normal-9"> Kur’ân’ın ikinci maksadı, peygamberlik müessesesidir. Çünkü peygamberler olmadan, insanın Allah’ın gönderdiği mesajları alması, alsa da onların nasıl icraata geçirileceğini bilmesi imkânsızdır. Ayrıca her dönemde peygamberlerin maruz kaldıkları durumlar, kavimleriyle ilişkileri, dinî pratikleri en ideal anlamda uygulayarak örnek olmaları gibi hususlar da sık sık ve değişik şekillerde Kur’ân’da bahsedilmektedir. </p>
				<p class="Normal-9">Kur’ân’ın üçüncü maksadı, öldükten sonra dirilme, yani ahirettir. Her insan öleceğine göre, ölüm sonrası olaylar, cennet ve cehennem, insanı öldükten sonra bekleyen durumlar her insanın bilmesi ve merak etmesi gereken konular arasında olduğundan, ayrıca ahiret inancının insanların hareketlerini müspet anlamda etkilemede önemli bir güce sahip olduğundan Yüce Yaratıcı değişik sûre ve âyetlerde sık sık bu hususa vurgu yapmıştır. </p>
				<p class="Normal-9">Kur’ân’ın dördüncü maksadı da; ibadettir. İbadetin neden yapıldığı, nasıl yapılacağı, ibadet şekilleri, ibadetlerin ölçüleri gibi durumlar, Kur’ân’da sık sık tekrarlanan hususlardandır. </p>
				<p class="Ara-baslik-2-8" id="toc_marker-11-3" xml:lang="tr-TR">KUR’ÂN’DA ADI ZİKREDİLEN VE <br/>ZİKREDİLMEYEN PEYGAMBERLER</p>
				<p class="Normal-9">Kur’ân-ı Kerîm, Hz. Âdem’den itibaren insanlığa peygamber olarak gönderilen seçkin elçilerden bahseder. Bunlardan bazılarını detaylı, bazılarını özetle ele alır; bir kısmının da sadece isimlerini zikreder. Ancak insanlığa gönderilen bu Yüce Rehberler, sadece Kur’ân’da belirtilenlerden ibaret değildir. Nitekim Kur’ân’daki iki ayrı âyette, peygamberlerin bir kısmının zikredilip bazılarının ise zikredilmediği belirtilir. Bu âyetlerden birinin meâli şöyledir: </p>
				<p class="Normal-9">“Durumlarını sana daha önce anlattığımız nice elçiler gönderdik. Anlatmadığımız nice elçiler de gönderdik. Allah Mûsâ’ya da hitap ederek konuştu.” <span class="parantez-9" style="font-size:0.73em;" xml:lang="tr-TR">(Nisâ, 4/164)</span></p>
				<p class="Normal-9">Diğer bir âyette ise şöyle buyrulmaktadır: </p>
				<p class="Normal-9">“Biz senden önce de birçok elçi gönderdik. Onlardan bazısını sana anlattık, bazısını ise anlatmadık.” <span class="parantez-9" style="font-size:0.73em;" xml:lang="tr-TR">(Gâfir, 40/78)</span></p>
				<p class="Normal-9">Görüldüğü üzere; Yüce Yaratıcı bize gönderdiği elçilerden sadece bazısı hakkında bilgi verdiğini haber vermektedir. Ayrıca bir hadis-i şerifte Allah Teâlâ’nın çeşitli devir ve yerlerde 124 bin  peygamber gönderdiği de rivayet edilmektedir. </p>
				<p class="Normal-9">Kur’ân’da isimleri geçen peygamberler şunlardır: </p>
				<p class="Normal-9">1. Hz. Adem, 2. Hz. İdris, 3. Hz. Nûh, 4. Hz. Hûd, 5. Hz. Sâlih, 6. Hz. İbrahim, 7. Hz. Lût, 8. Hz. İsmail, 9. Hz. İshak, 10. Hz. Yâkup, 11. Hz. Yûsuf, 12. Hz. Şuayb, 13. Hz. Eyyub, 14. Hz. Zülkifl, 15. Hz. Mûsâ, 16. Hz. Hârun, 17. Hz. Dâvûd, 18. Hz. Süleyman, 19. Hz. İlyâs, 20. Hz. Elyesa’, 21. Hz. Yûnus, 22. Hz. Zekeriyya, 23. Hz. Yahya, 24. Hz. İsâ, 25. Hz. Muhammed <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span>. </p>
				<p class="Normal-9">Hz. Lokmân, Zülkarneyn ve Üzeyr’in peygamberliği konusunda ise farklı görüşler vardır. Yani bazı âlimler bunların peygamber olduklarını, diğerleri ise peygamber olmayıp salih birer kul olduklarını kabul ederler. </p>
				<p class="Ara-baslik-2-8" id="toc_marker-11-4" xml:lang="tr-TR">KUR’ÂN’DA BEŞ VAKİT NAMAZ</p>
				<p class="Normal-9">Resûlullâh’a <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> gelen vahyin sadece Kur’ân’dan ibaret olmadığını daha önce belirtmiştik. Yüce Yaratıcı, insanların yapmaları gereken şeyleri Kur’ân’da bazen açıkça belirtmiş, bazen sadece işaret etmiş, bazen sadece ismini zikretmiş, bazen de hiç bahsetmemiştir. Bunların uygulaması, hangi şekil ve biçimlerde yapılacağı gibi hususları peygamberinin uygulamalarıyla göstermiştir. Namaz ibadeti de; kılınış şekli, şartları, bozanları vs. gibi hususlar bizzat Allah Resûlü tarafından gösterilerek öğretilmiştir. Bir hadislerinde Resûlullah <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem):</span> “Ben nasıl namaz kılıyorsam, siz de öyle namaz kılın.” buyurmuştur. </p>
				<p class="Normal-9">Miraç’ta farz olan namaz, Allah Resûlü’ne <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> bizzat Cibril tarafından öğretilmiştir. Cebrail <span class="parantez-9" style="font-size:0.73em;" xml:lang="tr-TR">(a.s.)</span> gelmiş ve Hz. Peygamber’e <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> her namaz vaktinin sınırlarını bildirmiştir. Bir hadise göre, Hz. Peygamber <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> şöyle buyurmuştur: “Cebrail bana beş vakit namazı Kâbe’nin yanında iki kez kıldırdı. İlk günde öğlen namazını hemen güneşin zirveden kaydığı ve her şeyin gölgesinin çok kısa olduğu zamanda kıldırdı. Sonra ikindi namazını her şeyin gölgesinin kendi boyuna eşit olduğu zamanda kıldırdı. Akşam namazını orucun iftar edildiği zamanda, yatsı namazını alacakaranlığın kaybolduğu zamanda ve sabah namazını oruç tutmak isteyenin yeme ve içmesinin haram olduğu zamanda kıldırdı. Ertesi gün öğleni her şeyin gölgesinin kendi boyuna eşit olduğu, ikindiyi her şeyin gölgesinin kendisinin iki katı olduğu zamanda kıldırdı. Akşamı bir önceki gün gibi kıldırdı; yatsıyı gecenin üçte biri geçtikten sonra, sabahı da aydınlık ortalığa yayıldığında kıldırdı. Bundan sonra Cebrail bana döndü ve dedi ki: “Ey Muhammed, bunlar peygamberlerin kıldığı namazların vakitleridir. En doğru vakit tayini iki vakit arasında olanıdır.” Cebrail’in ilk gün kıldırdığı namaz vaktin başı, ikinci gün kıldırdığı namaz vaktin sonudur. </p>
				<p class="Normal-9">Kur’ân’da bu beş vakit namaza çeşitli yerlerde işaret edilir: </p>
				<p class="Normal-9">1. “Gündüzün iki tarafında, gecenin gündüze yakın saatlerinde namaz kıl. Zira böyle güzel işler insandan uzak olmayan günahları silip giderir. Bu, düşünen ve ibret alanlara bir nasihattır.” <span class="parantez-9" style="font-size:0.73em;" xml:lang="tr-TR">(Hûd, 11/114)</span></p>
				<p class="Normal-9">2. Güneşin doğuşundan önce (Fecr) ve batışından önce (Asr) Rabbini hamd ile tesbih et. Gecenin bir bölümümde (İşa) ve gündüzün uçlarında (Fecr, Zuhr, ve Mağrib) tesbihte bulun.” <span class="parantez-9" style="font-size:0.73em;" xml:lang="tr-TR">(Tâhâ, 130)</span></p>
				<p class="Normal-9">3) “Öyleyse akşama girdiğiniz vakit de, sabaha erdiğiniz vakit de Allah’ı tesbih edip (yüceltin). Hamd O’nundur, göklerde de yerde de, günün sonunda da (Asr) ve öğleye erdiğiniz vakit (Zuhr) de.” <span class="parantez-9" style="font-size:0.73em;" xml:lang="tr-TR">(Rum, 17-18)</span>.  </p>
				<p class="Ara-baslik-2-8" id="toc_marker-11-5" xml:lang="tr-TR">KUR’ÂN’IN BİZZAT İSİM VEREREK BAZI <br/>ŞAHISLARDAN BAHSETMESİNİN HİKMETLERİ<span class="G--l-"> </span></p>
				<p class="Normal-9">Kur’ân-ı Kerîm’deki hükümler genel ve umumidir. Fakat bunun yanında bazen çok özel konulara da yer verildiği görülmektedir. Ancak bu durum Kur’ân’ın evrenselliğine engel değildir. Yani çok özel bazı kişi ve meseleleri ele alması, bu hükmün ya da konunun sadece belli bir dönemle sınırlı olduğunu göstermez. Sebeb-i nüzulün hususi olması, hükmün hususiliğini gerektirmez. Tam aksine hüküm umumidir. Ancak belli hikmetlerden dolayı Cenâb-ı Hakk bazı sûrelerde belli konu ve şahısları zikrederek hükümlerini koymuştur. Bunlara örnek olarak Ebû Leheb gibi bir kişinin zikredilmesi, Zeyd’in <span class="parantez-9" style="font-size:0.73em;" xml:lang="tr-TR">(r.a.)</span> boşanması meselesi, bir kadının Resûlullâh’a şikâyetçi olması vs. gösterilebilir. Fakat bütün bu detay gibi görünen olaylara baktığımızda, bunların zikredilmesinin son derece önemli olduğunu, Cenâb-ı Hakk’ın böyle bir üslupla belli şeylere dikkatlerimizi çektiğini görmekteyiz. Bunlardan Ebû Leheb konusunu ele alacak olursak şu hususları görürüz: </p>
				<p class="Normal-9">Ebû Leheb, Hz. Peygamber’e <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> çok yakın olmasına rağmen, o nurdan istifade edememiş ve Hz. Peygamber’e en azılı düşman kesilmişti. Onun içindir ki hem dünyada hem de ukbada onu çetin bir ceza ve netice bekliyordu. Karısı, Beni Ümeyye’ye mensup soylu ve zengin bir kadındı. Allah Rasulü’ne düşmanlık âdeta ona sadistçe bir zevk veriyordu. İki Cihan Serveri’ne karşı yapılan edepsizce muamelelerin pek çoğuna iştirak eder ve bundan derin bir zevk duyardı. Allah Resûlü’nün geçeceği yollara dökmek üzere diken taşıyor, onun geçeceği yollarda yakılsın diye odunları yüklenip getiriyordu ve bütün bunlardan derin bir zevk alıyordu. Aslında pek çok hizmetçi kullanacak kadar şatafata da düşkündü ancak Resulullah’a acı vermekten zevk duyduğu için bu işleri bizzat kendisi yapıyordu. </p>
				<p class="Normal-9">Ebû Leheb inatçı bir insandı. Ebû Cehil onun hakkında “Sakın bunu kızdırmayın. Eğer öbür tarafa geçerse bir daha onu kimse döndüremez.” derdi. Ve bunda da haklıydı. Ancak o, bu inadını Allah Resûlü’ne karşı kullandı. Ona düşmanlıkta harcadı. Hanımıyla beraber omuz omuza verdi ve Kâbe’deki putları ta’ziz ettiler. Lât dediler, Menat dediler de eğilip bir kere olsun yanı başlarında büyüyen Aleyhissalâtü Vesselâm gibi bütün cihanları ifade edecek bir fihrist insanı anlamak için gayret göstermediler. Âlemlere Rahmet olan bu mümtaz şahsiyetten istifade edemediler. </p>
				<p class="Normal-9">Ebû Leheb, Efendimiz’in amcası olması itibarıyla O’nu kollayacağına aksine hep kötülük yaptı. Sonsuza kadar yaşasaydı niyeti yine hep aynı şeyi yapmak olacaktı. İnananlara yapılan ve tatbiki üç sene gibi uzun bir müddet süren boykotu hazırlayan ve bu işin öncüsü olan Ebû Cehillerle beraber oldu; Allah Resûlü’ne ve Müslümanlara kötülük yaptı. Müslümanlar bu üç seneyi ölümle pençeleşerek geçirmişlerdi. Nice yaşlı ve çocuk, bu boykotta hayatını kaybetti. Fakat Ebû Leheb’in vicdanında bütün bu olanlar zerre kadar acıma hissi uyandırmadı. O, böyle vicdandan nasipsiz bir insandı. Zaten Hz. Hatice Vâlidemiz de bu devrede psikolojik olarak iyice yıpranmış, inananlara yapılan bu haksızlığa ve zulme daha fazla dayanamamış ve Hüzün Senesi adını ebedîleştirmek ister gibi vefat etmişti. Ebû Tâlip de aynı sene vefat etti. Ne yazık ki, o da hidayete eremeden gitmişti. Ancak, Allah Resûlü’ne olan kişisel sevgisi ancak bir Müslüman’ın katlanabileceği zulüm ve işkencelere katlanmasına vesile olmuştu. </p>
				<p class="Normal-9">Ebû Tâlip, Allah Resûlü’nü bu derece siyanet edip korurken diğer bir amcası olan Ebû Leheb ona her türlü işkenceyi reva görüyordu. Allah Resûlü kabile kabile geziyor ve Hak din olan İslâm’ı anlatıyor, insanları bu dine davet ediyor; onu bir gölge gibi takip eden kızıl saçlı ve kızıl suratlı bir başkası da durmadan onu yalanlamaya çalışıyordu. </p>
				<p class="Normal-9">Şimdi böyle bir insan için Kur’ân’ın “elleri kurusun” demesi hak ve maslahat değil midir? Ona böyle denmeseydi milyarlarca inanan insanın hukuku zâyi olmayacak mıydı? Böyle bir anlayış, Kur’ân’ın hikmet ve maslahat dolu üslûbuyla nasıl telif edilebilirdi?</p>
				<p class="Normal-9">İslâm’a kötülük yapan çokları hakkında açık, kapalı âyetler nazil oldu. Velid b. Muğire de bunlardan biriydi. Kur’ân onun hakkında “Canı çıkası ne kötü karara vardı.” tabirini kullanmaktadır. O da, Hâlid b. Velid’in babasıydı. Ancak Allah Resûlünün amansız düşmanlarından biriydi. Kendi kendine: “Acaba nasıl iftira atsam?” diye düşünüyordu. Şâir mi, kâhin mi, sâhir mi desem?” diye kararsızlık içinde bocalıyordu. Sonra Kur’ân’a sihir, Allah Resûlüne de sâhir demeye karar verdi de, Cenâb-ı Hakk, Kur’ân da onun bu kararına karşı ona yukarıda zikrettiğimiz âyet mealiyle hitap veya itap etti: “Canı çıkasıca ne kötü karar verdi.” <span class="parantez-9" style="font-size:0.73em;" xml:lang="tr-TR">(Müdderssir, 74/19)</span> Ve daha nice kâfirler Kur’ân’da levmedildi, tehdit edildi. Durum böyle olunca, Ebû Leheb eğer istisna edilmiş olsaydı, acaba bu Kur’ân’ın âlemşümûl olma keyfiyetine uygun düşer miydi? Elbetteki hayır. Zira Velid b. Muğire’nin kınandığı bir yerde, Ebû Leheb kınanmasaydı, bu işin müşâhitleri, Allah Resûlü’ne bunca düşmanlık etmiş bir insanın sırf ona sıhrî olan karâbetinden dolayı korunup muhafaza edildiği zehâbına kapılmayacaklar mıydı? İşte Kur’ân buna meydan vermedi ve Ebû Leheb’i de diğer müşriklerin kategorisine dahil etti. </p>
				<p class="Normal-9">Bu sûre, Mekke’de nâzil oldu. Ebû Leheb ise Bedir Muhârebesi’nin hemen ardından öldü. Demek ki ortada gayba ait bir haber verme bahis mevzuuydu. Ebû Leheb ve karısı kâfir olarak gidecekti ve Kur’ân ne dediyse aynen tahakkuk etti. Nasıl Allah Resûlü, Bedir’de ölecek Kureyş’in ileri gelenlerinin yerlerini göstermiş ve her biri gösterdiği yerde öldürülmüştü ve böyle bir ihbar bu müminlerin kuvve-i mâneviyesini takviye etmişti. Ebû Leheb’in de o şekilde ölmesi inananların kuvve-i maneviyelerini takviye ediyor, âdeta onları daha da uyarıyor ve dikkat edin diyordu. Zira Kur’ân’ın vadettiği her şey oluyordu. Ortada bir zafer vaadi vardı; demek ki o da olacaktı. Herkesin bir avuç Müslüman’a düşman kesildiği bir devrede, bu gibi takviyeler hiç de küçümsenecek şeyler değildi. Aksine doğurduğu müspet netice itibariyle bir bakıma şarttı ve zorunluydu. </p>
				<p class="Normal-9">Bazen küçük bir belâ ve musibetin insanda hâsıl ettiği uyarma ve kendine gelme, manevî hayatı adına öyle şeyler kazandırır ki, perde açılsa, kazanılanlar görülüverse, herkes o belâ ve musibetin gelmesini can u gönülden talep edip isteyecektir. Sonradan kazanılanlar, o musibeti hiçe indirmektedir. İşte insanlık adına, zaten kaybetmeleri kesinlik kazanmış olan böyleleri hakkında söylenenler söylenmemiş dahi olsaydı neticeye zerre tesir etmeyecekti. Olan olmuştu ve onların kötü akıbetleri mukadderdi. Vâkıa burada bir-iki şahıs kötü akıbetleriyle zikrediliyor ve bu, ilk bakışta insanlığın onurunu kırıcı bir üslûp gibi geliyor ise de, neticede milyonlarca insanın şahlanıp derinleşmelerine veya en azından zikredilenlerin akıbetine düşmemek için daha dikkatli davranmalarına vesile olma keyfiyetiyle ele alınacak olursa, ilk hatıra gelen intibanın yerini başka hikmetler alacaktır. Ve Kur’ân’da Ebû Leheb ve emsâlinden bahsedilmesinin ne kadar lüzumlu, psikolojik ve pedagojik açıdan inananlar adına ne kadar gerekli olduğu böylece idrak edilmiş olacaktır. </p>
				<p class="Normal-9">Ayrıca şunu da ilave etmeliyiz ki, bu psikolojik tesir inanan kesimde dediğimiz şekilde bir uyanmaya sebep olduğu gibi, küfür cephesinde de tereddütler hâsıl etmeye başlamıştır. Mutlak küfürleri, şek ve şüpheye inkılap etmekle, nurlu yola girmeleri kolaylaşmış ve önceleri sadece vicdanlarında hapsolan tasdikleri ortaya çıkan tereddütlerin tazyikiyle akıl ve kalbe girme menfezleri bulmuş ve zaten bir müddet sonra neticeler görülmeye başlanmıştır. Ondan sonra niceleri, küfür urbasını çıkararak, iman hil’atini giydi ve irşâdda bulunmak için döndü, gitti. Bu da imân ve insanlık adına az bir kazanç değildir. İşte bazı insanların encamlarının zikredilmesiyle böyle büyük neticeler hâsıl etmek ancak ve ancak Kur’ân’a yakışan ve onun hikmet dolu beyânlarının tezâhürü olan öyle mucizevî bir üslûptur ki şimdiye kadar böyle bir netice hâsıl etme başka hiçbir kelâma nasip olmamıştır. Bu, okyanuslara atılan küçük bir taşla binlerce dalgalar hâsıl etme gibi hârikulâde renklilik ve derinlik örneğidir. Evet, bu dalgalanmalar o günden bugüne binlerce, yüz binlerce hatta milyonlarca insanın gönlünde temevvüc edip durmaktadır. Evet Kur’ân, tergîp ve terhîbin iticiliği ve çekiciliği ile, bir adamın küfür içinde ölmesini haber verdiği aynı anda milyonların hidayetine vesile olma gibi üstün bir üslûpla nâzil olmuştur. Bu da Kur’ân’ın fesâhat ve belâgat ifade eden beyânına gayet uygundur, muvafıktır. Maslahat ve hikmetin ta kendisidir. </p>
				<p class="Normal-9">Ebû Leheb, belli bir karakterin özelliklerini temsil eden bir künye olmakla beraber, lügat itibarıyla bu kelimenin asıl manası, ‘alev babası’ demektir. O itibarla Peygamber’e ve İslâm’a karşı ateş püskürmek isteyip de, kendini cehenneme atmış olan kâfirlerin hepsinin temsilcisi olması sebebiyle onun helâki, hepsinin helâkine misâl yapılmıştır. </p>
				<p class="Normal-9">Burada, söz konusu mananın hususi bir önemi vardır. Yani maksat sadece Ebû Leheb’in şahsını belirtmekten ibaret olmayıp onun vasfına ve bu vasıfta ona benzeyenlerin hallerine de işaret edilmiş demektir. Yani Hz. Peygamber’in <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> amcası olmak gibi yüksek bir nesep, yakınlık, soy ve şerefe sahip olduğu halde, iman etmeyip de ona düşmanlık ve küfürde ısrar ettiğinden dolayı Ebû Leheb böyle helâk oldu. Sahip olduğu soy ve şeref Ebû Leheb’i kurtarmazsa Peygamber’e <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> buğzedip de tevbe etmeyen diğer insanların ne kadar bedbaht olacakları ibret nazarıyla düşünülmelidir. </p>
				<p class="Normal-9">Kur’ân’da zikredilen diğer özel bir konu da, Resûlullah’ın yanına gelen insanların çok uzun bir süre orada kalmaları, merhamet Peygamberi Allah Resûlü’nün bundan dolayı zor durumda kalmasına rağmen ses çıkarmayışı ve bu yüzden insanların bizzat Kur’ân tarafından uyarılmalarıydı. <span class="parantez-9" style="font-size:0.73em;" xml:lang="tr-TR">(Ahzab, 33/53)</span> Yani durum şundan ibarettir: Bir kimseyi ziyaret ettiklerinde (özellikle önemli bir kimseyi) o şahsın yanında oldukça fazla kalmakta ve uzun bir süre oturarak ziyaretine gittikleri şahsa ne kadar eziyet verdiklerini ve ayrıca önemli işlerden o şahsı alıkoyduklarını düşünmemektedirler. </p>
				<p class="Normal-9">Şayet ev sahibi kendilerine gitmelerini söyleyecek olsa, hemen gücenirler. Kendilerini bırakıp oradan ayrılsa, onu ahlâksızca davranmakla suçlarlar. Kezâ ima yoluyla, başka işleri olduğunu söylemeye çalışsa, bu sefer hiç dikkate almazlar. İşte Hz. Peygamber <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> de bu tür problemlerle karşı karşıyaydı. Öyle ki bazı kimseler, sırf Rasulullah’ın <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> sohbetinin lezzetinden dolayı, kendisini önemli birtakım işlerden alıkoyduklarını hiç düşünmüyorlardı. Bu nedenlerden ötürü, sûrede Müslümanlara, kendilerine sohbetin sona erdiği bildirilince, hemen dağılmaları söylenmiştir. </p>
				<p class="Normal-9">Yine bir başka zaaf da, gerekli gereksiz herkesin Hz. Peygamber <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> ile özel görüşme konusundaki ısrarlı talepleriydi. Nitekim bu kimseler Hz. Peygamber’le <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> meclis içinde fısıltılı konuşuyorlardı ki bu da hem Hz. Peygamber’i hem de bu mecliste bulunanları rahatsız ediyordu. Bu sebepten dolayı, Allah Teâlâ, Elçisi Hz. Muhammed <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> ile bu şekilde görüşmek isteyenlerin, görüşme öncesinde sadaka vermeleri şartını koydu. <span class="parantez-9" style="font-size:0.73em;" xml:lang="tr-TR">(Mücadile, 58/12)</span> Böylelikle, bu davranışın kötü bir âdet olup terk edilmesi gerektiği hususunda Müslümanların uyarılması amaçlanmıştı. Gerçekten de, Müslümanlar bu kötü âdeti terk ettikleri için, bu şart bir süre sonra yürürlükten kaldırılmıştır. <span class="parantez-9" style="font-size:0.73em;" xml:lang="tr-TR">(Mücadile, 58/13)</span> Bu da, çok önemli bir toplumsal  yaranın sarılmasına vesile olmuştur. </p>
				<p class="Normal-9">Buna benzer bir konuda, Zeyd’in Hz. Zeynep’ten boşanması ve Hz. Zeynep’le Resûlullâh’ın evlenmesidir. Hz. Zeynep <span class="parantez-9" style="font-size:0.73em;" xml:lang="tr-TR">(r.anhâ) </span>Allah Resûlü’nün halasının kızıdır. Gayet asil, ince ruhlu ve iç derinliğine sahip bir hanımdı. Yakın akrabası olması hasebiyle Hz. Peygamber’in çok iyi bildiği ve tanıdığı birisi idi. Evlilik çağı gelince de onu, evlatlığı Zeyd’e istemişti. Hz. Zeynep’in ailesi ilk önce böyle bir teklif karşısında biraz tereddüt göstermiş, bunun üzerine şu âyet nâzil olmuştur: </p>
				<p class="Normal-9">“Bununla beraber Allah ve Resûlü bir işe hükmettiği zaman, gerek mü’min bir erkek ve gerekse mü’min bir kadın için, o işlerinde başka bir tercih hakkı yoktur. Her kim de Allah ve Resûlü’ne karşı gelirse, açık bir sapıklık etmiş olur.” <span class="parantez-9" style="font-size:0.73em;" xml:lang="tr-TR">(Ahzab, 33/36) </span></p>
				<p class="Normal-9">Neticede Hz. Zeyneb’in hem ailesi hem de kendisi teklifi kabul etmişlerdir. Onlar kızlarını Resûlullah’a <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> vermek istiyorlardı. İsteyen kişi başkası olunca, başlangıçta haklı olarak böyle bir tereddütle karşı karşıya kaldılar. Daha sonra da Zeyd’le nikâhları kıyılmış oldu. Ancak bu evlilik kısa sürmüş, sonunda boşanmak mecburiyetinde kalmışlardır. </p>
				<p class="Normal-9">Yukarıda da bir nebze değindiğimiz gibi Zeyneb <span class="parantez-9" style="font-size:0.73em;" xml:lang="tr-TR">(r.anhâ)</span>, asil bir aileye mensup, soylu ve gayet ince ruhlu bir kadındı. Zeyd’i, kölelikten azad edilmiş olduğundan dolayı kendine denk sayamamış, ona varmak istememişti. Bu evliliğe yalnızca Allah Resûlü <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> istediği için evet demişti. Ancak Zeyd’e bir türlü kalbi ısınmamıştı; devamlı bir huzursuzluk içerisindeydi. Zaman zaman da Zeyd’e <span class="parantez-9" style="font-size:0.73em;" xml:lang="tr-TR">(r.a.)</span> karşı kendi üstünlüğünü söylemekten geri durmuyordu. Gerçekten her iki taraf da böyle bir evlilikten mutlu görünmüyorlardı. Durum Resulullah’a intikal ettiriliyor, ancak o hep sabır tavsiye edip ayrılmalarını istemiyordu. Ve Hz. Zeyd’e şu tavsiyeyi yapıyordu: “Hanımını yanında tut ve Allah’tan kork.” Yani “Kadını boşamanın önemsiz bir mesele olmadığını, Allah katında sorumluluk getiren bir iş olduğunu düşün. Çünkü “Allah katında helallerin en çirkini, boşamadır.” diyordu.<span class="dipnot-referans-6" style="font-size:1em;" xml:lang="en-US"><a class="footnote-link" href="#footnote-228-1" id="footnote-228-1-backlink">1</a></span> </p>
				<p class="Normal-9">Âyetin devamında: “Allah’ın açığa vuracağı şeyi içinde gizliyordun. İnsanlardan çekiniyordun. Halbuki Allah, kendisinden korkmana daha çok layıktır.”</p>
				<p class="Normal-9">Allah Resûlü <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span>, Cenab-ı Hakk’ın bildirmesiyle, bir gün Zeyneb’in <span class="parantez-9" style="font-size:0.73em;" xml:lang="tr-TR">(r.anhâ)</span> kendi hanımı olacağını biliyordu. Ancak bunu, açıklama emri olmadığı için gizliyordu. Yoksa böyle açık bir emir olsaydı, onu uygulama ve bu emre uymada asla tereddüt göstermez, onu tehir etmeyi aklından dahi geçirmezdi. Sonuç ne olursa olsun onu açıklardı. Fakat Resûlullah, içinde hissettiği bir ilhamla karşı karşıya idi. Onu açığa vurmak ve insanlara bildirmek istemiyordu. Bu durum, Allah’ın bu işi açığa vurmasına kadar devam etti. </p>
				<p class="Normal-9">Bu evlilik vesilesiyle, topluma birtakım yeni prensipler getirilmiş, öteden beri süregelen birtakım telakkiler kaldırılmış oluyordu. Ve böyle bir evliliğin pek çok hikmeti vardı. Bunları şu şekilde sıralamamız mümkündür: </p>
				<p class="Normal-9">1. Öteden beri Cahiliye döneminde, esir olan insanlara, ikinci sınıf insan olarak bakılır, hor ve hakir davranılırdı. Bu kişiler her ne kadar daha sonradan hürriyete kavuşturulsa da, topluma yerleşen yanlış telakkiden dolayı, konulan bu sınıf farkı engelini aşamazlardı. </p>
				<p class="Normal-9">Ancak eşitlikle gelen İslam’ın, böyle bir şeyi kabul etmesi beklenemezdi. Onun nazarında bir insanın üstünlük veya aşağılık ölçüsü köle veya hür olması değildi. Üstünlük ölçüsü, sadece ve sadece iyi kul olma noktasını yakalamaktı: “Ey İnsanlar! Doğrusu biz sizleri bir erkekle bir dişiden yarattık. Sizi milletler ve kabileler haline koyduk ki birbirinizi kolayca tanıyasınız. Şüphesiz Allah katında en değerliniz, O’na karşı gelmekten en çok sakınanınızdır..” <span class="parantez-9" style="font-size:0.73em;" xml:lang="tr-TR">(Hucurât, 49/13)</span></p>
				<p class="Normal-9">Ancak dem ve damarlarına kadar işlemiş olan bu meseleyi bir iki sözle çıkarıp atmak mümkün değildi. Efendimiz ilk önce esirliği kaldırmak, esirleri hürriyete kavuşturmak, onları aşağılanma duygusundan kurtarmak, halkın kafasında esirin hor ve hakir görülme meselesini silmek istiyordu. İşte bu noktada Allah Resûlü kendi yakın akrabasından başlamak üzere meseleye el attı. Halasının kızı Zeyneb’i, azadlısı Zeyd’le evlendirdi. Bununla o, esaretten kurtulan bir insanla, hür ve asil birinin eşit olduğunu, dolayısıyla evlenmelerinde hiçbir sakıncanın olmadığını göstermek istemişti. Nitekim gösterdi de. </p>
				<p class="Normal-9">2. O dönemde evlatlık olarak alınan kimseler, gerçek evlat olarak telakki ediliyor, aralarında kanbağı akrabalığı hükümleri cereyan ediyordu. Resûlullah Zeyneb <span class="parantez-9" style="font-size:0.73em;" xml:lang="tr-TR">(r.anhâ)</span> ile evlenmek sûretiyle böyle bir şeyin olamayacağını, evlatlığın boşadığı hanımla evlenilebileceğini ortaya koyuyor ve yerleşmiş olan bu Cahiliye geleneğini kökünden kaldırmış oluyordu. </p>
				<p class="Normal-9">3. Aynı zamanda bununla, dinde olan küfüv (denklik) meselesi gösterilmiş olunuyordu. Evlenme hadiselerinde gözden ırak edilmemesi gerekli bir hususun da, eşler arasındaki denklik olduğu anlaşılmış oluyordu. </p>
				<p class="Normal-9">Bu evliliğin bizzat Kur’ân’da zikredilmesindeki hikmetlerden birisi, yeni bir kısım hükümlerin konmasıdır. Öteden beri cahiliye toplumunda yerleşmiş bazı yersiz âdetler vardı. Bunların ortadan kaldırılması, yenilerinin ortaya konması gerekiyordu. Bunu da ancak Allah Resulü yapabilirdi. Çünkü böyle bir şeye başkalarının kalkışması mümkün değildi. Buna misal olarak, başkasını oğul edinmeyi verebiliriz. İslam öncesi Arap âdetlerinden birisi de, evlatlık edinmeydi. Onlara göre bu âdet, öteden beri tevarüs eden örfî bir uygulama olarak telakki ediliyordu. Birisi başkasının çocuğunu evlatlık alıyor, kendi öz evladıymış gibi kabul ederek, miras, talak, evlenme yasağı vs. pek çok konuda ona, öz evlat muamelesi yapıyordu. </p>
				<p class="Normal-9">Resûlullah da İslam’dan önce Zeyd b. Hârise’yi evlatlık edinmişti. Herkes onu, Zeyd b. Muhammed (Muhammed oğlu Zeyd) diye çağırıyordu. Ancak aslı astarı olmayan bu geleneğin kaldırılması gerekiyordu. İşte Zeyd’in boşadığı Hz. Zeyneb ile yapılan evlilikle, bu bâtıl âdet ortadan kaldırılmış oluyordu. </p>
				<p class="Normal-9">Netice olarak şunu diyebiliriz ki, Kur’ân’da bazı özel meseleler ele alınmakta, şahıslar zikredilmektedir. Ancak bu meseleler ve şahısların taşıdığı ya da ifade ettiği hükümler, hiçbir zaman sınırlı bir özellik taşımamakta, aksine bütün zaman ve şahısları içine almaktadır.  </p>
				<p class="Ara-baslik-2-8" id="toc_marker-11-6" xml:lang="tr-TR">KADINLARIN DÖVÜLMESİYLE <br/>İLGİLİ ÂYETİN ANLAM ÇERÇEVESİ</p>
				<p class="Normal-9">Konuyla ilgili âyetin meali şöyledir: “.. İyi kadınlar: itaatli olan ve Allah kendi haklarını nasıl korudu ise, kocalarının yokluğunda, onların hukuklarını koruyan kadınlardır. Dik başlılığından yıldığınız kadınlara gelince: Onlara evvela öğüt verin, vazgeçmezlerse yatakta yalnız bırakın ve bunlarla da yola gelmezlerse onları hafifçe dövün. Şayet size itaat ederlerse, onlara yüklenmek için bir sebep aramayın. Unutmayın ki üstünüzde çok yüce ve büyük olan Allah vardır. Eğer karı kocanın birbirinden ayrılacaklarından endişe ederseniz, o vakit, kendilerine erkeğin ailesinden bir hakem, kadının ailesinden bir hakem gönderin. İki taraf işi düzeltmek isterlerse, Allah onları uyuşmaya muvaffak buyurur. Şüphesiz Allah alîm ve habîrdir (her şeyi bilir, bütün maksatlardan haberdardır).” <span class="parantez-9" style="font-size:0.73em;" xml:lang="tr-TR">(Nisâ, 4/34-35)</span></p>
				<p class="Normal-9">Demek ki ideal mümin kadın, gerçek müminliğinin gereği olarak mutlaka kocasına karşı saygılı olmalıdır ve bu sıfat onun ayrılmaz niteliğini oluşturmalıdır. “Saygılı olmak”; âyetin ifadesiyle “Kunût”; baskı altında, zorlamalı, isteksiz ve baştan savmacı bir itaat demek değildir. Aksine isteyerek, benimseyerek, gönüllü ve arzulu bir şekilde gösterilen itaat anlamına gelir. Bundan dolayı yüce Allah “İtaat edenler” dememiş, “saygılı olanlar” buyurmuştur. Bağrında büyüyen yavrulara havasının, nefeslerinin, esintilerinin ve meltemlerinin damgasını vuran insan yuvasına yakışan tutum budur. </p>
				<p class="Normal-9">İdeal mümin kadının, müminliğinin ve idealliğinin gereği olan kişiliğinin başka bir sıfatı da kocası ile arasındaki kutsal ilişkinin dokunulmazlığını, sadece kocasının varlığında değil, yokluğunda da titizlikle korumasıdır. Aynı insan bütününün yarısını oluşturmaları hasebiyle sırf kocasına açık olan mahremiyetlerini başkalarının gözlerinden ve dokunmalarından kesinlikle uzak tutmalıdır. </p>
				<p class="Normal-9">Kadının, yabancılara kapalı tutması gereken mahremiyetlerinin neler olduğunu ne kadın ne de erkek belirliyor. Bunları belirleyen, yüce Allah’ın bizzat kendisidir; âyetteki “Allah’ın korunmasını emrettiği” ifadesi bu gerçeği ortaya koymaktadır. </p>
				<p class="Normal-9">İdeal (saliha) kadınların dışında kalan kadınlara gelince; bunlar dikkafalı ve serkeş kadınlardır. Kur’ân’da bu sıfatı ifade etmek için kullanılan “Neşz” kelimesi “yüksek yerde durmak” anlamına gelir. Bu ifade, belirli bir psikolojik durumu kelimelere yansıtan somut bir ifadedir. Gerçekten dikkafalı, serkeş insan baş kaldırma ve kafa tutma konusunda sivrilen, göze batan insan demektir. </p>
				<p class="Normal-9">İslâm sistemi ailede dikkafalılığın gerçekten uygulamaya girmesini, isyan bayrağının çekilmesini, reislik otoritesinin kaybolmasını ve sonuç olarak yuvanın iki kampa bölünmesini pasif bir şekilde karşılamaz. Çünkü iş bu noktaya varınca çoğunlukla, problem çözülemez. Buna göre dikkafalılığın ve isyanın tohumları henüz filiz vermeden bunlara karşı önlem almak gerekir. Yoksa eğer bu tohumlar yeşermeye bırakılacak olursa iş, bu önemli kurumun bozulmasına ve yozlaşmasına varır. Artık orada huzur ve güven kalmaz. Artık yuva yavruların yetişmelerine uygun sıcaklığını ve korunaklığını yitirir. Daha beteri de vardır. Böyle gitgide bir gün bu yuva dağılır, çöker ve temelli mahvolur. O zaman genç yavrular ya başıboş kalır; ya da psikolojik, sinirsel, organik hastalıklara, belki de türlü sapıklıklara yol açacak şartlar içinde büyümek zorunda kalırlar. </p>
				<p class="Normal-9">Demek durum son derece ciddi. O halde sözünü ettiğimiz dikkafalılığın ve isyankârlığın belirtileri ortaya çıkar çıkmaz hemen bunları tedavi etmenin çaresine başvurmak gerekir. İşte aile kurumunu sarsılmaktan ve yıkılmaktan korumak için kurumun bir numaralı sorumlusu olan kocaya çoğunlukla uslandırıcı sonuç veren bazı terbiye yöntemlerini kullanma yetkisi tanınıyor. Bu yöntemleri kullanmaktan maksat; karşı taraftan intikam almak, onu küçük düşürmek ya da ona acı çektirmek değildir. Amaç; yola getirmek, dikkafalılığın bu başlangıç aşamasında yuvada açtığı deliği tıkamak ve gediği sıvamaktır. </p>
				<p class="Normal-9">“Dikkafalılık edeceklerinden endişe ettiğiniz kadınlara öğüt veriniz, onları yataklarında yalnız bırakınız ve dövünüz. Eğer uslanıp size itaat ederler ise kendilerine karşı başka bir tedbire başvurmayınız. Hiç kuşkusuz Allah yücedir, büyüktür.” <span class="parantez-9" style="font-size:0.73em;" xml:lang="tr-TR">(Nisâ, 4/34)</span></p>
				<p class="Normal-9">Yüce Allah <span class="parantez-9" style="font-size:0.73em;" xml:lang="tr-TR">(celle celâluhû)</span> insan bütününün her iki yarısını, yani kadını ve erkeği ile insanı onurlu kılmıştır. Kadın hakları, onun insan olmasından kaynaklanan temel haklardır. Müslüman kadın, tüm vatandaşlık haklarına sahiptir. Bunların yanı sıra erkeğin yönetimi altında olacağı ilkesi, kadının kendi hayat arkadaşını seçme özgürlüğünü, şahsı ve malı ile ilgili tasarruf yetkisini ortadan kaldırmaz. </p>
				<p class="Normal-9">O zaman kalplerimiz şahsî ihtirasların tutsağı olmamış ve başlarımız şımarıklıktan dönmüş değil ise önce bu uslandırma amaçlı önlemlerin niçin ortaya konduğunu, sonra da bunların nasıl bir yöntem uyarınca uygulanmaları gerektiğini kolayca anlarız. </p>
				<p class="Normal-9">Bu önlemler, -dikkafalılık tehlikesi belirince- koruyucu birer tedbir olsunlar diye yürürlüğe konmuşlardır. Amaçları nefisleri ıslah etmek ve problemleri kaynaklarında çözmektir. Yoksa bu önlemler kalpleri daha çok kırmak, kin ve nefretle doldurmak yahut aşağılık kompleksine ve öç duygularına yuva yapmak için ortaya konmamıştır. </p>
				<p class="Normal-9">Burada söz konusu olan şey kadın-erkek savaşı değildir ki, bu önlemler aracılığı ile dikkafalılığa kalkışmak isteyen kadının burnu kırılsın veya zincire vurulsun!</p>
				<p class="Normal-9">Böyle bir şey asla İslâmî değildir. Böyle bir uygulama bazı dönemlerin toplumsal geleneği olabilir. Bu; sadece erkeğin ya da sadece kadının alçalmasından, yozlaşmasından değil, bir bütün olarak insanın alçalmasından ve izzet erozyonuna uğramasından kaynaklanan onur kırıcı bir gelenektir. Fakat İslâm gündeme gelince mesele hem biçim hem yöntem hem de amaç bakımından farklılık kazanır. Âyeti inceleyelim. </p>
				<p class="Normal-9">“Dikkafalılık edeceklerinden endişe ettiğiniz kadınlara öğüt veriniz.”</p>
				<p class="Normal-9">Bu konudaki ilk başvurulacak yol, öğüt vermek. Bu önlem aile reisinin yani evin baş sorumlusunun ilk görevidir. Her durumda kendisinden başvurması beklenen, sürekli bir eğitim faaliyetidir. Nitekim Yüce Allah şöyle buyuruyor: “Ey müminler, kendinizi ve aile fertlerinizi yakıtı insanlar ve taşlar olan cehennem ateşinden koruyunuz.” <span class="parantez-9" style="font-size:0.73em;" xml:lang="tr-TR">(Tahrim, 66/6)</span>. </p>
				<p class="Normal-9">Serkeşlik, küstahlık ve başkaldırmasından endişe edilen kadınlara erkeklerin yapacağı ilk iş, onlara nasihat etmektir. Kadınlar sizin elinizin altında bulunurlar, istediğiniz işleri görürler, neslinizi devam ettirirler, siz de bir mürşid gibi nasihat eder, irşâdda bulunursunuz. Bu konuda siz daima onlara payanda olacak ve istikâmet yolunu göstereceksiniz. Belki onlar kendilerine ait kozları kullanmak isteyecekler; fakat size düşen ilk vazife onları Cenâb-ı Hakk’ın murakabesine ulaştırmaktır. (Feizûhünne) emri en kısa ve hülâsa manasıyla bunu emretmektedir. </p>
				<p class="Normal-9">Fakat âyetin anlattığı endişe karşısında erkek, bu önleme belirli bir amaca ulaşmak için başvurur. Bu belirli amaç, dikkafalılık hastalığını henüz palazlanmadan, henüz tam anlamı ile açığa çıkmadan tedavi etmektir. Fakat kimi zaman öğüt vermek işe yaramayabilir. Kadın kontrolsüz bir bencilliğe veya bilinçsiz bir burnubüyüklük kompleksine kapılmış olabilir. Güzelliğine, malına, soyluluğuna ya da bir imtiyazına güvenerek aile kurumunun ortak üyesi olduğunu; kapris yapacak, böbürlenecek ya da çatışmaya girişecek bir rakibi olmadığını unutabilir. İşte o zaman sıra ikinci önleme gelir. Bu önlem, kadının lüzumsuz ve boş gururunu kırma amacı taşır. Kadının güzellik, çekicilik gibi erkeğe hava atmak için koz olarak kullanmaya kalkıştığı ya da yönetilen konumunda olduğu bu kurumun üyesi olmayı içine sindirememesine sebep olan bütün üstünlüklerine yöneliktir. </p>
				<p class="Normal-9">“Onları yataklarında yalnız bırakınız.” Yatak, bir tahrik ve cazibe yeridir. Şımarmış, dikkafalı kadın burada egemenliğinin doruğuna ulaşır. Eğer erkek bu tahrik karşısında arzularını frenleyebilirse şımarık hanımının en etkili silâhını elinden almış olur. Erkeğin en kritik anda ortaya koyacağı bu güçlü irade karşısında ve bu kararlı direniş önünde genellikle kadının geri çekildiği, yumuşadığı görülür. </p>
				<p class="Normal-9">Kadınların erkeklere diş geçireceği ve onları alt edeceği yer yatak odalarıdır. Kadın orada erkeğe diş geçirirse, hayatın diğer safhalarında da erkek ona söz dinletemez. İşte onların hâkim olduğu o yerde, erkek, edep sınırını aşmadan ve yaptığından evin içindekileri veya başkalarını haberdar etmeden, meselenin mahremiyetini koruyarak, kadına karşı iradesinin hakkını verir ve orada mağlup olmazsa, psikolojik olarak kadının hizaya gelmesi çok daha kolay olacaktır. Yalnız çok hassas davranılması gereken bu noktada ifrat ve tefritten kaçınmak lazımdır. Zira her ikisinden de, beklenen neticeyi elde etmek mümkün değildir. Erkek odayı terk etmeyecek, kendine ayrı bir yatak yapmayacak, belki aynı yatakta sırtını kadına dönerek mesafeli duracak. Zaten iradesinin hakkını vermek de o esnadaki dirâyetiyle belli olacaktır. Böylece onu, kendi silahıyla altetmiş olan erkek, kadına koz kullanma fırsatı vermemiş ve onun benlik gösterilerine kendi beniyle cevap vermiş olacaktır. </p>
				<p class="Normal-9">Yalnız bu önlemin, yani erkeğin hanımını yatağında yalnız bırakması tedbirinin uygulanışı sırasında gözetilmesi gereken belirli kurallar vardır. Bu da; bu yatakta yalnız bırakma eyleminin yatak odasının dışına taşırılmaması, karı-koca arasında kalmasıdır. Olay, çocukların önünde cereyan eden bir yatak boykotuna dönüşmemelidir. Dönüşürse onların gönüllerine kötü ve yıkıcı duyguların tohumlarını eker. Bunun yanı sıra, bu önlem yabancıların gözleri önüne serilen gösterişli bir eylem şekline de bürünmemelidir. Yoksa kadının onurunu rencide eder ve onun dikkafalılığını azdırır. Amaç; kadını küçük düşürmek ya da çocukların zihinlerini bulandırmak değil, dikkafalılık kompleksini tedavi etmektir. Hem dikkafalılığa karşı bir ders vermenin ve hem de bu işi kadını başkaları önünde küçük düşürmeden yapmanın konu edilen önlemin ortak amaçları oldukları açıkça görülür. </p>
				<p class="Normal-9">Fakat bu önlem de başarılı olmayabilir. O zaman ne olacak? Aile kurumu yıkıma mı terk edilecek? Hayır. Sırada bir üçüncü önlem var. Belki öbür ikisine göre biraz sert, ama kadının dik kafalılık kompleksi yüzünden aile yuvasının tamamen yıkılmasından daha kolay göze alınır ve daha az risklidir kuşkusuz. </p>
				<p class="Normal-9">“Onları dövünüz.” Eğer bu önlemi yukarıdaki inceliklerin ve bu tedbirlerin ortak amacının ışığı altında ele alırsak, söz konusu dövmenin öç alma, sadist duyguları tatmin etme amacı güden bir acı çektirme ya da kadının onurunu kırma, kişiliğini hırpalama eylemi anlamına gelmeyeceği, bunların yanı sıra kadının istemediği bir hayatı zorla, baskı ile yaşatma aracı olarak kullanılamayacağı açıkça anlaşılır. Bu eylem, terbiye edicinin sevecen duygularına eşlik eden bir uslandırma girişimi olmakla sınırlıdır. Tıpkı babanın çocuklarına ve öğretmenin öğrencilerine yönelik uygulamalarında olduğu gibi. </p>
				<p class="Normal-9">İşte, bu üç merhale nazara alınarak meseleye öyle bakmak gerekir, yoksa ister lehinde ister aleyhinde gidip hemen dövmeye takılmak dengesizliktir. Bir kere dövme esas değildir. Medine devrinde erkekler Allah Resûlüne gelerek kadınların huysuzluğundan şikâyet ederler. O da “Fazla acıtmadan hafifçe okşayın.” buyurur. Bir müddet sonra da, Hâne-i Saâdet’in odaları, kocalarından dayak yiyen şikâyetçi kadınlarla dolar. Resulullah’ın <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> hanımları, durumu Allah Resûlü’ne bildirirler. Bunun üzerine Allah Resûlü, mescide gelerek sahabeyi toplar ve onlara: “Duydum ki kadınları dövüyormuşsunuz. Bundan böyle kadınlar dövülmeyecektir.” der ve meseleyi kestirip atar. Önce onlara bir ruhsat vererek, şikâyetin meydana gelmesine imkân hazırlamış ve şikâyet meydana gelince de “Dövmeyeceksiniz.” demiştir. </p>
				<p class="Normal-9">Kadını dövmeme hususunda Allah Rasülü’nden rivayet edilen birçok hadîs-i şerîf vardır. Âdeta bu hadîsler âyette mücmel bırakılan bazı hususları tafsîl ve beyân etmiştir. Bilhassa, gündüz, kadını hayvan döver gibi dövüp gece de yanına gitmeyi sert bir dille kınamıştır. Gece bütün bağları koparmak zorunda olan insanın sabahki tavrı hiç de hoş karşılanmamıştır. </p>
				<p class="Normal-9">Dövmek en son ve mecburi istikâmet neticesi ruhsat verilen bir hareket tarzıdır. Yukarıda da belirttiğimiz gibi; birinci ve ikinci maddelerin fayda vermediği yerde kullanılır. Yani istisnâî bir durumdur. Başka türlü yola gelmeyen ve fıtratı ancak dövmekle yola gelmeye müsait olanlara tatbik edilebilir. Döverken de, canını fazla yakmayacak ve bilhassa yüze vurmaktan da kaçınılacaktır. </p>
				<p class="Normal-9">Söylemeye gerek yok ki, eğer bu önemli kurumun ortakları arasında uyum varsa bu önlemlerin hiçbirine yer yoktur. Bu önlemlere ancak sarsıntı ve bozulma tehlikesi karşısında başvurulur. Bu sarsıntı ve bozulma tehlikesi de ancak bu önlemler aracılığı ile tedavi edilmeye çalışılan bir sapmadan kaynaklanır. Ne öğüt verme ne de yatakta yalnız bırakma önlemleri işe yarar ise o zaman ortada başka türden ve başka düzeyde bir sapma var demektir ki ona karşı diğer önlemler çare olamazken bu önlem çıkar yol olabilir. </p>
				<p class="Normal-9">Bazı sapma türlerine ilişkin pratik deneyimler ve psikolojik araştırmalar bu dövme önleminin belirli bir psikolojik anormalliği tedavi edecek, aynı zamanda bu anormalliğin sahibinin davranışlarını düzeltecek ve onu tatmin edecek en uygun çare olduğunu söylüyorlar. Öyle kadınlar var ki, ancak pazu gücü ile kendilerini alt eden erkeklerin otoritesine sığınmak isterler ve ancak gücünü bu yolla kendilerine kanıtlayan erkeklerin eşleri olmaktan hoşlanırlar. Kuşkusuz bütün kadınların tabiatı böyle değildir. Fakat böyle kadınlar da vardır. İşte bu tür kadınları hizaya getirebilmek ve bunun sonucunda da bu önemli kurumun barış ve güvenliğini koruyabilmek için bu son önleme başvurmak gerekli olabilir. </p>
				<p class="Normal-9">Bu önlemler dikkafalılık kompleksinin belirtilerini henüz bu kompleks palazlanmadan tedavi etmek için ortaya kondu ve hemen arkasından kötüye kullanılmalarını önleyecek uyarılar gündeme getirildi. Bunun yanı sıra, Peygamber Efendimiz <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> gerek eşlerine yönelik pratik uygulamaları ile gerekse sözlü direktifleri ile bu konudaki yanlış anlamaları düzeltmeye ve orada-burada görülen aşırı uygulamaları frenlemeye yöneldi. </p>
				<p class="Normal-9">Nitekim sahabiden birinin “Ya Resûlullah, eşlerimizin üzerimizdeki hakları nelerdir?” diye sorması üzerine Peygamberimiz <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> şöyle buyurdu: </p>
				<p class="Normal-9">“Kendin yiyince ona da yedirmen, kendin giyince ona da giydirmendir. Ayrıca yüzüne vurmazsın, ona hakaret etmezsin ve kendisini yatakta yalnız bırakmayı evin dışına taşırmazsın.”</p>
				<p class="Normal-9">Bu arada Ebu Hureyre’nin <span class="parantez-9" style="font-size:0.73em;" xml:lang="tr-TR">(r.a.)</span> bildirdiğine göre Peygamberimiz şöyle buyuruyor: </p>
				<p class="Normal-9">“İçinizden biri, gündüz eşini dövüp de gece olunca onunla bir araya gelen merkepler gibi davranarak eşini dövmesin.”</p>
				<p class="Normal-9">Yine Peygamberimiz <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> bir başka hadisinde ise bu konuda şöyle buyuruyor: “En iyileriniz, eşlerine karşı en iyi davrananlarınızdır. Ben içinizde eşlerine karşı en iyi davrananınızım.”</p>
				<p class="Normal-9">Bir yandan kadınları dövmekle ilgili bu yasaklar öbür yandan da bu konuda gelişen ve kimi zaman bu yasaklara ters düşen pratik uygulamalar bize şunu gösteriyor: O günün İslâm toplumunda bu alanda İslâm’ın getirdiği prensiplerle Cahiliye döneminin kültürel kalıntıları çatışma hâlinde idi. Ama bu durum sadece bu alanda görülen bir manzara değildi. İslâm’ın altın prensipleriyle cahiliye kültürünün kalıntıları hayatın diğer birçok alanında da çatışıyordu. Bu çatışma İslâm toplumunda yeni değerler ve kurumlar iyice yerleşinceye ve Müslümanların vicdanlarının ve bilinçlerinin derinliklerinde kök salıncaya kadar sürmüştür. </p>
				<p class="Normal-9">Sonuç itibariyle kadını dövme, ıslah için başvurulan en son çaredir ve kesinlikle can yakıcı olunmaması gerekmektedir. Şu noktayı da belirtmemiz gerekir: Islâh düşüncesinin dışında ve can acıtıcı şekilde dövmelerde, erkek Allah katında sorumlu olur ve bu şekildeki davranışlar da kesinlikle caiz değildir. </p>
				<p class="Normal-9">Nasihatle onun düzelmesini düşündüğümüz, nasihatin bütün yollarını kullandığımız, yatağını terk etmekle ona karşı boykot yapıp, fakat gururunu, onurunu kırmadığımız, onu mahcup etmediğimiz ve sadece salahını düşündüğümüz gibi, şayet hafif bir dövmekle düzelecekse, o zaman da onu tatbik edeceğiz. Yoksa bana baş kaldırıyor, serkeşlik yapıyor diye, hayvan döver gibi onu dövmek; maksadı, manası, hedefi olmayan, câhilce ve acemice bir harekettir ki, Allah katında insan muhakkak mahcup ve sorumlu olur. İşte bu türlü bir dövmeye itiraz edilmesi gerekir. Hem yüz kadından birinde böyle bir dövme, müspet tesir meydana getirerek o kadını yola getirecekse, İslâm niçin böyle bir çarenin önünü tıkasın? Bu bir terbiye usûl ve metodudur. Efendimiz, “Vurun.” derken bu ölçü içinde demiştir. “Vurmayın!” diye yasaklarken de işkence, eza, cefa ve intikam alma hissiyle yapılan dövmelere karşı kadını korumayı amaçlamıştır. </p>
				<p class="Normal-9">Yüce Allah, önlemlerin herhangi bir aşamasında amaç gerçekleşince artık ötesine geçilemeyecek hükmünü koymuştur: “Eğer hanımlarınız uslanıp size itaat ederlerse kendilerine karşı başka bir tedbire başvurmayınız.”</p>
				<p class="Normal-9">Amaç gerçekleşince araca başvurma girişimi durduruluyor. Edilmesi istenen itaat zorlamalı değil, gönüllü itaattir. Çünkü zorlamalı itaat, toplumun temeli olan aile kurumu için sağlıklı bir dayanak oluşturamaz. </p>
				<p class="Normal-9">Ayetin aşağıdaki cümlesi bize açıkça gösteriyor ki, itaat amacı gerçekleştikten sonra bu önlemleri uygulamaya devam etmek aşırılık, keyfî uygulama ve ölçüyü çiğnemektir. Bu önlemler; dikkafalılığın açığa vurulmadığı, sadece ön belirtilerinin görüldüğü durumlar içindir. Bir de, bu dikkafalılığın açığa vurulduğunu düşünelim. O zaman bu saydığımız önlemlere başvurulmaz. Çünkü o durumda bunların hiçbir yararı, hiçbir olumlu sonucu olmaz. O durumda karı-koca anlaşmazlığı, birbirinin başını ezmeyi amaçlayan bir çatışmaya ve bir savaşa dönüşmüş demektir. Oysa amaç ve istenen şey bu değildir. </p>
				<p class="Normal-9">Ayrıca erkek, bu önlemlere başvurmanın hiçbir yarar getirmeyeceğini, tersine yuvada meydana gelen çatlağı daha da genişleteceğini, dikkafalılığı açığa vuracağını ve henüz kopmamış duran evlilik bağlarının da kopmasına yol açacağını düşünebilir ve bu önlemleri yürürlülüğe koymadan önce yapacağı durum değerlendirmesinde bu görüşe varabilir. Ya da bu önlemleri fiilen uygular da hiçbir olumlu sonuç elde edemez. </p>
				<p class="Normal-9">Bu durumlarda İslâm, bu önemli kurumu yıkımdan kurtarmak için, kenara çekilerek onu yıkıma bırakmak zorunda kalmadan başka bir önlem öneriyor: “Eğer karı-kocanın arasının açılmasından endişe ederseniz onlara biri erkeğin ve öbürü kadının akrabası olan iki arabulucu gönderiniz. Eğer bu arabulucular karı-kocayı barıştırmak isterler ise Allah onların arasını bulur. Hiç şüphesiz Allah her şeyi bilir ve her şeyden haberdardır.”</p>
				<p class="Normal-9">Görüldüğü gibi İslâm, dikkafalılığın ve gerginliğin olumsuz sonuçlarına teslim olmayı uygun görmediği gibi hemen evlilik bağını çözmeye ve aile kurumunu, içinde yaşayan küçük-büyük herkesin, dirliğin bozulması konusunda hiçbir rolü ve günahı olmayan zavallı aile fertlerinin başına yıkmaya kalkışılmasını uygun bulmuyor. Çünkü aile kurumu İslâm’da çok değerlidir. Bu kıymet, bu kurumun toplumun yapılanmasındaki önemle, topluma sağladığı gerekli tuğlalar aracılığı ile onun varlığının sürdürülmesine, gelişmesine, ilerlemesine sağladığı katkı ile doğru orantılıdır. </p>
				<p class="Normal-9">Bu gerekçe ile İslâm, ayrılık tehlikesi baş gösterince, bu ayrılık fiilen gerçekleşmeden önce şu son önlemini devreye sokar: Biri kadının ve öbürü erkeğin akrabası olan, taraflarca onaylanacak iki hakemin işe el koymasını önerir. </p>
				<p class="Normal-9">Bu hakemler karı-koca ilişkilerini gölgeleyen psikolojik gerginliklerden, bilinçlerde çöreklenmiş tatsız hatıralardan ve ortak hayatın olumsuz şartlarından uzak bir soğukkanlılık içinde bir araya gelirler. Bu hakemler, bütün olumsuz ve yıkıcı etkilerden uzaktırlar. Her ikisi de ailelerinin adı kötüye çıksın istemez ve yuvasız kalma tehlikesi ile karşı karşıya olan küçük çocuklara karşı şefkat duyguları ile doludur. Böylesine tatsız bir duruma düşmüş karı-kocaya egemen olabilecek olan karşı tarafı alt etme kompleksinden uzaktırlar. İstedikleri tek şey dargın karı-kocanın, çocuklarının ve yıkılma tehlikesi ile yüz yüze gelen yuvalarının iyiliğidir, mutluluğudur. Bunların yanı sıra, karı-koca bu hakemlerin önünde gizli sırlarını açmaktan çekinmezler. Çünkü bunlar tarafların akrabalarıdırlar. Bu sırları yayacaklarından korkulmaz. Zira bunları ortalığa yaymak kendilerinin de yararına değildir. Hatta onların yararı, bu sırların saklanmasında ve çözüme kavuşturulmasındadır. </p>
				<p class="Normal-9">İşte bu iki hakem bir araya gelerek dargın karı-kocanın arasını bulmaya koyulur. Eğer tarafların gönlünde barışma eğilimi var da bu eğilimi frenleyen tek faktör karşılıklı öfke ise bu hakemlerin barıştırmaya yönelik güçlü arzuları sayesinde yüce Allah, bu dargın çifte barışmayı ve uyuşmayı nasip eder. </p>
				<p class="Normal-9">“Eğer bu arabulucular karı-kocayı barıştırmak isterler ise Allah onların arasını bulur.” <span class="parantez-9" style="font-size:0.73em;" xml:lang="tr-TR">(Nisâ, 4/35)</span> Arabulucular barıştırmayı isteyecekler, Allah da onların dileğini kabul edecek ve girişimlerini başarıya ulaştıracaktır. Fakat insanların elinde adım atmak ve girişimde bulunmak yetkisi vardır. Bundan sonra olacak olan şey, yüce Allah’ın takdiri ile olur. Üstelik bu olacak olan şey sırları bilen ve her şeyin en yararlısından haberdar olan yüce Allah’ın bilgisi dahilinde gerçekleşir. </p>
				<p class="Ara-baslik-2-8" id="toc_marker-11-7" xml:lang="tr-TR">KUR’ÂN’DA CENNET NİMETLERİNİN DAHA <br/>ÇOK ERKEKLERE HİTAP ETTİĞİ MESELESİ</p>
				<p class="Normal-9">“İman edip makbul ve güzel işler yapanları müjdele: Onlara içinden ırmaklar akan cennetler vardır. Öyle cennetler ki ne zaman, meyvelerinden kendilerine bir şey ikram edilirse: “Bu, daha önce de dünyada yediğimiz şey!” diyecekler. Oysa bu, onların aynısı olmayıp, benzeri olarak kendilerine sunulacaktır. Orada onların tertemiz eşleri de olacak ve onlar orada devamlı kalacaklardır.” <span class="parantez-9" style="font-size:0.73em;" xml:lang="tr-TR">(Bakara, 2/25)</span> </p>
				<p class="Normal-9">Cennetlikler için, cennetlerde tertemiz, pâk eşler, yani erkekler için hanımlar, hanımlar için kocalar vardır. Bunlar sadece temiz değil, her yönden temizlenmiştirler. Hem her türlü maddi pislikten hem de ahlâksızlık, geçimsizlik gibi manevi kirlerden. Dünyada da bu mutlulukların benzeri bulunabilir. Fakat önemli bir fark, dünyanın geçiciliğine karşı, cennetin daimî olmasıdır. </p>
				<p class="Normal-9">Ayet ve hadislerde, cennete veya cehenneme girme ve ebedi mutluluğa erme bakımından kadının aleyhinde olan bir durum söz konusu değildir. Aksine bu kaynaklarda, “nimette-külfette, cezada mükâfatta eşitlik” bulunduğu bildirilmektedir. Cennette yalnızca erkeklerin sarayları yoktur; orada kadın da, erkek de saraylarının sultanlarıdır. Cennette; kadına da erkeğe de dilediği, arzu ettiği, canının çektiği, elde edince mutlu olacağı her şey verilecektir. </p>
				<p class="Normal-9">Cennet sonsuz bir mutluluk yeridir; ancak insanoğlu bu mutluluğu daha önce ne tanımış, ne tatmıştır. Hadislerde “cennette erkeklere ikişer adet dünya hanımlarından verileceği” bildirilmiştir. Bundan kadınların aleyhine ve erkeklerin lehine bir sonuç çıkarmak mümkün değildir. Kadın tek olmayı istiyorsa veya başka erkek istiyorsa ona da bunlar verilecektir. Burada önemli olan dünyadaki isteklerimiz ve yapımızla cennetteki isteklerimiz, isteme kabiliyetimiz ve yapımızı birbirine karıştırmamaktır. Problem varsa, işte bu karıştırma sebebiyledir. </p>
				<p class="Normal-9">Vakı’a sûresinde “.. onları bambaşka bir yapıda yeniden yarattım...” <span class="parantez-9" style="font-size:0.73em;" xml:lang="tr-TR">(Vakıa, 56/34-35)</span> buyrulmuştur. Müfessirler, bu hurilerin dünyada yaşlanmış ve buruşmuş olarak vefat eden kadınlar olduklarını ifade etmişlerdir. Buna göre huriler de melek değil, insandır, dünyada yaşamış kadınlardır ve cennette sayıları erkeklerden daha fazladır. </p>
				<p class="Normal-9">Kur’ân, cennette sadece erkeklerin ödüllendirileceğini, kadınların ise erkeklere ödül olarak takdim edileceğini söylemiyor. Cennette erkekler, genç, en güzel çağlarında birer delikanlı; kadınlar da yine onlarla yaşıt, dilberler, huriler olacaklardır. Erkek kadını arzu ettiği gibi kadın da erkeği arzu eder. Erkeğe verilecek kadın, kendi yaşıtı bir huri ise, kadına verilecek erkek de yine kendi yaşıtı genç bir erkektir. </p>
				<p class="Normal-9">Cennette insanın istemediği bir şey olmayacaktır. Orada kadın olsun erkek olsun herkese canının çektiği, arzu ettiği her şey verilecektir. Erkek kendisine verilen eşten, kadın da kendisine verilen eşten memnun ve razı olacaktır. O kadar ki; orada eşinden başkasına bakmak dahi istemeyecektir: </p>
				<p class="Normal-9">“Orada hiçbir gözün görmediği, hiçbir kulağın işitmediği hiçbir insanın hayalinden geçirmediği şeyler vardır.” Yüce Allah’ın şu buyruğu da bu gerçeği dile getirmektedir: “İşte onların dünyada yaptıkları makbul işlere mükâfat olarak gözlerini aydın edecek, gönüllerini ferahlatacak hangi sürprizlerin, hangi nimetlerin saklandığını hiç kimse bilemez.” <span class="parantez-9" style="font-size:0.73em;" xml:lang="tr-TR">(Secde, 32/17)</span> </p>
				<p class="Normal-9">O cennetlerde kesintisiz rızıklar, canın çektiği çeşitli meyveler vardır. Günün başlangıcında veya sonunda onlara herhangi bir meyve sunulduğu her seferde hayretle şöyle diyeceklerdir: “Bu meyve dünyada iken bize rızık olarak verileni andırmaktadır.” Ancak o meyveyi yedikleri vakit alışageldikleri tadın dışında bir tat alırlar ve yalnızca şekli, görünüşü ve türü itibariyle dünya meyvesine benzediğini; ama aslında tat, lezzet ve hacim itibariyle ondan farklı olduğunu fark ederler. Bu açıdan bu meyveler hiçbir zaman görmedikleri çeşit ve türdendir. </p>
				<p class="Normal-9">Şanı yüce Allah’ın bize haber verdiği şekliyle iman ettiğimiz gaybî hususlardan birisi de, cennette müminler için huru’l-în’den zevceler olduğudur. Bunlar çadırları içinde, örtüler ve perdeler arkasındadırlar. Onlardan önce ne bir insan ne de bir cin dokunmuştur onlara. Ay hali, lohusalık gibi maddi ve manevi pisliklerden, tiksinti veren kirliliklerden, küçük büyük abdestlerden, balgam çıkarmak ve tükürmekten, nefis ve hevânın şerlerinden uzaktırlar. Ancak dünyadaki mümin kadınların kıyamet gününde huru’l-în’den daha faziletli olacakları bildirilmiştir. Tirmizî’nin de rivayetine göre Ümmü Seleme Validemiz şöyle demiştir: “Ey Allah’ın Resûlü!” dedim. “Dünyanın kadınları mı üstündür? Huru’l-în mi üstündür?” Hz. Peygamber: “Hayır! Dünya kadınları Huru’l-înden üstündürler. Tıpkı elbisenin astarından üstün olduğu gibi.” Ben: “Bu neden dolayı olacaktır, ey Allah’ın “Resûlü?” diye sorunca: “(Dünya kadınlarının) kıldıkları namazlarla tuttukları oruçlar ve aziz ve celil olan Allah’a yaptıkları ibadet ile böyle olacaktır.” buyurdular.”</p>
				<p class="Normal-9">Cinsiyetin insan hayatında önemli bir yer tuttuğu şüphesizdir. Kur’ân’da vurgulandığı üzere <span class="parantez-9" style="font-size:0.73em;" xml:lang="tr-TR">(Rûm, 30/21)</span>, karşı cinsler hayatlarını birleştirmekle bedenî ve ruhî tatmin bulmaktadırlar. Aynı tatminin uhrevî hayatta da devam etmesi tabiidir. Cennet tasviriyle ilgili çeşitli âyet ve hadislere göre; cennette hem dünya kadınları hem hûriler bulunacaktır. Âyetlerde geçen “tertemiz zevceler” ifadesi, hûrilerle birlikte dünya kadınlarını da kapsamaktadır. Cennete giriş öncesinde mü’minlere uygulanacak bedenî ve ruhî arındırma operasyonu sonunda, kadınların cinsî hayatlarına olumsuz etki yapan, mutluluklarını bölen fizyolojik arızaların ve ruhî depresyonların tamamen giderileceği anlaşılmaktadır. Çeşitli âyet ve hadislerde cennet kadınlarının güzelliği, zarafeti ve çekiciliği konusunda canlı tasvirler mevcuttur. Bir rivayette huriler, kendi ayrıcalıklarından söz edecekleri bir sırada cennetteki dünya kadınları, dünya hayatında işledikleri güzel ameller sebebiyle onlardan üstün olduklarını ifade edecekler ve onları susturacaklardır. </p>
				<p class="Normal-9">Cennetteki cinsî hayatla ilgili tasvirlerde güzellik, çekicilik vb. faktörler kadınlara nispet edildiği halde bu tür tasvirlerin sağladığı özendirici sonuç ve avantajların genellikle erkekler için söz konusu edildiği ve kadının âdeta erkeğin zevklerini tatmin eden bir vasıta olarak gösterildiği şeklinde bir itirazın ileri sürülmesi mümkündür. Arap dilinde kadınlı erkekli bir topluluğa hitap edilirken veya onlara yönelik açıklamalar yapılırken müzekker/eril sigaların kullanıldığı bilinmektedir. Ayrıca hemen bütün toplumların sanat ve edebiyatlarında kadın zarafet ve cazibenin odak noktası olarak kabul edilmiş, güzel sanatların ana teması kadın olmuş, büyük bir çoğunlukla kadın talep eden değil talep edilen konumunda bulunmuştur. </p>
				<p class="Normal-9">Gerçekten dünya hayatında kadın psikolojisi üzerinde sürdürülen çalışmalar, yapılan anket ve araştırmalardan kadının monogam olduğu, gönül ve hayal âleminde sadece bir erkeğe yer verdiği anlaşılmıştır. Bu, aynı zamanda insan türünün devamını sağlayan ana rahminin korunması, dolayısıyla nesebin tayini ve neslin bekası için de gereklidir. </p>
				<p class="Ara-baslik-2-8" id="toc_marker-11-8" xml:lang="tr-TR">KADINLARIN ŞAHİTLİĞİ</p>
				<p class="Normal-9">Konuyla ilgili olan âyet mealen şöyledir: </p>
				<p class="Normal-9">“Ey iman edenler! Belirli bir vâdeye kadar birbirinize borç verdiğiniz zaman onu kaydedin. Aranızda doğrulukla tanınmış bir kâtip onu yazsın. Kâtip, Allah’ın kendisine öğrettiği gibi (adalete uygun olarak) yazmaktan kaçınmasın da yazsın. Üzerinde hak olan borçlu kişi akdi yazdırsın, Rabbi olan Allah’tan sakınsın da borcundan hiçbir şey noksan bırakmasın. Eğer üzerinde hak olan borçlu, akılca noksan veya küçük veya yazdırmaktan âciz bir kimse ise, onun velisi adalet ölçüleri içinde yazdırsın. İçinizden iki erkek şahit de tutun. İki erkek bulunmazsa o zaman doğruluklarından emin olduğunuz bir erkek ile iki kadının şahitliğini alın. (Bir erkek yerine iki kadının şahit olmasına sebep) birinin unutması halinde ikincisinin hatırlatmasına imkân vermek içindir. Şahitler çağırıldıklarında, şahitlikten kaçınmasınlar. Siz yazanlar da, borç az olsun, çok olsun, vâdesiyle birlikte yazmaktan üşenmeyin. Böyle yapmak, Allah katında daha âdil, şahitliği ifa etmek için daha sağlam ve şüpheyi gidermek için daha uygun bir yoldur. Ancak aranızda hemen alıp vereceğiniz peşin bir ticaret olursa, onu yazmamakta size bir günah yoktur. Alışveriş yaptığınız zaman da şahit tutun. Gerek kâtip, gerek şahit asla mağdur edilmesin. Bunu yapar, zarar verirseniz, doğru yoldan ayrılmış, Allah’a itaatin dışına çıkmış olursunuz. Allah’a itaatsizlikten sakının. Allah size en uygun tutumu öğretiyor. Çünkü Allah her şeyi hakkıyla bilir.” <span class="parantez-9" style="font-size:0.73em;" xml:lang="tr-TR">(Bakara, 2/282)</span></p>
				<p class="Normal-9">Buradaki yanılma birçok nedenden kaynaklanabilir. Öncelikle kadının anlaşmalar konusundaki eksik bilgisinden, bütün inceliklerini ve şartlarını kavramamasından kaynaklanır. Bu yüzden gerektiğinde dikkatli bir şahitlikte bulunabilmesi için olay hakkında zihninde bir tür açıklık olmaz. Bu noktada konunun şartlarını diğeriyle birlikte hatırlamaya çalışırlar. Ayrıca kadının heyecanlı tabiatı da yanılmaya neden olabilir. Çünkü biyolojik olarak annelik görevi kadında zorunlu olarak ruhsal tepki meydana getirmiştir. Kadının, çocuğunun isteklerine düşünmeden ve gecikmeden, çabucak ve canlılıkla karşılık vermesi için bu gereklidir. Bu, Allah’ın kadına ve çocuğa olan bir lütfudur. Kadının bu tabiatı bölünemez. Çünkü kadın -şayet dengeli bir kadınsa- bu tabiata sahip bir bütündür. Ayrıca bu tür işlemlerde anlaşmalara şahitlik yapmak, bütünüyle heyecandan arınmayı ve olaylar üzerinde etkilenmeden ve duygulanmadan durup düşünmeyi gerektirmektedir. Burada iki kadının bulunması -herhangi bir nedenden dolayı yanılacak olursa- diğerinin hatırlatması için bir garanti konumundadır. Böylece hatırlamaları ve olayı yalın bir şekilde aktarmaları sağlanmış olur. </p>
				<p class="Normal-9">İşte kadınların geneli göz önünde bulundurulduğu zaman erkeklere nispetle kadınlarda zabt denilen akılda tutma gücü biraz eksiktir, unutma ihtimali daha fazladır. Böyle olmayanları bulunabilirse de burada itibar kişiye değil cinsedir, cinsin de çoğunluğuna göredir. Bunu şöyle de düşünebiliriz: Evvela kadınlığın yaratılışında duygusallık ağır basar, duygusallığın ağır bastığı kimselerde aşırı heyecan ve etkilenme söz konusu olur, yani duygusallık etkilenmeyi gerektirir. Etkilenmenin çokluğu ise unutma sebeplerindendir ve bir şeyi aklında iyi tutmak sadece bir zeka ve hafıza meselesi de değildir. Pek çok zeki insan vardır ki aşırı duygusallıktan, fazla etkilenmeden dolayı hafızasına güvenilmez. Ayrıca kadında subjektiflik daha ileridedir. Dış çevredeki olaylar onu ilk anda ilgilendirir ve telaşa sevk eder. Doğrusu ticarî işlemler ve insanlar arasındaki borçlanmalar gibi dışarıya ait olaylar ile ilgilenmek veya böyle şeylerle meşgul edilmek kadınlık açısından arzu edilecek bir durum değildir. Bu gibi işler esas itibariyle erkeklere ait olmalıdır. Bundan dolayı, bu gibi dışarıya ait olayları tek başına takip ederek şahitlik yapabilecek şekilde akılda tutmaktan ve hafızasını böyle şeylere yormaktan uzak kalması ve bu çeşit işlere doğrudan itilmemesi gerekir.</p>
				<p class="Normal-9">Üçüncü bir husus olarak göz önünde bulundurulması icap eden bir şey de şudur: Kadında haya ve utanma duygusu kuvvetlidir ve kuvvetli olması gerekir. Onun bu değerli özelliği, en küçük bir uğraşmayla büyük ölçüde gücünü kaybeder. Bunun için, olayların kadına anlattıkları erkeğe anlattığından daha azdır. Bu şartlar altında bir kadına şahitlik yükünü yükletmek, onu bir anlamda zarara uğratmak ve tedirgin etmektir.</p>
				<p class="Normal-9">Dördüncü olarak, kadının fıtratı ve kendi cinsinin olgunluğu erkeğin zıddı olduğundan, erkekleşmek kadın için bir düşüş ve dejenerasyon demektir. Bundan dolayıdır ki, kadınlaşmış ve hünsalaşmış erkeklerin şahitlikleri geçerli ve muteber olmayacağı gibi, erkekleşmiş ve yarı yarıya erkek gibi olmuş kadınların şahitliği de caiz değildir. Bunların her ikisi de kendi nev’inin özelliklerini kaybetmiş ve düşüş göstermişlerdir. Böyle kalbi yumuşaklığa yönelik olanların şahitlikleri de hakkı tahrif etmek töhmetinden uzak kalamaz. Şu halde yaratılış gerçeği kadının mükemmelliğiyle erkeğin mükemmelliğini ayrı ayrı özelliklere bağlamış ve farklı kılmış olduğundan, kadının dışarıda olup biten olaylara ait ilgisini ve onlara ait hafızasını kısmen kapalı tutması, kendi kadınlığının ve kadınlığındaki mükemmelliğin bir gereğidir. Bunun için şahitliğe konu olan olayı kadın erkekten daha fazla unutabilir. Çünkü o gibi olaylar, onun ilgi alanı değildir. Lakin unuttuktan sonra tekrar hakkıyla hatırlayabilirse yine de şahitlik etmesi mümkün olur. Kadını doğrudan bu gibi olayları hatırda tutmaya mecbur etmek, ona karşı haksızlık etmek olur. Bunun gibi icabında üzerine yüklenilen şahitlik yükünü beşeriyet gereği olarak unuttuğu zaman da onu dışarıdan yapılan telkin ve uyarılarla yeniden hatırlamaya zorlamak da yine ona haksızlık etmektir. Bundan dolayı bir erkek karşılığında yalnızca bir tek kadına şahitlik yükünü yükletmek de gerçeğe ve hakkaniyete uygun olmaz. Ancak bunlar iki kadın oldukları zaman birinin unuttuğunu diğeri, diğerinin unuttuğunu öbürü unutmamış olabileceğinden, bunlar şahitlik yapmadan önce dışarıdan hiçbir hatırlatmaya tâbi olmadan ve muhtaç bulunmadan birbirleriyle hasbihâl ederek kendilerine karşılıklı hatırlatmalar ile hafızalarında sakladıklarını kuvvetlendirip tespit edebilirler ve bu şekilde hem kendi haysiyetlerini hem de hak adına yüklenmiş oldukları şahitliği koruyabilirler. Şayet hiç unutmamış bulunurlarsa durumları daha da kuvvetli olur. Şu halde bu hatırlatma ve uyarma mahkemede şahitliğin edası sırasında olacak diye önceden anlaşıp ağız birliği etmemelidir. Çünkü bu hâl, şahitliğin kabulüne engel olabilir. İşte bir taraftan kadının fıtratının ve haklarının, bir taraftan insanların haklarının korunması ve yerine getirilmesi açısından erkeklerin daha iyi bilgi sahibi olabileceği işlerde kadın şahit yapılmamalıdır. Kadınlara şahitlik görevi yükletilmemelidir. Bu işlerde erkek bulunmadığı ve kadına başvurmaya ihtiyaç duyulduğu takdirde de bir erkek yerine bir kadına değil, iki kadına yükletilmelidir. Şu halde erkeklerin haberdar olmalarının caiz olmadığı hususlarda yalnızca kadınların ve hatta yerine göre yalnızca bir kadının bilgi vermesiyle de amel etmek caiz olur.</p>
				<p class="Normal-9">Hâsılı; söz konusu âyetten hiçbir zaman insanlık ve değer yönünden kadının erkekten aşağı olduğu şeklinde bir mana çıkarmak doğru değildir. Burada esas olan hak ve adaletin gerçekleştirilmesidir. Mesele unutma, yanılma, şaşırma... gibi durumlarla alâkalıdır. Bunlara kadının analık şefkat hissini de ilave edebiliriz; o zaman ihtimal bir müsavat davası adına adalet yerine getirilemeyecek ve ihkak-ı hak yapılamayacaktır. </p>
				<p class="Normal-9">Kaldı ki, bu mesele kadınlara mahsus bir durum da değil; hak ve adaletin gerçekleştirilmesine mâni görüldüğü yerde, bedevî erkeklerin şahitliği hakkında da bu durum söz konusu olmuştur. Şahitlerin toplumun her alanında bulunamama -günümüzde de hayatın her biriminde bulunmamaları bir vâkıadır- her şeyi görememe, çok mahrem hususlara şahit olamama gibi durumlar her zaman söz konusu olabilir.</p>
				<p class="Normal-9">Ayrıca Kur’ân’ı Kerim’de geçen bu husus, sadece malî haklar ve borçlar konusundaki şifahî şahitlikle alâkalıdır. Yoksa ihtiyaç duyulduğunda yazılı belge ile onun şahadetinin mesmû olacağı (dinleneceği, geçerli olacağı) da bir kısım fukahaya göre derkârdır. (belli ve sabittir.)</p>
				<p class="Ara-baslik-2-8" id="toc_marker-11-9" xml:lang="tr-TR">İNSANIN YARATILIŞI</p>
				<p class="Normal-9">İnsanın neden yaratıldığı konusu Kur’ân-ı Kerîm’de farklı kelimelerle anlatılmaktadır. Ancak kelimelerin farklı olması, hâşâ Kur’ân’ın bir konuda birbirine ters bilgiler vermesinden değil, her defasında insanın yaratılışının farklı bir merhalesine işaret etmesindendir. Şimdi insanın yaratıldığı bu farklı maddelere baktığımızda şunları görürüz: Mâ-ı mehin’den <span class="parantez-9" style="font-size:0.73em;" xml:lang="tr-TR">(Tâhâ, 20/77)</span>, mâ’dan <span class="parantez-9" style="font-size:0.73em;" xml:lang="tr-TR">(Rûm 30/21)</span>, nutfe’den <span class="parantez-9" style="font-size:0.73em;" xml:lang="tr-TR">(Yâsin 36/77)</span>, tin’den <span class="parantez-9" style="font-size:0.73em;" xml:lang="tr-TR">(A’raf, 7/32)</span>, alak’tan <span class="parantez-9" style="font-size:0.73em;" xml:lang="tr-TR">(Alak, 96/2)</span>, hame-i mesnun’dan <span class="parantez-9" style="font-size:0.73em;" xml:lang="tr-TR">(Neml, 27/15)</span>, ve lem yeku şeye <span class="parantez-9" style="font-size:0.73em;" xml:lang="tr-TR">(Meryem, 19/67)</span> halinden.</p>
				<p class="Normal-9">Bir konunun detayını ve iç yüzünü bilmeden sadece içinden bir cümleyi ya da kelimeyi alarak o mesele hakkında karar verdiğimizde yanılmış oluruz. Çok basit ve küçük bir konuda böyle yanlış anlaşılmalar olabileceğine göre, Varlığın Yaratıcısı tarafından insanlığa ebedi hitap olarak gönderilen Kur’ân-ı Kerîm’deki bir meseleyi ele alırken buna daha fazla dikkat etmemiz gerekir. Onun bir âyeti ya da bir sûresiyle, ondaki bir konunun tamamı hakkında karar vereceğimiz zaman bütüncül bakılmadığından değişik eksiklik ve yanlışlıkların ortaya çıkması muhakkaktır. Ele aldığımız insanın yaratılışı da bu konulardan biridir. </p>
				<p class="Normal-9">Konuyla ilgi âyetlerin farklı olması, her birinde insanın yaratılışındaki farklı bir merhaleye vurgu yapılmasındandır. Bir yerde Hz. Âdem’in ilk yaratılışı kastedilirken, diğerinde eşinin yaratılması, başka bir yerde çocuklarının yaratılması ve başka yerde de diğer insanların yaratılması kastedilmektedir. </p>
				<p class="Normal-9">Allah Teâlâ, önce hiçkimse yokken Hz. Âdem’i yaratmıştır. O zaman onun varlığı sadece ilm-i İlahi’de mevcuttur. Nitekim bu husus:<span class="arapca-5" style="font-size:1em;"> أَوَلاَ يَذْكُرُ الإِنْسَانُ أَنَّا خَلَقْنَاهُ مِنْ قَبْلُ وَلَمْ يَكُ شَيْئًا </span>“O insan hiç düşünmüyor mu ki, o hiçbir şey değilken Biz onu yaratıp var ettik?” <span class="parantez-9" style="font-size:0.73em;" xml:lang="tr-TR">(Meryem, 19/67)</span> şeklinde bildirilmiştir. </p>
				<p class="Normal-9">Allah Teâlâ’nın Hz. Âdem’i yaratma merhalelerine gelince, önce toprak (turab), sonra su (ma) ilave ediliyor. Bu merhaleden sonra çamur (tin) şeklini alıyor. Daha sonra “tin” siyah ve kokulu olan (hame) şeklini alıyor. Çünkü değişikliğe uğruyor ve değişikliğe uğrayan da (mesnun) oluyor. Kendisine herhangi bir ateş dokunmaksızın kuruyan bu çamur salsal (kuruluğundan dolayı ses çıkartan) şeklini alıyor.</p>
				<p class="Normal-9">Bu şekildeki bir yaratılış merhalesinden sonra; bu toprak.. su.. tin.. hame-i mesnun.. salsal.. Allah’ın ruh üflemesi.. Ve böylelikle bu maddenin insan halini alması ki işte bu da Âdem. </p>
				<p class="Normal-9">Görüldüğü gibi; burada herhangi bir çelişki söz konusu değil. Başlangıç toprakla oluyor:<span class="arapca-5" style="font-size:1em;"> اَلَّذ۪ي أَحْسَنَ كُلَّ شَيْءٍ خَلَقَهُ وَبَدَأَ خَلْقَ الْإِنْسَانِ مِنْ طِينٍ </span>“Her şeyi güzel ve muhkem yapıp insanı ilkin çamurdan yarattı.” <span class="parantez-9" style="font-size:0.73em;" xml:lang="tr-TR">(Secde, 32/7)</span>. Bu merhale suyun toprakla buluştuğu dönem. Su yavaş yavaş çamurun içinde kurumaya yüz tutunca bu defa bu merhale tin-ü lazib şeklinde tasvir ediliyor:<span class="arapca-5" style="font-size:1em;"> فَاسْتَفْتِهِمْ أَهُمْ أَشَدُّ خَلْقًا أَمْ مَنْ خَلَقْنَا إِنَّا خَلَقْنَاهُمْ مِنْ طِينٍ لاَزِبٍ </span>“Onlara bir sor bakalım: Kendileri mi yaratılışça daha güçlü kuvvetli, yoksa Bizim diğer yarattıklarımız mı? Doğrusu Biz onları, yapışkan bir çamurdan yarattık.” <span class="parantez-9" style="font-size:0.73em;" xml:lang="tr-TR">(Saffat, 37/11)</span>. </p>
				<p class="Normal-9">Sonra bu çamur da renk ve koku olarak değişmeye başlıyor ki buna hame-i mesnun deniyor. Nitekim bu merhaleyi Kur’ân şöyle bildiriyor: </p>
				<p class="x--------4" xml:lang="ar-SA"> وَلَقَدْ خَلَقْنَا الْإِنْسَانَ مِنْ صَلْصَالٍ مِنْ حَمَإٍ مَسْنُونٍ وَالْجَآنَّ خَلَقْنَاهُ مِنْ قَبْلُ </p>
				<p class="x--------4" xml:lang="ar-SA">مِنْ نَارِ السَّمُومِ وَإِذْ قَالَ رَبُّكَ لِلْمَلآَئِكَةِ إِنِّي خَالِقٌ بَشَرًا مِنْ صَلْصَالٍ مِنْ حَمَإٍ </p>
				<p class="x--------4" xml:lang="ar-SA">مَسْنُونٍ فَإِذَا سَوَّيْتُهُ وَنَفَخْتُ فِيهِ مِنْ رُوحِي فَقَعُوا لَهُ سَاجِدِينَ فَسَجَدَ </p>
				<p class="x--------4" xml:lang="ar-SA">الْمَلآَئِكَةُ كُلُّهُمْ أَجْمَعُونَ إِلاَّ إِبْلِيسَ أَبَى أَنْ يَكُونَ مَعَ السَّاجِدِينَ قَالَ يَا </p>
				<p class="x--------4 para-style-override-4" xml:lang="ar-SA">إِبْلِيسُ مَا لَكَ أَلاَّ تَكُونَ مَعَ السَّاجِدِينَ قَالَ لَمْ أَكُنْ لِأَسْجُدَ لِبَشَرٍ خَلَقْتَهُ مِنْ صَلْصَالٍ مِنْ حَمَإٍ مَسْنُونٍ قَالَ فَاخْرُجْ مِنْهَا فَإِنَّكَ رَجِيمٌ وَإِنَّ عَلَيْكَ اللَّعْنَةَ إِلَى يَوْمِ الدِّينِ</p>
				<p class="Normal-9">“Biz insanı kara çamurdan, şekillenmiş bir balçıktan yarattık. Cinleri de daha önce, zehirli ateşten yaratmıştık. Ve hani Rabbin meleklere: “Ben” demişti, “kuru çamurdan, şekillenmiş bir çamurdan bir beşer yaratacağım.” “Bu itibarla, Ben onu düzenlediğim insan şekline koyduğum ve içine ruhumdan üflediğim zaman, derhal onun için secdeye kapanınız.” İblis hariç bütün melekler secdeye kapandılar. O ise kibirlenip secde edenler arasında yer almadı. Allah, İblis’e: “Sen niye secde edenlerle beraber olmadın?” diye sordu. “Benim,” dedi, “kuru çamurdan şekillenmiş balçıktan yarattığın bir beşere secde etmem mümkün değildir.” Allah şöyle buyurdu: “O halde, defol buradan! Çünkü sen kovuldun ve bu lânet, hesap gününe kadar senin üzerinde devam edecektir.” <span class="parantez-9" style="font-size:0.73em;" xml:lang="tr-TR">(Hicr, 15/26-35)</span></p>
				<p class="Normal-9">Bunlar, ilk insanın yaratılış safhaları. Yani toprak, su, çamur, hame-i mesnun, salsal. Farklı safhaların farklı kelimelerle anılmasını, Âdem’in ve zürriyetinin anıldığı yerlerde de görmemiz mümkün. Önce nutfe.. ki bu erkeğin menisi olarak da isimlendiriliyor, oradan rahmin cidarına asılan alaka.. oradan henüz olgunlaşmamış et parçası.. sonra kemikler.. sonra kemiklerin üzerine giydirileceği lahm yani etler.. sonra en güzel bir şekle giren başka bir varlık ki bu varlık insan. </p>
				<p class="Normal-9">Nitekim bu hususlar da, şu âyetlerde haber verilmektedir: “Ey insanlar! Eğer siz öldükten sonra dirilmekten şüphe ediyorsanız, bilin ki: Biz sizi ilkin topraktan, sonra bir nutfeden, sonra bir yapışkan hücreden, sonra esas unsurlarıyla hilkati tamamlanmış, ama bütün azalarıyla henüz tamamlanmamış bir çiğnem et görünümünde bir ceninden yarattık ki, kudretimizi size açıkça gösterelim. Dilediğimizi belli bir süreye kadar ana rahminde durdururuz. Sonra da sizi bir bebek olarak dünyaya çıkarırız. Sonra güç kuvvet kazanıncaya kadar sizi büyütürüz. İçinizden kimi henüz çocukken öldürülür, kimi de hayatın en düşkün biçimine götürülür. Öyle ki daha önce bildiği şeyleri bilmez hale gelir.” <span class="parantez-9" style="font-size:0.73em;" xml:lang="tr-TR">(Hac, 22/5)</span></p>
				<p class="Normal-9">“Şu bir gerçektir ki Biz insanı süzme çamurdan yaratırız. Sonra onu nutfe (sperm) halinde sağlam bir yere yerleştiririz. Sonra nutfeyi alakaya (yapışkan döllenmiş hücreye), alakayı mudgaya, yani bir çiğnem et görünümündeki varlığa, mudgayı kemiklere dönüştürür, sonra da kemiklere et giydirip, derken yeni bir yaratılışa mazhar ederiz. İşte bak da Allah’ın ne mükemmel yaratan olduğunu bir düşün!” <span class="parantez-9" style="font-size:0.73em;" xml:lang="tr-TR">(Mü’minûn, 23/12-14)</span></p>
				<p class="Normal-9">Nutfe, erkeğin menisine deniyor, hanımın menisiyle birleştiğinde ise katışık anlamına gelen “emşac” kelimesiyle ifade ediliyor. Nitekim şu âyette buna vurgu yapılıyor: “Biz insanı katışık bir meniden yarattık. Onu denemek istiyoruz; bu sebeple de kendisini işiten ve gören bir varlık yaptık.” <span class="parantez-9" style="font-size:0.73em;" xml:lang="tr-TR">(İnsan, 76/2)</span>. </p>
				<p class="Normal-9">Yine nutfe, azlığı ve güçsüzlüğünden dolayı mâ-i mehîn olarak da ifade ediliyor: “Yarattığı her şeyi güzel ve muhkem yapıp insanı ilkin çamurdan yarattı. Sonra onun neslini, önemsiz bir suyun özünden, menîden üretti.” <span class="parantez-9" style="font-size:0.73em;" xml:lang="tr-TR">(Secde, 32/7-8)</span>, “Biz sizi basit bir sudan yaratmadık mı? Sonra da o meni nutfesini belirli bir süreye kadar sağlam bir yere yerleştirdik. Biz işte böyle takdir ettik. Ne güzel takdir ederiz Biz!” <span class="parantez-9" style="font-size:0.73em;" xml:lang="tr-TR">(Mürselât, 77/20-23)</span></p>
				<p class="Normal-9">Yine erkeğin menisi olan nutfe, fışkırması ve hızlıca hareket etmesinden dolayı: “Öyleyse insan neden yaratıldığını bir düşünsün! O, bel ile göğüs nahiyesinden çıkan, atılan bir sudan yaratıldı.” <span class="parantez-9" style="font-size:0.73em;" xml:lang="tr-TR">(Târık, 86/5-7)</span> âyetinde “dafik” olarak da nitelendiriyor. </p>
				<p class="Normal-9">Demek ki Kur’ân-ı Kerîm’de Hz. Âdem’in yaratılışı ile ilgili yer alan âyetler, meseleyi kaderî plandan yaratılışın değişik safhalarına kadar merhale merhale ele alır. Kur’ân-ı Kerîm, Hz. Âdem’den sonra her insanın, annenin rahminde, yumurtanın sperm tarafından döllenmesinden bir insan halini alışına kadar geçirdiği safhaların yanı sıra, bunun öncesini ve ilk insanın menşeini bazen bir arada bazen ayrı ayrı anlatır. Hem ilk insanın yaratılışında hem de daha sonraki bütün insanların yaratılışında maddî planda ilk merhale toprak (türab); ikincisi, balçık gibi yumuşak, yapışkan çamur (tîn) ve bundan alınıp süzülmüş bir öz (sülâletün min tîn); üçüncüsü, insan iskeleti haline getirilen siyah, kokuşmaya müheyya, bir şekle konmuş ve kendisine bir yol, hedef tayin edilmiş balçık (hame-i mesnun); dördüncüsü, tın tın öten, pişirilmiş, kurutulmuş balçıktır (salsâl). Bunlar, insanın teşekkül merhalelerini ima etmektedir ki, benzer bir süreç, anne karnında da yaşanır. Bu safhaların 4 veya 6 olması fark etmez; çünkü bazısının bazısına ircaı mümkündür. Önemli olan, toprak bulamacının değişik mineralleriyle, safha safha insanın yaratılışına esas teşkil etmesidir. Toprağın bir mineral veya protein çorbası haline getirilmesinde şüphesiz su da çok ehemmiyetli bir unsurdur. Kur’ân, bu karışımı, “Kasem olsun, Biz insanı süzülmüş bir çamur veya bir hülasadan yarattık” <span class="parantez-9" style="font-size:0.73em;" xml:lang="tr-TR">(Mü’minûn, 23/12)</span> âyetiyle açıklar ki, “Biz, her canlı nesneyi sudan yarattık.” <span class="parantez-9" style="font-size:0.73em;" xml:lang="tr-TR">(Enbiyâ, 21/30)</span> âyeti de, suyun bu ehemmiyetini vurgulamaktadır. Su ve toprağın ayrı ayrı muhtevalarıyla yaptığı izdivaç, ayrı bir merhaleyi teşkil etse gerektir. </p>
				<p class="Normal-9">Bunlardan sonra şekillenme ve bir sûrete ulaşma faslı gelir. Kur’ân buna, “Andolsun Biz, insanı bir kara çamur ve şekillenmiş bir balçıktan yarattık.” <span class="parantez-9" style="font-size:0.73em;" xml:lang="tr-TR">(Hicr, 15/26)</span> âyetiyle işaret eder. Bunu müteakip, tam bir düzenleme (tesviye), bütünüyle dengeli hâle koyma mertebesi söz konusudur ki, onu da Kur’ân-ı Kerîm, “Ben onu düzenleyip, insan şekline koyduğum ve ona ruhumdan üflediğim zaman, derhal onun için (inkıyad) secdesine kapanın.” <span class="parantez-9" style="font-size:0.73em;" xml:lang="tr-TR">(Hicr, 15/29)</span> âyetiyle nazara verir. </p>
				<p class="Normal-9">Bu son safha ile artık kâinatta, manasının yanında maddesi, ruhu ve onunla içli-dışlı bedeni, fizikî mükemmeliyeti ölçüsünde metafizik derinlikleriyle yepyeni bir varlık daha vardır. İnsan, bu seviyeye geleceği âna kadar, bu kelimelerle anlatılan gerçek mana ve muhteva ne olursa olsun, şu safhalardan geçmiştir: Toprak, çamur, süzülmüş çamur, yapışkan çamur, bir şekle bağlanan siyah balçık, sertleşmiş balçık ve Allah’ın <span class="parantez-9" style="font-size:0.73em;" xml:lang="tr-TR">(celle celâluhû)</span> İlâhî ruhla serfiraz kıldığı halifesi varlıkların en şereflisi olan insan. İlk insandan sonra gelen bütün insanlarda bu safhalar, insan hususiyeti çerçevesinde teksir edilircesine devam edecektir. </p>
				<p class="Normal-9">Hz. Âdem ve Hz. Havva ile mucizevi bir yaratılışla başlayan insanoğlunun dünyayı teşrif macerası, sebeplerin Allah’ın icraatına perde olma fonksiyonuyla artık sıradan bir hadiseymiş gibi sürüp gelmiş ve böyle sürüp gidecektir de. İnsanların isteyip dilemesi ve Allah’ın <span class="parantez-9" style="font-size:0.73em;" xml:lang="tr-TR">(celle celâluhu)</span> yaratmasıyla temadi edip duran yeryüzündeki insan hayatıyla hedeflenen asıl gaye, Yüce Yaratıcı’yı bilip, O’na kullukta bulunmaktır. O; insana irade, şuur, his ve gönül vererek onu bütün varlıkların önüne geçirme ve Âdem’in şahsında bir mihrap haline getirme şeklinde tecelli eden iradesine ve meşietine karşılık, insan da, O’nu tanıma-tanıtma, sevme-sevdirme vazifesiyle vazifelendirildiğini bilmeli ve “ahsen-i takvim”e mazhariyetin hakkını eda etmelidir. </p>
				<p class="Ara-baslik-2-8" id="toc_marker-11-10" xml:lang="tr-TR">HARUN’UN KIZ KARDEŞİ OLARAK HZ. MERYEM</p>
				<p class="Normal-9">Bu mesele Kur’ân-ı Kerîm’de Meryem sûresinde anlatılmaktadır. Allah Teâlâ Hz. Meryem’i Hz. İsa ile müjdelediğinde Meryem: “Nasıl oğlum olabilir ki bana eli değen bir tek erkek bile olmamıştır. İffetsiz bir kadın da değilim!” dedi. Ruh: “Öyledir, ama Rabbin: “Bu iş bana pek kolaydır. Çünkü biz onu insanlara kudretimizin bir alameti ve tarafımızdan bir rahmet kılacağız ve artık bu, hükme bağlanmış, olup bitmiş bir iştir.” dedi.” Sonra çocuğuna hamile kaldı ve bu haliyle uzakça bir yere çekildi. Derken doğum sancısı onu bir hurma ağacına dayanmaya zorladı. “Ay!” dedi, “n’olaydım, keşke bu iş başıma gelmeden öleydim, adı sanı unutulup gitmiş biri olaydım!” derken, Ruh, ona aşağıdan şöyle seslendi: “Sakın üzülme!” dedi. “Rabbin senin alt yanında bir su arkı meydana getirdi.” “Haydi, hurma dalını kendine doğru silkele, üzerine taze hurmalar dökülsün.” “Artık ye, iç, gözün aydın olsun! Eğer herhangi bir insana rastlarsan: “Ben Rahmân’a oruç adamıştım.” de, “o sebeple bugün hiç kimseyle konuşmayacağım.” Onu kucağına alıp akrabalarına getirdi. “Kız Meryem!” dediler, “sen ne tuhaf bir şey yapmışsın öyle!” “Ey Harun’un kardeşi! Baban kötü bir insan değildi. Annen de iffetsiz bir kadın değildi!” Meryem, (bana değil, çocuğa sorun dercesine) çocuğu gösterdi: “Nasıl olur da, dediler, beşikteki bebekle konuşuruz?” <span class="parantez-9" style="font-size:0.73em;" xml:lang="tr-TR">(Meryem, 19/27-29)</span>. </p>
				<p class="Normal-9">Hz. Meryem ile Hz. Harun aynı tarihlerde yaşamamışlardır. Buna rağmen acaba Hz. Meryem’e neden böyle bir hitapta bulunulmuştur? </p>
				<p class="Normal-9">Arapça’da eb (baba), eh (kardeş) ve uht (kızkardeş) kelimeleri birçok durumda geniş anlamda kullanılır. Gerçek bir kardeşlik değil, akrabalık ve mensubiyet bildirir. Hz. Peygamber’e <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> bu, bir müşkil olarak sorulmuş, o da: “Meryem zamanındaki insanlar, kendilerinden önce geçen peygamberlerinin ve iyi kimselerin isimlerini çocuklarına isim yaparlardı, yani onlara nisbet edilirlerdi.” buyurmuştur. Nitekim: Hz. Safiyye, bazı kadınların kendisine “Yahudi kızı Yahudi!” dediklerini şikâyet edince Hz. Peygamber <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> şöyle buyurmuştu: “Sen onlara: ‘Oh ya, Harun babam, Mûsâ amcam, Muhammed eşim oluyor, daha ne isterim!’ deseydin ya!”</p>
				<p class="Normal-9">“Harun’un kızkardeşi” sözleri, ya Hz. Meryem’in Harun adında bir erkek kardeşi olduğunu ya da onun Harun ailesine mensup olduğunu ifade eder. Birinci anlam, Hz. Peygamber’in <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> bir hadisiyle desteklenmektedir. İkincisi de, makuldür. Çünkü Arapça gramer bunu desteklemektedir. İkinci anlamı daha makul gibi gözüküyor. Çünkü söz konusu hadisin sözleri mutlaka onun Harun adında bir kardeşi olduğu anlamına gelmeyebilir. Müslim, Nesâî ve Tirmizi’de yer alan hadis şöyledir: “Necran Hristiyanları, Kur’ân’ın Meryem’i Harun’un kardeşi kabul ederek büyük bir yanlışlık yaptığını söyleyip bu soruyu Muğire b. Şube’ye yönelttiklerinde, Muğire yeterli bir cevap veremedi. Çünkü Harun <span class="parantez-9" style="font-size:0.73em;" xml:lang="tr-TR">(a.s.)</span> yüzyıllarca önce yaşamıştı. Muğire bu soruyu Hz. Peygamber’e <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> yönelttiğinde Allah Resûlü <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> şu cevabı verdi: “İsrailoğulları’nın çocuklarına peygamberlerinin ve diğer salih insanların isimlerini verdiklerini neden söylemedin?” Yani onlara böylece cevap verebilirdin.”</p>
				<p class="Normal-9">Ayrıca Hz. Harun’un kimliğiyle ilgili şu yorumlar yapılmıştır: </p>
				<p class="Normal-9">Bu, iyi haliyle tanınan herkesin kendisine nispet edildiği, İsrailoğullarından salih bir kimsedir. Buna göre âyetten kastedilen, “Sen, zühd ve takva hususunda, tıpkı Harun gibiydin. Binâenaleyh, sen nasıl böyle olabildin?” manasıdır. Rivayet olunduğuna göre, salih bir kimse olan Harun’un cenazesine kendisinin isminden bereket umarak aynı ismi taşıyan kırk bin kişi katılmıştır. Bir görüşe göre; Hz. Musa’nın kardeşi olan Harun’dur. Maksat da şudur: “Biz seni ibadette Harun gibi zannediyorduk. Nasıl olur böyle bir iş yaparsın?” </p>
				<p class="Normal-9">Bir başka açıklamaya göre; Hz. Meryem, Hz. Musa’nın kardeşi Harun’un soyundan geliyordu. Ona kardeşlik sûretiyle nispet edilmiş oldu. Çünkü onun soyundandır. Nitekim Temimli olan birisine: “Ey Temim’in kardeşi”, Araplardan olan birisine “Ey Arapların kardeşi” denilir. </p>
				<p class="Normal-9">Bir başka açıklamaya göre; onun Harun adında baba bir kardeşi vardı. Çünkü bu isim Musa’nın kardeşi Harun’un adının bereketinden yararlanmak maksadıyla İsrailoğulları arasında çokça verilen bir isimdi. İsrailoğullarınca da örnek bir kişi kabul ediliyordu. </p>
				<p class="Normal-9">Başka bir yoruma göre de; o dönemde İsrailoğulları arasında kendisini tamamen Yüce Allah’a veren ve Harun diye bilinen âbid birisi vardı. Meryem’i önceleri onun yolundan gittiğinden dolayı onun kardeşi olarak andılar. Çünkü o da mabedlerin hizmetlerini görmek üzere vakfedilmişti.  </p>
				<p class="Ara-baslik-2-8" id="toc_marker-11-11" xml:lang="tr-TR">GEÇMİŞ PEYGAMBERLERİN KISSALARINDAN <br/>DETAYLI BİR ŞEKİLDE BAHSEDİLMESİ</p>
				<p class="Normal-9">Kıssalar, neredeyse hacimce Kur’ân-ı Kerîm’in yarısını meydana getirir. Kıssanın kısaca tarifini yapacak olursak, kıssa kelime anlamı itibariyle iz sürme, birinin arkasından gitme, bir kimseye bir sözü açıklama, bir konuyu anlatma anlamlarına gelir. Terim anlamı ise, geçmişte yaşanmış bir olayın daha sonraki dönemlerdeki insanlara anlatılmasıdır. Bu anlamda, kıssa hikaye ve meselden farklıdır. Hikaye ve meselde anlatılan olayın yaşanmış ve meydana gelmiş olma şartı bulunmazken, kıssada anlatılan olayın yaşanmış ve meydana gelmiş olma şartı vardır. Dolayısıyla Kur’ân-ı Kerîm’de anlatılan her kıssa geçmişte meydana gelmiş bir olaydır ve yaşanmıştır. </p>
				<p class="Normal-9">Kıssaların Kur’ân-ı Kerîm’de bu kadar sık bulunmasındaki hikmete gelince, bunun Kur’ân’ın, hedeflerini gerçekleştirmede kullandığı bir yöntem olduğunu görürüz. Kısacası kıssa Kur’ân’ın dinî gayesini gerçekleştirme vesilelerinden birisidir. Kur’ân’ın asıl gayesi Allah’ın birliği ve varlığı gerçeğini beyan etmek, öldükten sonraki hayatın gerçekleşeceğini ispatlamak, insanların Yaratıcı’larına ibadetlerini ve adaleti gerçekleştirmektir. Kıssaların gerek konularında gerek anlatımlarında ve gerekse kıssalardaki olayların yönetilmesinde sadece sanat gayesi güdülmez. Ancak kıssaların esas olan dinî gayeye yardımcı olması, olayların sunuluşunda sanat özelliklerinin bulunmasına engel değildir. Kur’ân’ın ifadeleri, ortaya koydukları sahnelerde dinî gaye ile edebi gayeyi birleştirir ve insanın ruhuna sanat güzelliğiyle hitap ederler. Bu yüksek sanat özelliğini anlamak ise, muhatabı dinî tesiri almaya hazırlar. Fikrî temasları ciddiyeti içinde muhataba ulaştırmak genellikle kolay değildir. Böyle durumlarda muhatap, bir direnme halet-i ruhiyesi içine girer. Hâlbuki fikir, duygu içinde eritilmiş olarak sunulabilir. Bundandır ki üstün edebiyat eserleri, anlatmak istedikleri gerçekleri bedahet haline getirirler. Sunulan fikirler aklen ispatlanmaya lüzum kalmaksızın muhataba mâl edilir. Kıssaların Kur’ân-ı Kerîm’de fazla yer tutmasının başlıca hikmetlerinden biri de bu telkin sırrı olabilir. </p>
				<p class="Normal-9">Bir yönüyle tevhid inancının tarihi denilebilecek kıssaların çoğu, peygamberlerin tebliğlerini ve onlara karşı ümmetlerinin tutumlarını bildirmektedir. Hz. Âdem, Hz. Nûh, Hz. İbrahim, Hz. Yusuf, Hz. Musa, Hz. İsa ve Hz. Muhammed’in <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> kıssalarına özellikle çok yer verilir. </p>
				<p class="Normal-9">Kur’ân-ı Kerîm’deki kıssaların hikmetlerini kısaca şöyle ifade etmek mümkündür: </p>
				<p class="Normal-9">1. Hz. Muhammed’in <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> peygamberliğini ispat etmek. Geçmişte yaşanmış, mazinin derinliklerinde kalmış kıssaların, ümmî olan bir peygamber tarafından anlatılması, bu bilgilerin vahiy olduğunu gösterir. </p>
				<p class="Normal-9">2. Bütün peygamberlerin tebliğ ettikleri şeylerin ‘İslam’ olduğunu hatırlatmak. Bildirilen kıssalarda bütün peygamberlerin geldikleri dönemlerde insanları davet ettikleri hakikat aynıdır ve bu da İslam’dır. </p>
				<p class="Normal-9">3. İnsanların kıssalardaki olaylardan ders almalarını sağlamak. Kıssalardan ders alma birkaç yönden olabilir. İnsanlar yaratılış olarak kıssalarda anlatılan kötü kişilerden, yaptıklarından nefret eder ve aynı şeyleri yapmaktan kaçınmış olurlar. Anlatılan iyi kimseler gibi olmak, onların davranışlarını sergilemek isterler. Böylece kıssalar onlara bu anlamda ders vermiş olur. Ders almanın bir başka yönü de şudur: Kıssalarda anlatılan peygamberler ve onların mucizeleri, ilmî keşifler noktasında insanlara ışık tutar, onları ilme teşvik eder. </p>
				<p class="Normal-9">4. Gerek Allah Resûlü’nün gerekse sahabe ve daha sonraki dönemdeki inananların kalplerini takviye etmek. Mazide peygamberlerin karşısında zorbalık yapan, onları memleketlerinden sürüp çıkaran zalimlerin acı sonları, peygambere ve diğer insanlara âdeta bir takviye olmuş olur. </p>
				<p class="Ara-baslik-2-8" id="toc_marker-11-12" xml:lang="tr-TR">KIYAMETİN VAKTİ</p>
				<p class="Normal-9">Yüce Yaratıcı bazı olayların ne zaman olacağını değişik hikmetlere binaen insanlara, hatta peygamberlere bildirmemiştir. Bunlardan biri de, kıyametin ne zaman kopacağıdır. Gerek Kur’ân gerekse hadislerde kıyametin yaklaştığı zaman meydana gelecek olaylar anlatılmıştır. Kur’ân-ı Kerîm sık sık kıyametin kopmasıyla ilgili haberler verir, dehşetini insanlara anlatır, böylece insanların bu korkunç güne hazırlanmaları sağlanır. Kıyamet kesin olarak gerçekleşecektir: “Hiç şüphe yok ki o kıyamet saati gelip çatacaktır.” <span class="parantez-9" style="font-size:0.73em;" xml:lang="tr-TR">(Hicr, 15/85)</span>. </p>
				<p class="Normal-9">Kur’ân, kıyamet olayının kesinliğini, yakınlığını bildirdiği, hatta oluş biçimine ilişkin tasvirler verdiği halde zamanı konusunda bir açıklama yapmaz. Kıyamet, doğrudan doğruya Allah’ın dilemesine bağlı bir olaydır ve O’ndan başka hiç kimsenin bu konuda bir bilgisi yoktur. Kur’ân, “Kıyamet vaktinin bilgisi şüphesiz Allah katındadır.” <span class="parantez-9" style="font-size:0.73em;" xml:lang="tr-TR">(Lokman, 31/34)</span> âyetiyle kıyametin zamanının hiç kimse tarafından bilinemeyeceğini bildirmiş, bu konuda sorulan soruları şöyle cevaplamıştır: “Sana kıyametin ne zaman geleceğini sorarlar. De ki: “Onun ne zaman geleceğine dair bilgi yalnız Rabbimin nezdindedir. Vaktini O’ndan başkası açıklayamaz. O kıyamet öyle bir meseledir ki, ne göklerde ne de yerde ona tahammül edecek hiç kimse yoktur!” O size ansızın gelecektir. Sen sanki onu biliyormuşsun gibi onu sana soruyorlar. De ki: “Ona dair gerçek bilgi yalnız Allah’ın nezdindedir; ama insanların çoğu bunu bilmezler.” <span class="parantez-9" style="font-size:0.73em;" xml:lang="tr-TR">(A’raf, 7/187)</span>. </p>
				<p class="Normal-9">“Sana kıyamet saatini sorarlar: “Demir atması ne zaman?” diye. Sen nerede, onun vaktini bildirmek nerede? Onun sonu Rabbine varır, kesin bilgisi O’na aittir.” <span class="parantez-9" style="font-size:0.73em;" xml:lang="tr-TR">(Nâziât, 79/42-44)</span>. </p>
				<p class="Normal-9">Bir gün Cibril, Allah Resûlü’ne <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> kıyametin ne zaman kopacağını sormuş, Resûlullah <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span>: “Sorulan sorandan daha bilgili değildir.”<span class="dipnot-referans-6" style="font-size:1em;" xml:lang="en-US"><a class="footnote-link" href="#footnote-228-2" id="footnote-228-2-backlink">2</a></span> şeklinde cevap vererek kıyametin ne zaman kopacağını kimsenin bilemeyeceğini insanlara öğretmiştir. </p>
				<p class="Normal-9">Kıyametin zamanının bilinemeyeceğinin açıkça belirtilmesiyle beraber Kur’ân, kıyametin meydana gelmesiyle ilgili ayrıntılı ve dehşetli tablolar çizmektedir. Buna göre kıyamet Sur’a üflenince başlayacak, kulakları sağır edecek bir ses ve korkunç bir sarsıntıyla emzikli kadınlar kucaklarındaki çocukları unutacak, hamile kadınlar bebeklerini düşürecek, insanlar sarhoş gibi dolaşacaklardır. Gökler, erimiş maden gibi, dağlar atılmış yün gibi olacak, kimse dostunu soramayacaktır. Gök yarılacak, yıldızlar dağılıp dökülecek, denizler fışkıracak, kabirler altüst edilecektir. Güneş dürülüp ışığı söndürülecek, yıldızlar yerlerinden düşüp dağılacak, dağlar yürütülecek, doğurmak üzere olan develer, kıyılmaz mallar terk edilecek, vahşi hayvanlar diriltilip toplanacak, denizler ateşlenip kaynatılacak, nefisler eşleştirilecek, ruhlar bedenlere girecek. Kıyametin genel yok oluşu belirten bu ilk safhasını Sur’a ikinci kez üflenmesiyle ikinci safha izleyecek, bütün insanlar yeniden dirilerek ayağa kalkacaklardır. Bu diriliş ve kalkışı, toplanma olan mahşer takip edecektir. Kur’ân kıyametin bu ikinci safhasını da canlı tasvirlerle anlatır: O gün insanlar gözleri dönüp kararmış bir halde, öteye beriye yayılmış çekirgeler gibi kabirlerinden çıkacak ve davet edene koşacaklardır. Bu arada kâfirler “Bu ne çetin gün.” diyerek korkularını dile getireceklerdir. Muttaki kullar ise Allah’ın huzuruna elçiler olarak toplanacaklardır. O gün herkes kardeşinden, anasından, babasından, eşinden ve oğlundan kaçacaktır. Çünkü, her insan ancak kendi derdi ile uğraşacaktır. Mü’minlerin yüzleri parıl parıl parlayacak, gülecek ve sevinç içinde olacaklardır. Kâfir ve facirlerin yüzleri ise sanki toprak bürümüşçesine kapkara kesilecektir. Bütün insanlar tâbi oldukları önderlerle birlikte çağrılacak, peygamberler ümmetlerine şahitlik etmek üzere toplanacak, gök beyaz bulutlar halinde parçalanacak ve melekler bölük bölük ineceklerdir. </p>
				<p class="Normal-9">Yeniden diriliş, kalkış ve toplanışın ardından insanlara amel defterleri dağıtılacak, mizan kurularak sevap ve günahları tartılacak, kazananlar cennete, müstahak olanlar geçici ya da süresiz olarak cehenneme gönderilecek; böylece sonsuz âhiret hayatı mutluluk ya da azapla başlayacaktır. </p>
				<p class="Normal-9">Kıyametin vakti, gaybın zirvesidir. Onun bilgisi, herkese karşı kapalıdır. Allah <span class="parantez-9" style="font-size:0.73em;" xml:lang="tr-TR">(celle celâluhû)</span>, onun bilgisini başkalarına değil, sadece kendisine has kılmıştır. Ancak Kur’ân-ı Kerîm’de, o günün bazı belirtileri ve şartları anlatılmaktadır. Ve bizlere onun bazı alâmetleri bildirilmektedir: “Göğün, insanları bürüyecek ve gözle görülecek bir duman çıkaracağı günü bekle; bu, can yakan bir azabdır. İnsanlar: “Rabb’imiz! Bu azabı bizden kaldır; doğrusu artık biz inananlarız.” derler. Nerde onlarda öğüt almak? Kendilerine gerçeği açıklayan bir peygamber gelmişti de ondan yüz çevirmişlerdi ve “Belletilmiş bir deli” demişlerdi. Biz sizden azabı birazcık kaldırırız ama siz yine (inkârınıza) dönersiniz. Onları çarptıkça çarpacağımız gün öcümüzü şüphesiz alırız.” <span class="parantez-9" style="font-size:0.73em;" xml:lang="tr-TR">(Duhân, 44/10-16)</span></p>
				<p class="Normal-9">Yine Kur’ân Neml sûresinde, kıyametin vaktiyle ilgili başka bir alameti şöyle bildiriyor: “O söz, başlarına geldiği zaman, onlara yerden bir Dâbbe (canlı) çıkarırız.. onlarla konuşur.” <span class="parantez-9" style="font-size:0.73em;" xml:lang="tr-TR">(Neml, 27/82)</span> </p>
				<p class="Normal-9">Yüce Rabbimiz de elçisi Hz. Muhammed’e <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span>, zulüm yapan kimseleri bugünün azabından korkutmasını söylemiştir: “Onları yaklaşan güne karşı uyar. Zîra (o gün) yürekler, (korkudan âdeta yerinden sökülüp) gırtlaklara dayanmıştır; yutkunur dururlar. Zâlimlerin ne bir dostu, ne de sözü tutulur bir aracıları yoktur.” <span class="parantez-9" style="font-size:0.73em;" xml:lang="tr-TR">(Mü’min, 40/18)</span> </p>
				<p class="Normal-9">Bütün bu alâmetler ortaya çıktığı zaman şüphesiz herkes inanacaktır. Yerden, konuşan bir canlı çıkacak ve şüphecilerin kalbinde en küçük bir şüpheye yer kalmayacaktır.. O gün herkes inanacak, ancak inanmanın vakti geçmiş olacaktır. Çünkü böyle bir iman, zorla iman demektir ki, bunda ne bir üstünlük, ne de kesin bir şekilde vadedilen bu hayrı kazanma irâdesi söz konusudur.. Bunun için de Cenâb-ı Hakk, onların imanlarını kabul etmez: “.. Ama Rabbinin bazı işaretleri geldiği gün, daha önce inanmamış, ya da imanında bir hayır kazanmamış olan kimseye, artık inanması, bir fayda sağlamaz..” <span class="parantez-9" style="font-size:0.73em;" xml:lang="tr-TR">(En’âm, 6/158)</span></p>
				<p class="Normal-9">Kıyametin son alâmeti de Ye’cüc ve Me’cüc olarak belirtilmektedir: Bu konu, tamamen kapalı ve sembollerle doludur.. Kur’ân bununla ilgili anlatımında, ismi “Zü’l-Karneyn” olan ve yeryüzünün değişik yerlerini dolaşan bir fatihten bahsetmektedir ki, o, seyahati esnasında iki sed arasındaki bir yerde dolaşırken: “.. Orada, nerdeyse hiç laf anlamayan bir millete rastladı. Dediler ki: Zülkarneyn! Doğrusu Ye’cüc ve Me’cüc bu ülkede bozgunculuk yapıyorlar. Bizimle onların arasına bir sed yapman için sana bir vergi verelim mi? “Rabb’imin bana verdikleri sizinkinden daha iyidir. Bana gücünüzle yardım edin de sizinle onların arasına sağlam bir sed yapayım.” Bana demir kütleleri getirin” dedi. Bunlar iki dağın arasını doldurunca: “Körükleyin” dedi. Demirler akkor haline gelince; “Bana erimiş bakır getirin de üzerine dökeyim.” dedi. Artık Ye’cüc ve Me’cüc onu ne aşabildiler ve ne de delip geçebildiler. Zülkarneyn: “işte bu, Rabb’imin bir rahmetidir. Rabb’imin tâyin ettiği zaman gelince onu yerle bir eder; Rabb’imin verdiği söz gerçektir” dedi. Biz o gün onları bırakırız, dalgalar halinde birbirlerine girerler. Sura üflenince hepsini bir araya toplarız.” <span class="parantez-9" style="font-size:0.73em;" xml:lang="tr-TR">(Kehf, 18/93-99)</span></p>
				<p class="Normal-9">Kur’ân, kıyametin; yeryüzü gelişmişliğin zirvesine ulaşıp insan da, ilerlemenin son sınırına geldiğinde; yeryüzü süs ve ziynetini tamamladığında; insan, her şeye hükmedip de, her şeye gücünün yettiğini sandığında; insanoğlu yağmuru yağdırıp da çöllerde ziraat yaptığında; tedavisi mümkün olmayan hastalıklara çareler bulunduğunda; ölülerden, yaşayanlara kalp ve göz nakli yapıldığında; gezegenler arası seyahatler yapıldığında; bombalar patlatılarak dağlar yerlerinden kaldırıldıklarında meydana geleceğini bildirmektedir. </p>
				<p class="Normal-9">Kıyametin kopma anında, dünya nüfusunun yarısı gece, yarısı da gündüzdedir.. Şayet: “O gece vakti olacaktır.” denseydi, doğru olmayacaktı. Yine şayet: “O gündüzleyin olacaktır.” denseydi yine doğru olmayacaktı. Allah Teâlâ aslâ sözünde yalancı değildir. Bunun için de son derece bir lütuf ve gizlilik içerisinde, ‘Gece veya gündüz olacaktır.’ demiştir. Bu noktanın önemine binâendir ki, başka bir âyette de bu durum yine tekrar edilmiştir: “De ki. “Bakın, eğer O’nun azabı size geceleyin, ya da gündüzün gelirse.. Suçlular bunlardan hangisini acele istiyor?” <span class="parantez-9" style="font-size:0.73em;" xml:lang="tr-TR">(Yunus, 10/50)</span> </p>
				<p class="Normal-9">Yine başka bir defasında, ansızın gelecek olan bu azabın, gece veya gündüzleyin geleceğini bildiriyor ki, bu da iyice düşünmemize bir işarettir. Hâsılı Kur’ân bize, kıyametin alâmetlerinin sonuncusunu bildiriyor ki, o da, Sûr’a üflenmesi ve kıyametin kopması hadisesidir. </p>
				<p class="Normal-9">Kur’ân’ın, kıyametin kopma anında ortaya çıkan manzarayla ilgili bildirmiş olduğu sahneler, son derece dehşetli olup âdeta insanın damarlarındaki kanı donduracak niteliktedir: Güneş ve Ay tutulacak, dağlar toz duman olacak, yıldızlar kararıp dökülecek, denizler fokurdayıp kaynayacak, yer şiddetle sarsılacak, Allah’ın dilediği kimseler hariç, yer ve göktekiler kendilerinden geçip bayılacaklar. Bütün bunlar, birinci Sûr’un üflenmesiyle olacak olaylardır. Sûr’un ikinci üflenişiyle, her şey yeniden dirilecek ve hesap başlayacaktır. </p>
				<p class="Ara-baslik-2-8" id="toc_marker-11-13" xml:lang="tr-TR">İÇKİYLE İLGİLİ HÜKÜMLER</p>
				<p class="Normal-9">Kur’ân-ı Kerîm toptan indirilen bir kitap değildir. 23 senelik bir dönemde parça parça indirilmiştir. Yepyeni bir toplum inşa edildiğinden, özellikle de emir ve yasaklarda aşamalılık söz konusudur. Daha önce serbest olan bazı şeyler, birden değil, yavaş yavaş kaldırılmıştır. Bunun için de, aynı konuyla ilgili farklı zamanlarda inen âyetler vardır. Kur’ân’ın tamamını ya da bu özelliğini bilmeyen kimseler, sanki aynı konuda iki veya üç farklı âyet varmış şeklindeki bir yanlışlığa düşebilirler. Çünkü hükmü kaldırılmış olmasına rağmen, bu âyetler Kur’ân-ı Kerîm’de mevcuttur. Cenâb-ı Hakk bu âyetlerin de Kur’ân-ı Kerîm’de varlığını murad etmiş, Resûlullah <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> da Cibril’le en son mukabelesinde bunun böyle olduğunu bildirmiştir. Bu, bir meseledeki farklı âyetler, tefsir usûlünde “nesih” konusunda işlenir. </p>
				<p class="Normal-9">İslâm’da, yükümlülüklerin tebliği ve insanın eğitimi konularında tedrîcîlik yani adım adım ilerleme yöntemi tercih edilir. Özellikle toplumda kökleşmiş uygulamaların bir anda sökülüp atılmasının meydana getireceği sarsıntı dikkate alınarak bazı emir ve yasaklar aşama aşama bildirilmiş, bunların amaçlarının kavranmasına ve sindirilmesine imkân tanınmıştır. Hz. Âişe <span class="parantez-9" style="font-size:0.73em;" xml:lang="tr-TR">(r.anhâ)</span> şu sözleriyle bu hususu çok veciz bir biçimde ifade etmiştir: “Şayet Kur’ân’ın ilk âyetleri ‘İçki içmeyin’ ve ‘Zina etmeyin’ hükümlerini getirseydi insanlar Resûlullah’ın <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> etrafından dağılırlardı.” </p>
				<p class="Normal-9">İslâm’ın ilk muhataplarını içinde barındıran toplumda çok yaygın bulunan içki ve kumar alışkanlığı karşısında da bu yöntem esas alınmış, önce insanların bunların kötülükleri üzerinde düşünüp bir yargıya ulaşmalarına fırsat tanınmıştır. Diğer taraftan, kesin yasaklar getirilmeden önce imanın sağlam temeller üzerine oturması sağlanmış ve ilâhî buyruklara mutlak itaat gerektiği fikri zihinlere ve gönüllere yerleştirilmiştir. Bu inanç temeli oluşturulup fikrî hazırlık tamamlandıktan sonra, bu âyetlerle içki ve kumar kesin bir biçimde yasaklanmış ve bir yasak etrafında kollektif şuur oluşturma açısından insanlık tarihinde emsali görülmeyen başarılı bir sonuç elde edilmiştir. Buna karşılık, meselâ ABD 1919-1933 arasında tam 14 yıl bu işle mücadele etmişti. Devlet eliyle ve imkânlarıyla yürütülen içki yasağı girişimi, çok büyük maddî harcamalar yapılmasına ve çok ağır cezalar uygulanmasına rağmen böyle bir inanç temeli bulunmadığı için başarısızlıkla sonuçlanmıştır.  </p>
				<p class="Normal-9">ABD’nin yaptığı mücadelede; 60 milyon dolardan fazla sarfiyat yapılmış, 10 milyon (on milyon) sayfa yayın yapılmış, 300 insan idam edilmiş, 532.335 kişi hapse atılmış, milyarlarca mal haczedilmiştir. En sonunda işin önü alınamayınca, 1933’te kanun yürürlükten kaldırılmıştır. </p>
				<p class="Normal-9">Şimdi de Kur’ân-ı Kerîm’de içkinin yasaklanmasıyla ilgili âyetlere bir göz atalım. İnsanlar, bu alışkanlıktan, ancak üç, hatta dört aşamada kurtulabilmişlerdir. Ve son emir gelince mü’minler, bir daha ağızlarına koymamak üzere ondan sakınmışlardır.</p>
				<p class="Normal-9">Birinci merhalede –ki bu Mekke’de nâzil olmuştur– hurma ve üzümlerden, sarhoş edici ve güzel rızıklar elde edildiğine, dolayısıyla aslında içkinin kötülüğüne dikkatler çekilmiştir: </p>
				<p class="Normal-9">“Hurma ağaçlarının meyvelerinden ve üzümlerden de içki ve güzel rızık elde edersiniz. Şüphesiz bunda aklını kullanan bir toplum için (Allah’ın büyüklüğüne) işaret vardır.” <span class="parantez-9" style="font-size:0.73em;" xml:lang="tr-TR">(Nahl, 16/67)</span>. Burada içki ve güzel rızık demek sûretiyle, içkiyle güzel rızkın farklı iki şey olup, birinin diğerinin alternatifi olduğu işareti vardır. Ve aynı zamanda güzel rızkın alternatinin de içki olduğu açıktır. Burada meyve, hurma ve üzüm sularının iki özelliğe sahip olduğu belirtilmektedir: Birisi insan için temiz bir rızık olma, diğeri ise mayalanınca alkole dönüşme özelliği. Fakat bu nimetten temiz ve sağlığa uygun rızık almak ile kendisine zevk verecek ve onu sarhoş edecek içkiyi içmek arasındaki seçim insana bırakılmıştır. Bu, aynı zamanda içkinin haram olacağına da işarettir. </p>
				<p class="Normal-9">İkinci merhalede içkinin bazı faydalarının olmasının yanında, zararının ve günâhının daha büyük olduğu üzerinde durulmuştur: “Sana şaraptan ve kumardan soruyorlar. De ki: “O ikisinde büyük günâh vardır. İnsanlara bazı faydaları varsa da günâhları yararlarından büyüktür..” <span class="parantez-9" style="font-size:0.73em;" xml:lang="tr-TR">(Bakara 2/219)</span>. </p>
				<p class="Normal-9">Üçüncü merhalede, mü’minler için çok önemli bir ibadet olan namaza sarhoşken yaklaşılmaması emredilmiştir: “Ey inananlar, sarhoşken namaza yaklaşmayın ki, ne dediğinizi bilesiniz..” <span class="parantez-9" style="font-size:0.73em;" xml:lang="tr-TR">(Nisâ, 4/43)</span>. Bu emir, kişinin içkili iken namaz kılmasını yasaklamaktadır. Bunun sonucu, Müslümanlar içki içtikleri zamanları, namazlara denk gelmeyecek şekilde ayarlamaya başladılar. Âyetteki “sekr” (sarhoşluk) kelimesi, bu emrin sadece içkili iken değil, her türlü sarhoşluk anı için geçerli olduğunu ifade eder. Bunun yanı sıra, sarhoşluk veren bir şey aslında haramdır, fakat eğer sarhoş iken namaza yaklaşırsa, o zaman iki kat büyük bir günah işlemiş olur. Bu âyetle, içki içilecek vakitler iyice kısıtlanmış ve inananlar içmemeye yönlendirilmişlerdir. </p>
				<p class="Normal-9">Dördüncü ve son merhalede ise, içki tamamen yasaklanmış ve bu konuda son nokta konulmuştur: “Ey inananlar, şarap, kumar.. Şeytan işi birer pisliktir. Bunlardan kaçının ki kurtuluşa eresiniz. Şeytan, şarap ve kumar ile aranıza düşmanlık ve kin sokmak, sizi Allah’tan alıkoymak istiyor. Artık (bunlardan) vazgeçtiniz değil mi?” <span class="parantez-9" style="font-size:0.73em;" xml:lang="tr-TR">(Mâide 5/90-91)</span>. </p>
				<p class="Normal-9">Bu metoduyla Kur’ân, getirmiş olduğu yeni prensipleri insanlara kolayca kabul ettirmiş, eski kötü alışkanlıklarından vazgeçirmiş ve toplumda büyük ıslahata muvaffak olmuştur. Ancak son noktayı koyduktan sonra da asla bir daha da geri adım atmamış, ortaya koyduğu ilkelerinden vazgeçmemiştir. </p>
				<p class="Ara-baslik-2-8" id="toc_marker-11-14" xml:lang="tr-TR">LANETLENEN ZAKKUM AĞACI</p>
				<p class="Normal-9">Allah Resûlü, İsrâ ve Miraç’ta Yüce Yaratıcı’nın kendisine göstermiş olduğu harikulâde şeyleri anlattı. Orada gördüğü şeylerden biri de zakkum ağacıydı. Allah Teâlâ, bu ağaçla müşrikleri korkutup uyarmak istiyordu. Fakat onlar kendilerine anlatılanların hiçbirini kabul etmediler. Hatta daha ileri giderek alay ettiler. Ebû Cehil, yanındakilere alaylı alaylı: “Gidin bize biraz hurmayla biraz da kaymak getirin.” dedi. Ve bunları birbirine katık edip yerken sözüne şöyle devam etti: “Zıkkımlanın! Biz bundan başka zakkum tanımayız!”</p>
				<p class="Normal-9">Müşriklerden İbn Zibe’ra da: “Biz zakkum diye hurma ve kaymağı biliriz. O zakkumdan yiyiniz.” demiştir. </p>
				<p class="x--------4" xml:lang="ar-SA">وَالشَّجَرَةَ الْمَلْعُونَةَ فِي الْقُرْآنِ </p>
				<p class="Normal-9">Lanetlenen bu ağaç, zakkum ağacıdır. Kur’ân’ın diğer âyetlerinde bu ağacın farklı yönleri şöyle tasvir edilir: </p>
				<p class="x--------4" xml:lang="ar-SA">أَذَلِكَ خَيْرٌ نُزُلًا أَمْ شَجَرَةُ الزَّقُّومِ إِنَّا جَعَلْنَاهَا فِتْنَةً لِلظَّالِمِينَ إِنَّهَا شَجَرَةٌ تَخْرُجُ </p>
				<p class="x--------4" xml:lang="ar-SA">فِي أَصْلِ الْجَحِيمِ طَلْعُهَا كَأَنَّهُ رُءُوسُ الشَّيَاطِينِ فَإِنَّهُمْ لَآكِلُونَ مِنْهَا فَمَالِئُونَ </p>
				<p class="x--------4 para-style-override-4" xml:lang="ar-SA">مِنْهَا الْبُطُونَ ثُمَّ إِنَّ لَهُمْ عَلَيْهَا لَشَوْبًا مِنْ حَمِيمٍ </p>
				<p class="Normal-9">“Şimdi iyi düşünün.” buyurur. Yüce Allah, “Sonuç olarak böylesi bir mutluluk mu iyidir, yoksa zakkum ağacı mı? Biz onu zalimler için bir dert ve azap yaptık. O öyle bir ağaçtır ki cehennemin ta dibinden çıkar. Meyveleri: sanki şeytanların başları!” İşte o zalimler bunları yer ve karınlarını tıka basa doldururlar. Zakkum yemeğinin üstüne, barsakları parçalayan irin karışık kaynar su içerler.” <span class="parantez-9" style="font-size:0.73em;" xml:lang="tr-TR">(Saffât, 37/62-67)</span>. </p>
				<p class="x--------4" xml:lang="ar-SA">إِنَّ شَجَرَةَ الزَّقُّومِ طَعَامُ الْأَثِيمِ كَالْمُهْلِ يَغْلِي فِي الْبُطُونِ كَغَلْيِ الْحَمِيمِ </p>
				<p class="Normal-9">“Muhakkak ki zakkum ağacı, günahkârların yiyeceğidir. Kaynar su nasıl fokurdarsa, o da erimiş maden gibi karınlarında fokurdar.” <span class="parantez-9" style="font-size:0.73em;" xml:lang="tr-TR">(Duhân, 44/43-46)</span>. </p>
				<p class="x--------4" xml:lang="ar-SA">ثُمَّ إِنَّكُمْ أَيُّهَا الضَّالُّونَ الْمُكَذِّبُونَ لَآكِلُونَ مِنْ شَجَرٍ مِنْ زَقُّوم فَمَالِئُونَ مِنْهَا </p>
				<p class="x--------4 para-style-override-4" xml:lang="ar-SA">الْبُطُون فَشَارِبُونَ عَلَيْهِ مِنَ الْحَمِيمِ فَشَارِبُونَ شُرْبَ الْهِيمِ هَذَا نُزُلُهُمْ يَوْمَ الدِّينِِ</p>
				<p class="Normal-9">“Sonra siz ey yoldan sapanlar ve hak dini yalan sayanlar! Zakkum ağacının meyvesinden yiyecek, karınlarınızı onunla dolduracak, üstüne de kaynar su içeceksiniz! Hem de susamış develerin suya saldırışı gibi saldırarak içeceksiniz. İşte hesap gününde onlara ikram edilecek ziyafet!” <span class="parantez-9" style="font-size:0.73em;" xml:lang="tr-TR">(Vâkıa, 56/51-56)</span>. </p>
				<p class="Normal-9">“Zakkum,” cehennemin dibinde yetişen bir ağaç çeşididir ve cehennemlikler ondan yemek zorunda kalacaklardır. Böyle bir ağaç cinsinin Tihame bölgesinde bulunduğu, tadının çok acı, kokusunun da çok kötü olduğu söylenmektedir. Dallarını koparan kimsenin ellerine ve bedenine bu ağaçtan çıkan sıvı bulaştığı takdirde, o kimse bir çeşit deri hastalığına yakalanırmış. Bu ağaca lanetli denmesinin sebebi cehennemliklerin onu Allah’tan bir rahmet olarak değil lanetlenmelerinin bir sembolü olarak yemeleridir. Lanetlenen insanlar bundan yiyecek ve daha çok acı çekeceklerdir, çünkü bu ağaçtan yenen kısım onların karnında kaynar suyun kaynaması gibi kaynayacaktır. </p>
				<p class="Normal-9">“eş-şeceretu’1-mel’une”, Lanetlenmiş ağaç olarak da isimlendirilen bu ağaç, cehennemlikler acıktıklarında ona sığınır ve ondan yerler. Zakkum ağacı erimiş maden gibidir. İnsanların karnında tıpkı sıcak suyun kaynaması gibi kaynar. Zakkum ağacı, cehennemin içinde biten ve dalları âdeta şeytanın başına benzeyen bir ağaçtır. Onun meyveleri, dünyada iken, inkâr suçunu işleyenlerin cehennemdeki yemeğidir.  </p>
				<p class="Normal-9">Ebu Said el-Hudrî’nin rivayetine göre Resulullah <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> “Zakkum ağacı, erimiş maden gibidir.” âyeti hakkında (âyette geçen zakkum hakkında) şöyle buyurmuştur: </p>
				<p class="Normal-9">“O, zeytin yağının tortusu gibidir. Onu içen kişi onu yüzüne yaklaştırdığında yüzünün derisi kopup onun içine düşecektir.” </p>
				<p class="Ara-baslik-2-8" id="toc_marker-11-15" xml:lang="tr-TR">TEMEL HAKLAR NOKTASINDA <br/>KADINLA ERKEĞİN KONUMU</p>
				<p class="Normal-9">Kur’ân-ı Kerîm, temel haklarda kadınla erkek arasında herhangi bir ayrıma gitmemiştir. Yaratılış ve insan olma noktasında kadın-erkek arasında bir fark yoktur. Hatta Kur’ân-ı Kerîm’de erkek sûresi diye bir sûre olmazken, kadınların haklarının vurgulandığı ve 176 âyetten oluşan uzunca bir sûre vardır. </p>
				<p class="Normal-9">Yüce Allah <span class="parantez-9" style="font-size:0.73em;" xml:lang="tr-TR">(celle celâluhû)</span> ilk yaratılışta insanlığın bir kadınla bir erkekten meydana geldiğini beyan ederek daha başlangıçtan itibaren bu hususa dikkatleri çekmiştir: “Ey insanlar! Biz sizi bir erkekle bir kadından yarattık. Birbirinizi tanıyıp sahip çıkmanız için milletlere, sülâlelere ayırdık. Şunu unutmayın ki Allah’ın nazarında en değerli, en üstün olanınız, takvâda (Allah’ı sayıp haramlardan sakınmada) en ileri olandır. Muhakkak ki Allah her şeyi mükemmelen bilir, her şeyden hakkıyla haberdardır.” <span class="parantez-9" style="font-size:0.73em;" xml:lang="tr-TR">(Hucurât, 49/13)</span>, “Ey insanlar! Sizi bir tek kişiden yaratan ve ondan da eşini yaratıp o ikisinden birçok erkekler ve kadınlar türeten Rabbinize karşı gelmekten sakının.” <span class="parantez-9" style="font-size:0.73em;" xml:lang="tr-TR">(Nisâ, 4/1)</span> Sevgili Peygamberimiz de <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem),</span> kadınlarla erkeklerin bir bütünün iki parçası olduğunu bildirmiştir. </p>
				<p class="Normal-9">Gerek Hz. Âdem ile eşinin cennetten çıkarılma sebebi, gerekse onların bu zelle karşısında Cenab-ı Hakk’a tevbe etmeleri meselesi Kur’ân’da anlatılırken, onlardan biri değil de her ikisi birlikte anılmak sûretiyle, bu konularda da kadın erkek arasında herhangi bir farkın olmadığı belirtilmektedir: </p>
				<p class="x--------4" xml:lang="ar-SA">فَأَزَلَّهُمَا الشَّيْطَانُ عَنْهَا فَأَخْرَجَهُمَا مِمَّا كَانَا فِيهِ وَقُلْنَا اهْبِطُوا </p>
				<p class="x--------4 para-style-override-6" xml:lang="ar-SA">بَعْضُكُمْ لِبَعْضٍ عَدُوٌّ وَلَكُمْ فِي الْأَرْضِ مُسْتَقَرٌّ وَمَتَاعٌ إِلَى حِينٍ</p>
				<p class="Normal-9">“Derken Şeytan onların ayaklarını kaydırarak içinde bulundukları nimet yurdundan çıkardı. Biz de: “Haydi, dedik, birbirinize düşman olarak yeryüzüne inin. Siz orada belirli bir süre ikamet edip yararlanacaksınız.” <span class="parantez-9" style="font-size:0.73em;" xml:lang="tr-TR">(Bakara, 2/36)</span></p>
				<p class="x--------4" xml:lang="ar-SA">فَوَسْوَسَ لَهُمَا الشَّيْطَانُ لِيُبْدِيَ لَهُمَا مَا وُورِيَ عَنْهُمَا مِنْ سَوْآتِهِمَا وَقَالَ </p>
				<p class="x--------4" xml:lang="ar-SA">مَا نَهَاكُمَا رَبُّكُمَا عَنْ هٰذِهِ الشَّجَرَةِ إِلاَّ أَنْ تَكُونَا مَلَكَيْنِ أَوْ تَكُونَا مِنَ </p>
				<p class="x--------4" xml:lang="ar-SA">الْخَالِدِينَ وَقَاسَمَهُمَا إِنِّي لَكُمَا لَمِنَ النَّاصِحِينَ فَدَلَّاهُمَا بِغُرُورٍ فَلَمَّا ذَاقَا الشَّجَرَةَ </p>
				<p class="x--------4" xml:lang="ar-SA">بَدَتْ لَهُمَا سَوْآتُهُمَا وَطَفِقَا يَخْصِفَانِ عَلَيْهِمَا مِنْ وَرَقِ الْجَنَّةِ وَنَادَاهُمَا </p>
				<p class="x--------4" xml:lang="ar-SA">رَبُّهُمَا أَلَمْ أَنْهَكُمَا عَنْ تِلْكُمَا الشَّجَرَةِ وَأَقُلْ لَكُمَا إِنَّ الشَّيْطَانَ لَكُمَا عَدُوٌّ مُبِينٌ قَالاَ</p>
				<p class="x--------4 para-style-override-4" xml:lang="ar-SA"> رَبَّنَا ظَلَمْنَا أَنْفُسَنَا وَإِنْ لَمْ تَغْفِرْ لَنَا وَتَرْحَمْنَا لَنَكُونَنَّ مِنَ الْخَاسِرِينَ</p>
				<p class="Normal-9">“Fakat şeytan onlara, gözlerinden gizlenmiş olan edep yerlerini açığa çıkarmak için vesvese verdi. Onlara şöyle telkinde bulundu: “Rabbinizin size bu ağacın meyvesini yasaklamasının tek sebebi, sizin meleklerden veya ölümsüz hayata kavuşanlardan olmanızı önlemektir” diyerek, kendisinin onların iyiliğini istediğine dair yemin üstüne yemin etti. Böylece onları aldatarak mevkilerinden düşürdü. Şöyle ki: O ağacın meyvesini tadar tatmaz, edep yerlerinin açık olduğunu fark ettiler. Derhal, buldukları cennet yapraklarıyla edep yerlerini örtmeye başladılar. “Ey bizim Rabbimiz, kendimize yazık ettik. Şayet Sen kusurumuzu örtüp, bize merhamet buyurmazsan, en büyük kayba uğrayanlardan oluruz” diye yalvarıp yakardılar.” <span class="parantez-9" style="font-size:0.73em;" xml:lang="tr-TR">(A’raf, 7/20-22)</span></p>
				<p class="Normal-9">Kur’ân, iyilik yapanın cennette mükafat alacağını, kötülük yapanın cehenneme gideceğini haber verirken her iki cinsi de beraberce zikreder ve bu dünyadaki amellerin karşılığında iki cins arasında fark görmez: </p>
				<p class="x--------4" xml:lang="ar-SA">مَنْ عَمِلَ صَالِحًا مِنْ ذَكَرٍ أَوْ أُنْثَى وَهُوَ مُؤْمِنٌ فَلَنُحْيِيَنَّهُ حَيَاةً طَيِّبَةً </p>
				<p class="x--------4 para-style-override-6" xml:lang="ar-SA">وَلَنَجْزِيَنَّهُمْ أَجْرَهُمْ بِأَحْسَنِ مَا كَانُوا يَعْمَلُونَ</p>
				<p class="Normal-9">“Erkek olsun kadın olsun, kim mümin olarak güzel işler yaparsa, elbette ona güzel bir hayat yaşatacak ve onları işledikleri en güzel işleri esas alarak ödüllendirecek, kötülüklerini bağışlayacağız.” <span class="parantez-9" style="font-size:0.73em;" xml:lang="tr-TR">(Nahl, 16/97)</span>. </p>
				<p class="x--------4" xml:lang="ar-SA">فَاسْتَجَابَ لَهُمْ رَبُّهُمْ أَنِّي لاَ أُضِيعُ عَمَلَ عَامِلٍ مِنْكُمْ مِنْ ذَكَرٍ أَوْ أُنْثَى </p>
				<p class="x--------4" xml:lang="ar-SA">بَعْضُكُمْ مِنْ بَعْضٍ فَالَّذِينَ هَاجَرُوا وَأُخْرِجُوا مِنْ دِيَارِهِمْ وَأُوذُوا فِي سَبِيلِي </p>
				<p class="x--------4" xml:lang="ar-SA">وَقَاتَلُوا وَقُتِلُوا لَأُكَفِّرَنَّ عَنْهُمْ سَيِّئَاتِهِمْ وَلَأُدْخِلَنَّهُمْ جَنَّاتٍ تَجْرِي مِنْ </p>
				<p class="x--------4 para-style-override-6" xml:lang="ar-SA">تَحْتِهَا الأَنْهَارُ ثَوَابًا مِنْ عِنْدِ اللّٰهِ وَاللّٰهُ عِنْدَهُ حُسْنُ الثَّوَابِ</p>
				<p class="Normal-9">“Onların Rabbi de dualarına şöyle icabet buyurdu: “Sizden gerek erkek, gerek kadın hayır işleyen hiçbir kimsenin çalışmasını zayi etmem. Çünkü siz birbirinizdensiniz, birbirinizden farkınız yoktur. Benim rızam için hicret edenlerin, vatanlarından sürülenlerin, Benim yolumda işkenceye, zarara uğrayanların, Benim yolumda savaşanların ve öldürülenlerin, Elbette kusurlarını örtecek ve elbette onları Allah tarafından mükâfat olarak içinden ırmaklar akan cenetlere yerleştireceğim. En güzel ödüller Allah’ın yanındadır.” (Âl-i İmrân 3/195). </p>
				<p class="Normal-9"> Bu âyetlerde açıkça görülmektedir ki; Cenab-ı Hakk temel noktalarda cinsiyet arasında bir ayırım yapmıyor, aksine iki cinsin eşit olduğunu bildiriyor. </p>
				<p class="Normal-9">Kur’ân, kadına anne olarak mümtaz bir yer vermiş ve annelere ihsanla muamele edilmesini emretmiştir. Cenab-ı Hakk annelerimizin nice zahmetlerle karnında bizleri taşıdığını ve nice güçlüklerle bizi doğurduğunu hatırlatmış, böylece onların ne kadar değerli olduklarını göstermiştir. <span class="parantez-9" style="font-size:0.73em;" xml:lang="tr-TR">(Ahkâf, 46/15)</span></p>
				<p class="Normal-9">Yine anneye ve babaya güzel muamele etmemizi, şayet onlardan her ikisi veya birisi yaşlanmış olarak bizlerin yanında bulunursa onlara hizmetten asla yüksünmememizi, “öff!” bile demememizi, onları azarlamamamızı, onlara tatlı ve gönül alıcı sözler söylememizi, şefkatle, tevazu ile onlara kol kanat germemizi ve şöyle dua etmemizi emretmiştir: “Ya Rabbî, onlar küçüklüğümde nasıl beni ihtimamla yetiştirdilerse, ona mükâfat olarak Sen de onlara merhamet buyur!” <span class="parantez-9" style="font-size:0.73em;" xml:lang="tr-TR">(İsra, 17/23-24)</span> Burada da görüldüğü gibi; kadın-erkek arasında bir fark gözetilmemiştir. </p>
				<p class="Normal-9">Kur’ân, Cahiliye döneminin kadına bakışaçısındaki kötü durumu hatırlatmış, yapılan ayrımcılığı ve onların bu davranışlarını yermiştir: “Onlardan birine bir kızının dünyaya geldiği müjdelenince, öfkesinden ve üzüntüsünden, yüzü mosmor kesilir. Müjdelendiği bu kötü haberin etkisiyle utanıp eşinden dostundan saklanmaya çalışır. Şimdi ne yapsın: Hor, hakir, itilip kakılan bir bela olarak onu hayatta mı bıraksın, yoksa toprağa mı gömsün, ne yapsın? diye kara kara düşünür! Dikkat ediniz, ne fena hükümlerdi verdikleri bu hükümler!” <span class="parantez-9" style="font-size:0.73em;" xml:lang="tr-TR">(Nahl, 16/58-59)</span></p>
				<p class="Normal-9">Kur’ân, bir eş olarak kadını Cenab-ı Hakk’ın varlığının ve kudretinin delillerinden biri olarak saymış ve bundan ibret alınması gerektiğini tavsiye etmiştir. <span class="parantez-9" style="font-size:0.73em;" xml:lang="tr-TR">(Rum, 30/21)</span> Yine karı kocayı birbirlerinin elbisesi olarak nazarlarımıza vermiş, <span class="parantez-9" style="font-size:0.73em;" xml:lang="tr-TR">(Bakara, 2/187)</span> bu konuda ayrımcılık gözetmediği gibi onları, biri olmadan diğerinin olmasının mümkün olmadığı iki eşit varlık olarak kabul etmiştir. Bütün bunlardan sonra diyebiliriz ki; Kur’ân temel haklar noktasında kadın-erkek ayırımı yapmamış, onları eşit tutmuştur. </p>
				<p class="Ara-baslik-2-8" id="toc_marker-11-16" xml:lang="tr-TR">KADERE İMAN</p>
				<p class="Normal-9">İslam inancına göre, imanın altı rüknü vardır. Bunlardan biri de kadere imandır. İnsan nasıl Allah’a <span class="parantez-9" style="font-size:0.73em;" xml:lang="tr-TR">(celle celâluhû)</span>, meleklere, kitaplara, peygamberlere ve öldükten sonra dirilmeye inanmak zorunda ise, kadere de aynı şekilde inanmak zorundadır. Kadere imanı, imanın diğer rükünlerinden ayrı düşünmek mümkün değildir. </p>
				<p class="Normal-9">Kader, kelime olarak, ölçme, takdir etme, biçime koyma ve şekillendirme gibi anlamlara gelir. Bu kelime “Tef’il” babına kaddera şeklinde nakledilince, o zaman anlamı, “hükmetti, hükmünü geçirdi ve kazada bulundu” şeklinde olur. İşte kelimenin bu lügat manasından çıkış yaparak “Kader” ıstılah olarak şöyle tarif edilebilir: Allah Teâlâ’nın ezelden ebede kadar olacak bütün şeylerin zaman ve yerini, nitelik ve özelliklerini ezeli ilmiyle bilip takdir etmesidir. </p>
				<p class="Normal-9">Buna göre kader, sonsuz ilme sahip, geçmiş, hâl ve geleceği bir nokta gibi görüp bilen ve esasen kendisi için geçmiş, hâl ve gelecek diye bir şey söz konusu olmayan Cenâb-ı Hakk’ın mikro âlemden makro âleme, zerrelerden sistemlere ve gelecekteki bütün hayatıyla en küçükten en büyüğe, bütün kâinatı ilmî plânda, ilmî vücutlarıyla plânlayıp programlaması; tayin, tespit, tasnif, takdir etmesi ve bütün bunları tasarı ve ilmî plândan alıp irade, kudret ve meşiet planına geçirmesi; hâricî ve varlık âleminde göstermesi adına olup bitecek her şeyi daha olmadan evvel Kitab-ı Mübin’de tespit ve takdir etmesi; kaza da vakti gelince kaderdeki planın uygulanmaya geçiş safhasıdır. </p>
				<p class="Normal-9">Kaderin varlığı hem âyet hem de hadislerle sabittir: </p>
				<p class="Normal-9">“Gaybın anahtarları O’nun katındadır, onları ancak O bilir. Karada ve denizde olan her şeyi bilir. Düşen yaprağı, yerin karanlıklarında olan taneyi O bilir. Yaş kuru ne varsa hepsi “Kitab-ı Mübin”dedir” <span class="parantez-9" style="font-size:0.73em;" xml:lang="tr-TR">(En’âm, 6/59)</span>. </p>
				<p class="Normal-9">“De ki: “Allah’ın dilemesi dışında ben kendime bir zarar ve fayda verecek durumda değilim. Her ümmet için bir süre vardır; süreleri sona erince bir saat bile geciktirilmezler ve öne de alınmazlar.” <span class="parantez-9" style="font-size:0.73em;" xml:lang="tr-TR">(Yûnus, 10/49)</span>. </p>
				<p class="Normal-9">“Gökte ve yerde, görülmeyen her şey şüphesiz Kitab-ı Mübin’dedir.” <span class="parantez-9" style="font-size:0.73em;" xml:lang="tr-TR">(Neml, 27/75)</span>. </p>
				<p class="Normal-9">“Doğrusu O’nun katında her şey bir ölçü iledir.” <span class="parantez-9" style="font-size:0.73em;" xml:lang="tr-TR">(Ra’d, 13/8)</span>. </p>
				<p class="Normal-9">“Her şeyi yaratıp nizam veren ve her şeyin varlığını bir ölçüye göre belirleyen O’dur.” <span class="parantez-9" style="font-size:0.73em;" xml:lang="tr-TR">(Furkân, 25/2)</span>. </p>
				<p class="Normal-9">“Şüphesiz ölüleri dirilten, işlediklerini ve eserlerini yazan Biz’iz. Her şeyi apaçık bir kitapta saymışızdır.” <span class="parantez-9" style="font-size:0.73em;" xml:lang="tr-TR">(Yâsîn, 36/12)</span>. </p>
				<p class="Normal-9">“Yeryüzünde ve sizin başınıza gelen herhangi bir musibet yoktur ki Biz onu yaratmadan önce o bir kitapta bulunmasın. Doğrusu bu Allah’a kolaydır.” <span class="parantez-9" style="font-size:0.73em;" xml:lang="tr-TR">(Hadid, 57/22)</span>. </p>
				<p class="Normal-9">Kader, insanın fiiliyle Allah Teâlâ’nın <span class="parantez-9" style="font-size:0.73em;" xml:lang="tr-TR">(celle celâluhû)</span> yaratmasının beraberliğidir. Yani insan, bir işe teşebbüs edip iradesiyle o işin içinde bulunur ve Allah <span class="parantez-9" style="font-size:0.73em;" xml:lang="tr-TR">(celle celâluhû)</span> dilerse o işi yaratır. İşte kader, ezelî ve sonsuz ilmiyle eşyayı olmadan evvel bilen Allah’ın <span class="parantez-9" style="font-size:0.73em;" xml:lang="tr-TR">(celle celâluhû)</span> yine olacakları daha olmadan evvel tespit buyurmasıdır. </p>
				<p class="Normal-9">Kaderi, ilm-i ilahinin bir unvanı olmasını nazara alarak sadece bundan ibaret saymak doğru değildir. Saha olarak kader, Cenâb-ı Hakk’ın ilmi ile tayin ve takdiri demek ise de, aynı zamanda o, Cenab-ı Hakk’ın Sem’i, Basar’ı, İrade ve Meşiet’i de demektir. Durum böyle olunca, kaderi inkâr, Cenâb-ı Hakk’ın bütün sıfatlarını inkâr ile aynı manaya gelir. </p>
				<p class="Normal-9">Binaenaleyh, kaderi inkâr eden, Zât-ı Uluhiyet’e ait pek çok şeyi de inkâr eder. Ulûhiyet akidesi sarsılır ve bütün düşünce sistemi ters yüz olur. Onun için, kader çok önemli bir konudur. </p>
				<p class="Normal-9">Kâinatta işleyen açık bir cebrî kader hakimdir. Cebri kader insan iradesinin söz konusu olmadığı, kâinatın umumunda olan kaderdir. Bu kader evrenseldir. Orada insanın iradesi asla nazara alınmaz. Allah Teâlâ yaratır ve yaratacağı şeyi hiç kimseye sormaz. Şu kadar var ki, her yaratmasında bir de hikmet vardır. Fakat hikmet bağlayıcı değildir. Dünya, yaratıldığı günden beri hem kendi etrafında hem de Güneş’in etrafında bu cebrî kaderin sevkiyle dönüp durmaktadır. Bu dönüşe hiç kimse “Dur!” diyemez. Güneş ile Ay, amansız bir yarışa girmiştir. Bu yarışa hiç kimse set çekemez. Çünkü bu hareket ve bu yarışta tamamen cebrî bir kaderin hâkimiyeti vardır. Her şey, o kadere boyun eğmek zorundadır. </p>
				<p class="Normal-9">Bir de insana bakan yönüyle kader vardır. İnsan her ne kadar ihtiyar sahibi ise de, emir ve irade Allah’a aittir. O’ndan emir gelmeyince hiçbir şey olmaz. O, irade etmeyince hiçbir nesne vücuda gelemez! O dilememiş olsaydı, bugün ne zaman ne de mekân bulunurdu. O, var ettiği şeyleri devam ettirmeseydi, her şey tozduman olur giderdi. </p>
				<p class="Normal-9">Cenab-ı Hakk’ın ilim, irade, kudret sıfatlarına inanan bir kimse, kader ve kazaya da inanmış demektir. Bu durumda kader ve kazaya inanmak demek, hayır ve şer, iyi ve kötü, acı ve tatlı, canlı ve cansız her ne varsa hepsinin Allah’ın bilmesi, dilemesi, kudreti, takdiri ve yaratması ile olduğuna, Allah’tan başka yaratıcı bulunmadığına inanmak demektir. </p>
				<p class="Normal-9">Kur’ân-ı Kerîm’de, “Kadere inanın.” şeklinde bir emir yoktur. Ancak konuyla ilgili onlarca âyet, açıkça kaderin inanılması gereken bir iman esası olduğunu göstermektedir. Âyetlerin yanında açık bir şekilde, kadere imanın inanç esaslarından olduğunu gösteren bir hayli de hadis vardır. Bunlardan yalnızca birkaçını zikredecek olursak; </p>
				<p class="Normal-9">1. Resûlullah <span class="parantez-9" style="font-size:0.73em;" xml:lang="tr-TR">(sallallahu aleyhi ve sellem)</span> imanı: “Allah’a, meleklerine, kitaplarına, peygamberlerine, ahiret gününe, hayır ve şerriyle kadere inanmak.”<span class="dipnot-referans-6" style="font-size:1em;" xml:lang="en-US"><a class="footnote-link" href="#footnote-228-3" id="footnote-228-3-backlink">3</a></span> şeklinde tarif etmişlerdir. </p>
				<p class="Normal-9">2. Ubâde b. Sâmit vefat edeceği an, etrafında toplanan çocuklarına şunları anlatıyordu: “Evlatçığım, sen, sana gelecek şeyler gelmeden evvel tayin ve tespit edildiğini ve sonra da hiç şaşırmadan sana geldiğini kabul etmedikten sonra imanın tadını tatmış olamazsın. (Vicdanında imanın zevkine ulaşmış olamazsın. İmandan matlup neticeyi elde edemez ve zevk-i ruhânîyi duyamazsın.) Ben Rasul-ü Ekrem Aleyhisselam’dan işittim. Buyurdular ki: ‘Allah’ın ilk yarattığı kalemdir. Allah, kalemi yaratır yaratmaz ona ‘Yaz’ emrini verdi. Kalem ‘Ey Rabbim neyi yazayım?’ dedi. Cenâb-ı Hakk ‘Kıyamete kadar olan her şeyin kaderlerini yaz!’ buyurdu.” Ve sonra Allah Rasulü sözlerine şöyle devam etti: “Kim bunun aksine bir iman üzerine ölürse benden değildir!”<span class="dipnot-referans-6" style="font-size:1em;" xml:lang="en-US"><a class="footnote-link" href="#footnote-228-4" id="footnote-228-4-backlink">4</a></span> </p>
				<p class="Normal-9">3. Abdullah b. Abbas, Allah Rasulü’nün terkisinde bulunuyordu. Efendimiz ona hitaben şöyle buyurdu: “Ey delikanlı, sana bir şeyler öğreteceğim! Allah’ın emir ve nehiylerini gözet ki, Allah da seni gözetsin. Allah’ın hakkına riayet et ki, O’nu karşında bulasın. İstediğini sadece Allah’tan iste. Yardım dilediğin zaman da sadece O’ndan yardım dile. Kat’iyen bil ki, bütün insanlar toplanıp sana bir yardımda bulunmak isteseler, Allah’ın senin için yazdığının dışında bir yardımda bulunamazlar. Ve yine bütün insanlar sana zarar vermek için bir araya gelseler, Allah’ın senin aleyhine yazdığının ötesinde hiçbir şey yapamazlar. Zira artık kalemler kaldırılmış, sahifeler kurumuştur.”<span class="dipnot-referans-6" style="font-size:1em;" xml:lang="en-US"><a class="footnote-link" href="#footnote-228-5" id="footnote-228-5-backlink">5</a></span> </p>
				<p class="Normal-9">Kaderde iki yön vardır. Birincisi; her şeyin Cenâb-ı Hakk tarafından bilinip tespit edildiği, tayin ve takdirlerinin yapıldığı yöndür ki bu, kaderin Cenâb-ı Hakk’a bakan yönüdür. İkincisi ise, insan iradesini ilgilendiren yöndür. </p>
				<p class="Normal-9">İnsan iradesi, haricî vücudu olmamasına rağmen, Cenâb-ı Hakk’ın yaratmasına bir şart olması dolayısıyla işlenen hatalara mercidir: “Sana isabet eden bütün hayırlar Allah’tan; bütün şerler ise senin nefsindendir.” <span class="parantez-9" style="font-size:0.73em;" xml:lang="tr-TR">(Nisâ, 4/79)</span> âyeti bize bu ölçüyü veriyor. Fakat meselenin diğer tarafında da “Meşîet-i İlahî” vardır. İnsan Allah’ın dilediğinden başka hiçbir şey dileyemez. İşte: “Siz ancak Allah’ın dilediğini dileyebilirsiniz.” <span class="parantez-9" style="font-size:0.73em;" xml:lang="tr-TR">(İnsan, 76/30)</span> âyeti de bize bu dersi vermektedir. </p>
				<p class="Normal-9">Kader meselesine böyle ihatalı bakmak gerekir. Bu bakış cem’ makamını temsil eden bir bakış keyfiyetidir. Şu âyetler bu hususu açıklar mahiyettedir: “Hayır, şüphesiz bu Kur’ân bir öğüttür. Dileyen kimse öğüt alır. Allah dilemeksizin öğüt alamazlar. O, kendisinden korkulmaya daha layıktır ve bağışlamaya da daha ehildir.”<span class="parantez-9" style="font-size:0.73em;" xml:lang="tr-TR">(Müddessir, 74/54-56)</span>. </p>
				<p class="Normal-9">Netice itibariyle diyebiliriz ki, kader konusu Kur’ân’ın değişik âyetlerinde açıkça belirtilmekte, peygamberimiz de ayrıca buna vurgu yapmaktadır. Kader ve kazaya iman, insanları sorumluluklardan kurtarmaz ya da onları tembelliğe sevk etmez. Bir insan: “Allah böyle yazmış, bu şekilde takdir etmiş.” diyerek günah işleyemeyeceği gibi, günahı işledikten sonra da: “Ben ne yapayım, Allah’ın takdiri böyleymiş, alın yazım buymuş.” deyip kaderi bahane ederek kendisini suçsuz gösteremez. Allah, bu dünyada her şeyi birtakım sebeplere bağlamıştır. İnsan bu sebepleri yerine getirdiğinde, Allah da o sebeplerin sonucunu yaratacaktır. İşte kaderi bu şekilde doğru anlamak gerekir. </p>
				<div class="footnotes">
					<div class="footnote">
						<p class="Dipnot-Metni-6" xml:lang="tr-TR"><a class="footnote-anchor" href="#footnote-228-1-backlink" id="footnote-228-1">1</a>	Ebu Davud, Talak 3; İbn Mace, Talak 1</p>
					</div>
					<div class="footnote">
						<p class="Dipnot-Metni-6" xml:lang="tr-TR"><a class="footnote-anchor" href="#footnote-228-2-backlink" id="footnote-228-2">2</a>	Buhârî, İmân, 37</p>
					</div>
					<div class="footnote">
						<p class="Dipnot-Metni-6" xml:lang="tr-TR"><a class="footnote-anchor" href="#footnote-228-3-backlink" id="footnote-228-3">3</a>	Müslim, İman 1; Ebu Davud, Sünnet 15; İbn Mace, Mukaddime 9</p>
					</div>
					<div class="footnote">
						<p class="Dipnot-Metni-6" xml:lang="tr-TR"><a class="footnote-anchor" href="#footnote-228-4-backlink" id="footnote-228-4">4</a>	Ebû Davûd, Sünnet, 16</p>
					</div>
					<div class="footnote">
						<p class="Dipnot-Metni-6" xml:lang="tr-TR"><a class="footnote-anchor" href="#footnote-228-5-backlink" id="footnote-228-5">5</a>	Tirmizi, Kıyamet, 59; Müsned, I, 293, 303/307</p>
					</div>
				</div>
			</div>
		</div>
	</body>
</html>