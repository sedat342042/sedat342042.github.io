<html xmlns="http://www.w3.org/1999/xhtml">
	<head>
		<title>03-04.html</title>
		<link href="template.css" rel="stylesheet" type="text/css"/>
	</head>
	<body>
		<div id="x03-04.html" xml:lang="tr-TR">
			<div class="Basic-Text-Frame">
				<p class="Ana-Baslik" id="toc_marker-5" xml:lang="en-US">3. BÖLÜM <br/>KUR’ÂN’IN ÂYETLERİ</p>
				<p class="Ara-baslik-2-2" id="toc_marker-5-1">ÂYETİN ANLAM ÇERÇEVESİ</p>
				<p class="Normal-3" xml:lang="en-US">Lügat anlamı olarak açık alâmet, işaret, nişâne, delil, olağanüstü bir olay ve topluluk gibi anlamlara gelen bu kelimenin çoğulu ây veya âyât’tır. Terim anlamına gelince âyet; Kur’ân-ı Kerîm’deki sûrelerin içinde bulunan, başı ve sonu belli olan, bir veya daha fazla cümleden oluşan söz demektir. Âyetin son kelimesine, iki âyeti birbirinden ayırdığı için fâsıla (ayıran), bu fâsıla kelimesinin son harfine de harfu’l-fâsıla (ayıran harf) denir. Kur’ân-ı Kerîm’de âyet kelimesinin taşıdığı anlamlar şöyledir: </p>
				<p class="Normal-3" xml:lang="en-US">a. Mu’cize: “İsrailoğullarına sor. Kendilerine nice apaçık âyetler gönderdik...” <span class="parantez-3" style="font-size:0.73em;" xml:lang="tr-TR">(Bakara, 2/211)</span> Burada apaçık mu’cize anlamında kullanılmıştır. Evet, Kur’ân’ın âyetleri birer mu’cizedir. Çünkü bütün insanlara ve cinlere, benzerini getirme hususunda meydan okunduğu halde, böyle bir işi yapan çıkmamıştır. Çıkanlar olmuşsa da insanlara gülme malzemesi olmuşlardır. </p>
				<p class="Normal-3" xml:lang="en-US">b. Alâmet: “Peygamberleri onlara: “O’nun hükümdarlığının delili “Tâbut” denilen sandığın size gelmesidir...” <span class="parantez-3" style="font-size:0.73em;" xml:lang="tr-TR">(Bakara, 2/248)</span> Burada âyet kelimesi alâmet ve belirti anlamında kullanılmıştır. </p>
				<p class="Normal-3" xml:lang="en-US">c. Kur’ân âyetleri: “Sana kitabı indiren O’dur. Onun bir kısım âyetleri muhkemdir. Bu âyetler kitabın esasıdır...” <span class="parantez-3" style="font-size:0.73em;" xml:lang="tr-TR">(Âl-i İmrân, 3/7)</span> Burada âyet, Kur’ân’da bulunan, başı ve sonu belli olan cümleler manasında kullanılmaktadır. </p>
				<p class="Normal-3" xml:lang="en-US">d. İbret: “Elbette bunda bir âyet vardır, fakat yine de çoğunuz inanmaz.” <span class="parantez-3" style="font-size:0.73em;" xml:lang="tr-TR">(Şuarâ, 26/158)</span> Burada Hz. Sâlih’in kavminin başına gelen azap dile getirilerek bunda bir ibretin olduğu vurgulanmakta, âyet de alınması gereken ders ve ibret anlamında kullanılmaktadır. </p>
				<p class="Normal-3" xml:lang="en-US">e. İnsanları hayrette bırakan görülmemiş iş: “Meryem’in oğlunu da, annesini de âyet kıldık.” <span class="parantez-3" style="font-size:0.73em;" xml:lang="tr-TR">(Mü’minûn, 23/50)</span> Burada hem Hz. Meryem hem de Hz. İsâ’nın dünyaya gelişlerinin olağanüstü bir olay olduğu hatırlatılarak âyet insanları hayrette bırakan bir olay anlamında kullanılmıştır. </p>
				<p class="Normal-3" xml:lang="en-US">f. Delil ve burhan: “Gökleri ve yeri yaratması, dillerinizin ve renklerinizin değişik olması da O’nun âyetlerindendir.” <span class="parantez-3" style="font-size:0.73em;" xml:lang="tr-TR">(Rûm, 30/22)</span> Burada Yüce Yaratıcı kâinatta kendisini bilmeye ve tanımaya delil teşkil edecek âfâkî ve enfüsî âyetlere dikkatleri çekmektedir. Âyet, Allah’ı bilmeye götürecek delil ve burhan anlamında kullanılmıştır. </p>
				<p class="Normal-3" xml:lang="en-US">Kullanılan bütün anlamların aslında Kur’ân âyetleriyle yakın bir ilişkisi vardır. Zira Kur’ân âyetlerinin; hem birer mu’cize hem Hz. Peygamber’in <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> nübüvvetine, doğruluğuna, Allah’ın kuvvet ve kudretine, hidayet ve ilmine birer delil ve alâmet, hem düşünen kimseler için birer ibret, hem insanlarda hayret ve hayranlık uyandıran bir ifade, hem de harflerden, kelimelerden ve cümlelerden meydana geldiği için topluluk anlamları vardır. </p>
				<p class="Ara-baslik-2-2" id="toc_marker-5-2">KUR’ÂN ÂYETLERİNİN BİR ARAYA GETİRİLMESİ</p>
				<p class="Normal-3" xml:lang="en-US">Kur’ân’ın lafzı, manası, indirilmesi ve onun insanlara ulaştırılması Cenâb-ı Hakk’ın yönlendirmesiyle olmuştur. Bu konularda Resûlullah da <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> dâhil başka bir irâdenin karışması söz konusu değildir. Âyetlerin Kur’ân’daki sıralanışı da aynı şekildedir. Kur’ân-ı Kerîm’in günümüzde olduğu şekliyle âyetlerinin dizilişi, başkalarının görüşü veya kıyas yoluyla değil, Cenâb-ı Hakk’ın tespit ettiği şekilde olmuştur. Bu hususta ümmet ittifak etmiştir. Gerek Peygamberimizin hayatında gerek ondan sonra, mevcut bütün Mushaf’larda aynı durum görülmüş olup buna aykırı hiçbir husus kaydedilmemiştir. Zira Cebrail vahyi getirdiğinde, gelen kısmın, hangi sûrenin neresine ait olduğunu da Hz. Peygamber’e bildiriyordu. Hz. Peygamber de <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> hemen arkasından, gelen vahyi ashabına okuyor, vahiy kâtiplerine gelen kısmın hangi sûrenin neresine konulması gerektiğini söylüyor ve böylece yazılmasını sağlıyordu. Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> bununla da kalmıyor, aynı zamanda vahyi namazlarında, insanlara tebliğinde, onlara yaptığı nasihatlerde ve çeşitli durumlarda okuyor ve yılda bir kez de Cebrâil ile mukâbele ediyordu. Bu mukâbele, Allah Resûlü’nün <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> vefat edeceği sene de iki kez meydana gelmişti ki, buna el-ardatu’l âhire (son ders takdimi) denilmiştir. İşte bütün bu okumalar, şu andaki mevcut Kur’ân âyetlerinin dizilişi esasına göre yapılmıştır. </p>
				<p class="Normal-3" xml:lang="en-US">Hz. Peygamber’in <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span>, kendisine gelen vahyin, aynı zamanda Cebrail tarafından nereye konulacağının da bildirilmesi, O’nun vahiy kâtiplerine bu husustaki uyarıları ve aynı zamanda Resûlullah’ın <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span>, namazlarda okumuş olduğu sûreleri hep tertip üzere okuması ile ilgili pek çok sahih rivayet mevcuttur. Bunlar da göstermektedir ki, Kur’ân-ı Kerîm’in âyetlerinin dizilişi tevkîfi bizzat Allah <span class="parantez-3" style="font-size:0.73em;" xml:lang="tr-TR">(celle celâluhû)</span> tarafından olup bu hususta hiçbir kimsenin müdahalesi söz konusu olmamıştır. </p>
				<p class="Ara-baslik-2-2" id="toc_marker-5-3">KUR’ÂN ÂYETLERİNİN SAYISI</p>
				<p class="Normal-3" xml:lang="en-US">Kur’ân âyetlerinin tamamının 6.200 küsur olduğunda ittifak varsa da, küsurun kaç olduğu konusunda farklı görüşler mevcuttur. Kûfelilerin kıraatına göre 6.236, Mekkelilerin kıraatına göre 6.220, Şamlıların kıraatına göre 6.216, Medinelilerin kıraatına göre 6.210, 6.214 veya 6.217, Basralıların kıraatına göre ise bu sayı 6.204, 6.205 veya 6.219’dur. </p>
				<p class="Normal-3" xml:lang="en-US">Bazı âyetlerin başlayış ve bitiş yerlerinde ihtilafın bulunmasına gelince, söz konusu durum, meselenin içtihâdi olmasından değil, kıraat âlimlerine ulaşan rivâyetlerin farklılığından kaynaklanmaktadır. Farklı rivayetler ise, Hz. Peygamber’in <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> değişik zamanlarda okuyuşundaki durak yerleri sebebiyle (vakf ve ibtidâ) mevcut olmuştur. O, ilk okuyuşunda, âyet başlarını belirtmek üzere, her âyetin sonunda dururdu. Bunun öğrenildiğine kanaat getirince, anlam irtibâtını devam ettirmenin söz konusu olduğu yerlerde bunu temin etmek için, bazen müteakip âyete geçerdi. İlk defa işiten kimse ise, okunan bütün metni bir âyet zannederdi. Ve kendisi de onu bu şekliyle başkalarına rivâyet etmiş olurdu. </p>
				<p class="Normal-3" xml:lang="en-US">Ayrıca âyetlerin sayılarındaki ihtilafın sebeplerinden birisi de, her sûrenin başında bulunan besmelenin, sûre başlarındaki hurûf-u mukattaaların ve yine bazı sûrelerin başlarındaki kelimelerle, Kur’ân’ın bazı kısa âyetlerinin müstakil birer âyet olarak kabul edilip edilmeyeceği tartışmasıdır. Böyle bir ihtilafın varlığı, Kur’ân’da herhangi bir eksiklik veya fazlalık meydana getirmeyip sadece var olan bir bütünün farklı şekillerde algılanmasından ibarettir. </p>
				<p class="Ara-baslik-2-2" id="toc_marker-5-4">KUR’ÂN-I KERÎM’DE İLK VE SON OLARAK NÂZİL OLAN ÂYETLER </p>
				<p class="Normal-3" xml:lang="en-US">a. İlk nâzil olan âyetler: Yüce Yaratıcı tarafından Hz. Peygamber’e <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> inen ilk Kur’ân âyet veya âyetlerinin hangisi olduğu konusunda farklı görüşler ileri sürülmüştür. Bunlardan en meşhur ve kabul göreni, Alak sûresinin ilk beş âyeti olduğu noktasındadır. Bu görüşü destekleyen pek çok rivâyet vardır ki, bunlardan birisi şöyledir: </p>
				<p class="Normal-3" xml:lang="en-US">Hz. Âişe’nin rivâyetine göre; Resûlullah’a ilk vahiy, sadık bir rüya şeklinde gelmişti. Gördüğü rüyalar, sabahın aydınlığı gibi berraktı. Sonra bu şekildeki rüyalar O’na, yalnız kalma sevgisini verdi. Bu yüzden sık sık Hira mağarasına çekilir, vaktini ibadetle geçirirdi. Bunun için, yanına yiyeceği alır, daha fazla ibadet eder, bittiğinde Hatice’ye dönüp yeni yiyeceğini alarak, tekrar Hira’ya giderdi. Resûlullah’ın bu durumu, kendisine Hak gelinceye kadar Hira mağarasında devam etti. Melek (Cebrail) O’na gelerek: “Oku!” dedi. Resûlullah: “Okuma bilmiyorum.” cevabını verdi. Melek O’nu kuvvetlice sıktı, sonra bıraktı. Ardından tekrar: “Oku!” dedi. Tekrar kuvvetlice sıktı, sonra bıraktı. Yine: “Oku!” dedi. Üçüncü defa kuvvetlice sıktı, sonra bıraktı ve “Yaratan Rabbinin adıyla oku!” diye başlayan âyetleri okudu. Resûlullah, bütün vücudu titrer durumda, bu âyetlerle döndü. </p>
				<p class="Normal-3" xml:lang="en-US">İkinci görüşe göre, ilk inen âyetler Müddessir sûresinin başındaki ilk beş âyettir. Böyle bir görüşe götüren sebep, bununla ilgili rivayetlerin farklı yorumlanması veya fetret döneminden sonra inen ilk âyetler olmasının getirmiş olduğu bir sonuçtur. </p>
				<p class="Normal-3" xml:lang="en-US">Üçüncü görüşe göre, ilk inen âyetler Fâtiha sûresini oluşturan âyetlerdir. </p>
				<p class="Normal-3" xml:lang="en-US">Dördüncü bir görüşe göre ise, ilk inen âyet besmeledir. </p>
				<p class="Normal-3" xml:lang="en-US">b. Son Nâzil Olan Âyetler: Son nâzil olan âyetin hangisi olduğu konusunda da farklı görüşler ileri sürülmüştür. Bu farklılığın sebebi, Kur’ân-ı Kerîm’de ve Hz. Peygamber’in <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> hadislerinde bu hususta kesin herhangi bir ifadenin bulunmayışıdır. Bu konuyla ilgili rivayetler sahabenin görüşlerinden ibarettir. Bununla ilgili olarak Beyhakî: “Şayet doğruysa, bu rivayetler arasındaki farkları kaldırmanın tek yolu, herkesin soruyu bildiği ile cevaplandırmış olmasıdır.” derken, Kâdı Ebûbekir de şöyle demektedir: “Bu rivayetlerin hiçbiri merfû değildir. Herkes kendi içtihadı ve zann-ı gâlibi ile konuşmuştur. Belki de bunlar, vefat ettiği gün; ya da hastalanmadan az önce Resûlullah’tan duydukları son sözden haber vermişlerdir. Bir kısmı da bizzat Resûlullah’tan duymamış, fakat sonradan işitmiş olabilirler. Resûlullah’ın <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> en son okuduğu bu âyetin, diğer âyetlerle birlikte inmesi, bununla beraber inen âyetlerin diğerlerinin yazılmasından sonra yazılması, bunun da âyetlerin tertibinde son indiğinin zannedilmesi muhtemeldir.” demektedir. En çok kabul edilen görüş, son âyetin Bakara 2/281. âyetinin olduğudur. </p>
				<p class="Ara-baslik-2-2" id="toc_marker-5-5">SEBEB-İ NÜZÛL</p>
				<p class="Normal-3" xml:lang="en-US">Kur’ân-ı Kerîm, 23 sene gibi bir zaman diliminde, Hz. Peygamber’e <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> parçalar halinde indirilmiştir. İndirilen her âyetin bir gaye ve hikmeti vardır. Bu hikmet ve gayelerin tamamı ise, insanın dünya ve âhiretteki mutluluk ve saadetidir. Genel anlamda Kur’ân’ın iniş gayesi bu olmakla birlikte, husûsi anlamda birtakım sebeplere, özel durumlara, sorulan sorulara, herhangi bir şüpheyi ortadan kaldırmaya, meydana gelen bir problemi çözmeye vs. yönelik de nâzil olan bölümler bulunmaktadır. Ancak şu hususu belirtmekte fayda vardır: Kur’ân’ın tamamı, sayılan bu sebeplere bağlı olarak indirilmiş değildir. Hatta başlangıçta da buna benzer bir sebepten dolayı inmemiştir. Peygamberlerin ümmetleriyle olan münasebetleri, geçmişte cereyan eden birtakım olaylar, gelecekte vukû bulacak bazı hadiseler, kıyamet, cennet-cehennem gibi pek çok konuyu bu kısımdan sayabiliriz. Bunun yanında ahkâm ve ahlâka dair olan âyetlerin büyük bir kısmı ise, sebeb-i nüzûl denilen bazı vesilelerle gelmiştir. Çünkü bu çeşitten olan âyetler, toplumun hayat tarzını değiştirmeye yöneliktir. Yön verici hükümlerin, nazarî kalmamaları için, bazı hadiselerle ortaya çıkmaları ve tam muhtaç olunduğu sırada gönderilmeleri gerekir. Bu neviden olan âyetlerin ihtiva ettikleri hükümlerin ve o hükümlerin teşrîi esaslarının doğru anlaşılabilmesi için de sebeb-i nüzûlün bilinmesi şarttır. Diğer taraftan çoğunu kıssaların teşkil ettiği diğer nev’iden olan âyetlerin iniş zamanı ve muhiti pek önemli değildir ve onları doğru anlamak için, mutlaka sebeb-i nüzûlü bilmek şart değildir. </p>
				<p class="Ara-baslik-2-2" id="toc_marker-5-6">ÂYET VE SÛRELERİN NÜZÛL <br/>SEBEPLERİNİN TESPİT EDİLMESİ</p>
				<p class="Normal-3" xml:lang="en-US">Kur’ân’ın sebeb-i nüzûlüyle ilgili olarak, herhangi bir kimsenin, rivayet ve âyetlerin inişine şâhid olan, sebeplerini bilen ve bu hususta derin bilgiye sahip kimselerden duyduğunun dışında başka bir görüş beyan etmesi câiz değildir. Bu hususla ilgili Muhammed b. Sîrîn şöyle demektedir: “Ubeyde’ye Kur’ân’daki bir âyet hakkında sorduğumda, o bana şöyle dedi: “Allah’tan kork ve doğruyu söyle! Nüzûl sebeplerini bilenler artık aramızdan ayrılıp gittiler.”</p>
				<p class="Normal-3" xml:lang="en-US">Sebeb-i nüzûlü bilme, ancak sahabe efendilerimiz için mümkündü. Hatta onlardan bazıları bu durumu kesin bilmiyorsa, o zaman şöyle derlerdi: “Zannediyorum bu âyet falan konu hakkında nâzil oldu.”</p>
				<p class="Normal-3" xml:lang="en-US">Bununla ilgili Kütüb-ü Sitte’de şöyle bir örnek vardır. Abdullah b. Zübeyr rivayet etmektedir: Zübeyr ile Ensar’dan bir şahıs arasında, bir su kanalıyla ilgili anlaşmazlık çıktı da çözümü için Hz. Peygamber’e <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> müracaat ettiler. Durumu inceleyen Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span>: “Ey Zübeyr! Önce kendin sula, sonra da bırak komşun sulasın!” buyurdu. Bunun üzerine Ensar’dan olan şahıs: “Yâ Resûlullah! Ne de olsa o halanın oğlu!” dedi. Bu ağır itham üzerine Resûlullah’ın <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> yüzü değişti. Zübeyr <span class="parantez-3" style="font-size:0.73em;" xml:lang="tr-TR">(r.a.)</span> diyor ki: “Zannediyorum şu âyetler başka değil, bu olayla ilgili olarak nâzil oldu. <span class="arapca-1" style="font-size:1em;">فَلَا وَرَبِّكَ لَا يُؤْمِنُونَ حَتَّى يُحَكِّمُوكَ فِيمَا شَجَرَ بَيْنَهُمْ ثُمَّ لَا يَجِدُوا فِي أَنْفُسِهِمْ حَرَجًا مِمَّا قَضَيْتَ وَيُسَلِّمُوا تَسْلِيمًا </span>Hayır, hayır! Senin Rabbin hakkı için, onlar aralarında ihtilaf ettikleri meselelerde Seni hakem kılıp sonra da verdiğin hükümden ötürü içlerinde hiçbir sıkıntı duymaksızın Sana tam bir teslimiyetle bağlanmadıkça iman etmiş olmazlar.” <span class="parantez-3" style="font-size:0.73em;" xml:lang="tr-TR">(Nisâ, 4/65)</span></p>
				<p class="Normal-3" xml:lang="en-US">Bu da göstermektedir ki, sebeb-i nüzûlü bazen sadece sahabeden dahi ancak belli kişiler bilebiliyor. Dolayısıyla başkasının tahmin ya da zanna dayanarak “Bu âyetin iniş sebebi buydu.” demesi doğru değildir. </p>
				<p class="Ara-baslik-2-2" id="toc_marker-5-7">BESMELE’NİN KUR’ÂN’DA KULLANILIŞ KEYFİYETİ</p>
				<p class="Normal-3" xml:lang="en-US">Okumaya veya herhangi bir işi yapmaya Yüce Yaratıcı’nın adıyla başlamak, Allah tarafından Hz. Peygamber’e <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> vahyedilmiş bir edep ve saygı kuralıdır. Bu kural -meşhur olan görüşe göre- ilk inen âyet olduğu kabul edilen <span class="arapca-1" style="font-size:1em;">اِقْرَأْ بِاسْمِ رَبِّكَ الَّذِي خَلَقَ خَلَقَ الْإِنسَانَ مِنْ عَلَقٍ اِقْرَأْ وَرَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنسَانَ مَا لَمْ يَعْلَمْ </span>“Yaratan Rabb’inin adıyla oku! İnsanı yapışkan bir hücreden yaratan. Oku, Rabb’in sonsuz kerem sahibidir. Kalemle yazmayı öğretendir. İnsana bilmediklerini öğretendir.” <span class="parantez-3" style="font-size:0.73em;" xml:lang="tr-TR">(Alâk, 92/1-5)</span> âyetlerinde ifade edilmektedir. Yine bu, Allah Teâlâ’nın:<span class="arapca-1" style="font-size:1em;"> هُوَ الْأَوَّلُ وَالْآخِرُ وَالظَّاهِرُ وَالْبَاطِنُ وَهُوَ بِكُلِّ شَيْءٍ عَلِيمٌ</span> “Evvel Odur, Âhir O. Zahir Odur, Batın O. O her şeyi hakkiyle bilir.” <span class="parantez-3" style="font-size:0.73em;" xml:lang="tr-TR">(Hadid, 57/34)</span> beyanıyla vurgulanan temel İslâmî ilkeyle uyum içindedir. Buna göre O, her varlığın varoluşunu kendisine borçlu olduğu, her başlananın başlangıcının kendisinden kaynaklandığı tek gerçektir. O hâlde her başlangıç, her hareket ve her icraat O’nun adı ile olur. Bunun önemindendir ki Cenab-ı Hakk Kur’ân-ı Kerîm’in 113 sûresinin başında birer anahtar olarak, bir sûrenin içinde de başlı başına bir âyet olarak bulunmasını murad etmiştir.</p>
				<p class="Normal-3" xml:lang="en-US">Besmelenin önemiyle ilgili pek çok rivayet vardır. Bunlardan birkaçını şöyle sıralayabiliriz. Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> şöyle buyurdular: “Bana öyle bir âyet indirildi ki, Dâvûd oğlu Süleyman’la Ben’den başka kimseye indirilmedi. Bu ’Bismillâhirrahmânirrahim’dir.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-1" id="footnote-228-1-backlink">1</a></span></p>
				<p class="Normal-3" xml:lang="en-US">“Bismillahirrahmânirrahim ile başlamayan her iş bereketsizdir, devam etmez ve köksüzdür.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-2" id="footnote-228-2-backlink">2</a></span></p>
				<p class="Normal-3" xml:lang="en-US">İbn Abbas’tan gelen bir rivayette Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> şöyle buyurmuşlardır: “Sizden birisi eşine yaklaşmak istediğinde: ’Bismillah, Allahümme cennibne’ş-şeytâne ve cennibi’ş-şeytâne mâ razektenâ’ (Bismillah! Ey Allah’ım! Bizi şeytandan, şeytanı da bize ihsan ettiğin çocuktan uzak kıl!) derse ve eğer bu yakınlıktan onlara bir çocuk bahşedilirse, o çocuğa şeytan ebediyyen zarar veremez.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-3" id="footnote-228-3-backlink">3</a></span></p>
				<p class="Normal-3" xml:lang="en-US">Başka bir hadislerinde de Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> şöyle buyurmuşlardır: “Gerçek şu ki şeytan, besmele çekilmeyen yemeği benimseyerek kendi hakkı sayar.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-4" id="footnote-228-4-backlink">4</a></span></p>
				<p class="Normal-3" xml:lang="en-US">Gerek her sûrenin başında zikredilmesi gerekse Hz. Peygamber’den <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> gelen rivayetler besmelenin önemli bir cümle olduğunu vurgulamaktadır. Bundan ötürüdür ki, o, bir anlamda Kur’ân’ın özeti kabul edilmiştir. Evet, Allah Teâlâ kâinattaki gerçekleri, insanlığın başlangıcından itibaren değişik peygamberler vasıtasıyla bildirmiştir. Aynı zamanda her peygambere gönderilen bu hakikatler, en son kitap olan Kur’ân’da bir bütün olarak yer almıştır. Ve yine Kur’ân, Fâtiha sûresinde, Fâtiha sûresi de Bismillahirrahmânirrahim cümlesinde özetlenmiştir. Dolayısıyla besmele bir anlamda bütün peygamberleri ve kitapları birbirine bağlayan manevî bir ip konumundadır. </p>
				<p class="Normal-3" xml:lang="en-US">Besmelenin, her sûrenin bağımsız bir âyeti mi, yoksa bütün sûrelere başlarken okunan tek bir Kur’ân âyeti mi olduğu konusunda farklı görüşler vardır. Şafii ve Hanbelilere göre besmele hem Fâtiha sûresinde hem de diğer sûrelerde müstakil birer âyettir. </p>
				<p class="Normal-3" xml:lang="en-US">Malikilere göre “Besmele, ne Fâtiha’dan ne de diğer sûrelerden bir âyettir.” </p>
				<p class="Normal-3" xml:lang="en-US">Hanefîlere göre besmele, Kur’ân’dan bir âyettir. Ancak onun her sûrenin başında yazılı olması, her bir sûrede ayrı bir âyet olduğunu göstermez. Dolayısıyla besmele bir âyet olarak Kur’ân’dandır. Sûrelerin arasını ayırmak için nâzil olmuştur. Onlara göre besmelenin namazlarda Fâtiha ile birlikte okunmadığına dair değişik rivayetler de göstermektedir ki, o, Fâtiha’dan bir âyet değildir. Nitekim ashabın: “Biz besmele nâzil oluncaya kadar, bir sûrenin ne zaman sona ereceğini bilemezdik.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-5" id="footnote-228-5-backlink">5</a></span> şeklindeki rivayeti de besmelenin her sûrede müstakil bir âyet olmayıp  sûrelerin arasını ayırmak için indirildiğini göstermektedir.  </p>
				<p class="Normal-3" xml:lang="en-US">Besmele, ister sûreleri birbirinden ayırt etmek için, ister o sûreye bereket getirmek, isterse o sûrenin içindekileri hakkıyla anlamak için Allah’ın yardımını istemek için olsun Yüce Allah’ın insanlara uzattığı manevi bir ip hükmündedir.</p>
				<p class="Normal-3" xml:lang="en-US">Bütün bu tartışmaların ve farklı rivayetlerin özeti şudur: Besmele Neml sûresinde müstakil bir âyettir. Diğer sûrelerde ise, müstakil bir âyet olmayıp sûrelerin arasını ayırt etmek için nâzil olmuştur. Dolayısıyla her bir sûrede müstakil bir âyet değildir. Buna göre ihtilaflar meselenin esasıyla değil, teferruatıyla ilgilidir. Yani bu görüşleri savunanlardan her birinin aslında, besmelenin bir âyet olduğu noktasında bir tereddütleri yoktur. Tereddüt edip farklı düşündükleri nokta, sadece besmelenin her bir  sûrede müstakil bir âyet sayılıp sayılmaması meselesidir. Hele hele besmelenin Resûlullah döneminde bizzat onun emirleriyle sûrelerin başlarına yazılıp günümüze kadar da bu ilk şekliyle böylece gelmiş olduğu konusunda hiçbir kimsenin asla bir tereddüdü olmamıştır.</p>
				<p class="Normal-3" xml:lang="en-US">Besmelenin Kur’ân’dan olduğuna dair hem aklî hem de naklî pek çok delil vardır:</p>
				<p class="Normal-3" xml:lang="en-US">1. Ashabın Kur’ân hakkında başından sonuna kadar icmaı vardır. Ashaptan hiçbirinin şu anda elimizdeki Kur’ân’da olanlarla ilgili tereddütlerini ifade edecek bir rivayeti yoktur. Besmele de Kur’ân’da olduğuna göre ve ashabın da besmelenin her sûrede bulunup bulunmamasıyla ilgili tereddütleri bulunmadığına göre, besmele Kur’ân’dandır.</p>
				<p class="Normal-3" xml:lang="en-US">2. Ashap, sûrelerin başlangıç ve bitişini besmele nâzil olduktan sonra öğrendi.<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-6" id="footnote-228-6-backlink">6</a></span></p>
				<p class="Normal-3" xml:lang="en-US">Müslümanlar, besmele ininceye kadar sûrenin bitip bitmediğini bilmiyorlardı. Besmele nâzil olduğunda sûrenin bittiğini anlamışlardır.<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-7" id="footnote-228-7-backlink">7</a></span></p>
				<p class="Normal-3" xml:lang="en-US">İbn Abbas: “Biz Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> döneminde Kur’ân öğreniyorduk. Sûrenin bittiğini ancak besmele nâzil olunca anlardık.” demektedir.</p>
				<p class="Normal-3" xml:lang="en-US">Yukarıdaki bu rivayetlerin hepsi de göstermektedir ki besmele, sûrelerin başlarında nâzil olan bir âyettir.</p>
				<p class="Normal-3" xml:lang="en-US">3. İbn Abbas’ın şu rivayeti de besmelenin bir âyet olduğunu teyid eder: “Kim besmeleyle kıraata başlamayı terk ederse, Allah’ın kitabından bir âyeti terk etmiş olur.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-8" id="footnote-228-8-backlink">8</a></span></p>
				<p class="Normal-3" xml:lang="en-US">4. Besmelenin Kur’ân’da sadece Berâe sûresinde terk edilip diğer sûrelerde yazılmış olması da onun bir âyet olduğunu gösterir. </p>
				<p class="Normal-3" xml:lang="en-US">5. Kur’ân tarihine baktığımızda, Kur’ân’a sûre isimlerinin yazılması, noktalama işaretlerinin konulması, ta’şir (cüz tarzında parçalara, bölümlere ayırma) gibi icraatlar karşısında değişik tepkiler olmuştur. Fakat besmeleyle ilgili herhangi bir tartışma olmamıştır. Şayet olsaydı, diğer hususlarda olduğu gibi bu, rivayet edilirdi. Demek ki besmele Kur’ân’dandır ve bizzat Resûlullah bunun böyle olduğunu belirtmiştir.</p>
				<p class="Normal-3" xml:lang="en-US">Kur’ân’dan olmayan bir şeyin Kur’ân’a yazılmasıyla ilgili daha ilk dönemlerden itibaren oldukça titiz davranılmıştır. Hatta o kadar ki Hz. Ömer <span class="parantez-3" style="font-size:0.73em;" xml:lang="tr-TR">(r.a.)</span> bir adamın sûrelerin yan tarafına o âyetlerle ilgili açıklayıcı küçük notlar yazdığını duyunca onu çağırtmış, ağır bir şekilde onu cezalandırmıştır.</p>
				<p class="Normal-3" xml:lang="en-US">Aynı tepkiyi sadece Hz. Ömer’de değil, diğer bütün sahabide görmek mümkündür. Mesela İbn Mes’ûd <span class="parantez-3" style="font-size:0.73em;" xml:lang="tr-TR">(r.a.)</span>: “Kur’ân’ı her şeyden tecrid ediniz.” demektedir. Hatta bir defasında birinin elindeki bir Mushaf’ta Kur’ân’ın dışında yazılan bir yazı (muhtemelen o âyetle ilgili tefsir olarak yazılmış bir not) görünce onu alıp kendi eliyle sildi ve: “Kur’ân’a başka bir şey karıştırmayınız!” dedi.</p>
				<p class="Normal-3" xml:lang="en-US">İşte bütün bu ve buna benzer rivayetler göstermektedir ki, Hz. Osman’ın cem’ettiği (bir araya getirdiği) Mushaf, bizzat Allah Resûlü’ne nâzil olan Mushaf’tır. Şayet sûrelerin başındaki besmele Resûlullah’ın bildirdiği şekliyle olmasaydı veya Kur’ân’dan olmasaydı, ashap diğer hususlarda karşı çıkıp tepkini gösterdiği gibi, bu hususta da sert bir şekilde itiraz eder ve besmeleleri yazdırmazdı.</p>
				<p class="Normal-3" xml:lang="en-US">Ayrıca Tabiin döneminde ve daha sonraki dönemlerde Mushaf’a ta’şirlerin yapılması, âyetlerin isim ve sayılarının yazılması gibi hususlar câiz görüldü. Ancak bu icraatı yapanlar, bu davranışlarına farklı meşru sebepler getirmelerine rağmen, asla Hz. Osman’ın besmeleyle ilgili tutumunu delil olarak kullanmadılar. Bu da göstermektedir ki, sûrelerin başlarındaki besmele, Resûlullah’ın bildirmesiyledir ve bu konuda asla bir tereddüt yoktur.</p>
				<p class="Normal-3" xml:lang="en-US">Yukarıdan beri kısaca üzerinde durduğumuz ve hakkındaki değişik hususlarına değindiğimiz besmele; Kur’ân’ın Neml sûresinde yer alan müstakil bir âyettir. Aynı âyet, tam olarak hikmetini anlayamasak da her sûrenin başında zikredilmiştir. Bu zikredilme ister her defasında bizzat Allah tarafından yeniden nâzil olunmuş olsun, isterse bir defa nâzil olup diğer defalar bunun okunması ve zikredilmesi Resûlullah’a bildirilmiş olsun, fark etmez. Zaten besmeledeki ihtilaflar meselenin aslıyla değil, daha çok onun her defasında nâzil olan bir âyet olup olmamasıyla ilgilidir. Yoksa hiçbir sahabi sûrelerin başında yazılan besmelenin Resûlullah döneminde olmayıp sonradan çıkartıldığıyla ilgili en küçük bir tereddüte sahip değildir. Ayrıca bu konunun, yani besmeleyle ilgili farklı görüşlerin olmasının, sûrelerin şu andaki Mushaflarda dizilişlerinin tevkîfi olup olmamasıyla ise hiçbir ilgisi yoktur. Çünkü tartışılan husus besmelenin müstakil bir âyet olup olmamasıdır. Yoksa sûrelerin başında yazılan besmelenin ilk dönemde yani Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> zamanında olmayıp sonradan yazıldığıyla ilgili asla değildir. Kaldı ki en zayıf bir ihtimalle besmelenin bir âyet olmadığını düşünsek dahi, bu hiçbir zaman sûrelerin tevkîfi olmadığını göstermez. Zira besmele, Hz. Peygamber hayattayken okunmakta ve bilinmektedir. Muhalfarz Resûlullah’ın sözü dahi olsa, ashap onu Kur’ân’a başladıklarında ve ayrıca sûrelerin başlangıcında okumakta ve böylece amel etmektedir. </p>
				<p class="Ara-baslik-2-2" id="toc_marker-5-8">MUHKEM VE MÜTEŞÂBİH ÂYETLER VE HİKMETLERİ</p>
				<p class="Ara-baslik-3-1" id="toc_marker-5-8-1">1. Muhkem-Müteşâbih Kelimelerinin Anlamı</p>
				<p class="Normal-3" xml:lang="en-US">Muhkem kelimesi, lügatte bir şeyi mükemmel yapmak ve bir şeyi ihlal edecek şeylere karşı koruyup engellemek anlamlarına gelmekte olup ıstılahta ise, kolaylıkla anlaşılabilen, tefsire fazla ihtiyaç göstermeyen ve tek anlamı olan âyetlere denilir. Müteşâbih ise lügatte ortak olmak, benzeşmek ve genellikle karışıklığa sebep olan benzerlik gibi anlamlara gelmekte olup ıstılahta ise, birden fazla anlamlara gelebilen, açıklamaya ihtiyaç duyulan veyahut anlamı akıl ve nakille bilinemeyecek olan âyetlere denilir. </p>
				<p class="Normal-3" xml:lang="en-US">Bununla ilgili olarak Kur’ân-ı Kerîm’de üç farklı âyet vardır. Bunlardan birincisine göre Kur’ân’ın tamamı muhkemdir: </p>
				<p class="x--------1" xml:lang="ar-SA">الٓرٰ كِتَابٌ أُحْكِمَتْ آياٰتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ</p>
				<p class="Normal-3" xml:lang="en-US">“Elif Lâm Ra. Bu öyle bir kitaptır ki, âyetleri muhkem kılınmış, sonra da her şeyden haberdar olan hikmet sahibi Allah tarafından âyetleri ayrıntılı olarak açıklanmıştır.” <span class="parantez-3" style="font-size:0.73em;" xml:lang="tr-TR">(Hud, 11/1)</span> Burada muhkem, her bakımdan boşluktan uzak, bozulmak ihtimali olmayan, gayet sağlam, âdeta son derece güçlü bir yapı gibi bütün zamanlara meydan okuyan, muntazam veya hakîm, yani yüce hikmetleri içeren, hikmet nizamı ile düzenlenmiş gibi anlamlara gelmektedir. </p>
				<p class="Normal-3" xml:lang="en-US">İkincisine göre Kur’ân’ın tamamı müteşâbihtir: </p>
				<p class="x--------1" xml:lang="ar-SA">اَللّٰهُ نَزَّلَ أَحْسَنَ الْحَدِيثِ كِتَابًا مُتَشَابِهًا مَثَانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَقُلُوبُهُمْ إِلَى ذِكْرِ اَللّٰهِ ذَلِكَ هُدَى اَللّٰهِِ يَهْدِي بِهِ مَنْ يَشَاءُ وَمَنْ يُضْلِلِ اَللّٰهُ فَمَا لَهُ مِنْ هَادٍ</p>
				<p class="Normal-3" xml:lang="en-US">“Allah sözlerin en güzelini indirmiştir. Allah’ın vahiy yolu ile gönderdiği bu söz, her tarafı birbirini tutan, gerçekleri, farklı üsluplarla tekrar tekrar beyan eden bir kitaptır. Rab’lerini tazim edenlerin derileri onu okuyup dinlerken ürperti duyar. Sonra derileri ve kalpleri Allah’ı anmakla ısınıp yumuşar, sükûnet bulur. İşte bu, Allah’ın hidayetidir ki onunla dilediğine yol gösterir. Ama Allah’ın şaşırttığı kimseyi ise hiç kimse doğru yola koyamaz.” <span class="parantez-3" style="font-size:0.73em;" xml:lang="tr-TR">(Zümer, 39/23)</span> Burada müteşâbih, güzellikte, hikmette, hükümde, sağlamlıkta birbirine benzemesi, birbirini tasdik etmesi, hak ve doğruluk üzerine kurulmuş olması, lafız ve manalarının tam bir uyum ve âhenk içinde bulunması demektir. </p>
				<p class="Normal-3" xml:lang="en-US">“Mesâniy” ise hükümleri, öğütleri ve kıssaları ikilenir, tekrarlanır, okunuşu tekrar edilir, vaad ve tehditleri tekrarlanır veya bir şey zikredilir, sonra da onun zıddı olan zikredilir (mü’minlerin ve kâfirlerin zikredilmesi, cennet ve cehennemin zikredilmesi gibi) demektir. </p>
				<p class="Normal-3" xml:lang="en-US">Üçüncüsüne göre ise: </p>
				<p class="x--------1" xml:lang="ar-SA">هُوَ الَّذِي أَنْزَلَ عَلَيْكَ الْكِتَابَ مِنْهُ آيَاتٌ مُحْكَمَاتٌ هُنَّ أُمُّ الْكِتَابِ وَأُخَرُ مُتَشَابِهَاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ مَا تَشَابَهَ مِنْهُ ابْتِغَاءَ الْفِتْنَةِ وَابْتِغَاءَ تَأْوِيلِهِ وَمَا يَعْلَمُ تَأْوِيلَهُ إِلاَّ اَللّٰهُ وَالرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنَا وَمَا يَذَّكَّرُ إِلاّۤ أُولُوا الأَلْبَابِ</p>
				<p class="Normal-3" xml:lang="en-US">“Bu muazzam Kitabı sana indiren O’dur. Onun âyetlerinin bir kısmı muhkem olup bunlar Kitabın esasıdır. Âyetlerin bir kısmı ise müteşabihtir. Kalplerinde eğrilik olanlar sırf fitne çıkarmak, insanları saptırmak ve kendi arzularına göre yorumlamak için müteşabih kısmına tutunup onlarla uğraşır dururlar. Halbuki onların hakikatini, gerçek yorumunu Allah’tan başkası bilemez. İlimde ileri gidenler: ‘Biz ona olduğu gibi inandık. Hepsi de Rabbimizin katından gelmiştir.’ derler. Bunları ancak tam akıl sahipleri düşünüp anlar ve şöyle yalvarırlar.” <span class="parantez-3" style="font-size:0.73em;" xml:lang="tr-TR">(Âl-i İmran 3/7)</span> Buradaki muhkem-müteşâbih kelimeleri ise, yukarıdakilerden farklı bir anlamda kullanılmıştır. Burada iki kelime arasında bir zıtlık söz konusudur. Yani birtakım âyetler vardır ki bunların anlamlarını ancak Allah bilir; yine birtakım âyetler de vardır ki bunların anlamlarını ise ilimde ilerlemiş olanlar bilebilir. </p>
				<p class="Ara-baslik-3-1" id="toc_marker-5-8-2">2. Müteşâbihin Çeşitleri</p>
				<p class="Normal-3" xml:lang="en-US">Müteşâbih âyetlerin varlığına sebep olan şey, Yüce Yaratıcı’nın maksadının tam olarak bilinmeyip gizli olmasıdır. Bu gizlilik bazen yalnızca lafızda bazen yalnızca anlamda bazen de hem lafız hem de anlamda bulunmaktadır. </p>
				<p class="Ara-baslik-3-1" id="toc_marker-5-8-3">a. Müteşâbihin Lafızda Olması</p>
				<p class="Normal-3" xml:lang="en-US">Müteşâbihlik, kullanılan lafızdan olabilir ki, bu lafız müfred bir kelimede veya bir cümlede olabilir. Müfred bir kelimede olması ya kelimenin garip bir kelime olmasından, yahut da bu kelimenin birkaç farklı anlama gelmesinden kaynaklanmaktadır. Müteşâbihliğin, bir cümlede olması ise, o cümlenin uzun, kısa oluşundan veya cümle yapısından kaynaklanmaktadır. Bunların daha iyi anlaşılması için birer misal verecek olursak: </p>
				<p class="Ara-baslik-3-1" id="toc_marker-5-8-4">a. 1. Müteşâbihin Müfred ve Garip Bir Kelimede Olması</p>
				<p class="Normal-3" xml:lang="en-US">Buna örnek olarak şu âyeti verebiliriz: “ve fâkiheten ve ebben” “Meyveler ve çayırlar” <span class="parantez-3" style="font-size:0.73em;" xml:lang="tr-TR">(Abese, 80/31)</span> Buradaki “ebben” kelimesi o gün için fazla kullanılmadığından anlamı bilinmemektedir. Hatta bununla ilgili rivayetlerin birinde şöyle anlatılır: Hz. Ömer minberde “ve fâkiheten ve ebben” âyetini okuduktan sonra: “Bunların hepsini biliyoruz, fakat ‘ebb’ nedir?” diye sormuş; sonra elindeki âsâyı kırıp atarak şöyle demiştir: “İlâhi! Hayata yemin ederim ki bunu anlamaya çalışmak bir zorlanma ve külfettir. Ey Ömer’in anasının oğlu! ’Ebben’in ne olduğunu bilmesen ne var? Bu kitaptan açıklananları arayın ve onunla amel edin. Bilemediklerinizi de Allah’a havâle edin.”</p>
				<p class="Ara-baslik-3-1" id="toc_marker-5-8-5">a. 2. Müteşâbihin Müfred ve <span class="char-style-override-1">Anlamı Müşterek Bir Kelimede Olması</span></p>
				<p class="Normal-3" xml:lang="en-US">Bazı yerlerde de müteşâbihliğe sebep olan şey, kullanılan kelimenin birden fazla anlam taşımasıdır. Meselâ <span class="arapca-1" style="font-size:1em;">فَرَاغَ عَلَيْهِمْ ضَرْبًا بِالْيَمِينِ </span>“Nihayet bir yolunu bulup onlara kuvvetli bir darbe indirdi.” <span class="parantez-3" style="font-size:0.73em;" xml:lang="tr-TR">(Saffat, 37/93)</span> Buradaki “yemin” kelimesi sağ el, kuvvet ve yemin anlamlarına gelmektedir. </p>
				<p class="Ara-baslik-3-1" id="toc_marker-5-8-6">a. 3. Cümledeki Muhtasarlıktan Dolayı Müteşâbihlik</p>
				<p class="Normal-3" xml:lang="en-US">Müteşâbihliğin varlığının diğer bir sebebi de, cümlede bazı kelimelerin zikredilmeyip özetle anlatılmasıdır. Meselâ: <span class="arapca-1" style="font-size:1em;">وَإِنْ خِفْتُمْ أَلاَّ تُقْسِطُوا فِي الْيَتَامَى فَانْكِحُوا مَا طَابَ لَكُمْ مِنَ النِّسَاءِ مَثْنَى وَثُلاَثَ وَرُبَاعَ </span>“Eğer öksüz kızlarla evlendiğinizde onlara karşı adâletli davranamamaktan korkarsanız, hoşunuza giden diğer kadınlardan iki, üç ve dörde kadar evlenebilirsiniz..” <span class="parantez-3" style="font-size:0.73em;" xml:lang="tr-TR">(Nisâ, 4/3)</span> Buradaki anlama göre muhtasar olan metnin açılımı şöyledir: “Ve in hiftüm ellâ tuksidû filyetâmâ lev tezevvectumûhunne fenkihû min ğayrihinne mâ tâbe leküm minennisâi mesnâ ve sülâse ve rübâ” </p>
				<p class="Ara-baslik-3-1" id="toc_marker-5-8-7">a. 4. Cümledeki Dizilişten Dolayı Müteşâbihlik</p>
				<p class="Normal-3" xml:lang="en-US">Müteşâbihliğin bir sebebi de, cümlenin yapısıdır. Meselâ: </p>
				<p class="x--------1" xml:lang="ar-SA">الْحَمْدُ لِلَّهِ الَّذِي أَنْزَلَ عَلَى عَبْدِهِ الْكِتَابَ وَلَمْ يَجْعَلْ لَهُ عِوَجًا قَيِّمًا لِيُنْذِرَ بَأْسًا شَدِيدًا مِنْ لَدُنْهُ وَيُبَشِّرَ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْرًا حَسَنًا</p>
				<p class="Normal-3" xml:lang="en-US">“Hamd, o Allah’a mahsustur ki kulu (Muhammed’e) kitabı indirdi ve ona hiçbir eğrilik koymadı. Onu dosdoğru olarak indirdi..” <span class="parantez-3" style="font-size:0.73em;" xml:lang="tr-TR">(Kehf, 18/1-2)</span> müteşâbih âyetinin dizilişi, </p>
				<p class="x--------1" xml:lang="ar-SA">الْحَمْدُ لِلَّهِ الَّذِي أَنْزَلَ عَلَى عَبْدِهِ الْكِتَابَ قَيِّمًا وَلَمْ يَجْعَلْ لَهُ عِوَجًا لِيُنْذِرَ بَأْسًا شَدِيدًا مِنْ لَدُنْهُ وَيُبَشِّرَ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْرًا حَسَنًا</p>
				<p class="Normal-3" xml:lang="en-US">şeklinde olsaydı bu müteşâbihlik söz konusu olmazdı. </p>
				<p class="Ara-baslik-3-1" id="toc_marker-5-8-8">b. Müteşâbihliğin Yalnızca Manada Olması</p>
				<p class="Normal-3" xml:lang="en-US">Bazen de müteşâbihlik yalnızca anlamda olur. Bununla ilgili Kur’ân-ı Kerîm’de pek çok örnek vardır. Allah’ın sıfatları, kıyametin ahvâli, cennetteki nimetler, cehennem azabı gibi hususlar, insan aklının tam olarak kavrayamayacağı konulardır. Zira bunlar insanın his dünyasından tamamen uzak şeylerdir. Bu konuda âlimler arasında iki farklı yaklaşım söz konusudur. Bunlardan birincisine göre, Allah’ın sıfatlarını Allah’a isnâd etmek muhaldir. Onun için bunlardan kasdedilen şeylerin Allah’a havale edilmesi gerektiğini savunmuşlardır. İkincisine göre ise, zâhiren muhal gibi gözüken bu lafızların, Allah’ın Zâtı’na göre yorumlanması gerekir. Meselâ, <span class="arapca-1" style="font-size:1em;">اَلرَّحْمٰنُ عَلَى الْعَرْشِ اسْتَوَى </span><span class="parantez-3" style="font-size:0.73em;" xml:lang="tr-TR">(Tâhâ, 20/5)</span>, <span class="arapca-1" style="font-size:1em;">وَهُوَ الْقَاهِرُ فَوْقَ عِبَادِهِ</span> <span class="parantez-3" style="font-size:0.73em;" xml:lang="tr-TR">(En’âm, 6/61)</span>,<span class="arapca-1" style="font-size:1em;"> وَيَبْقَى وَجْهُ رَبِّكَ ذُو الْجَلاَلِ وَالإِكْرَامِ </span><span class="parantez-3" style="font-size:0.73em;" xml:lang="tr-TR">(Rahmân, 55/27)</span>,<span class="arapca-1" style="font-size:1em;"> وَجَاءَ رَبُّكَ وَالْمَلَكُ صَفًّا صَفًّا </span><span class="parantez-3" style="font-size:0.73em;" xml:lang="tr-TR">(Fecr, 89/22)</span>,<span class="arapca-1" style="font-size:1em;"> يَدُ اللّٰهِ فَوْقَ أَيْدِيهِمْ </span><span class="parantez-3" style="font-size:0.73em;" xml:lang="tr-TR">(Fetih, 48/10)</span> gibi âyetlerde selef mezhebine mensup âlimler, Cenâb-ı Hakk’ı bu sıfatlarından zâhiri anlamlarından tenzîh eder, herhangi bir yoruma gitmez, onlara zikredilen şekilde inanır ve bunların hakikatını Allah’a havâle ederler. Ancak halef mezhebine mensup olan ulemâ ise, bu âyetlerde zikredilen şeylere, mesela, ‘istivâ’ya istikrar, ‘fevkiyyat’a O’nun yüceliği, ‘vech’e O’nun Zât’ı, ‘Allah’ın gelişi’ne O’nun emrinin gelişi, ‘Allah’ın eli’ne de O’nun kudreti gibi anlamlar vermişlerdir. </p>
				<p class="Ara-baslik-3-1" id="toc_marker-5-8-9">c. Müteşâbihliğin Hem Lafız Hem de Anlamda Olması</p>
				<p class="Normal-3" xml:lang="en-US">Bazı âyetlerde de müteşâbihlik hem lafızdan hem de lafzın ihtiva ettiği anlamdan kaynaklanmaktadır. Buna örnek olarak şu âyeti verebiliriz: </p>
				<p class="x--------1" xml:lang="ar-SA"><span>وَلَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِهَا</span></p>
				<p class="Normal-3" xml:lang="en-US">“.. İyilik, evlere arka taraflarından girmek değildir..” <span class="parantez-3" style="font-size:0.73em;" xml:lang="tr-TR">(Bakara, 2/189)</span> Araplar ihrama girdiklerinde, evlerine kapılarından değil de, duvarda bir delik açarak arka taraftan girip çıkarlardı. Cenâb-ı Hakk da onların bu davranışlarının iyilik anlamına gelmeyeceğini ve kendilerine bir şey kazandırmayacağını belirtmiştir. Arapların bu âdetlerini bilmeksizin âyetten kasdedilen manayı anlamak zordur. Demek ki âyetin hem lafız hem de anlamında bir müteşâbihlik vardır. </p>
				<p class="Normal-3" xml:lang="en-US">Netice itibariyle anlamının bilinip bilinememesi açısından müteşâbihliği üçe ayırmamız mümkündür: </p>
				<p class="Ara-baslik-3-1" id="toc_marker-5-8-10">c. 1. Hiçbir Kimsenin Anlamını Bilemeyeceği Kısım: </p>
				<p class="Normal-3" xml:lang="en-US">Müteşâbih olan bazı konular vardır ki, bunların anlamını ancak Allah bilebilir. Bu konular, Allah’ın Zât’ı, sıfatlarının hakikati ve kıyametin kopma zamanı gibi durumlardır. </p>
				<p class="Ara-baslik-3-1" id="toc_marker-5-8-11">c. 2. Kısa Bir Araştırma ve İncelemeyle <span class="char-style-override-1">Herkesin Anlayabileceği Kısım: </span></p>
				<p class="Normal-3" xml:lang="en-US">Bu kısımdaki müteşâbihlik, ya lafzın muhtasarlığından ya uzunluğundan ya da lafzın dizilişi gibi durumlardan kaynaklanmaktadır. </p>
				<p class="Ara-baslik-3-1" id="toc_marker-5-8-12">c. 3. Sadece Bazı Âlimlerin Anlayabileceği Kısım: </p>
				<p class="Normal-3" xml:lang="en-US">Bu kısma gelince, Kur’ân-ı Kerîm’i derin bir tefekkürle inceleyen, onun üzerinde çalışmasını yoğunlaştıran ve böylece onun âyetlerinden kasdedilen anlamları yakalama keyfiyetine kavuşan kimselerin anladıkları şeylerdir. Hz. Peygamber’in, İbn Abbas’a yapmış olduğu dua da bu üçüncü gruba işaret etmektedir: Allahümme fakkihhu fiddini ve allimhut’te’vîle “Allah’ım! Onu dinde anlayışlı kıl ve ona Kur’ân’ın yorumunu öğret.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-9" id="footnote-228-9-backlink">9</a></span></p>
				<p class="Ara-baslik-3-1" id="toc_marker-5-8-13">3. Kur’ân’da Müteşâbih Âyetlerin <span class="char-style-override-1">Bulunmasının Hikmetleri</span></p>
				<p class="Normal-3" xml:lang="en-US">Kur’ân-ı Kerîm, geçici bir süre ve belli bir topluluk için gelmiş bir kitap değildir. Bilakis o, hem zaman hem de mekân itibariyle evrensel bir özelliğe sahiptir. Bunun için getirmiş olduğu prensiplerin ve sözlerin bütün devirlerdeki insanlar tarafından rahatça anlaşılması gerekir. İşte onun bu şekilde anlaşılması ancak meseleleri ortaya koyarken kullandığı tabirlerle mümkündür. Yani her dönemdeki insan, Kur’ân’da geçen ifadelerden kendi devrine göre bir şeyler anlayabilir. Onu böyle bir anlamaya götüren şey, müteşâbih âyetlerin varlığıdır. </p>
				<p class="Normal-3" xml:lang="en-US">Şöyle bir örnekle mesele daha da açığa kavuşmuş olacaktır: Farz edin ki siz bundan üç yüz sene önceki bilimsel seviyede yaşayan bir topluluğa hitap ediyor ve onlara radyoyu anlatmak istiyorsunuz. Onlar, radyo teknolojisinde yer alan elektromanyetik dalgalar, transistor, stüdyo, verici merkez, alıcı cihaz gibi unsurları bilmek bir tarafa, elektrik hakkında küçücük bir bilgiden bile mahrumdurlar. Siz radyo hakkında mesela; “Radyo, konuşan bir kutudur.” demeyi en münasip anlatım tarzı bulursunuz. Aslında bu ifade radyo hadisesinin ihtiva ettiği gerçeklerin yüzdebiri bile değildir, ama bununla beraber onlara gerçeği bütün yönleriyle anlatmak mümkün olmadığından yine de en uygun şekil budur. Fakat o insanlara düşen en uygun davranış da bu kadarlık bir bilgi ile yetinmektir. Yoksa yanlış çıkarımlara yönelerek: “Radyo konuştuğuna göre ağzı da vardır. Ağzı olunca dili de dişleri de olmalıdır. Ayrıca yemek yemesi de gereklidir.” gibi sonuçlar çıkarmaları yanlış yola kaymak demektir. Müteşâbih âyetler de çeşitli taraflara çekiştirilerek kişinin kendi seviyesine, peşin hükümlerine indirgenirse, âyette Cenâb-ı Allah’ın kınadığı duruma düşülmüş olur. </p>
				<p class="Normal-3" xml:lang="en-US">Diğer taraftan, insan hayatı, birçok durumda, mutlak hakikatlerden ziyade, nisbî hakikatler üzerine kuruludur. Büyüklük-küçüklük, çokluk-azlık, güzellik-çirkinlik, yakınlık-uzaklık, sıcaklık-soğukluk, bilgili-câhil olma gibi birçok kavram nisbîdir, kişiden kişiye, bir yerden diğer bir yere göre değişir. Ama insan hayatı bu gibi nisbî gerçeklerle devam etmektedir. Beşer ilmi, devamlı bir gelişme halindedir. Kur’ân-ı Kerîm, dünyanın her tarafında yaşayan, kıyamete kadar gelecek nesillere hitap eden bir hakikatler hazinesidir. Farklı seviyelere hitap eden dersleri ihtivâ eden bir kitaptır. İşte bu farklı seviyelere aynı kelâmla hitap etme, müteşâbihlerle gerçekleşmektedir. </p>
				<p class="Normal-3" xml:lang="en-US">Bir ağacın oluşumuna benzer bir hali olan bu kâinat ağacında olgunlaşmaya, kemâle ermeye yönelik bir meyil vardır. Onun içinde yer alan insanda da terakkî, yani ilerleme meyli dallanmıştır. Terakkî meyli bir çekirdek gibi olup onun da neşv ü nemâ bulması yavaş yavaş, birçok tecrübe neticesinde olur. Çok çeşitli fikirlerin, zekâların ürünlerinin birbirine eklenmesi ile gelişir ve birbirini netice veren bilim ve sanatlar böylece olgunlaşır. Bu sanat ve teknikler, basamak basamak oluşur ve bir önceki olmadan sonrakinin meydana gelmesi söz konusu değildir. </p>
				<p class="Normal-3" xml:lang="en-US">Hakîm-i Mutlak olan Allah’ın hikmeti, Yüce Kitabının, çeşitli nevilerden müteşâbihler ihtiva etmesini dilemiştir. Bu müteşâbih ifadeler sayesinde, Kur’ân sayısız ve sınırsız manalar kaynağı olmaktadır. “Allah bu gibi meselelerde, kullarını muayyen bir anlayışla yükümlü kılmamış, bilakis beşer akılları için içtihad ve gayret kapılarını açık bırakmıştır. Böylece insanlar oralardan girerek, Allah’ın kendilerine lutfettiği anlama ve idrak nimetlerinden yararlanabilirler.”</p>
				<p class="Normal-3" xml:lang="en-US">Şunu unutmayalım ki, Allah Teâlâ kulların yükümlü tuttuğu itikad esasları, ibâdetler, muâmeleler ve ahlâk esaslarını muhkem âyetlerinde açıkça bildirmiştir. Kur’ân’ın esas maksatları bunlarda bildirildikten sonra, her bir âyetinin herkes nezdinde aynı şekilde açık manalı olmasını beklemek doğru değildir. Kur’ân’ın mübîn vasfından bunu anlamak sığ bir anlayıştır. </p>
				<p class="Normal-3" xml:lang="en-US">Allah insanlara anlayabilecekleri şekilde hitap eder. Ne var ki kullar muhkem âyetleri açıkça anlarken, müteşâbihleri fikri seviyelerine, ilmi derecelerine göre anlar, ama ihâta vechi ile, etraflı bir şekilde kavrayamazlar. Müteşâbihler bir itibara göre hakîki ve izâfi olmak üzere iki kısma ayrılabilir. Allah Teâlâ’nın bazı sıfat ve şuunatına dair olan müteşabihlerden bile birtakım manalar anlayabiliriz. Fakat bunların tam mahiyetlerini, gerçek murad-ı İlâhiyi anlamamız mümkün olmadığından, muhkem âyetleri kıstas olarak anlamaya çalışırız. Bu âyetlerden neler kastedilmiş ise, onlara mücmel olarak iman edip Allah’ı mahluklara benzetmekten tenzih ederiz. </p>
				<p class="Ara-baslik-2-2" id="toc_marker-5-9">KUR’ÂN’IN YEDİ HARF ÜZERİNE İNMESİ</p>
				<p class="Normal-3" xml:lang="en-US">Konunun çıkış yeri, birbirine yakın farklılıklarda Hz. Peygamber’e <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> isnâd edilen hadislerdir. Bunlardan birinde Hz. Ömer <span class="parantez-3" style="font-size:0.73em;" xml:lang="tr-TR">(r.a.)</span> şöyle demektedir: “Hişam b. Hakîm b. Hizâm’ı Furkân sûresini farklı bir şekilde okurken dinledim. Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> bana bu şekillerden hiçbirisiyle okumamıştı. Namazın içerisinde adamın üzerine atılacak oldum. Kendimi zorla zapdedip namazı bitirmesini bekledim. Selamı verir vermez elbisesinden tutup kendime doğru çektim ve: ‘Sana bu sûreyi kim öğretti?’ dedim. ‘Onu Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> bana öğretti.’ dedi. Bunun üzerine: ‘Yalan söylüyorsun, onu Resûlullah bana da öğretti, ancak senin okuduğuna hiç benzemiyor.’ dedim ve adamı tutup doğru Hz. Peygamber’e götürdüm. ‘Ey Allah’ın Elçisi, bu adamın, Furkân sûresini, bana hiç okumadığın farklı şekillerde okuduğunu işittim.’ dedim. Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span>:</p>
				<p class="Normal-3" xml:lang="en-US">‘Adamı bırak.’ dedi ve sonra da ona dönerek: ‘Ey Hişam! Oku bakalım.’ dedi. Hişam kendisinden işittiğim şekilde, sûreyi yeniden okudu. Hz. Peygamber <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> bana dönerek: ‘Evet, sûre bu şekilde indirildi.’ buyurdu. Sonra bana: ‘Ey Ömer! Sen de oku.’ dedi. Aynı sûreyi ben de, bana öğrettiği şekilde okudum. Bunun üzerine Hz. Peygamber şöyle buyurdular:</p>
				<p class="Normal-3" xml:lang="en-US">‘Evet, sûre bu şekilde de nâzil oldu. Biliniz ki, bu Kur’ân yedi harf üzere indirilmiştir. Bunların hangisi kolayınıza gelirse onunla okuyun.”<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-10" id="footnote-228-10-backlink">10</a></span></p>
				<p class="Normal-3" xml:lang="en-US">Diğer bir rivâyette de, Cibril, Hz. Peygamber’e: “Allah ümmetinin Kur’ân’ı bir harfe göre okumasını emrediyor.” der. Resûlullah ümmetinin takat getiremeyeceğini söyleyip Cenâb-ı Hakk’ın bağışlamasını ister. Devamında iki, sonra da üç harfe izin verilir. Hz. Peygamber daha da izin isteyince, neticede yedi harfe izin verilir.<span class="dipnot-referans-1" style="font-size:1em;" xml:lang="en-US"><a class="footnote-link" href="#footnote-228-11" id="footnote-228-11-backlink">11</a></span></p>
				<p class="Normal-3" xml:lang="en-US">Yukarıdaki rivayetlerde de görüldüğü üzere, hadiste “yedi harf” ifadesi geçmekte, ancak bundan maksadın ne olduğu kesin olarak anlaşılmamaktadır. Zira ‘harf’ kelimesi, Arapça’da bir şeyin ucu, sivri ve keskin tarafı, hece harfleri, su yolu gibi farklı anlamlara gelmektedir. Bunun için Kur’ân-ı Kerîm’deki yedi harften kastedilenin ne olduğu hususunda öteden beri âlimler değişik görüşler ileri sürmüşlerdir. Bunların detayına girmeksizin en çok kabul gören görüş şöyledir:</p>
				<p class="Normal-3" xml:lang="en-US">1. İsimlerin müfred (tek), tensiye (iki), cem’ (çoğul), müzekker (erkek) ve müennes (bayan) olmalarıdır. Buna örnek olarak: <span class="arapca-1" style="font-size:1em;"> وَالَّذِينَ هُمْ لِأَمَانَاتِهِمْ وَعَهْدِهِمْ رَاعُونَ</span><span class="arapca-1" style="font-size:1em;"> </span>“Onlar ki emânetlerine ve ahidlerine riâyet ederler.” <span class="parantez-3" style="font-size:0.73em;" xml:lang="tr-TR">(Mü’minûn, 23/8)</span> âyetini gösterebiliriz. Burada cem’ (çoğul)<span class="arapca-1" style="font-size:1em;"> أَمَانَاتِهِمْ </span>olarak okunduğu gibi, müfred (tekil)<span class="arapca-1" style="font-size:1em;"> أَمَانَتِهِمْ </span>olarak da okunmuştur. </p>
				<p class="Normal-3" xml:lang="en-US">2. Fiillerin mazi, muzari, emir gibi kullanışlarındaki farklılıklardır. Buna örnek olarak:<span class="arapca-1" style="font-size:1em;"> فَقَالُوا رَبَّنَا بَاعِدْ بَيْنَ أَسْفَارِنَا </span>“Fakat onlar: “Ey Rabb’imiz seferlerimizin mesafelerini uzat.” dediler...” <span class="parantez-3" style="font-size:0.73em;" xml:lang="tr-TR">(Sebe’, 34/19)</span> âyetini gösterebiliriz. Burada emir olarak bâid okunduğu gibi, “Rabbunâ ba’ade” şeklinde, Rabb kelimesi zamme, bâid kelimesi de fiil-i mazi ve şeddeli olarak da okunmuştur. Aynı şekilde ye’lemûne ve te’lemûne gibi fiillerdeki değişiklikler de bu gruptandır. </p>
				<p class="Normal-3" xml:lang="en-US">3. İ’rab vecihlerindeki farklılıklardır. Buna örnek olarak:<span class="arapca-1" style="font-size:1em;"> مَا هَذَا بَشَرًا </span>“..Hâşâ bu beşer değildir..” <span class="parantez-3" style="font-size:0.73em;" xml:lang="tr-TR">(Yûsuf, 12/31)</span> âyetini gösterebiliriz. Çoğunluğa göre burada mâ edatı leyse gibi amel eden bir amil sayılarak beşeran şeklinde mansup okunurken, bazıları da mâ’yı leyse gibi amel ettirmeyip beşerun şeklinde merfû olarak okumuşlardır.</p>
				<p class="Normal-3" xml:lang="en-US">4. Ziyade ve noksan ile olan farklılıklardır. Ziyadeye örnek olarak:<span class="arapca-1" style="font-size:1em;"> وَأَعَدَّ لَهُمْ جَنَّاتٍ تَجْرِي تَحْتَهَا الأَنْهَارُ خَالِدِينَ فِيهَا أَبَدًا </span>“Allah, onlar için altından ırmaklar akan cennetler hazırlamıştır.” <span class="parantez-3" style="font-size:0.73em;" xml:lang="tr-TR">(Tevbe, 9/100)</span> âyetini gösterebiliriz. Burada bir kıraatte min yokken, diğer bir kıraate göre “min tehtihal enhâru” şeklindedir. </p>
				<p class="Normal-3" xml:lang="en-US">Noksana da şunu örnek verebiliriz:<span class="arapca-1" style="font-size:1em;"> وَمَا خَلَقَ الذَّكَرَ وَالأُنْثَى </span>“Erkeği ve dişiyi yaratana yemin olsun ki.” <span class="parantez-3" style="font-size:0.73em;" xml:lang="tr-TR">(Leyl, 92/3)</span> şeklinde okunduğu gibi, “vez-zekera vel-ünsâ” şeklinde de okunmuştur.</p>
				<p class="Normal-3" xml:lang="en-US">5. Takdim ve te’hir ile olan farklılıklardır. Buna örnek olarak:<span class="arapca-1" style="font-size:1em;"> فَيَقْتُلُونَ وَيُقْتَلُونَ </span>“Onlar öldürürler ve öldürülürler.” <span class="parantez-3" style="font-size:0.73em;" xml:lang="tr-TR">(Tevbe 9/111)</span> âyetini gösterebiliriz. Burada bu şekilde okunduğu gibi, <span class="arapca-1" style="font-size:1em;">وَ يَقْتُلُونَ فَيُقْتَلُونَ </span>şeklinde de okunmuştur.</p>
				<p class="Normal-3" xml:lang="en-US">6. Harflerin veya kelimelerin değiştirilmesiyle olan farklılıklardır. Harflerin değiştirilmesine örnek olarak:<span class="arapca-1" style="font-size:1em;"> وَانْظُرْ إِلَى الْعِظَامِ كَيْفَ نُنْشِزُهَا </span>“Kemiklere bak. Onları nasıl bir araya getiriyoruz.” <span class="parantez-3" style="font-size:0.73em;" xml:lang="tr-TR">(Bakara, 2/259)</span> âyetini verebiliriz. Bu şekliyle okunduğu gibi, “keyfe nenşuruhâ” şeklinde de okunmuştur. Kelimelerin değişmesine de “ve talhin mendûdin” “Meyveleri birbiri üzerine yığılmış muz ağaçları” (Vâkıa 56/29) âyetini gösterebiliriz. Burada talhin olarak okunduğu gibi, tal’in şeklinde de okunmuştur.</p>
				<p class="Normal-3" xml:lang="en-US">7. <span class="italic-1">Lehçe farklılıklarıdır.</span> Bunlara örnek olarak şunları gösterebiliriz: “Hel etâke hadîsu Mûsâ” şeklinde okunduğu gibi, etâke ve Mûsâ kelimelerinin imalesiyle etî ve Mûsî şeklinde; habîran basîran şeklinde okunduğu gibi, habiren basîren şeklinde ra harfinin inceltilmesiyle ile; kad efleha’l-mü’minûn şeklinde okunduğu gibi, hemzenin teshili ile de kadefleha’l-mü’minûn şeklinde de okunmuştur.</p>
				<p class="Normal-3" xml:lang="en-US">Kur’ân’ın yedi harf üzerine inmesindeki hikmet, okunmasının kolaylaştırılması içindir. Özellikle indiği dönemi düşünecek olursak, farklı kabilelere mensup olan Araplar, telaffuzda farklılıklar gösteriyorlardı. Bazen de bu konuda zorlanıyorlardı. İşte böyle bir kolaylıktan dolayı, Cenab-ı Hakk onlara asli hüviyetini ve anlamını değiştirmeksizin bazı kelimelerin farklı okunmasında ruhsat verdi. Örneklerde de görüldüğü gibi bu farklılıklar yazıdan ziyade sadece telaffuzdadır. Belli bir süreçten ve Arapların bu telaffuzlara da âşina olmasından sonra bu muvakkat izin de zaten sonradan kaldırılmıştır. Bu da büyük bir çoğunluğa göre Hz. Peygamber <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> tarafından yapılmıştır. Çünkü böyle bir icraata ancak Resûlullah <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> yetkili olabilirdi.  </p>
				<p class="Normal-3" xml:lang="en-US">Bir de bu konuyla ilgili sayılabilecek kıraat konusu vardır ki, önemine binaen kısaca ondan da bahsetmek faydalı olacaktır:</p>
				<p class="Normal-3" xml:lang="en-US">Bazı kimseler yedi harfle kıraatları birbirine karıştırarak, ikisinin aynı şeyler olduğunu zannetmişlerdir. Aslında ikisi birbirinden farklı farklı şeylerdir. Aralarında şöyle bir yakınlık vardır ki, o da, kıraatların, yedi harfin bir cüz’ünü teşkil etmiş olmasıdır. Yedi harften maksadın ne olduğu hususlarını yukarıda örnekleriyle göstermiştik. Kıraata gelince, kelâma ârız olması mümkün olan medd, kasr, imâle, tahfif, teskil, idğam, izhar, ibdal, noktalama gibi eda ve telaffuz çeşitleri olup mütevatir bir senedle Hz. Peygamber’den nakledilmişlerdir. </p>
				<p class="Normal-3" xml:lang="en-US">Hz. Osman’ın Mushaf gönderdiği beldelerden, o beldedeki Mushaf’a göre, çeşitli şartları muhtevi birer kıraat imamı seçilmiş, daha sonra da bu kıraatlar bu imamlara nisbet edilmiştir. Sahih olan kıraatlarda, Hz. Peygamber’den <span class="parantez-3" style="font-size:0.73em;" xml:lang="tr-TR">(sallallahu aleyhi ve sellem)</span> sahih bir senetle rivayet edilmiş olması, takdîren de olsa Hz. Osman’ın imam Mushaf’ına uygun olması, Arapça’nın kâidelerine uygun olması gibi şartlar aranmıştır. Bu şartları taşımayan kıraatlar ise şâz olarak değerlendirilmişlerdir.</p>
				<div class="footnotes">
					<div class="footnote">
						<p class="Dipnot-Metni-1"><a class="footnote-anchor" href="#footnote-228-1-backlink" id="footnote-228-1">1</a>	Heysemi, Mecmau’z-zevaid, 7/86</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-2-backlink" id="footnote-228-2">2</a>	Heysemi, Mecmau’z-zevaid, 7/86</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-3-backlink" id="footnote-228-3">3</a>	Buhârî, Nikâh 66; Daavât, 55; Müslim, Nikâh 116; Tirmizî, Nikâh 6</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-4-backlink" id="footnote-228-4">4</a>	Müslim, Eşribe 102; Ebû Dâvûd, Et’ime 15; Ahmed b. Hanbel, 5/383, 398</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-5-backlink" id="footnote-228-5">5</a>	Ebû Dâvûd, Salat 122</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-6-backlink" id="footnote-228-6">6</a>	Ebû Dâvûd, Salat 122</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-7-backlink" id="footnote-228-7">7</a>	Hâkim, Müstedrek, 1/356</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-8-backlink" id="footnote-228-8">8</a>	Beyhaki, Şuabu’l-İmân, 1/440</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-9-backlink" id="footnote-228-9">9</a>	Buhari, Vudû 10</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-10-backlink" id="footnote-228-10">10</a>	Müslim, Müsâfirîn 273,274; Nesâî, İftitâh 37; Ahmed b. Hanbel, 5/41,51...</p>
					</div>
					<div class="footnote">
						<p class="Dipnot-Metni-1"><a class="footnote-anchor" href="#footnote-228-11-backlink" id="footnote-228-11">11</a>	Müslim, Müsâfirîn 273, 274; Nesâî, İftitâh 37; Ahmed b. Hanbel, 5/41,51...</p>
					</div>
				</div>
			</div>
		</div>
	</body>
</html>