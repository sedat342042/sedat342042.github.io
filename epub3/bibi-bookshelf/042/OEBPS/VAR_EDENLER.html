<html xmlns="http://www.w3.org/1999/xhtml">
	<head>
		<title>VAR_EDENLER.html</title>
		<link href="template.css" rel="stylesheet" type="text/css"/>
	</head>
	<body>
		<div id="VAR_EDENLER.html" xml:lang="tr-TR">
			<div class="story">
				<p class="KISIM-BASLIK"><span class="KISIM-BASLIK" xml:lang="tr-TR">Var edenler </span></p>
				<p class="Normal-1 para-style-override-2" xml:lang="en-US"/>
				<p class="x1--BASLIK"><span class="x1--BASLIK" xml:lang="tr-TR">Üç gün sonra</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">23 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Biriktirdiğim parayla Kartal’daki terk edilmiş lunaparkı kiraladım. Aletler henüz çalışmıyor. Ofis olarak kullandığımız bir çadır var, boş bir sirk çadırını andırıyor. Üçü kadın dokuz deli, ben ve Ezgi burada yaşıyoruz. Dört deli kaçtı, bir işe yaramıyorlardı zaten. Diğerleri de henüz yazmaya başlamadı. Eğitimleri devam ediyor, her ne kadar onların hayalgücünün sıradan insanlardan güçlü olduğunu bilsem de, bu işe kontrollü başlamaları şart. Gerçekliğin kodlarıyla fazla oynayıp bizi istemediğimiz bir düzene, ipe sapa gelmez bir kaosa sürüklemeseler iyi olur. Hazır hayatımın aşkını bulmuşken bir kıyamete neden olmak istemem. </span></p>
				<p class="METIN"><span class="METIN" style="font-size:1em;" xml:lang="tr-TR">Ezgi’yle ilişkimiz muhteşem gidiyor. Bana her konuda yardımcı oluyor, hayallerimi küçümsemiyor. O resmen hayallerimdeki kız. Hatta onu diğer eski kız arkadaşlarımdan aldığım bazı ufak tefek özelliklerle güncellediğim düşünülürse o Hayallerimdeki Kız V.02!</span></p>
				<p class="METIN"><span class="METIN" style="font-size:1em;" xml:lang="tr-TR">Cinsel hayatımız süper. Her şey tıkırında. Bazen tam sevişirken onun kaybolmak üzere olduğunu hissediyorum, hızla aparatıma sarılıp birkaç cümle yazıyorum, şehvetli, pornografik şeyler... Hemen toparlıyoruz. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Ona duyduğum aşkla o kadar güzel hikâyeler yazacağım ki bu dünya hiç olmadığı kadar güzel bir yer olacak.</span></p>
				<p class="x1--BASLIK"><span class="x1--BASLIK" xml:lang="tr-TR">Talimatlar</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">25 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Delilere hayal güçlerini serbest bırakmaları gerektiğini anlatıyorum ama verdiğim bazı talimatlara uymaları gerekiyor. Dünyayı değiştirmemiz için hedeflerimiz belli; devletler, ekonomik düzen, dinler ve sıkıcı gerçek hayat. “Bunlara zarar verebileceğimiz her hikâye mubahtır” dememle birlikte kâğıda kaleme sarıldılar. Onlardan ümitliyim. Akıllıların binlerce yıldır yapamadığını akılsızlar yapacak. </span></p>
				<p class="x1--BASLIK"><span class="x1--BASLIK" xml:lang="tr-TR">Hayal Kırıklığı</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">26 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Deliler beni hayal kırıklığına uğrattı. Yazdıkları şeyler hep deli saçması. Bu konuda onları suçlayabilir miyim bilemiyorum! Ne kadar anlattıysam da “şart”lar umurlarında değil. Bir paragraflık yazıda beş şartın beşini de ihlal etmeyi başarabiliyorlar. Haliyle de gerçekliğe tesir edemiyorlar. En güçlü Varolmayanlar onlarmış, pabucumun delileri! İş yine başa düşecek anlaşılan. Fakat benim de yeni bir hayal kırıklığına tahammül edecek gücüm kalmadı, o yüzden bir sonraki eserimin gerçekten hakikate takla attıracak güçte olmasını istiyorum. O benim başyapıtım olacak ve dünya hiçbir zaman eskisi gibi olmayacak...</span></p>
				<p class="x1--BASLIK"><span class="x1--BASLIK" xml:lang="tr-TR">Ekonomik kriz</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">29 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Mali açıdan durumumuz kötüye gidiyor. Doyuracak on boğaz var, üstelik deliler, tabiri caizse deli gibi yiyorlar. Tımarhanede verilen hapları almayınca midelerine vurdu galiba. Erkekler neyse de, kadın şizofrenlerin iştahlarına inanamıyorum! İyi ki yüklüce bir para biriktirmiştim, yoksa dayanamazdık.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Henüz ümidimi kaybetmedim, delilerden bazıları elle tutulur kurmaca hikâyeler yazmaya başladı. Anlattıklarım en sonunda onların hayalgücünü çalıştıran düğmeye bastı.</span></p>
				<p class="x1--BASLIK"><span class="x1--BASLIK" xml:lang="tr-TR">Yeni bir umut</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">30 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Delilerden biri, “Kozmik Oda” diye bir hikâye yazdı, askeriyelerde meğer kozmik oda varmış da, orada gizli işler çevriliyormuş, derin devlet mevzuları, darbe komploları... İpe sapa gelmez bir hikâye. Ama en azından başı var sonu var, kaidelerin bir kısmına uygun. Gerçeğe sirayet edeceğine dair en ufak umudum yok ama yine de bir gelişme sayılır.</span></p>
				<p class="x1--BASLIK"><span class="x1--BASLIK" xml:lang="tr-TR">Deliler öğreniyor</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">31 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Delilerden üçü şaşırtıcı bir gelişme göstererek daha önce başladıkları hikâyeleri bitirmeyi başardılar. Gerçi üçü için de hikâye demeye bin şahit ister. Yine ne idüğü belli olmaz karalamalar bunlar. Birinin adı “Hitler’in Ufoları”. Hikâyeye göre Hitler zamanında bilim insanlarına ufo siparişi vermiş. Birkaç ay sonra 15 adet üretilmiş. Bu ufolarla (Ufo diye yazması bile belli başlı kaideleri paramparça ediyor) Amerika’yı işgal etmeyi planlıyormuş, şimdi o ufoları bulan Neo-Naziler saldırıya hazırmış falan filan. Hikâyeyi beğenmemiştim ama bu yazdıklarının amacı nedir diye sorduğumda aldığım yanıt hoşuma gitti. “Ufolarla gerçekliğin sıkıcı kurallarını ezmenin ve bir zamanlar ortaya çıkan kötülüğün izinin silinmesinin imkânsız olduğunu göstermek” demişti. Açıklamasına iyi, hikâyesine kötü not verdim.</span></p>
				<p class="METIN"><span class="METIN" style="font-size:1em;" xml:lang="tr-TR">Delirmeden önce genetik okuyan Alara uzmanlık dalıyla ilgili bir hikâye yazmak istedi. Onay verdim, vermez olaydım. İnandırıcılıkla bu kadar oynanmaz. Hikâyenin adı “Arsenik”. NASA Arsenik’te yaşayan yeni bir bakteri türü buluyor hikâyede. Dedim, “Genetik uzmanlık dalım diyorsun, arsenikte canlının yaşayamayacağını bilmiyor musun, bir de arsenikten beslendiğini iddia ediyorsun”. “Olabilir ama...” diye geveledi. “Bir de NASA ne alaka, bir genetik laboratuvarını olay mahalli yapsaydın bari” diye karşı çıktım. Homurdanmakla yetindi. Amacını sordum, “Evrimi kanıtlayıp, Darwin’e güç kazandırmak” dedi. “Amaç güzel de, o gol bu şutla gelmez” dedim. Üzüldü.</span></p>
				<p class="METIN"><span class="METIN" style="font-size:1em;" xml:lang="tr-TR">Üçüncü delinin yazdığı hikâyenin adı “Kül Bulutu” idi. Dev bir yanardağla ilgili. Yanardağ patlayınca devasa kül bulutu hava trafiğini alt üst edecekmiş de, böylece havayolları şirketlerine darbe indirecekmişiz. Dedim hangi yanardağ? Ağzını yaya yaya “Eyyaf yalla yökül” dedi. Daha inandırıcı bir isim bul diye ödev verdim, bana kafa tuttu. “Olmaz, hayalimdeki yanardağın adı bu” dedi. Ve diline hâkim olamayan o deli aksanıyla tekrarladı; “Eyyaf yalla yökül”.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bu kaçıklarla işim var!</span></p>
				<p class="x1--BASLIK"><span class="x1--BASLIK" xml:lang="tr-TR">Kurallar değişiyor</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">1 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi’ye uyuz oluyorum. Fazla iyi! Fazla mükemmel! Umudumu hep ayakta tutmaya çalışıyor, elinden gelen her şeyi yapıyor. Tek kusuru... Nasıl anlatsam... Bazen uzun süre elim kaleme gitmiyor, onun hakkında bir şey yazmıyorum, o zamanlarda Ezgi silinecek gibi oluyor. Tam öpüşürken dudaklarını hissetmemeye başlıyorum... Tam gözlerinin derinliklerinde kaybolmuşken bir anda camdan bir bebekmiş gibi arkasındaki çöp kutusunu (üstelik kapağı tam kapanmamış!) görmeye başlıyorum. O kadar kötü bir duygu ki bu. Tekrar onu var etmek için aparatı çalıştırıyorum. Bu işlem biraz usandırıcı olabiliyor bazen. Biraz daha gerçekliğe tutunabilse, bensiz de varlığını sürdürebilse olmaz mıydı?! Onun hakkında ne kadar yazarsam yazayım, varoluş süresini uzatamıyorum. Sanırım benim gibi doğuştan Varolmayanlar ile sonradan var edilenler arasında “Karakterin Oluşma Prensibi” farklılık gösteriyor. </span></p>
				<p class="METIN"><span class="METIN" style="font-size:1em;" xml:lang="tr-TR">“Karakterin Oluşma Prensibi” gibi babam ve İrfan Akay’ın yazdığı diğer kuramları da sorgulamamın zamanı geldi. Belki de yazılan her şey tam o anda değil, sonra, belli bir kuluçka döneminin ardından, hatta geleceğe doğru olması da şart değil, zamanın geneline tortu bırakarak gerçekleşiyordur. Tıpkı küçükken okuduğumuz, karakterlerini, hatta konusunu bile hatırlamadığımız bir romanın tüm hayatımızı etkilemesi gibi dünyayı değiştiriyordur, ince ince gerçekliğin dokusuna karışıyordur, belli etmeden, biraz da sinsice... Tüm o eski kuramları, kuralları yeni tecrübelerimle birlikte yeniden gözden geçirmem lazım. Benim devrimim çok daha sağlam temeller üzerine kurulmalı.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Doğruluğundan en çok şüphe duyduğum kuram delilerle ilgili olan. Onların algılarının daha açık olduğu ve daha büyük bir hayalgücüyle donatıldıklarını düşünmüyorum artık. Ne yaptıysam elle tutulur bir hikâye yazdıramadım. Bugün bir tanesi, devletlerin gizli yazışmalarını ortaya seren bir web sitesi hakkında yazmak istedi. Avustralyalı bir aktivistin açacağı site Amerika başta olmak üzere büyük devletlerin sırlarını, kriptolarını ve savaş suçlarını ifşa edecekti. Dedim Avustralyalı biri açmasın o web sitesini, Amerika’ya yakın, anında yakalarlar, hatta öldürürler, inandırıcılık yasasını hiç yoktan delmeyelim falan dedim, “Yok bu Avustralyalı. Adını falan da saklamayacak” dedi. “Yok artık” dedim, “Olmaz, inandırıcı değil, başka bir milletten yap, adını da gizle” dedim. Emir kipinde konuşuyordum ama deli işte, emirlerime itaat etmedi. Bir diğer deli de bankaları çökertmek için eski bir futbolcunun internetten çağrı yapacağına, herkes aynı gün aynı saatte paralarını çekince banka sisteminin ciddi yara alacağına dair bir hikâye fikriyle geldi. Veto ettiysem de o yine de yazdı.</span></p>
				<p class="x1--BASLIK"><span class="x1--BASLIK" xml:lang="tr-TR">Pasaj</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">2 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">“Böyle olmayacak, delileri daha iyi eğitmem lazım. Ofise birkaç kitap alayım” düşüncesiyle Kadıköy’e gittim. Ezgi de gelmek istedi, “Tek başına gitme, korkuyorum” dedi ama kafamı dinlemek istiyordum. “Bana bir şey olmaz” dedim ona, içimden de ekledim: “Nihayetinde ben Varolmayan’ım”.</span></p>
				<p class="METIN"><span class="METIN" style="font-size:1em;" xml:lang="tr-TR">Akmar Pasajı’ndaki sahaflara uğradım. Delilerin rahatlıkla okuyabileceği, meselenin temelini öğrenecekleri kitaplar aldım, </span><span class="METIN-ITALIK" style="font-size:1em;" xml:lang="tr-TR">Pal Sokağı Çocukları</span><span class="METIN" style="font-size:1em;" xml:lang="tr-TR">, </span><span class="METIN-ITALIK" style="font-size:1em;" xml:lang="tr-TR">Küçük Prens</span><span class="METIN" style="font-size:1em;" xml:lang="tr-TR">, </span><span class="METIN-ITALIK" style="font-size:1em;" xml:lang="tr-TR">Oz Büyücüsü</span><span class="METIN" style="font-size:1em;" xml:lang="tr-TR"> gibi romanlar, birkaç resimli çocuk kitabı, öykü teknikleri üzerine bir kitap...</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Aşağı kata indim, müzik dükkânlarının olduğu kat. Eskiden çok uğrardım buraya. O zamanlar sadece müzik dükkânları vardı, şimdi araya sahaflar ve tişörtçüler de karışmıştı. Biraz plaklara baktım, iki tanesini Ezgi’ye hediye etmeye karar verdim. Bu plakları çok sevecekti, şimdiden onları dinlerken yüzüne yayılan gülümsemenin, şarkılara eşlik ederkenki sesinin hayalini kurabiliyordum. O anı çok güzel yazabilirdim.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Tam plakların parasını ödemek üzere kasaya yönelmiştim ki, pasajın girişinde İrfan Kudret Akay’ı gördüm. Bana doğru yürüyordu. Plakları yaşlı adama doğru frizbi edasıyla fırlattım ve koşmaya başladım. İrfan Akay ihtiyarlara özgü ihtiyatlı bir soğukkanlılıkla yavaş yavaş yürüyordu. Pasajdaki insanlara çarpa çarpa koştuğumdan arayı bir türlü açamadım. Onu yavaşlatmak için dükkânların önünde duran birkaç tişört rafını yere fırlattım ama işe yaramadı, moruk yavaş yürüyor gibi görünse de serinkanlı bir seri katilin ustalığıyla arayı kapatıyordu. Ben ise tam tersine panik yapmıştım, bunun sonucunda da pasajın sonundaki merdivenlerden çıkarken kayıp sırtüstü yere düştüm. İrfan Akay tepemde belirdi. </span></p>
				<p class="METIN"><span class="METIN" style="font-size:1em;" xml:lang="tr-TR">Ben ellerimle mermer merdivenlerde sürünerek ondan uzaklaşmaya çalışıyordum ki her zamanki hipnotize edici konuşmasıyla beni durdurdu.</span></p>
				<p class="METIN"><span class="METIN" style="font-size:1em;" xml:lang="tr-TR">“Dur. Lütfen dur, dinle beni. Bak silahsızım ve yanımda kimse yok” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">Etrafa baktım, yanında kimse yoktu, merdivenin diğer ucuna baktım, oradan da gelen görünmüyordu. İhtiyar adam tek başına bana bir şey yapamazdı, yapacak olursa aparatımı çalıştırır, görüp görebileceği en kötü kâbusu ona yaşatmakta en ufak tereddüt yaşamazdım.</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay benim sakinleştiğimi görünce yavaş yavaş geldi ve yanıma oturdu. </span></p>
				<p class="METIN"><span class="METIN" style="font-size:1em;" xml:lang="tr-TR">“Nasıl gidiyor?” diye sordu. İçinde bulunduğumuz gerginliğe göre biraz lakayt kaçtı bu soru.</span></p>
				<p class="METIN"><span class="METIN" style="font-size:1em;" xml:lang="tr-TR">“İyi valla, sizden n’aber?” dedim daha da lakayt.</span></p>
				<p class="METIN"><span class="METIN" style="font-size:1em;" xml:lang="tr-TR">“Her şey aynı. Sen gittikten sonra organizasyon biraz sallandı tabii.”</span></p>
				<p class="METIN"><span class="METIN" style="font-size:1em;" xml:lang="tr-TR">“Toparlarsınız zamanla” dedim samimiyetsizce. </span></p>
				<p class="METIN"><span class="METIN" style="font-size:1em;" xml:lang="tr-TR">“Toparladık bile” dedi restleşircesine, sonra ekledi; “Senin seçilmiş kişi olmadığını söyledim onlara, tabii bu konuda onları ikna etmem zor oldu.”</span></p>
				<p class="METIN"><span class="METIN" style="font-size:1em;" xml:lang="tr-TR">“Zor olmuştur eminim. Yarattığım o kadar mucizeye rağmen... Ama sen bir yolunu bulup yalanlarla onların gözlerini boyamışsındır.”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar benim söylediğime gülümseyerek yanıt verdi, içinde hem küçümseme hem de pişmanlık barındıran garip bir gülümsemeydi bu. Sonra derin bir “of” çekti.</span></p>
				<p class="METIN"><span class="METIN" style="font-size:1em;" xml:lang="tr-TR">“Evet çok yalan söyledim ama artık yalan yok. Sana olan biteni tüm çıplaklığıyla anlatacağım” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">Soran gözlerle ona baktım.</span></p>
				<p class="METIN"><span class="METIN" style="font-size:1em;" xml:lang="tr-TR">“Senin seçilmiş kişi olduğuna fazlasıyla inanmışlardı. Sen onların güvenini sarsarak organizasyona güç kaybettirdin. O yüzden yeni bir hikâye yazdım. Seninkiler ya da babanınkiler kadar güzel değil ama yazdım. Bir kehanet öyküsü. Babanın gördüğü o rüyada kâhinin dediği sözü hatırlıyor musun?”</span></p>
				<p class="METIN"><span class="METIN" style="font-size:1em;" xml:lang="tr-TR">“Tabii ki, benden bahsettiği için unutmam imkânsız. ‘Bu kalem, var olmayanı var edecek, yok edileni yokluktan geri getirecek. Bu kalem ki, gölgelere cisim verecek. Ve bir gün düşler yeraltına saklandığında bu kalemle var edilen, Var Eden olacak, bu kalem ve bu mürekkeple hayalleri yeniden gökyüzünün hâkimi yapacak’...”</span></p>
				<p class="METIN"><span class="METIN" style="font-size:1em;" xml:lang="tr-TR">“O rüyada babana kalemi getiren kişileri hatırlıyor musun?”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet, mucit, madenci ve kâhin...”</span></p>
				<p class="METIN"><span class="METIN" style="font-size:1em;" xml:lang="tr-TR">“Ama o rüyayı iyi hatırlarsan orada beş kişi olduğunu hatırlayacaksın.”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet, beş kişilerdi ama kâhin konuşup kehaneti söyledikten sonra rüya tamamlanıyordu.”</span></p>
				<p class="METIN"><span class="METIN" style="font-size:1em;" xml:lang="tr-TR">“İşte oradaki dördüncü kişinin söylediğini hikâyeye ekledim.”</span></p>
				<p class="METIN"><span class="METIN" style="font-size:1em;" xml:lang="tr-TR">“Ne demek bu?”</span></p>
				<p class="METIN"><span class="METIN" style="font-size:1em;" xml:lang="tr-TR">“Gerçek ve tek Varolmayan’la ilgili kehanette ufak bir değişiklik yaptım yani. Bu da müritlerimin tüm inanış biçimini değiştirdi.”</span></p>
				<p class="METIN"><span class="METIN" style="font-size:1em;" xml:lang="tr-TR">“Nasıl değiştirdin?”</span></p>
				<p class="METIN"><span class="METIN" style="font-size:1em;" xml:lang="tr-TR">“Kütüphanede babanın Varolmayanlar üzerine yazdığı tüm kuramların, tüm rüyaların –ki biz onlara vahiy diyoruz–, tüm teorilerin ve aforizmaların bulunduğu klasörler var. Kutsal klasörler. O kadar uzun ve anlaşılmaz ki, kimse hatırlayamıyor, ben de arada bir değiştiriyorum.”</span></p>
				<p class="METIN"><span class="METIN" style="font-size:1em;" xml:lang="tr-TR">“Bravo” dedim sessizce alkışlayarak. Sessiz kalınca sordum: “Nasıl değiştirdin kehaneti peki, ne yazdın yani?”</span></p>
				<p class="METIN"><span class="METIN" style="font-size:1em;" xml:lang="tr-TR">“Rüyadaki dördüncü kişi bir tellal, bir haberci. Rüyada kral olan baban ısmarladığı kalemi incelerken lafa giriyor ve ‘Aman efendim temkinli olun. Kehanette söylenmeyen bir şey var, o da, esas Varolmayan’dan önce sahte bir mesihin ortaya çıkacağı, yoktan var ettiğine dair insanları kandıracağıdır. Gerçek mesihe inancınız ne kadar kuvvetli olursa olsun, bu sahte mesihten kendinizi sakının’ diyor. Baban o noktada uyanıyor.”</span></p>
				<p class="METIN"><span class="METIN" style="font-size:1em;" xml:lang="tr-TR">“Yani sen kehaneti değiştirerek beni Varolmayanlar’ın gözünde sahte mesih yaptın.”</span></p>
				<p class="METIN"><span class="METIN" style="font-size:1em;" xml:lang="tr-TR">“Buna mecburdum. Organizasyonun iyiliği, devrimimizin geleceği için...”</span></p>
				<p class="METIN"><span class="METIN" style="font-size:1em;" xml:lang="tr-TR"> “Yani resmen insanları kandırdın, şaka gibi” dedim gülerek.</span></p>
				<p class="METIN"><span class="METIN" style="font-size:1em;" xml:lang="tr-TR">“Başlangıçta yazılanlar da bir illüzyondan ibaret değil mi? Ne yapıyorsam organizasyonun iyiliği adına yapıyorum.”</span></p>
				<p class="METIN"><span class="METIN" style="font-size:1em;" xml:lang="tr-TR">Gülmeye başladım, bu ihtiyarın göz göre göre yalan söylemesine, bunu normal bir şeymiş gibi anlatmasına inanamıyordum. “İyi de yalan söylüyorsun” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“En baştaki de yalan değil mi? Sadece söyleyen gerçekliğine inandığı için yalan olduğunu düşünmüyor. Her üç din de değişmiştir bugüne dek. Bizimkisini onlardan üstün kılan nedir ki?”</span></p>
				<p class="METIN"><span class="METIN" style="font-size:1em;" xml:lang="tr-TR">“Tabii ki bir din olmaması, gerçeğin ta kendisi olması” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">Güldü.</span></p>
				<p class="METIN"><span class="METIN" style="font-size:1em;" xml:lang="tr-TR">“Diğer dinler ne kadar gerçekse, Varolmayan da o kadar gerçek” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay’ın lideri olduğu Varolmayan fikrine inançsızlığı ve bunu dinler üzerinden kanıtlamaya çalışması beni öfkelendirmişti. </span></p>
				<p class="METIN"><span class="METIN" style="font-size:1em;" xml:lang="tr-TR">“İnsanlar inandığı sürece belki de hepsi gerçektir” diye iddialaştım ve bu moruğa sağlam bir ders vermeye karar verdim. Yeni bir hikâye yazmak için aradığım motivasyonu bulmuştum nihayet. Ayağa kalktım. Kahramanlara özgü kararlı bir sesle, “İstediğin değişikliği yap, bu benim gerçek ve tek Varolmayan olduğum gerçeğini değiştirmez” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">Işaretparmağımla başparmağımı bitiştirerek aparatımı çalıştırdım, not defterim açıldı, kalemim elime geldi. Sesimi yükselttim, “İstersem tek bir cümleyle şu anda kendimi başka bir yere ışınlayabilir veya seni hiç olmak istemeyeceğin bir şekle dönüştürebilirim.”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar adam aparatıma baktı, şaşırdı ama en ufak bir korku okunmuyordu gözlerinden.</span></p>
				<p class="METIN"><span class="METIN" style="font-size:1em;" xml:lang="tr-TR">“Aslında bunu yapamazsın. Senin öyle bir gücün yok” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyarın kendine olan güvenine saygım sonsuzdu ama gücümü bu kadar küçümsemesi onuruma dokunmuştu.</span></p>
				<p class="METIN"><span class="METIN" style="font-size:1em;" xml:lang="tr-TR">“Bir kehaneti kâğıt üstünde değiştirdin diye gücümü elimden aldığını mı sanıyorsun?”</span></p>
				<p class="METIN"><span class="METIN" style="font-size:1em;" xml:lang="tr-TR">“O güç hiçbir zaman senin olmadı ki...”</span></p>
				<p class="METIN"><span class="METIN" style="font-size:1em;" xml:lang="tr-TR">O kadar kendinden emin kurmuştu ki bu cümleyi, yutkundum. Yine o hipnozcu taktiklerini kullanıyor olsa gerekti. Bu kadar çabuk kanmamalıydım ona. Ama madem Var Eden olduğuma inanıyordum, neden elimdeki kalemi kullanıp gücümü bir an evvel ispatlamıyordum?</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar konuşmaya devam etti. “Dinle oğlum. Sana bir itirafta bulunmak zorundayım. Sen Varolmayan değilsin... Varolmayan diye bir şey aslında hiçbir zaman var olmadı.”</span></p>
				<p class="METIN"><span class="METIN" style="font-size:1em;" xml:lang="tr-TR">Artık konuşacak halde değildim. </span></p>
				<p class="METIN"><span class="METIN" style="font-size:1em;" xml:lang="tr-TR">“Hatırlıyor musun ilk geldiğinde araba mezarlığındaki binanın ne olduğunu, oradaki insanların kimler olduğunu sormuştun, ben de bir hayalin peşinde bir avuç insan olduğumuzu söylemiştim.”</span></p>
				<p class="METIN"><span class="METIN" style="font-size:1em;" xml:lang="tr-TR">“Ondan sonra da orduyuz dedin, savaştayız dedin.”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet. Hepsi de doğru. Fakat en doğrusu şuydu; orası bir tapınaktı.”</span></p>
				<p class="METIN"><span class="METIN" style="font-size:1em;" xml:lang="tr-TR">“Ne?”</span></p>
				<p class="METIN"><span class="METIN" style="font-size:1em;" xml:lang="tr-TR">“Varolmayan aslında alternatif bir inanç sistemi. Babanın yarattığı ve yazdığı yapay bir din. Sana anlattığımız tüm o hikâyeler, sana izlettiğimiz o belgesel bu dinin kutsal kitabının parçaları, ayetleri, sureleri, hadisleri... Tüm o kurallar aslında bizim dinimizin farzları. Tüm o yasaklar, bizim dinimizin günahları.”</span></p>
				<p class="METIN"><span class="METIN" style="font-size:1em;" xml:lang="tr-TR">“Nasıl?” diyebilmiştim sadece.</span></p>
				<p class="METIN"><span class="METIN" style="font-size:1em;" xml:lang="tr-TR">“Üzerinde çok çalışılmış bir din bu. Akıl sır erdiremeyeceğin ölçüde karışık. Diğer tüm dinler gibi.”</span></p>
				<p class="METIN"><span class="METIN" style="font-size:1em;" xml:lang="tr-TR">“İyi de, babam beni çocuk sahibi olamadığından sıfırdan yarattı... Bu kalemle...” dedim, sustum.</span></p>
				<p class="METIN"><span class="METIN" style="font-size:1em;" xml:lang="tr-TR">“Metin’in annenden çocuk sahibi olamaması, bu yüzden güneye gittikleri falan... Oralar doğru. Fakat seni mürekkeple yarattığı yanlış. Sen de herkes gibi spermle doğdun. Doğumda annenin ölmesi doğru. Ama sonra işler karışıyor. Anneni kaybedince babanın psikolojisi bozuldu. Sanrılar görmeye başladı. Uyuşturucu ve alkole geri döndü. Bir gün bana, ‘Vahiy geldi İrfan’ dedi. Bu süreci atlatacağına inanıyordum ama atlatamadı, her geçen gün daha kötüye gitti. Çocukluğun boyunca babanın sürekli yazdığına şahit oldun ya, aslında o gelen vahiyleri yazıyor, kendi kutsal kitabını oluşturuyordu. Yani o öyle düşünüyordu, akli dengesi yerinde değildi. Tüm o belgesele kaynaklık edecek metinler, babanın Varolmayan’la ilgili rüyası, hayalciler ile gerçekçileri ayırma prensipleri, belirteçler, manifestolar, deliler, bizim organizasyonumuzun dayandığı her şeyi, her detayı sen çocukken yazdı. Ben de onları şifreleyerek </span><span class="METIN-ITALIK" style="font-size:1em;" xml:lang="tr-TR">Sıfırlar</span><span class="METIN" style="font-size:1em;" xml:lang="tr-TR">’da bir araya getirdim...”</span></p>
				<p class="METIN"><span class="METIN" style="font-size:1em;" xml:lang="tr-TR">“İyi de, ben o dönem yazdıklarına baktım, hep beni anlatmış...”</span></p>
				<p class="METIN"><span class="METIN" style="font-size:1em;" xml:lang="tr-TR">“Sen yaşarken senin yaşadıklarını yazıyordu. Hepsi bu. Doğaüstü bir durum yoktu. Seni uzaktan izliyor, yaptıklarını yazıyordu ama öyle bir psikolojideydi ki, yazarak senin hayatını biçimlendirdiğini sanıyordu.”</span></p>
				<p class="METIN"><span class="METIN" style="font-size:1em;" xml:lang="tr-TR">Düşündüm. Geçmişimi yeniden yorumlamaya başladım. Yerde kendi çapında oynayan bir çocuk, masada onun yaptıklarını yazan bir adam. Televizyon izleyen bir çocuk, masada onun yaptıklarını yazan bir adam. Salıncakta sallanan bir çocuk, bankta onun yaptıklarını yazan bir adam. Yazan bir adam, hep onun yaptıklarını yazan bir adam... Yazarak yarattığını sanan bir adam... Hayır babam gibi zeki bir adam aklını bu kadar kaçıramazdı! </span></p>
				<p class="METIN"><span class="METIN" style="font-size:1em;" xml:lang="tr-TR">“Aslında en başta aklı yerindeydi. Bilinçli olarak yeni bir din başlatmak istiyordu ve bu uğurda diğer dinleri araştırdı. Özellikle mukaddes dinleri. Tutmuş formülleri yeniden kullanmanın doğru olacağını düşünüyordu, riske girmeye gerek yoktu. Zaten o dinler de daha önceki pagan inanışlardan, putperest inançlarından, Mısır mitolojisinden yararlanmıştı. Daha önceki dinlerin şablonunu çıkardı ve kendi felsefesine uyguladı. Yazarak yaratmanın beş şartı... Neden beş? ‘İslam’ın neden beş şartı varsa ondan’. Neden belirteç diye bir şey var? Neden takke varsa, ondan. Neden Var0lmayan sembolü var, neden haç varsa ondan. Neden antidepresan, ilaç ve diş macunu yasak? Çünkü sağlıksız. Hayır! Tıpkı İslam’daki domuz eti yasağı, Musevilik’teki Cumartesi günleri çalışma yasağı gibi... Yasaklar da bu işin farzı işte... </span><span class="METIN-ITALIK" style="font-size:1em;" xml:lang="tr-TR">Sıfırlar</span><span class="METIN" style="font-size:1em;" xml:lang="tr-TR"> neden anlaşılmaz aforizmalardan oluşuyordu, çünkü kutsal kitaplar da öyleydi, çoğu yoruma açık metinlerden oluşuyordu, insanları cezbeden de buydu...”</span></p>
				<p class="METIN"><span class="METIN" style="font-size:1em;" xml:lang="tr-TR">İki parmağımı birbirinden uzaklaştırarak aparatı kapattım. </span></p>
				<p class="METIN"><span class="METIN" style="font-size:1em;" xml:lang="tr-TR">“Her üç dinde de ‘diğer dinlerden biriyle evlenemezsiniz’ yasası geçerlidir, tıpkı Varolmayanlar’daki gerçekçi güzel kızlarla birlikte olamazsınız yasağı gibi. Baban tek tek eski dinlerdeki yasaları günümüze ve kendi bakış açısına uyarladı...”</span></p>
				<p class="METIN"><span class="METIN" style="font-size:1em;" xml:lang="tr-TR">“Sana inanmıyorum” dedim ama sesim ona inandırıcı gelmemiş olmalıydı ki, beni duymamış gibi tiradına devam etti İrfan Akay.</span></p>
				<p class="METIN"><span class="METIN" style="font-size:1em;" xml:lang="tr-TR">“Her dinin benzer vaatleri vardı. Mutluluk vaat ediyorlardı ama bu hayatta değil, öteki hayatta. Bu hayatta mutluluk vaat etselerdi sonuca ulaşamayanlar inançlarını kaybederlerdi, garantiye oynamıştı eski peygamberler. Baban da işini sağlama aldı, o da bir öte dünya vaadi yarattı: Ölen hayalcilerin zamansız ve mekânsız olan masal dünyasına gideceklerini, hayatta kalan hayalcilerin yazdıklarıyla orada can bulacaklarını söyledi. Eski dinler günahkârları ebedi bir cehennem ıstırabıyla tehdit ederken Varolmayan inancı insanları ölümden sonra hiçliğe karışmakla, kâbuslarda figüran olmakla korkutuyordu.”</span></p>
				<p class="METIN"><span class="METIN" style="font-size:1em;" xml:lang="tr-TR"> Gerçekten benzerlikler şaşırtıcıydı. Çok daha fazlasının geleceğini de biliyordum.</span></p>
				<p class="METIN"><span class="METIN" style="font-size:1em;" xml:lang="tr-TR">“Bitmedi. Dinlerin öte dünya ve mutluluk dışında satır altlarında sonsuz cinsellik vaat ettiğini de fark etmişti. İslam bu konuda uyanık davranmıştı, dört kadın caizdi. Diğer dinlerde de sevapların karşılığında cinsellikle ödüllendiriliyordun. Hepsinde cennete gittiğinde huriler seni karşılıyordu. Baban bunu da kendi dinine uyarladı, mastürbasyon cihazlarını icat etti.”</span></p>
				<p class="METIN"><span class="METIN" style="font-size:1em;" xml:lang="tr-TR">“Bu çok sapıkça” diye itiraz ettim.</span></p>
				<p class="METIN"><span class="METIN" style="font-size:1em;" xml:lang="tr-TR">“Sapıkça olabilir ama önündeki şablon böyleydi. Her şeyini taklit etti dinlerin. Mesela her din, diğer dinleri kötüler, değil mi? Hatırla, belgeselde diğer dinlerin nasıl gerçekleri çarpıttığını, fikirlerini birbirlerinden çaldıklarını anlatıp duruyorduk. Her din, aynı zamanda diğer dinlerin mensuplarına kötü der. Onlar kötüdür, seni değiştirmeye kalkışan habis misyonerlerdir. İronik olan ise tüm semavi dinlerde en büyük sevabın diğerlerini değiştirmek olmasıdır! Her din, diğer inanıştakilerin cehennemlik olduğunu söyler. Varolmayan dininde de öyle değil mi? Varolmayan’da da hayalciler cennetliktir, masal dünyasına gitmeyi hak ederler, gerçekçiler cehennemliktir, kâbuslarda yaşamayı hak ederler. Ayrım siyah beyaz gibi nettir.”</span></p>
				<p class="METIN"><span class="METIN" style="font-size:1em;" xml:lang="tr-TR">Kulaklarıma inanamıyordum ama pür dikkat dinlemeye devam ettim ihtiyarı. Bir süre sessizliğe gömüldükten sonra en büyük sırrı anlatmaya başladı.</span></p>
				<p class="METIN"><span class="METIN" style="font-size:1em;" xml:lang="tr-TR">“E tabii bir de tüm bu kapsamlı inanç sistemi için görkemli bir peygamber hikâyesi gerekiyordu. Senin doğum hikâyenin müthiş bir açılış hikâyesi olduğuna karar verdi. Bakire Meryem’in mucize oğlu gibi yoktan var edilen bir oğul hikâyesi. Ve o oğul kendi yarattığı dinin peygamberi olacaktı. Peygamberin mucizesi ise yoktan var etmek olacaktı, yazarak yaratmak olacaktı.”</span></p>
				<p class="METIN"><span class="METIN" style="font-size:1em;" xml:lang="tr-TR">İşte orada uyandım, umutlandım. Bir açık yakalamıştım nihayet.</span></p>
				<p class="METIN"><span class="METIN" style="font-size:1em;" xml:lang="tr-TR">“Ben bunu başardım! Hikâyelerim gerçek oldu. Herkes şahit. Hem de kaç defa!” diye bağırdım. Gülüyor, kahkaha atıyordum. Keyfim yerine gelmişti. İrfan Akay ise hiç bozulmuşa benzemiyordu, hikâyesine devam etti:</span></p>
				<p class="METIN"><span class="METIN" style="font-size:1em;" xml:lang="tr-TR">“Metin yarattığı bu din ile kafayı iyice bozdu, her gün kutsal klasörlere yeni sayfalar ekliyordu, her geçen sayfayla da aklını biraz daha yitirdiğini görüyordum. Babana o kadar çok şey borçluydum ki onu yolundan geri döndürmeyi istemedim. Annenin ölümünden sonra yarattığı bu inanç sistemi onu hayata bağlayan tek şeydi. Eğer onu bu yarattığı dinin saçmalığına uyandırsam intihar edebilirdi. Bunu hissediyordum. Açıkçası bazen beni ikna etmeyi de başarıyordu, sonuçta bu din, her ne kadar uydurma olsa da insanların iyiliğine, eşitliğe ve adalete hizmet edecekti. Tıpkı diğerleri gibi ama daha güncel, belki daha etkili bir şekilde. Bu yüzden o öldükten sonra onun dinine sahip çıkmaya karar verdim. Sonuçta hayatımın büyük bir bölümü boyunca babanın hayallerini cisme kavuşturmuş biriydim. Bu bir hobiden ibaret değildi, sıradan günlerimi anlamlı kılan, bana yaşadığımı hissettiren bir uğraştı. </span></p>
				<p class="METIN"><span class="METIN" style="font-size:1em;" xml:lang="tr-TR">O öldükten sonra kendimi boşlukta hissettim. Birkaç ay sonra Varolmayanlar’ı kurdum. </span><span class="METIN-ITALIK" style="font-size:1em;" xml:lang="tr-TR">Sıfırlar</span><span class="METIN" style="font-size:1em;" xml:lang="tr-TR"> kitabı için hipnoz öğretilerine çalışmıştım, onları kullanarak o kitabın hayranlarından bir ekip kurmaya başladım. Albino, Ajan ve Balıkçı ekibin ilk halkalarıydı. Hipnozu da kullanarak zamanla yüzlerce insana ulaştım. Onlarla birlikte bir para kazanma sistemi yarattık, bu binayı inşa ettik. Sonra babanın bıraktığı yazılardan, notlardan o uzun belgeseli hazırladım. Müritlerim her geçen gün arttı. İnternet vasıtasıyla hayallerimizle para kazanmanın yollarını keşfettik. Çikletler, mastürbasyon odaları, komik ritüeller... Kısacası kendimize masum, zararsız bir oyun sahası kurduk. Fakat yıllar ilerledikçe müritlerimiz bağlılıklarını yitirmeye başladı. Kutsal klasörlerde bahsedilen mesihin ortaya çıkmaması onların inancını sarsıyordu. Seni mesih olarak onlara göstermeliydim. Yine de direndim. Bu tuhaf uydurma dinin peygamberi olma gibi bir sorumluluğu sana taşıtmak haksızlık olacaktı. </span></p>
				<p class="METIN"><span class="METIN" style="font-size:1em;" xml:lang="tr-TR">Aradan on yıl geçti, 30 yaşına geldin. Seni izliyordum, hayatın iyiye gitmiyordu, belki de bu dinin başına geçmen senin için iyi olacaktı. O yüzden yakın adamlarımla birlikte senin hayalgücünü tetikleyecek mizansenler yarattık. Albino gitti, arabana o restoranın ilan broşürünü yapıştırdı, gittiğiniz restoranın mönüsüne X-Wings’i ekledik, sen eve giderken o mahalle maçını tasarladık, Aslı’yı telefonla arayarak onu meşgul ettik ve o esnada senin çocukluğundaki futbol aşkını hatırlamana sebep olduk. İçtiğin suya migrenini abartan ilaç kattık, tüm kalemlerini yok ettik ve babanın kalemiyle yazmaya zorladık seni. Hikâyeni hemen okuduk ve gazete bayisinde sana verilen gazetede onunla ilgili haber olmasını, internette o habere benzer sayfalarla karşılaşmanı sağladık. ‘Dişi Korsanın Esrarengiz Hikâyesi’ndeki sperm bankasını biz var ettik. Boyası badanasıyla uğraştık, tüm prodüksiyonunu biz üstlendik. Biraz göz yanıltması yaptık o kadar. Sen gidince dekorları söktük, mekânın sahibi emlakçıya eskisi gibi devrettik. O yüzden döndüğünde sperm bankasını bulamadın. ‘Geber İt!’ isimli hikâyene gönderme yapan belgeseli de biz çektik, televizyonunun yayın sinyallerini bozup araya soktuk.”</span></p>
				<p class="METIN"><span class="METIN" style="font-size:1em;" xml:lang="tr-TR">“Yeter!” </span></p>
				<p class="METIN"><span class="METIN" style="font-size:1em;" xml:lang="tr-TR">Öyle bir bağırdım ki, Akmar Pasajı’ndaki dükkân sahipleri yerlerinden çıkıp koridorun sonuna doğru baktılar, ama birkaç kişi dışında kimse gelmedi. Onlar da ihtiyar bir adamla, eli sargılı birini görünce tehlikeli bir durum olamayacağını anlayıp işlerine geri döndüler. Yavaş yavaş bana açıklamaya çalıştığı gerçeği kabul etmeye başlıyordum.</span></p>
				<p class="METIN"><span class="METIN" style="font-size:1em;" xml:lang="tr-TR">“Sonra da hikâyelerim gerçekleşmemeye başladı” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“Ondan sonrakilerin prodüksiyonunu organizasyonun haberi olmadan yürütmem imkânsızdı. Giderek daha fazla güç kazanıyor ve organizasyon için tehdit olmaya başlıyordun. Senden yavaş yavaş kurtulmam gerektiğinin farkına vardım.”</span></p>
				<p class="METIN"><span class="METIN" style="font-size:1em;" xml:lang="tr-TR">Birdenbire aklıma tüm söylediklerini çürütecek bir delil geldi: “Ama sonra kaçtım! Ezgi sayesinde! Bakalım ona nasıl bir kulp takacaksın?!”</span></p>
				<p class="METIN"><span class="METIN" style="font-size:1em;" xml:lang="tr-TR">“Ezgi mi?” diye sordu İrfan Akay.</span></p>
				<p class="METIN"><span class="METIN" style="font-size:1em;" xml:lang="tr-TR">“Ezgi. Onu yazdım ve gelip beni kurtardı.”</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay deliliğinden şüphe duyduğu bir dostuna, belki de zamanında babama baktığı gibi baktı. </span></p>
				<p class="METIN"><span class="METIN" style="font-size:1em;" xml:lang="tr-TR">“Yanılıyorsun. Kaçan sendin. Başıma bela olmaya başlamıştın. Hem senin, hem de organizasyonun iyiliği açısından senden kurtulmam gerekiyordu. Kapını çaktırmadan ben açtım.”</span></p>
				<p class="METIN"><span class="METIN" style="font-size:1em;" xml:lang="tr-TR">“Yanılıyorsun ihtiyar. Ben Ezgi’yi yarattım, o da gelip beni kurtardı!”</span></p>
				<p class="METIN"><span class="METIN" style="font-size:1em;" xml:lang="tr-TR">“Bak, sana verdiğimiz çikletler uyuşturucu maddeler içeren bir formüle sahipti ve sen kısa süre içinde onlardan çok fazla tükettin. O yüzden hayalle gerçeği, yazdığınla yaşadığını ayırt etmekte zorlanıyorsun. Sen kimseyi yaratmadın, kaldığın odada özellikle bir güvenlik açığına sebep oldum, senin kaçmana göz yumdum. Bunu sen de biliyor...”</span></p>
				<p class="METIN"><span class="METIN" style="font-size:1em;" xml:lang="tr-TR">“Kes! Bir daha bunu deme! Hayalle gerçeği çok iyi ayırt edebiliyorum ben. Babamın zamanında benim için yarattığı Ezgi’yi tekrar yarattım...”</span></p>
				<p class="METIN"><span class="METIN" style="font-size:1em;" xml:lang="tr-TR">“Baban onu yaratmamıştı, o babanın senin için tuttuğu gerçek bir kızdı. Senden birkaç yaş büyüktü. ‘Milli Olma Prensibi’ne göre karakterin tamamen oluşması için ilk cinsellik deneyimini yaşaması gerekiyordu. O yüzden baban o kızla aranı yaptı. Sonra işler değişti, kız sana gerçekten âşık oldu ama baban öldükten sonra parasını da alamayınca gitti... Ezgi diye biri yoktu, hiçbir zaman var olmadı...”</span></p>
				<p class="METIN"><span class="METIN" style="font-size:1em;" xml:lang="tr-TR">“Siktir git! Götünden atıp duruyorsun! Milli olma prensibiymiş! Yeter. Ezgi babamın yarattığı hayali bir karakterdi. Babam benim için rüyalarımdaki kızı yarattı, ben onunla aşk yaşadım, sonra yıllar sonra onu hayaller âleminden getirdim. Beni sizin elinizden kurtardı. Öpüştük. Beraber kaçtık...” diye anlatarak savlarımı sıraladım. Sonra aklıma daha güçlü bir kanıt geldi: “Hatta o sırada mezarlığın önündeki taksiyi de ben yarattım. Hayrettin Abi!” </span></p>
				<p class="METIN"><span class="METIN" style="font-size:1em;" xml:lang="tr-TR">“Taksiyi senin için ben çağırtmıştım oraya. Yoksa bizimkilerden kaçamazdın.”</span></p>
				<p class="METIN"><span class="METIN" style="font-size:1em;" xml:lang="tr-TR">Ellerim istemsiz bir şekilde yumruk şeklini almıştı. Ayağa kalkıp bağırmaya başladım: “Bir sus mını siktiğimin moruğu! Kafamı sikip duruyorsun! Ama sikemeyeceksin daha fazla. Akıl hastanesinden delileri kaçırırken bana Mehmet Selçuklu yardım etti, koltuk değnekleriyle geldi, lanet olası eylemimize katıldı. Gece kapıları açtı, Varol şoförümüz oldu. Sen hâlâ konuşuyorsun yahu...”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar yavaş yavaş doğruldu ve boktan açıklamalarına devam etti: “Otobüsü kullanan delilerden biriydi. Sivil giyinmişti ve kafandaki Varol’u andırıyor olabilir. Mehmet Selçuklu diye biri yok, onu sen yarattın, sana yardım falan etmedi. Gece diye biri de yok. Her şeyi sen tek başına yaptın. Ki takdir de ediyorum, bir yandan yazıp bir yandan tüm bir planı yürütmek...”</span></p>
				<p class="METIN"><span class="METIN" style="font-size:1em;" xml:lang="tr-TR">“Koskoca treni yarattım, herkes gördü, hayran hayran seyrettiler...”</span></p>
				<p class="METIN"><span class="METIN" style="font-size:1em;" xml:lang="tr-TR">“Güzel bir tesadüf oldu ama o tren de alelade bir trendi işte...”</span></p>
				<p class="METIN"><span class="METIN" style="font-size:1em;" xml:lang="tr-TR">“Bak, sinirlerimi bozuyorsun babalık! Hadi hepsini geç. Ezgi’den bahsediyoruz burada. Onunla seviştim tamam mı? Defalarca hem de. Allah kahretsin. Memesini biliyorum, kokusunu biliyorum, kukusunu biliyorum! Otuzbir çeke çeke unutmuş olabilirsiniz ama bunlar gerçek işte! Hayal etmiş olamam herhalde değil mi? Ha?”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar durdu.</span></p>
				<p class="METIN"><span class="METIN" style="font-size:1em;" xml:lang="tr-TR">“Beni korkutuyorsun. Babanın son günlerindeki haline benziyorsun. Lütfen yapma. O çikletleri sana vermemeliydim.”</span></p>
				<p class="METIN"><span class="METIN" style="font-size:1em;" xml:lang="tr-TR">“Kes! Bunun çikletle mikletle alakası yok!”</span></p>
				<p class="METIN"><span class="METIN" style="font-size:1em;" xml:lang="tr-TR">“Oğlum bak...”</span></p>
				<p class="METIN"><span class="METIN" style="font-size:1em;" xml:lang="tr-TR">“Bana oğlum deme!”</span></p>
				<p class="METIN"><span class="METIN" style="font-size:1em;" xml:lang="tr-TR">“Seni oğlum kadar seviyorum ama. Sen babandan bana kalan son mirassın. Belki de tek gerçek, tek uydurma olmayan mirassın... Bunu sen de bili...”</span></p>
				<p class="METIN"><span class="METIN" style="font-size:1em;" xml:lang="tr-TR">“Kes! Kafamı sikip attın! Bir sürü safsataya inanmamı sağladın, sonra tüm bunların şakadan ibaret olduğunu söylüyorsun. Şakaysa tüm bunlar, ben gülmüyorum!”</span></p>
				<p class="METIN"><span class="METIN" style="font-size:1em;" xml:lang="tr-TR">Pasajdan sokağa çıkan merdivenleri çıkmaya başladım. İrfan Akay aşağıdan yalvarmaya devam ediyordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Hadi gel benimle. Sana hâlâ bir yer var organizasyonumuzda. Yeni bir kehanet yazarım, seni yine bir parçamız haline getiririm.”</span></p>
				<p class="METIN"><span class="METIN" style="font-size:1em;" xml:lang="tr-TR">“Güldürme beni babalık” diyerek merdivenleri daha hızlı çıkmaya başladım. </span></p>
				<p class="METIN"><span class="METIN" style="font-size:1em;" xml:lang="tr-TR">“Lütfen gitme! Yardıma ihtiyacın var” diye elini uzattı pörsümüş hayalci.</span></p>
				<p class="METIN"><span class="METIN" style="font-size:1em;" xml:lang="tr-TR">“Merak etme. Bana yardım edecek bir sevgilim var. Senin o uydurma mastürbasyon masalarında yarattığın sanal şişme bebeklere benzemez! Anladın mı? O gerçek... Yani tamam bir hayal ama sonuçta ben onu var ediyorsam gerçekten farkı yok demektir. O bana yardımcı olur. Git, otuzbirci Varolmayanlar’ınla siktiri boktan devrimine kaldığın yerden devam et! Hayat nasıl değiştirilirmiş, göreceksin, çok yakında göreceksin!” Yutkunduktan sonra büyük bir keyifle ekledim: “Bunu sen de biliyorsun.”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar tekleyerek “Seni de baban gibi kaybedeceğim diye korkuyorum” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Ah n’olur kes palavrayı moruk!”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar kalbi sıkışmış gibi göğsünü tuttu. Pasajı terk ederken göz ucuyla baktım, biraz sarsılmış görünüyordu ama iyiydi. Kendine gelecekti. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Peki ya ben? Duyduğum yalanlardan sonra kendime gelebilecek miydim? </span></p>
				<p class="METIN"><span class="METIN" style="font-size:1em;" xml:lang="tr-TR">Sahilde bir kayanın üzerinde dalgaları seyrederek kendime gelmeye çalıştım. Düşünceler, belleğimi taramalar, geçmişi didiklemeler, olayları tartmalar... Zihnim karman çorman bir sirki andırıyordu. Bunca olan bitenden sonra tekrar geçmişe dönüp araştırma yapacak halim, yeniden dedektifliğe soyunacak takatim kalmamıştı. Kendime, Var Eden’e ne kadar çok güvensem de elim aparatıma gitmiyordu, aklıma hiçbir fikir gelmiyordu tableti açsam yazabilecek en ufak bir kırıntı kalmamıştı hayal dünyamda. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Onun yerine aynı hızla telefonumu açtım ve Aslı’yı aradım. Aslı canhıraş bir sesle açtı telefonu, ilk kelimesi “Neredesin?” oldu.</span></p>
				<p class="METIN"><span class="METIN" style="font-size:1em;" xml:lang="tr-TR">“Nerede olduğumu söyleyeceğim, sonra en tepedeki gerçekçiye gidip beni ispiyonlayacaksın değil mi?”</span></p>
				<p class="METIN"><span class="METIN" style="font-size:1em;" xml:lang="tr-TR">“Saçmalama, neler oluyor, kafayı mı yedin?”</span></p>
				<p class="METIN"><span class="METIN" style="font-size:1em;" xml:lang="tr-TR">“Sana sadece bir soru soracağım, eve geldiğinde odamı falan topluyordun ya... Kalemlerimi sen mi saklıyordun?”</span></p>
				<p class="METIN"><span class="METIN" style="font-size:1em;" xml:lang="tr-TR">“Neden öyle bir şey yapayım?”</span></p>
				<p class="METIN"><span class="METIN" style="font-size:1em;" xml:lang="tr-TR">“Sorumu yanıtla: Saklıyor muydun, saklamıyor muydun?!”</span></p>
				<p class="METIN"><span class="METIN" style="font-size:1em;" xml:lang="tr-TR">“Neden saklayayım, delirdin mi?”</span></p>
				<p class="METIN"><span class="METIN" style="font-size:1em;" xml:lang="tr-TR">“Neden odamı topluyordun o zaman?”</span></p>
				<p class="METIN"><span class="METIN" style="font-size:1em;" xml:lang="tr-TR">“Daha düzenli, adam gibi yaşaman...”</span></p>
				<p class="METIN"><span class="METIN" style="font-size:1em;" xml:lang="tr-TR">Kapattım telefonu, basbayağı yalan söylüyordu işte. Tolga’yı aradım. Onun içine düştüğü sahte paniği yatıştırdıktan sonra sordum: “Tolga, beni liseden beri bir gerçekçi yapmak için uğraştığını itiraf edebilir misin?”</span></p>
				<p class="METIN"><span class="METIN" style="font-size:1em;" xml:lang="tr-TR">“Ne?”</span></p>
				<p class="METIN"><span class="METIN" style="font-size:1em;" xml:lang="tr-TR">“Ne dediğimi duydun! Şimdi bunu itiraf et ve gözümde büyü.”</span></p>
				<p class="METIN"><span class="METIN" style="font-size:1em;" xml:lang="tr-TR">“Anlamıyorum ki.”</span></p>
				<p class="METIN"><span class="METIN" style="font-size:1em;" xml:lang="tr-TR">“Dinle beni ipnenin evladı! Hayatım boyunca beni takip ettin, beni hayallerimden uzaklaştırmak için gerçekçilerle işbirliği yaptın. Bunu biliyorum. Tek istediğim bunu şimdi, şu an, bana itiraf etmen. Bu kadarını hak ediyorum.”</span></p>
				<p class="METIN"><span class="METIN" style="font-size:1em;" xml:lang="tr-TR">Sessizlik oldu. Tolga şöyle dedi; “Nerede olduğunu söyle, hemen seni gelip alayım.”</span></p>
				<p class="METIN"><span class="METIN" style="font-size:1em;" xml:lang="tr-TR">“Bak götveren, konuşmayı uzatıp duruyorsun, farkında değilim sanma, uzatıp nerede olduğumu tespit edeceksiniz ve gerçekliğin muhafızlarına beni yakalatacaksın değil mi? Sonuçta ben sizin karşınızdaki en büyük tehdidim. O yüzden sana son kez soruyorum, beş saniye içinde yanıtlamazsan telefonu kapatıyorum. Bir gerçekçi misin, değil misin?”</span></p>
				<p class="METIN"><span class="METIN" style="font-size:1em;" xml:lang="tr-TR">Tolga kekemeye bağlamıştı, “Yani ne demek istediğini tam anlayamadım ama hep biraz gerçekçi olduğumu bilirsin, gerçekçi olmak iyidir yani ne bileyim. Hadi oğlum ya, yerini söyleme ama gel buraya. Endişelendiriyorsun beni...”</span></p>
				<p class="METIN"><span class="METIN" style="font-size:1em;" xml:lang="tr-TR">Kapattım. Yanıtımı almıştım işte. O lanet olası bir gerçekçiydi! Babamın yazdığı gibi gerçekten de insanlar hayalciler ve gerçekçiler diye ikiye ayrılıyordu. İrfan Kudret Akay ne derse desin, Varolmayan bir manifesto, bir din, bir görüş veya her neyse, vardı, doğruydu, bu hayatın bir gerçeğiydi.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Kartal’a, Var Edenler’in üssüne geri döndüm. Çadırdan bozma ofisimize girdim. Ezgi’yi arıyordu gözlerim, çok özlemiştim sevgilimi. Çadırda yoktu. Dışarıya çıktım, tuvalete, henüz çalışmayan dönme dolaba, Balerin’e, hız trenine, atlıkarıncaya baktım, hiçbir yerde yoktu. Geri döndüm, çadırda vakit öldürmekle uğraşan işe yaramaz delilere baktım.</span></p>
				<p class="METIN"><span class="METIN" style="font-size:1em;" xml:lang="tr-TR">“Ezgi nerede?”</span></p>
				<p class="METIN"><span class="METIN" style="font-size:1em;" xml:lang="tr-TR">Boş boş baktılar.</span></p>
				<p class="METIN"><span class="METIN" style="font-size:1em;" xml:lang="tr-TR">“Size bir şey sordum. Sevgilim nerede?!”</span></p>
				<p class="METIN"><span class="METIN" style="font-size:1em;" xml:lang="tr-TR">Alık alık bakmaya devam ettiler. Bir tanesinin boğazına sarıldım, benden iri olsa da onu çadırın muşambasına yasladım.</span></p>
				<p class="METIN"><span class="METIN" style="font-size:1em;" xml:lang="tr-TR">“Bak arkadaşım, Ezgi nerede diye sordum sana!”</span></p>
				<p class="METIN"><span class="METIN" style="font-size:1em;" xml:lang="tr-TR">Deli bana bakmıyordu, ellerini birbirine vurdu spastik çocuklar gibi. Sonra da “Ezgi kim?” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Siktiğimin şizofreni” diye bağırdım ona tükürükler saçarak. O esnada onun kafasını yasladığım yöndeki saati gördüm, saat akşam 10 olmuştu. Şizofrenin yakasını bıraktım çünkü dövülmesi gereken biri vardıysa, o da bendim.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">En son onun hakkında ne zaman yazmıştım? Bu sabah Akmar’a giderken benimle gelmek istemişti, buna izin vermemiştim. Son olarak beni öpmesi için ona bir komut yazmıştım, o kadar, ondan sonra Akmar’a gittim. İrfan Akay aklımı sikip attı, sonra da sahilde onun söylediği yalanları düşünürken vakit hızla geçti. Neredeyse 10 saattir onun hakkında tek bir kelime yazmamıştım. Ezgi de hayaller evrenine geri dönmüştü. Şimdi onu oradan geri getirmek için çok sağlam bir hikâyeye ihtiyacım vardı.</span></p>
				<p class="x1--BASLIK"><span class="x1--BASLIK" xml:lang="tr-TR">Var edemeyen</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">3 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Yazmadığım hikâye kalmadı. Bir defter dolusu hikâye, onlarca aforizma, birkaç tane kısa film senaryosu... Fayda etmedi. Ezgi gelmedi. İrfan Akay’ın sözleri aklımdan çıkmak bilmiyordu. “Ezgi diye biri yoktu, hiçbir zaman var olmadı...” cümlesi beynimde bitmek bilmeyen yankılarla çınlıyor.</span></p>
				<p class="METIN"><span class="METIN" style="font-size:1em;" xml:lang="tr-TR">Ama hayır! İrfan Akay o hipnoz numaralarıyla beni kandırmayı bu defa başaramayacaktı. Gerçekçilerden farkı yoktu onun, manipüle ediyor, neye inanmamı istiyorsa ona inandırıyordu. Babam yazdığı metinlerde onun gibilere karşı uyarıyordu. Asıl sahte mesih, İrfan Akay’ın ta kendisiydi! Akmar Pasajı’nda söylediği her şey bir yalandı. Ben Varolmayanlar’ı terk ettikten sonra büyük ihtimalle organizasyon büyük bir güç kaybına uğramıştı. Yıllardır beklenen tek ve gerçek Varolmayan’ın gidişi eminim ki müritleri tarafından hoş karşılanmamıştı. Her ne kadar beni sahte mesih olarak lanse etse de birçok Varolmayan’ın inancı sarsılmış olmalıydı. Şimdi onların inancını yeniden kazanmak için beni oraya tekrar getirmek istiyordu, bunun için de yepyeni bir senaryo yazmıştı. Ama artık kül yutmam. Onun yalanlarına kandığımda her şeyden habersiz, otomatiğe bağlamış bir robottum, şimdi ise Var Eden’im!</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Her ne kadar uzunca bir süredir var edemesem de...</span></p>
				<p class="x1--BASLIK"><span class="x1--BASLIK" xml:lang="tr-TR">Ayna karşısında </span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">4 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Bugün bütün gün sıfırdan bir şey yaratmaya uğraştım. Olmadı. Var Eden’miş! Varolmayan’mış! Peh! Belki de çok geç olmadan, delilik diyarında daha fazla dolanıp geri dönülemez karanlık bölgede kendimi kaybetmeden gerçeği kabullenmem gerekiyor.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Ayna karşısına geçtim, aksime bakarak düşünmeye başladım. İrfan Kudret Akay’ın dediği gibi sıradan bir insan mıydım? Tüm bu Varolmayan’lık iyi kurgulanmış bir yalandan mı ibaretti? Annem beni doğururken doğal sebeplerle can vermişti, babam da delirmişti, hepsi bu muydu? Tüm o hayalperest kuramlar, aklını kaçıran babamla onun dalkavuğu arkadaşının büyütmesiyle oluşan yapay bir mitolojiden mi ibaretti? Düşler kapısı, gerçekçilerin misyonu, mağara adamlarının çizerek yaratması, insanların hayal ederek tanrılarla oynaması, ejderhalar, cadı avı, kitlesel antidepresan kontrolü, en tehlikeli gerçekçi türü, semptomlar, belirteçler, hayalperest anarşi... Hepsi uydurma mıydı?</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Ya ben, ben var mıydım?</span></p>
				<p class="METIN"><span class="METIN" style="font-size:1em;" xml:lang="tr-TR">Sıfırdan yarattığım karakterler, gerçekleştirdiğim hikâyeler, cisimleştirdiğim hayalet tren, severek var ettiğim Ezgi... Tüm bunlar fazla çiklet çiğnemekten gördüğüm halüsinasyonlardan, travmalarımla başa çıkamadığım için zihnimin bana oynadığı oyunlardan mı ibaretti? Ben de babamın yolundan emin adımlarla deliliğe doğru mu ilerliyordum? Kafamı iki avucumun arasına aldım. İki elimle aklımı kafatasımda tutup sağlıklı bir şekilde düşünmeye çalıştım. Kaleci Varol’un bir topu tutup tüm takımı rahatlatması gibi akli melekelerime rahat bir nefes aldırdım. Bir süre durdum öyle, aklıma mukayyet olmayı başardığıma kanaat getirince ellerimi bıraktım. Lavabonun soğuk kenarlarına ağırlığımı vererek aynaya yaklaştım, kendime daha dikkatli baktım. Bir süre kendimi yazmasam yokluğa yol alacak, buğuyla kaplanan aynadaki bir siluet, ışık alan bir gölge gibi hiçliğe mi karışacaktım, yoksa İrfan Akay’ın iddia ettiği gibi sıradan bir insan, klasik bir varoluş olduğum için hiçbir değişiklik olmayacak mıydı?</span></p>
				<p class="METIN"><span class="METIN" style="font-size:1em;" xml:lang="tr-TR">Babam deli miydi, dâhi miydi? Yazdığı onca kuramdan, teoriden bir tanesini bile, hiçbir kuşkuya yer bırakmayacak şekilde kanıtlayamıyor muydum? Canavarların, vampirlerin, ejderhaların bu dünyada bir zamanlar varolduğunu kanıtlayabilmem düşünülemezdi ama beni ikna eden o diğer detaylardan en az birini, ne bileyim antidepresanların gerçekçi mamulü olması gibi, diş macunlarının içindeki fluorid’le halkları uyuşturdukları gibi Varolmayan mitolojisinin dayandığı bir esası bile kanıtlayamaz mıydım? Ne bileyim, google’da aratsam David Carradine’ın organizasyonla bağına dair bir emare bulamaz mıydım? Hayalperest müdahale adını koydukları olaylardan birini bile en ufak şüpheye mahal vermeden kabul edemez miydim? </span></p>
				<p class="METIN"><span class="METIN" style="font-size:1em;" xml:lang="tr-TR">Düşündüm, taradım, bana kanıt olarak sundukları her şey aslında çok zayıftı. Hep o çikletler yüzünden tongaya düşmüştüm! Varolmayanlar’ı destekleyecek elle tutulur sağlam bir kanıt yok muydu? Ya da tam tersine onların ideolojisini çürütecek herhangi bir şey, bir görgü şahidi? Çok fazla bir şey istemiyordum, sadece aklımı kafatasımda tutacak bir kanıt...</span></p>
				<p class="METIN"><span class="METIN" style="font-size:1em;" xml:lang="tr-TR">Bir kanıt, bir kanıt, bir kanıta lunaparkım!</span></p>
				<p class="METIN"><span class="METIN" style="font-size:1em;" xml:lang="tr-TR">Varolmayan mitinin en büyük mucizesi karşımdaydı. Aynada yüzüme baktım, gözlerime, kaşlarıma, burnuma... Gerçek gibi görünüyordum. Diğer herkes gibiydim işte, ne diye hâlâ bir Varolmayan, bir Var Eden olduğuma inanmak gibi bir gaflet denizinde çırpınıyordum ki? Ben kim oluyordum ki kendimin herkesten farklı olduğunu düşünüyordum?</span></p>
				<p class="METIN"><span class="METIN" style="font-size:1em;" xml:lang="tr-TR">Pes ettim. Her şey bitmişti. Ben vardım, herkes kadar. Sıradan bir varoluş, etten kemikten bir canlı, biyolojik bir varlıktım. Bir süre aklımı oynatmıştım hepsi bu. Şimdi tekrar aklımı yerine oturtmam gerekiyordu. İnsanlar en ağır akıl hastalıklarını yenebiliyorlardı, ben de yapabilirdim bunu. Yarın tası tarağı toplayıp eski normal hayatıma geri dönmeye karar verdim. Eskisi gibi; biraz strateji, biraz planlama... Hallederdim bu işi. </span></p>
				<p class="METIN"><span class="METIN" style="font-size:1em;" xml:lang="tr-TR">Düşünmekten yorulmuştum, uykum gelmişti. Hazır lavabo karşısında felsefe patlatmışken dişlerimi fırçalayayım da öyle yatayım dedim. Fırçamı kutudan aldım, suya tuttum ve macunsuz bir şekilde dişlerimi fırçalamaya başladım. Son dört aydır macunsuz fırçalıyordum. Aslında artık macun kullanabilirdim, ne de olsa babamın tüm teorileri gibi macun komplosu da bir safsatadan ibaretti. Fırçalarken 32 dişime baktım. Bembeyazdılar. Çok sağlıklı görünüyorlardı. Artık eski işime geri dönemezdim, devrim de çöktüğüne göre işe ihtiyacım vardı. Dişlerime baktıkça diş mankenliği yapabileceğimi düşündüm. Diş etlerim bile çok düzgün görünüyorlardı, eğer böyle bir meslek dalı varsa orada iş bulurdum ben. Gülümsemem de hiç fena değildi hani. </span></p>
				<p class="METIN"><span class="METIN" style="font-size:1em;" xml:lang="tr-TR">Birden uyandım, aradığım kanıtı gökte ararken aynadaki yansımamda bulmuştum. Dişlerim çok sağlıklıydı. Benim gibi sürekli diş ve diş eti sorunu yaşayan biri son dört aydır macun kullanmamasına rağmen en ufak bir diş sorunu yaşamamış, üstelik her zamankinden de beyaz görünen dişlere sahipti. </span></p>
				<p class="METIN"><span class="METIN" style="font-size:1em;" xml:lang="tr-TR">Çok büyük bir kanıt değildi belki. Ama beni ikna etmeye yetti. Zaten büyük bir kanıta ihtiyaç duymuyordum ki. İnanmak istediğim şeye inanmak için ufacık bir şey de yeterli olabilirdi. Ne yazdığımız, ne yaşadığımız değil, belki de neye inandığımız bizim gerçekliğimizi var ediyor. Kim neye ne kadar inanıyorsa, o o kadar gerçek çünkü herkes tek bir gerçeklikte değil, kendi gerçekliğinde yaşıyor. Ve orada, dileyen sihirli mızrağını fersahlar ötesine fırlatabilen tek gözlü ihtiyarlara; dileyen keçi ayaklı flüt çalan satirlere; dileyen dört kollu fil hortumlu tanrılara; dileyen şahin kafalı güneş ilahlarına; dileyen uçan spagetti canavarlarına; dileyen de tek başına duran, yalnız, suretsiz bir yaratıcıya inanabilir. Bu varoluşta, tüm varsayımların ötesinde herkesin en ufak şüphe duymadan inanabileceği tek şey kendisi değil mi? Geriye kalan her şey bir yalan, bir illüzyon, bir rüya olabileceğine göre, kendi gerçekliğini oluştururken bir insanın sadece kendi düşüncelerine kulak vermesi gerekmez mi?</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Ben Varolmayan fikrine inanıyorum. Ben ne kadar inanıyorsam, o o kadar gerçek.	</span></p>
				<p class="x1--BASLIK"><span class="x1--BASLIK" xml:lang="tr-TR">Varolmayan eksik parça</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">5 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Varolmayan’a inanıyorum, ben oyum. Bu konuda en ufak bir şüphem yok. Tüm o kuramlar, prensipler ve hikâyeler –bazıları geliştirilebilir, bazıları eksik de olsa– doğru. Antidepresanlar, fluorid, cadı avı, kitapların yakılışı... Kılıçlı şövalyelerin sapanlı çiftçilere, kahraman silahşorların altın keseli tüccarlara, büyüteçli dedektiflerin coplu polis memurlarına, hayalcilerin askerlere, uçan süpürgeli cadıların çalı süpürgeli ev kadınlarına dönüştürülüşü... Hepsi gerçekçilerin marifetiydi. Ve Varolmayan şimdi bunu değiştirmek, düşler kapısının kilidini açmak için gelmişti. </span></p>
				<p class="METIN"><span class="METIN" style="font-size:1em;" xml:lang="tr-TR">Tüm bu yapbozda tek bir eksik parça vardı. </span></p>
				<p class="METIN"><span class="METIN" style="font-size:1em;" xml:lang="tr-TR">Yazdığı ilk üç hikâye gerçekleşmiş, örgüte katıldıktan sonra yazdıkları ise gerçekleşmemişti. Neden? Ne değişmişti? O oydu, kalem o kalemdi. Eksik olan neydi?</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Babama gelen vahiyi düşünüyordum. Rüyadaki kâhin ne demişti? “Ve bir gün düşler yeraltına saklandığında Var Edilen, kalemle ve mürekkeple onları yeniden gökyüzünün hâkimi yapacak...” Var Edilen benim. Kalem ve mürekkeple yazıyorum. O zaman neden olmuyor?!</span></p>
				<p class="METIN-sonparagraf"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bu soruyu düşündükçe çıldıracak gibi oluyorum. Ama yine de Varolmayan eksik parça inancımı zedelemiyor. Er geç onu bulacağımı biliyorum... </span></p>
				<p class="x1--BASLIK"><span class="x1--BASLIK" xml:lang="tr-TR">İrade</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">6 Haziran 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">İtiraf edebilirim; İrfan Akay’ın en büyük icadı mastürbasyon odalarıydı. Ezgi’nin yokluğunda bunu daha iyi anladım sanırım. Kırmızı odalardaki zevki özlüyorum. Ama David Carradine ve Michael Hutchence gibi o zevkin kölesi olmayacağım. Benim devrimim pornografik değil, erotik olacak. Tutkulu, ateşli ve masum.</span></p>
				<p class="x1--BASLIK"><span class="x1--BASLIK" xml:lang="tr-TR">Aşk, imkânsız</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">7 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi hâlâ ortada yok. Şunu kabul etmeliyim ki; o gitti. Hayır, hayaller evrenine değil, sadece gitti işte.</span></p>
				<p class="METIN"><span class="METIN" style="font-size:1em;" xml:lang="tr-TR">İşin aslı şu ki; Ezgi’yle aramızdaki aşk sönmeye başlamıştı. Son günlerde aramızda problemler çıkıyordu. Fazla iyiydi o, gerçek veya düş olamayacak kadar iyi. Daha önceki kız arkadaşlarımın en güzel özelliklerini ona yüklemiştim ve böylece mükemmel kızı yarattığımı sanıyordum. Fakat içten içe biliyordum ki; aradığım şey mükemmellik değildi. İlk tanıştığım Ezgi mükemmel değildi. Göğüsleri bu kadar güzel değildi, teni bu kadar pürüzsüz değildi, bu kadar yardımsever değildi, ne bileyim işte, bu kadar kusursuz değildi. Kusurlarını özlemiştim onun.</span></p>
				<p class="METIN"><span class="METIN" style="font-size:1em;" xml:lang="tr-TR">Tüm bu sonradan eklediğim özellikler, Melis’in gamzesi, Yeliz’in ten rengi, Duygu’nun kokusu, Funda’nın yardımseverliği, Nehir’in yemekleri, Aslı’nın göğüsleri, Lale’nin sımsıcaklığı, Ceren’in karizması, Ceyla’nın kıyafet zevki, Güldem’in gözleri, Derya’nın gelen hesapları paylaşması, Yağmur’un bacakları... Bunlar aynı zamanda o eski sevgililerin belleğime attıkları imzalardı, bir kişiyle birlikteydim ama sürekli bana başkalarını hatırlatan izlere rast geliyordum. Keşke o ilk aşk maceramdan sonra kimseyle birlikte olmasaydım da yıllar sonra Ezgi’yle devam etseydim, işte o zaman, eğer masumiyetimi koruyabilseydim, Ezgi şimdi bana kimseyi hatırlatmayan rüyalarımdaki kız olacaktı. Tolga yüzünden, arkadaşlarım yüzünden, gerçekçilerin alçak baskısı yüzünden şimdi rüyalarımdaki kızı yaratma şansından mahrumdum. </span></p>
				<p class="METIN"><span class="METIN" style="font-size:1em;" xml:lang="tr-TR">Aşk artık benim için ihtimaller dâhilinde değil.</span></p>
				<p class="METIN"><span class="METIN" style="font-size:1em;" xml:lang="tr-TR">İşte ne kadar yazarsam yazayım bu gerçeği içten içe bildiğim için Ezgi’yi karıştığı hayaller evreninden tekrar buraya getiremiyordum. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Aşk, yaratırken en güçlü motivasyonum olduğunu sandığım aşk, aslında yoktu. En azından bu düzende mümkün değildi. </span></p>
				<p class="METIN-sonparagraf"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Şimdi daha iyi anlıyorum; yeniden âşık olmam için, yeniden bu hayata anlam katabilmem için düzeni kökten değiştirmem gerekiyor. Ve bu yolda yalnızım...</span></p>
				<p class="x1--BASLIK"><span class="x1--BASLIK" xml:lang="tr-TR">Arayış </span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">9 Haziran 2009</span></p>
				<p class="Normal-1 para-style-override-2" xml:lang="en-US"><span class="metin char-style-override-1" xml:lang="tr-TR">Aslında yalnız değilim. Tek başına dünyayı değiştirme yolunda İrfan Kudret Akay’ın babama ait metinlerden çalıp aktardığı bilgiler bana eşlik ediyor. Varoluşla ilgili, değiştirilen sistem ve günümüzle ilgili çok iyi saklanmış sırlar bunlar. Bunları İrfan Akay anlayamamış. O babamın bir zırdeli olduğunu, aklını kaçıran bir kaçık olduğunu düşünüyor. Bana göre, o bir dâhiydi.</span></p>
				<p class="METIN"><span class="METIN" style="font-size:1em;" xml:lang="tr-TR">Babamın öldüğü kazayı tekrarlamam, onun yaşadıklarını birebir yaşamış olmam bilinçdışında, ruhani bir boyutta onunla aramda bir köprü kurdu. O kazada babamla “bir” olduğumu hissettim. Sanki arabadan fırlayıp asfalta çarptığımda onun tarih ve ilmin derinliklerinden çıkardığı gizler benim zihnime yüklendi. </span></p>
				<p class="METIN"><span class="METIN" style="font-size:1em;" xml:lang="tr-TR">Günlerdir düşündüm ve şimdi her şeyi, en ufak bir soru işareti kalmamacasına anlıyorum.</span></p>
				<p class="METIN"><span class="METIN" style="font-size:1em;" xml:lang="tr-TR">Ben Varolmayan’ım, Var Eden’im veya adım her neyse, ben babamın yarattığı ve yazarak varlığını sürdüren bir hikâye kahramanıyım. Beni rüyasında gördüğü bir kalemle yazdı. O kalemle babamın yarım bıraktığı yaratma işini devam ettirdim. Babamın bıraktığı bilgileri kendi yararına kullanan İrfan Akay ve şaibeli Varolmayanlar benim bu gücümden korktular, beni yok etmeye çalıştılar. Başaramadılar.</span></p>
				<p class="METIN"><span class="METIN" style="font-size:1em;" xml:lang="tr-TR">En büyük meseleye gelelim. </span></p>
				<p class="METIN"><span class="METIN" style="font-size:1em;" xml:lang="tr-TR">Babamın amacı dünyayı değiştirmek, hayatı baştan kurgulamaktı. Ama bunu yapmadı. Bunu yapmak için beni yarattı. Ben de artık tek başıma dünyayı değiştirebileceğim yanılgısından kurtulmalı ve kalemimle gerçek Varolmayanlar’ı yaratıp bu görevi onlara teslim etmeliyim. Çünkü babam dünyayı tek başına değiştirmek gibi bir kahramanlık hikâyesiyle başlayan bir devrimi düşlemiyordu. Terslik buradaydı. Ben de buna inanmıyordum. Ben hayatı değiştirmek istemiyordum, ben hayatın değişmesini istiyordum. Bunu da sadece ben değil, herkes yapmalıydı. Hayalciler veya gerçekçiler diye ayırmadan, bölmeden, eşitsizlik yaratmadan. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hiyerarşiyle değil, saf anarşiyle. </span></p>
				<p class="METIN-sonparagraf"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Ama nasıl? </span></p>
				<p class="x1--BASLIK"><span class="x1--BASLIK" xml:lang="tr-TR">Takım </span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">10 Haziran 2009</span></p>
				<p class="Normal-1 para-style-override-2" xml:lang="en-US"><span class="metin char-style-override-1" xml:lang="tr-TR">Hayalperest koloninin nüfusu çok az. Benim sağlam birtakıma ihtiyacım var, kırk elli gönüllü hayalperest anarşist. Onları sıfırdan yaratabilirim ama bu çok zor. Kaidelere uygun bu kadar hikâye yazıp, onları devam ettirmem imkânsız. Ben tanrı değilim. Hatta uzun bir süredir yazarak yaratamıyorum da. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Eksik yapboz parçası... Gözümün önündesin biliyorum! Eskiden yazarak yaratabiliyorken şimdi neden bunu yapamıyorum? Cern’deki bilim insanları Tanrı parçacığını arıyorlar, ben ise lanet olasıca eksik yapboz parçasını... Onlar atomu parçalarken ben kafamı parçalayacağım yakında! </span></p>
				<p class="x1--BASLIK"><span class="x1--BASLIK" xml:lang="tr-TR">Mürekkep</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">13 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Evime geri döndüm. Yo hayır, misyonumdan vazgeçtiğim için değil. İpucu aramaya. Varolmayan eksik yapboz parçasını bulmaya...</span></p>
				<p class="METIN"><span class="METIN" style="font-size:1em;" xml:lang="tr-TR">Her zaman olduğu gibi çalışma masama oturdum. Hayatı orada değiştirmeye başlamıştım, her neyi gözden kaçırıyorsam oradaydı. Kalemimi masanın üzerine koydum. Etrafıma baktım. Kitaplar, halı, İkea’dan indirimle aldığım divan, çerçeve içinde zamanında anlamlı gelen ama şimdi hiçbir anlam ifade etmeyen resim... Masanın üzerindeki kalem kutusu. Gözlük kabı. Masa saati. Kül tablası.</span><span class="METIN" style="font-size:1em;" xml:lang="tr-TR"> Lamba. Onun yanındaki kalemlik. Kalemi alıp oradaki kalıba yerleştirdim. Kalemlikte mürekkep hokkası da duruyordu. Üzeri işlemeli antika hokka. Tan kırmızısı mürekkep hokkası. İşlemelerine baktım, o gizemli Varolmayan simgesi onda da var. Mürekkep akmasın diye altında onunla bütünleşmiş tabağı var. Elimle kaldırıp şöyle bir baktım. Alaaddin’in sihirli lambası gibi göründü gözüme, mürekkepten bir cin yükselerek dileğimi sorsa şaşırmayacaktım. İşlemelerinde elimi gezdirdim, sihirli lambayı parlatan Alaaddin gibi...</span></p>
				<p class="METIN"><span class="METIN" style="font-size:1em;" xml:lang="tr-TR">Bu gündüz düşünün eşliğinde eksik parçayı buldum. Kahrolası parça hep gözümün önündeydi. Kalemi Varolmayanlar’a katılana dek onunla doldurmuştum. Babamın kendi elleriyle işlediği, kendi elleriyle mürekkebini yaptığı hokkaydı bu. Onu çalışma masamdan başka bir yere hiç götürmemiştim. Hayalcilerin kalesinde bana, ona benzeyen altın sarısı başka bir hokka vermişlerdi. İçindeki mürekkep de alelade bir mürekkep olsa gerekti... </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hemen eski mürekkep hokkasının kapağını açtım, baktım, koyu mor bir sıvı, tepesine kadar doluydu. Oysa onunla üç tane uzun hikâye yazmıştım ve kalemimi sürekli onun içindeki mürekkeple beslemiştim. Demek ki, kalemdeki mürekkep tükeniyordu ama hokkadaki mürekkep asla tükenmiyordu. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Şimdi babamın hayata müdahale edip, beni yaratmasının ardındaki dâhice planı tüm hatlarıyla görüyorum. Mucizenin sırrı, sihrin kaynağı hokkadaki mürekkepteydi. Kehanette de “...bu kalem ve bu mürekkeple hayalleri yeniden gökyüzünün hâkimi yapacak ...” dememiş miydi kâhin? Bu mürekkebe bandırarak kaleme aldığım her hikâye gerçekleşmişti, daha sonra kalemi değiştirdiğimde, esas kaleme geri dönüp de farklı bir mürekkep kullandığımda yazdıklarımın büyük kısmı gerçekleşmemişti. Çünkü artık saf Varolmayan mürekkebi değildi o, içine sıradan insan yapımı mürekkep karışmıştı. Demek ki, kalemin içindeki sihirli mürekkep sıradan mürekkeple karıştırıldığında gücünü kısmen kaybediyordu. Yapboz tamamlanmıştı.</span></p>
				<p class="METIN"><span class="METIN" style="font-size:1em;" xml:lang="tr-TR">Mürekkep hokkası. Bunca zamandır gözümün önünde duran o mürekkep hokkasındaydı asıl sır. Dünyayı değiştirecek olan efsun.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">İrfan Kudret Akay, babama tamamen inanmış olsaydı bu farkı atlamazdı. Mürekkep hokkasını gözden kaçırmazdı.</span></p>
				<p class="x1--BASLIK"><span class="x1--BASLIK" xml:lang="tr-TR">İki kat prensibi</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">14 Haziran 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Kalemin içindeki mürekkebi tamamen boşalttım, hortumunu bir güzel temizledim ve esas hokkadan mürekkeple doldurdum kalemimi. Şimdi eski gücümle yeniden gerçeği değiştirebilirdim. Fakat aceleci davranmak istemedim. İçimden bir ses biraz daha düşünmem gerektiğini söylüyordu. Dünyayı değiştirme yolunda İrfan Akay’ın gözden kaçırdığı bir nokta daha olduğunu seziyordum. Yeniden o trafik kazasına döndüm, babamla bilinçlerimizin ortak olduğu o ana. Babamın zihnine girdim ve onun gerçekliğin kodlarıyla oynarken yaptığı bir hileyi fark ettim.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Babam tek bir hayalle değil, birbirinin üzerine kurduğu iki hayalle gerçekliği değiştiriyordu. Hikâye içinde hikâye yaratarak gerçekliğin arka kapısından giriyor, onu yeniden programlıyordu. Hemen buna “İki Kat Prensibi” adını taktım, ileride öğretilerimde işe yarayabilirdi. Babam doğrudan bir hayal kurup onu gerçekleştirmenin peşine düşmemişti; önce bir hayal kuruyor, o hayale insanları inandırıyor, sonra da o hayali bir kat daha büyüterek gerçekliğin kabuğunu kırıyordu. Önce rüyayı görüyor, sonra onun hikâyesini yazıyor, en sonunda da gerçekleştiriyordu. Birinci kat; Pergamon Krallığı’nda kalemi gördüğü rüya, ardından oradaki kalemi yaratması. İkinci kat; o kalemle oğlunu hayata getirmesi. Sonra ben ne yapmıştım; hazıra konmuştum! Bu yüzden de bir noktaya kadar ve belli sınırlar dahilinde sihrin ortağı olmuştum. İrfan Akay’ı ve Varolmayanlar’ı tek gerçek Varolmayan olduğuma ikna edebilecek büyük bir mucizeye imza atamamıştım. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Mürekkebin sırrını çözmüş olsam da şimdi hazıra konup birkaç küçük hikâyeyle vakit kaybetmemeliyim. İlaç kurbanı mutantlar, reklam imha timleri, gazeteci vampirler gerçekleşse bile sadece kendi hikâyelerimle hayalimdeki hayatı kuramam. Tüm gerçekliği sıfırdan değiştirmek, baştan dizayn etmek istiyorsam babamın hayalinin üzerine bir kat daha inşa etmeliyim. Bunun için önce o rüyayı görmem ve rüyadaki işaretleri takip etmem gerektiğini biliyorum. Dünyayı tek bir hikâye yapacak olan o büyük fikri ancak bir rüya gün ışığına çıkarabilir.</span></p>
				<p class="x1--BASLIK"><span class="x1--BASLIK" xml:lang="tr-TR">Son vahiy</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">15 Haziran 2009</span></p>
				<p class="METIN"><span class="METIN" style="font-size:1em;" xml:lang="tr-TR">Beklediğim oldu. Dünyanın en güzel rüyasıyla uyandım. </span></p>
				<p class="METIN"><span class="METIN" style="font-size:1em;" xml:lang="tr-TR">Rüyamda eski bir uygarlıkta yürüyorum, bir an kendimi aynada görüyorum, ben bir kralım. Burası daha önce babamın rüyasında gezdiği Pergamon Krallığı. Her yerde Varolmayan sembolü var, sütunlarda, heykellerde, çeşmelerin üzerinde... Sonra babamdan aldığım tacı kafamda hissediyorum, kral tahtına oturuyorum. </span></p>
				<p class="METIN"><span class="METIN" style="font-size:1em;" xml:lang="tr-TR">Sarayın devasa kapısı açılıyor ve içeriye beş kişilik bir grup giriyor. Bunlar babama kalemin gizli gücünü anlatan mucit, madenci, kâhin ve tellal. Biri daha var. Hepsi beraber eğilip diz çöküyorlar. Derken bu beşinci adam ayağa kalkıyor, “Efendim. Ben simyacı Theli” diyor. “Babanıza teslim ettiğimiz kalem elbette ki vaat ettiğimiz gibi var olmayanı yoktan var edebilir. Gücünü de kadim topraklarda yetişen bitkilerden ve kutsal nehirlerden aldığımız damlalarla yarattığımız bu mürekkep karışımından almaktadır. Arzunuz dahilinde asla tükenmeyen ve tek damlasıyla kütüphaneler dolusu kitap yazabileceğiniz bu mürekkep doğru kullanıldığında hayatı ve tüm evreni değiştirebilme kudretine sahip olacaktır. Fakat bunun nasıl yapılacağını sadece tek ve gerçek Varolmayan bilecektir.”</span></p>
				<p class="METIN"><span class="METIN" style="font-size:1em;" xml:lang="tr-TR">Emrimle hemen mürekkep hokkasını bana getiriyorlar. Hokkaya bakıyorum, ona baktıkça büyüsünün daha fazla esiri oluyorum. İçindeki mor sıvı sağa sola dalgalandıkça üzerindeki işlemeleri sihirle doluyor adeta. O süsler kıtalara, dışından görünen mürekkep dalgaları okyanuslara dönüşüyor, hokka dünyanın kendisi oluyor. Hokkanın kapağını açıyorum, mürekkep denizine daha yakından bakıyorum. Büyükçe bir fincanı doldurabilecek mor sıvının, derinliklerinde sonsuz sayıda hayal ürünü varlığı sakladığına dair bir hisle dolup taşıyorum. Bir kaşık mürekkepte hayalgücünün kaynağı saklı sanki. Baktıkça, tepesinde durduğu uçurumun yüksekliğini daha iyi idrak eden bir intihar meyillisi gibi bir adım geri çekilip kafamı uzaklaştırıyorum mor denizden. Elimi de çekip hokkayı önümdeki sehpaya bırakmak istiyorum ama ne mümkün! Elim sanki yapışmış hokkaya. Daha da kötüsü; hokka vücudumun bir parçası oluyor, korkunç bir birleşme gerçekleşiyor. Hokkanın işlemeleri arasında akan mürekkep nehirleri ellerime doğru ilerliyor, parmak uçlarımdan damarlarıma karışıyor. Hokkadaki denizden akan mor nehir kanıma karıştıkça damarlarım şişiyor. Mor sıvı kanın kırmızısıyla karışıp zifti andıran bir renge dönüştükçe, damarlarımdan akan kan da derinin dışından bile görülebilecek koyulukta karalaşıyor. Tüm bunlar olurken damarlarım bu akışı, vücudum bu yükü kaldıramayacak diye korkmam gerekirken tam tersine inanılmaz bir gücün parçası olduğumu hissediyorum. Öyle bir güç ki her şeyi yapabilir...</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Sonra da uyanıyorum. Ne yapacağımı çok iyi bilerek! </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Tıpkı babamın rüyasını yazması gibi, ben de rüyamı kaleme alıyorum. Babamın kaleme o müthiş gücü bahşetmesi gibi ben de mürekkep hokkasına tarifsiz bir güç veriyorum. Gerçekliğin üzerine bir kat hayal kurarak onu bozmaya başlıyorum. Sıra geliyor, ikinci hayalle onu kökten değiştirmeye...</span></p>
				<p class="METIN"><span class="METIN" style="font-size:1em;" xml:lang="tr-TR">Babam beni yazdığı bir hikâyeyle var etmişti. Ben de yazdığım bir hikâyeyle var edeceğim devrimi.</span><span class="METIN-ITALIK" style="font-size:1em;" xml:lang="tr-TR"> </span><span class="METIN" style="font-size:1em;" xml:lang="tr-TR">Binlerce, milyonlarca, belki milyarlarca insanın hayal ettiği gerçeğe nüfuz edecek, yeni, yepyeni bir hayat mürekkepten kâğıda, kâğıttan varoluşun kendisine, özüne, aslına yayılacak</span><span class="METIN-ITALIK" style="font-size:1em;" xml:lang="tr-TR">. </span><span class="METIN" style="font-size:1em;" xml:lang="tr-TR">Kâğıt mürekkebi emerken gerçeklik de yazılanları içine çekecek ve hayalimizdeki dünya herkesin hayalleriyle var olacak...</span></p>
				<p class="METIN"><span class="METIN" style="font-size:1em;" xml:lang="tr-TR">Önce anlamayacaklar, ne yaptıklarını bilemeyecekler, sonra anlayacaklar, zamanla ustalaşacaklar ve daha büyük bir şevkle yapacaklar, giderek çoğalacaklar... Yüzlerce, binlerce, milyonlarca, milyarlarca Varolmayan... Hayal güçleriyle varoluşu alt üst edecekler. Düzeni ve disiplini yıkacaklar. Evet, bu bir anarşi, başı sonu olmayan ebedi ve edebi bir anarşi.</span></p>
				<p class="METIN"><span class="METIN" style="font-size:1em;" xml:lang="tr-TR">Şimdi o son hikâyeyi; tüm hikâyeleri ve hayalleri salıverecek, tüm ruhları özgür kılacak o son hikâyeyi yazacağım. Önce bir yolculuğa çıkmam gerekiyor. Yorgunum ama sebep olacağım kargaşayı hayal ederek gözlerimin önüne getirebiliyorum. O bana güç veriyor. Şimdiden yeni düzenin karşısında saygıyla eğiliyorum. Bundan böyle Kozmos’un yeni adı: Kaos. Sonsuza dek...</span></p>
			</div>
			<div class="story">
				<p class="Basic-Paragraph" xml:lang="en-GB"/>
			</div>
		</div>
	</body>
</html>