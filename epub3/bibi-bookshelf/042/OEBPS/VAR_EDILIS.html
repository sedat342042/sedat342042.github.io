<html xmlns="http://www.w3.org/1999/xhtml">
	<head>
		<title>VAR_EDILIS.html</title>
		<link href="template.css" rel="stylesheet" type="text/css"/>
	</head>
	<body>
		<div id="VAR_EDILIS.html" xml:lang="tr-TR">
			<div class="story">
				<p class="KISIM-BASLIK"><span class="KISIM-BASLIK" xml:lang="tr-TR">Var ediliş</span></p>
				<p class="x1--BASLIK"><span class="x1--BASLIK" xml:lang="tr-TR">Soru...</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">7 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Bir gün geçti. Hâlâ günlüklerde neyle karşılaştığımı hangi kelimelerle nasıl ifade edebileceğim hakkında en ufak bir fikrim yok. Ölü lisanlardan yeni kelimelere, antik filozoflardan duyulmamış kavramlara, rüya âleminden uçuk hatıralara ihtiyacım var. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bir insan, bir ölümlü, bir varolan, yoktan var edilişini nasıl yazabilir?</span></p>
				<p class="x1--BASLIK"><span class="x1--BASLIK" xml:lang="tr-TR">Varolmayan I</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">8 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Daha önce hayalgücümde dönüp dolaşan hikâyeleri zapt etmek için kâğıt kaleme sarıldığım gibi, günlüklerden öğrendiğimle başa çıkmak için de aynısını yapmaktan başka çarem olmadığını geçen iki gün boyunca anlamış bulunmaktayım. Her ne kadar elimde tuttuğum bu kalem, arada bir ucunu batırdığım bu mürekkep hokkası ve önümde uzanan boş sayfalar bana her zamankinden daha tehlikeli görünseler de dünyada onlardan başka bana yardımcı olabilecek bir canlı veya bir cisim yok. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Babama ait günlükleri okumaya, doğumumdan tam bir sene önce yazdığıyla başladım. </span></p>
				<p class="METIN"><span class="METIN" style="font-size:1em;" xml:lang="tr-TR">Okuduğum ilk günlükte babam çocuk sahibi olamamanın evde yarattığı gerilim ve derin üzüntü hakkında yazmıştı. Seçtiği kelimeler ve anlatımı o kadar samimiydi ki sanki annemle babamın arasındaymışım gibi üzüntülerini tüm benliğimle hissedebiliyordum. Her yöntemi denemişlerdi ama işe yaramamıştı. Çocuklar için yazan ve çizen, ülkedeki tüm çocukları hayalleriyle mutlu eden, fakat kendilerini mutlu edemeyen bir çift... </span></p>
				<p class="METIN"><span class="METIN" style="font-size:1em;" xml:lang="tr-TR">İkinci günlüğe geçtim. Babam, İrfan Kudret Akay’a bahsettiği hayalgücü teorisinden dem vurmaya başlıyor bu günlükte, “İrfan, zamanında ona bahsettiğim hayalgücü kuramımdan vazgeçmemem gerektiğini söyledi yine. Bunu rafa kaldıralı çok olmuştu ama İrfan bana her fırsatta hatırlatmayı sürdürüyor. Bu teoriyi oluşturduğum günlerde kafam yerinde değildi ki. Çok ağır olmasa da uyuşturucu kullanıyordum ve hayatımda hiçbir şey yolunda gitmiyordu. Boşluğu doldurmak için öylesine bir şey uydurmuştum, İrfan’ın bunu hâlâ bu kadar ciddiye aldığına inanamıyorum. Bu hayali kurduğumda, beraber geliştirdiğimizde sadece 23 yaşındaydık Allah aşkına! Şimdi 40’larımızı yaşıyoruz” diye yazıyordu.</span></p>
				<p class="METIN"><span class="METIN" style="font-size:1em;" xml:lang="tr-TR">Her gün yeni bir şey öğreniyordum, bugün de babamın uyuşturucu kullandığı bilgisini edinmiş oldum. Öyle görünüyordu ki, İrfan Akay’ın uğruna koskoca bina inşa ettiği, kapsamlı bir organizasyon kurduğu teori, babamın üfürük takıldığı dumanlı günlerin ürünü bir şakadan ibaretti. Bu bölümleri okudukça birkaç aydır parçası olduğum ve varoluşumu temellendirdiğim organizasyona olan inancım da büyük oranda azaldı. Fakat günlüğün ilerleyen kısımlarında işin seyri değişecekti.</span></p>
				<p class="METIN"><span class="METIN" style="font-size:1em;" xml:lang="tr-TR">Sonraki günlükte aradan bir ay geçiyor; babam yine İrfan Akay’la birlikte ve konu yine “hayalgücü kuramı”. Babam “Bu kuram doğru olsaydı, bugüne kadar yazılan hikâyelerin en azından biri gerçekleşirdi” diyor, İrfan “Yaşanan tuhaf olaylarla, o dönemde yazılan hikâyelerin bazılarını ilişkilendirdiğimizi biliyorsun... Hem senin o günlerde düşündüğün gibi, hayal edilen her şeyin gerçekleşmesi için önce güç kazanmamız, gerçekçilerin kapattığı kapıyı açmamız gerekiyor” diye onu yanıtlıyor. Babam kendi kuramını çürütmek için adeta kıvranıyor. “İrfan, bu benim düşündüğüm, bazı bulgulardan yola çıkarak oluşturduğum bir kuram, teori falan filan değil. Bu kafam güzelken, aldığım maddelerle bulutların üzerinde gezinirken uydurduğum bir, bir, bir şey işte, bir düş, bir fantezi.” İrfan onu “Ama sonra bunun doğru olabileceğine dair kanıtlar buldun, benim gibi mekânik bir adamı bile inandırmayı başardın” diyerek yanıtlıyor. Babam pes eder tonda “Ben sadece uçuk bir kuramın boşluklarını doldurdum” diyor.</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay, “Hayır. Sen bize sunulan gerçeklikteki bir açığı yakaladın, sonrası da çorap söküğü gibi çözüldü. Kanıtları buldun, kuralları icat ettin. Yalvarırım yapma, bu bir otçunun fantezisinden ibaret değil. Bunu sen de biliyorsun” diyerek ısrarlı bir savunma avukatı gibi üzerine gidiyor. Böylece İrfan Akay’ın “Bunu sen de biliyorsun” cümlesini kullanmayı ne zaman alışkanlık haline getirdiğini öğrenmiş oldum. </span></p>
				<p class="METIN"><span class="METIN" style="font-size:1em;" xml:lang="tr-TR">Babam, “Diyelim ki doğru; kolektif hayalgücüyle gerçekliği değiştirebiliyoruz. Ya da gerçekçi diye kodladığımız adamları bastırdığımız zaman yazdıklarımızı varoluşun bir parçası yapabileceğiz... İyi de bunu nasıl yapacağız? Nereden başlayacağız? Artık yaşlandık...” Bu noktada İrfan Akay masadan kalkıyor; babamın gözlerinin içine bakarak, “Bu hayali kendi hayalin gibi sahiplenirsen, şüpheciliği bırakırsan, eminim bir açık yakalayacaksın. İnanman yeterli” diyor ve kalkıp gidiyor. İrfan Akay’ın söyledikleri babamı etkiliyor, o gece bu düşüncelerle yatınca ufkunu açan bir rüya görüyor. </span></p>
				<p class="METIN"><span class="METIN" style="font-size:1em;" xml:lang="tr-TR">Ertesi günün günlüğünde anlattığı rüyasında, öğrenciyken üzerine tez yaptığı Pergamon Krallığı’nı görüyor babam. Pergamon Krallığı dönemin en büyük kütüphanesine sahip, filozofları ve yazarlarıyla meşhur Ege Bölgesi’nde, bugünkü Bergama civarında kurulmuş antik bir uygarlık. Parşömen bir yazı aracı olarak burada keşfedilmiş. Mısır Kralı, Pergamon Kütüphanesi onların İskenderiye Kütüphanesi’ni geçmesin diye papirüs ihracını yasaklıyor. Fakat Pergamon Kralı pes etmiyor, kütüphanesini dönemin en büyüğü yapmak için mucitlerini devreye sokarak hayvan derisinden parşömeni ürettiriyor. Kaz tüyüyle parşömene yazılıyor yeni kitaplar. </span></p>
				<p class="METIN"><span class="METIN" style="font-size:1em;" xml:lang="tr-TR">Babam rüyasında bu dönemin sonrasındaki kral olarak görüyor kendini, tahtta oturuyor. Kafasındaki tacı hissediyor. Sarayın her yerinde Varolmayan simgesi 0’ı görüyor. Sütunlarda, heykellerde, çeşmelerin üzerinde... O sırada sarayın devasa kapısı açılıyor ve içeriye beş kişilik bir grup giriyor. En önde duran adamın elinde üstü ipek örtüyle örtülmüş bir tepsi var. Beş misafir uzun holde yavaş yavaş yürüyerek krala doğru yaklaşıyorlar. En öndeki adamı tanıyor babam, parşömenin üretilmesini sağlayan mucitlerden Antialos. Beşi birden kralın önünde eğiliyorlar, Antialos elindeki tepsiyi uzatıyor, bir sihirbaz edasıyla tepsinin üzerindeki ipek örtüyü çekiyor. </span></p>
				<p class="METIN"><span class="METIN" style="font-size:1em;" xml:lang="tr-TR">Tepsinin üzerinde Varolmayan sembolünün işlendiği bir kalem ve bir mürekkep hokkası görüyor babam. Gümüşi bir kalem, tan kırmızısı bir hokka. Babam kalemin ne olduğunu bilse de bu obje rüyadaki kral için yabancı. “Bu nedir?” diyor. Mucit “Bana daha rahat yazabileceğiniz, hiçbir medeniyette olmayan bir yazı aleti emrettiniz. İşte karşınızda efendim. Bu, kralım, sadece yazmaya, belgelemeye değil, hayalleri yeryüzüne çıkarmaya da yarayacak eşsiz bir kalem” diyor. Daha sonra ne kadar dayanıklı olduğundan, mekânizmasında zamanın en komplike makara sisteminden minyatür çıkrıklar kullandığından, aynı zamanda hafifliğinden ve şıklığından bahsediyor. Yüzünde tribal dövmeler olan diğer adam, Pergamon’un madencisi Luteryus, kalkıyor ve kalemin dış kabında kullanılan maddeyi hangi elementleri karıştırıp yaptığını, ortaya çıkan maddenin dünyada eşinin benzerinin bulunmadığını süslü sözlerle anlatıyor. Ardından aralarındaki kadın ayağa kalkıyor, kapüşonunu arkaya atarak yüzünü meydana çıkartıyor, yumuşak ama hipnotize edici bir sesle kalemin kudretinden söz ediyor. “Ben Kâhin Perdu’yum” diyor ve ekliyor: “Bu kalem, var olmayanı var edecek, yok edileni yokluktan geri getirecek. Bu kalem ki, gölgelere cisim verecek. Ve bir gün düşler yeraltına saklandığında bu kalemle var edilen, Var Eden olacak, bu kalem ve bu mürekkeple hayalleri yeniden gökyüzünün hâkimi yapacak.”</span></p>
				<p class="METIN"><span class="METIN" style="font-size:1em;" xml:lang="tr-TR">Babam rüyanın bu noktasında eline kalemi alıyor, alır almaz da bütün vücuduna yayılan bir güç akımıyla sarsılıyor. Kalemin parlak yüzeyi üzerinde gezinen perileri, melekleri, ejderleri ve gökkuşağı krallıklarını görüyor. Sonra kalemin üzerindeki hayaller yerlerini kâbuslara bırakıyor; melekler iblislere, periler canavarlara dönüşüyorlar. Vücudunda gezinen güç de şekil değiştiriyor; kollarındaki damarların gözle görünecek kadar kabardığını, elindeki damarlardan kapkara bir sıvının vücuduna doğru yayıldığını görüyor. Dehşetle kalemi bırakıyor elinden. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Kalem yere düşer düşmez, paramparça oluyor, etrafındaki her şey, sütunlar, taht, tüm saray, etraftaki insanlar da kalem gibi çatlayıp kırılıyor, küle dönüşüp rüzgârda dağılmaya başlıyorlar. Rüya böyle bir kâbus manzarasıyla sona eriyor.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Babam rüyayı günlüğüne ana hatlarıyla yazdıktan sonra anneme anlatamıyor, hemen İrfan Akay’la görüşmeye gidiyor. Akay rüyayı büyük bir sevinçle karşılıyor, “Bu bir rüya değil, bir vahiy. Sana nasıl yaratacağını anlatıyor” diyor. Babam bu noktadan sonra bu konuda hangi tarafta olduğunu şaşırıyor, yazdığı cümleler noktalanmadan yarım kalıyor, kafasının karışık olduğu her halinden belli oluyor. O da konuyu bir çözüme ulaştırmaktansa görmezden gelmeyi tercih ediyor.</span></p>
				<p class="METIN"><span class="METIN" style="font-size:1em;" xml:lang="tr-TR">Bir aylık süreyi kapsayan iki adet Ece Ajandası sıradan olaylarla dolu. Sonra hiç yok olmayan “çocuk sahibi olamama” gerilimi yeniden tüm şiddetiyle kendini göstermeye başlıyor. Bu gerginlikle karışık eksiklik duygusu babamla annemin hayatlarını olduğu kadar, işlerini de sarsıyor. Yayınevine yetiştirilmesi gereken kitaplara bir türlü başlanamıyor, çizimler ise istendiği gibi olmuyor. Babam günlüklerinde daha çok kendi hakkında yazsa da satırlarının arasında aynı evde yaşayan annemin derin acısını hissedebiliyor; evin bir köşesinde fırçasını kaldırmaya üşenen, çizme, resmetme güdüsünü tamamen kaybetmiş annem gözlerimin önüne geliyor. Babamın çaresizliği giderek büyüyor. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bir gün babam yine o rüyayı görüyor. Sanki rüya ısrarla bir çıkış yolu fısıldıyor gibi... Babam bu sese kulak veriyor bu defa. Uyanır uyanmaz rüyasını hikâyelendiriyor, hikâyesinde kalemi en ince ayrıntısına kadar tarif ediyor, sonra yazdıklarını İrfan Akay’a veriyor ve ondan kalemi üretmesini istiyor. İrfan Akay çok hızlı çalışarak bir hafta sonrasına kalemi imal ediyor. Kara bir kutunun içinde babama uzatıyor. Babam kalemin rüyasındakiyle neredeyse birebir aynı olduğunu görerek şaşırıyor, teşekkür edip gidiyor. Mürekkep hokkasını bir antikacıdan buluyor, hokkayı rüyasındakine benzer biçimde işliyor, mürekkebi ise kendi üretiyor. Bu konuda kitaplar okuyor ve mürekkebi üretirken her bileşenini doğadan kendi eliyle topluyor. Bal, yumurta sarısı, mantar gibi hammaddeleri bir büyücü edasıyla tenceresine, kendi tabiriyle “cadı kazanı”na atıyor. Mürekkebin koyu mor rengini ısırgan otu, yabani safran kökü ve kendi eliyle avladığı bir mürekkep balığından elde ediyor. Rüyasında gördüğü mürekkebin kıvamını yakalayınca hokkasını dolduruyor. Bir yıla yakın sürecek olan inziva hayatlarının hazırlığı böylece sona ermiş oluyor. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Babam güneyde bir ev tutuyor, yakınında başka bir ev veya yerleşim merkezi olmayan ıssız bir villa bu. Annemi de ikna ediyor. Taşınmadan önce akrabalarına ve yakın çevresine “Üzerinde çalıştığımız kitapları bitirmek için bir süre yalnız kalacağız, merak etmeyin” diyerek açıklıyor bu kaçışı. Herkes bu inziva sürecine annemin hamile kalması için doktorların tavsiye ettiği “stressiz, her şeyden uzak bir hayat” prensibinden yola çıkarak başvurduklarını sanıyor.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Aslında bu bir yanılgı değil. Babam gerçekten de annemin hamile kalması için bu uzak villayı tercih ediyor. Fakat annemi klasik yöntemlerle değil, sıradışı bir yöntemle hamile bırakmayı deniyor!</span></p>
				<p class="METIN-sonparagraf"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Babam önce gerçekliğe doğrudan müdahale edebilecek bir kalemin hayalini kuruyor, sonra bunu gerçekten yapabildikleri Pergamon Krallığı’nda geçen rüyasında o kalemi ve mürekkep hokkasını görüyor. Bunu bir vahiy olarak kabul edip kalemin yapımını mucit arkadaşına bırakıyor. Bir bakıma gerçekçilerin kapadığı kapıyı açmak yerine, hikâye içinde hikâye yazıp, o hikâyenin içindeki bir objeyi yaratarak arka kapıdan içeri giriyor. Sonra da hayal dünyalarından ısmarladığı o kalemle bir hikâye yazıyor. Annemi bir kalem ve mürekkeple hamile bırakıyor! Beni bir hikâyeyle var ediyor...</span></p>
				<p class="x1--BASLIK"><span class="x1--BASLIK" xml:lang="tr-TR">Varolmayan II</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">9 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Yazılanların gerçekleşmesi için beş şart var demişti bana İrfan Akay. Babamın, doğaüstü yollarla çocuk sahibi olması için o beş kurala da uyması gerekiyordu. “İnandırıcı” olması gerekiyordu. Yıllardır çocuk sahibi olamayan bir çiftin şimdi çocuk sahibi olması için gerçekten sıradışı bir şey yapmaları gerekiyordu, inzivalarının bir amacı buydu. “İçtenlik” ikinci kuraldı, babam bu yeni eserinde fazlasıyla “içten”di, kalbinden, beyninden, varoluşunun derinliklerinden çıkmıştı bu hikâyenin fikri. Daha önce yazı yazmak için hiç bu kadar güçlü bir motivasyonu olmamıştı babamın, hatta belki de herhangi bir insanın. “Karakterler” önemliydi, iki karakter vardı ve ikisi de hem gerçekti hem de bir hikâye karakteri olabilecek ilginçlikteydiler. “Yalnızlık” esası atlanmamalıydı. Yani yazılan hikâye bitmeden başkasına okutulmamalı, ana karakter gerçek hayattan insanlar tarafından müdahaleye uğramamalıydı. “İnziva” en çok da bu kural yüzünden tercih edilmişti. Babam, hem kendisini hem annemi bu villaya hapsetmişti. Savaştaymış gibi, yiyecek ve bir yıl boyunca ihtiyaç duyulabilecek her şey villanın bodrumunda depolanmıştı.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bu ıssız ve adeta zamanın durduğu evde, beşinci kural “Zaman ve mekâna uy”mak da zor olmayacaktı.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Babam birbirine âşık ama sorunları olan iki insanın son derece romantik hikâyesini yazmaya başladı. Hikâyenin ilk satırlarından itibaren babamın bunu ne kadar büyük bir tutkuyla yazdığı ortadaydı, James Joyce virtüözlüğünde yazıyordu adeta. Hiç bu kadar edebi ve derinlikli yazdığını görmemiştim babamın.</span></p>
				<p class="METIN"><span class="METIN" style="font-size:1em;" xml:lang="tr-TR">Hikâyenin adı “9 Ay, 15 Gün, 3 İnsan” idi. Şehirdeki hayatlarını terk edip kendilerini çocuk yapmaya adayan bir çiftin hamilelikle birlikte değişen, tuhaflaşan, sonra zamanla iyileşen hayatlarını anlatıyordu. Çocuk daha ilk günden gerçek bir karakter gibi hikâyedeki varlığını belli ediyordu. Tam olarak hikâyenin içinde olmasa da karakterlerin düşüncelerinde, rüyalarında, gündüz düşlerinde, diyaloglarında diğer iki karakter gibi hikâyeye yön veren bir unsurdu. </span></p>
				<p class="METIN"><span class="METIN" style="font-size:1em;" xml:lang="tr-TR">Hikâye boyunca çift hiçbir şekilde doktora gitmiyordu. Dışarıdan bir şey alınmıyordu. Evde televizyon, telefon, radyo asla açılmıyordu. </span></p>
				<p class="METIN"><span class="METIN" style="font-size:1em;" xml:lang="tr-TR">Hikâyede çocuğun oluşma süreci zarfında en ufak dış etkiye maruz kalmaması, varoluşunun en ufak şekilde onların etkisi dışına çıkmaması için dış dünyaya kapılarını kapattıklarını yazmıştı. Fakat ben biliyordum ki, bunun asıl sebebi yazarak var etmenin en hassas kuralı olan “Yalnızlık” kuralında yatıyordu. Örneğin eğer akrabalarından biri annemi tesadüfen görmüş olsa, hamile oluşuna şaşıracak ve bu tepki yazılan hikâyede bazı istenmeyen reaksiyonlara neden olacaktı. Ya yazar bu reaksiyonu ve o reaksiyonu gösteren karakteri hikâyenin bir parçası haline getirmek zorunda kalacaktı ya da hikâye inandırıcılığını kaybederek yerle bir olacaktı. Tabii, eğer hikâyedeki karakterler gerçek insanlar değil, baştan yaratılmış karakterler olsaydı böyle bir kısıtlama şart olmazdı. Fakat hikâyemizdeki iki insan da etiyle kemiğiyle kanıyla gerçek insanlardı. Sadece üçüncü karakter yoktan var edilen olacaktı.</span></p>
				<p class="METIN"><span class="METIN" style="font-size:1em;" xml:lang="tr-TR">Yani ben.</span></p>
				<p class="METIN"><span class="METIN" style="font-size:1em;" xml:lang="tr-TR">Hikâyeye göre; dokuz ay on günün sonunda annemin doğum sancıları iyice şiddetlendi ve bir gün babam kitap okurken annem “Geliyor” dedi. O ilk “Geliyor” sözünden sonra babamın el yazısı kötüleşmeye başlıyordu. Sanki bir yandan başka bir işle uğraşırken, diğer yandan hikâyeyi devam ettirmeye çalışıyormuş gibiydi. Her sayfayı çevirdiğimde daha da karman çorman bir yazıyla karşılaştım. Hikâye iyi gidiyordu, her halinden mutlu sona doğru gittiği anlaşılıyordu. Akıcılığını, duygusal ve felsefi boyutunu aksatmadan sayfalar doluyordu. Ama babamın yazısı kargacık burgacık olmaya başlamıştı. Bazı sayfaları dört beş kelimelik kısa bir cümle yazıp çevirmişti. Bazı sayfalarda kurumuş kan izlerini görmek mümkündü.</span></p>
				<p class="METIN"><span class="METIN" style="font-size:1em;" xml:lang="tr-TR">Sahne gözlerimin önünde canlandı: Babam bir yandan anneme yardımcı olurken diğer yandan hikâyesini kalemle, bazen sayfaya bakarak bazen bakmadan yazmaya devam ediyordu. Bir eliyle çocuğu doğurtmaya çalışırken diğer eliyle yaşananları günlüğüne yazmaya, yazarak yaşananları etkilemeye çalışıyordu.</span></p>
				<p class="METIN"><span class="METIN" style="font-size:1em;" xml:lang="tr-TR">Hikâyeye göre çok sıkıntılı bir doğum olmuyordu ve babam doğumun sağlıklı gerçekleşmesi için tüm doğru hareketleri yapıyordu. Ne de olsa annemle bu villanın içinde hapis kaldığı günler boyunca, hem hikâyede hem de gerçek hayatta kitaplar sayesinde doğum yapmanın tüm inceliklerini öğrenmişti. Okuduğum hikâyede de bu bilgilerini ustalıkla hayata geçiriyor ve başarılı bir doğum gerçekleştiriyordu. Tecrübeli bir doktor gibi beni annemin rahminden sağ salim çıkarıyordu. </span></p>
				<p class="METIN"><span class="METIN" style="font-size:1em;" xml:lang="tr-TR">Hikâye mutlu sonla bitecek sanırken çevirdiğim sayfadaki kan oranının giderek artışı beni endişelendiriyordu. Sayfaları çevirirken korkmaktan kendimi alamıyordum. Eğer hikâye kötüye gitseydi çevirmeyi göze alamazdım ama adeta masalsı bir sona doğru ilerlediğinden, bir ümitle sayfaları çevirmeye devam ediyordum. Yazılan cümle “Çocuğu âşık olduğu eşinin rahminden çekerek kucağına alan Metin’in gözlerindeki ışıltı güneşi kıskandırıyordu” idi ama bunu yazan el yazısı kan kırmızısı bir korku filmi logosunun titrek fontlarını hatırlatıyordu. Yazılan cümleler mucizevi bir doğumun güzelliğini anlatırken, sayfaya saçılmış kan izlerinin tek ifade ettiği şey dehşetti, saf dehşet. Sanki gerçek hayatta her şey kötü giderken babam kendisini daha mutlu şeyler yazmaya zorluyor gibiydi.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Hikâyeye göre divanın üzerinde annem beni kucağına alıyor, gülümseyerek babama bakıyordu. Annenin çocuğuyla göz göze geldiği o an babamın ustalıklı diliyle şiirsel bir ritüele dönüşüyordu. Fakat el yazısı daha da çirkinleşmeye, sayfalara bulanan kan ise çoğalmaya devam ediyordu. Sonlara doğru defterin üzerine sıçrayan kan lekeleri yüzünden zorlukla okunan bir cümle vardı; “Serap sadece oğlunu değil, bir mucizeyi elinde...” </span></p>
				<p class="METIN"><span class="METIN" style="font-size:1em;" xml:lang="tr-TR">Cümle yarım kalmıştı. </span></p>
				<p class="METIN"><span class="METIN" style="font-size:1em;" xml:lang="tr-TR">Günlüğün geri kalan sayfaları bazı kan lekeleri dışında bomboştu.</span></p>
				<p class="METIN"><span class="METIN" style="font-size:1em;" xml:lang="tr-TR">Olup bitenler gözlerimin önüne geldi: Babam sağ eliyle sorunsuz bir doğum sahnesi yazarken sol eliyle annemin kanamasını durdurmaya çalışıyordu, sol eli bunu yaparken sağ eli o korkunç anlarda annemi hayata döndürmek için edebiyatın gücünü kullanmaya çalışıyordu. Fakat annemin kanaması bir türlü durmuyordu. </span></p>
				<p class="METIN"><span class="METIN" style="font-size:1em;" xml:lang="tr-TR">Bir süre sonra babam kana bulanan günlüğü bir tarafa fırlatıyor ve annemi taşıyarak arabaya götürüyor. Hayal dünyasından umudunu keserek gerçekliğe bel bağlıyor ve en yakın hastaneye en hızlı şekilde gitmeye çalışıyor. Fakat yolda annem son nefesini veriyor. Tabii, bu hastaneye varıldığında anlaşılıyor. Babama bebeğin nerede olduğunu soruyorlar, babam evde bıraktığını söylüyor. Şüpheli bir durum olduğu için emniyet memurları da mevzuya dahil oluyor. Annemin cansız vücuduyla ilgili işlemler tamamlandıktan sonra bir doktor bir polisle birlikte babama refakat ediyor. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Babam araştırmalarından ve içgüdülerinden biliyor ki, hikâyeyle yaratılan bir karakterin gerçek dünyadaki ömrü çok fazla değil. Hastaneye gidişi, annemin ölümünün tespiti, polis soruşturması derken altı saate yakın bir süre zaten geçiyor. Bu demek oluyor ki; bebek, yani ben kaybolmuş ve geldiğim yokluğa geri dönmüş olabilirim. Bu istenecek en son şey olur, babam hayattaki en büyük aşkını kaybettikten hemen sonra oğlunu da kaybetmiş olur, üstüne üstlük oğlunun ölümünden suçlu bulunarak hapsi boylaması da söz konusu. </span></p>
				<p class="METIN"><span class="METIN" style="font-size:1em;" xml:lang="tr-TR">Bu olasılığı engellemek için babam polis arabasındayken bir not defteri istiyor, vermiyorlar. Babam kelepçeli eliyle cebindeki kaleme ulaşmaya çalışıyor, bunu başaramıyor. Eve giriyorlar, ortada bir bebek görünmüyor. Annemin can çekiştiği divanın üzerindeki kan lekeleri dikkatlerini çekiyor ama babam “İçeride olması gerek” diyerek onları oradan uzaklaştırıyor. Polis ve doktor başka bir tarafa odaklandığında babam kelepçeli eliyle cebindeki kaleme ulaşıyor, kalemi çıkarıp avucuna bir cümle yazıyor: “Ve bir bebek ağlaması duyuldu.”</span></p>
				<p class="METIN"><span class="METIN" style="font-size:1em;" xml:lang="tr-TR">Bir anda bir bebek ağlaması yükseliyor salondan. Polis ve doktor yatak odasına doğru yürürlerken, geri dönüyorlar ve biraz önce yanından geçtikleri divanın üzerinde bir kan gölünün içinde ağlarken buluyorlar bebeği, yani beni. Babamı da yaşadığı şoktan dolayı suçlayamıyorlar. Doktor beni kontrol ediyor. “Son derece sağlıklı ama bazı testler için yarın hastanemize getirirseniz seviniriz” diyor. Polis de, doktor da babamın o sırada eliyle çaktırmadan avucuna bir şeyler yazdığını fark etmiyorlar. Bir şeyler derken, onların diyaloglarını kastediyorum...</span></p>
				<p class="METIN"><span class="METIN" style="font-size:1em;" xml:lang="tr-TR">Doktor ve polis gittikten sonra babam beni salondaki beşiğe yerleştiriyor. Çalışma odasına gidiyor. Bir Ece Ajandası açıp başlıyor yazmaya. Benim nasıl bir bebek olduğumu tanımlıyor sayfalarca. Arada bir “Bebek çılgınca ağlıyordu, sanki doğarken annesinin öldüğünü biliyormuşçasına” gibi cümleler yazıyor, benim ağlama sesimi duyarak seviniyor ve biraz soluklandıktan sonra beni yaratmaya devam ediyor. Bir süre sonra, benimle ilgili bir şey yazdıktan sonra altı saate yakın bir süre benim var olabildiğimi fark ediyor. Bunu tespit edince alarmını beş saat sonraya kurarak uyuyor, ilk alarmla uyanınca bir paragraf bir şey yazıp beş saat sonra uyanmak üzere tekrar yatıyor. Gün boyunca da yazmaya devam ediyor. Bu zorlu süreç çocukluğum boyunca devam ediyor.</span></p>
				<p class="METIN"><span class="METIN" style="font-size:1em;" xml:lang="tr-TR">Çocukluğum boyunca babam benimle hiç ilgilenmedi, hep masasında yazı yazdı diyordum ya...</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Günahını almışım!</span></p>
				<p class="x1--BASLIK"><span class="x1--BASLIK" xml:lang="tr-TR">Baba</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">10 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Babamın günlüklerini karıştırdıkça var edilme sürecimin teknik detaylarını daha da iyi kavrıyorum. Babam başlangıçta altı saatte bir hakkımda bir şey yazmazsa yavaş yavaş hiçliğe karıştığımı gözlemlerken, bu zaman diliminin hakkımda daha çok şey yazdıkça genişlediğinin farkına varıyor. Yedi sekiz yaşıma geldiğimde iki gün bir şey yazmadığı halde varlığımı sürdürebiliyorum. 16 yaşıma eldiğimde bu süre dört güne çıkıyor. Babam bunu “Karakterin Oluşma Prensibi” diye açıklıyor. Hayali bir karakter adeta mürekkepten besleniyor, hakkında yazılan her kelimeyle varlığını koyulaştırıyor ve zamanla hakkında daha az şey yazılsa da varlığını sürdürme yetisi kazanıyor. Böylece dokuz ay süren bir hikâyeyle var edilen “bebek ben” en başta hiç yazılmadan altı saat var olabiliyorken, 16 yaşıma gelen “genç ben” hiç yazılmadan dört gün sağ kalabiliyor, var olabiliyorum.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR"> Babam bu prensibi çözmesine rağmen yine de tedbiri elden bırakmıyor ve sürekli benim hayatıma şekil vermeye devam ediyor.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Hayatımı şöyle bir gözden geçiriyorum da... Okuldan çıkıyordum ve babamı orada bir yerlerde elinden hiç düşürmediği not defterine bir şeyler yazarken yakalıyordum. Alakalı alakasız her yerde saplantılı biri gibi yazı yazmasından ne kadar nefret ettiğimi hatırlıyorum. Şimdi taşlar yerine oturuyor, geçmişimdeki belirsizlikler birer birer netlik kazanıyor. Bunların en büyüğü elbette; Ezgi! Hayatımın en büyük muammalarından bir tanesi. Aniden kaybolan ilk aşkım... Tabii ya! Babamla </span><span class="METIN-ITALIK" style="font-size:1em;" xml:lang="tr-TR">Edward Scissorhands</span><span class="METIN" style="font-size:1em;" xml:lang="tr-TR"> ve </span><span class="METIN-ITALIK" style="font-size:1em;" xml:lang="tr-TR">Sleepy Hollow</span><span class="METIN" style="font-size:1em;" xml:lang="tr-TR">’u izledikten sonra hem Winona Ryder’ı hem Christina Ricci’yi andıran bir kızla tanışmam tesadüf olabilir miydi? </span><span class="METIN-ITALIK" style="font-size:1em;" xml:lang="tr-TR">Sleepy Hollow</span><span class="METIN" style="font-size:1em;" xml:lang="tr-TR">’daki kızı beğendim diye babam onu ilk aşk maceram için biçilmiş kaftan olarak saptamıştı herhalde. Onu karşıma çıkarmış, ona âşık olmamı sağlamıştı, bunu yazmıştı. O yüzden kızla ilgili çok az bilgiye sahiptim, o yüzden kızın ne evini biliyordum, ne telefonunu... O yüzden Ezgi’yi babamla tanıştırmak üzere eve getirdiğimde babam evde değildi. O yüzden babam öldüğünde Ezgi kaybolmuştu! </span></p>
				<p class="METIN"><span class="METIN" style="font-size:1em;" xml:lang="tr-TR">Hayatımın ikinci muamması olan migren ağrıları da yeni bir açıklama kazanıyordu böylece. Gençken baş ağrılarımın şiddetlendiği zamanları hatırlıyorum da, bunların hep babamın uyuduğu anlara denk gelmesi tesadüf değildi. O uyanıp yatağının yanında duran not defterine bir şeyler karaladığında ağrıların durulması da... </span></p>
				<p class="METIN"><span class="METIN" style="font-size:1em;" xml:lang="tr-TR">Çocukluğuma dair çok az fotoğrafımın olmasının sebebi de bu olsa gerekti. Babam var ettiği varlığa karşı tuhaf bir korku duyuyordu, beni sevmekte zorlanıyordu. Babamın gençliğim boyunca beni edebiyattan, sinemadan, hayalgücünün bulaştığı her şeyden uzak tutmaya çalışması da esrarengiz varoluşumla ilgiliydi. Babam hikâye yazarak geleceği düzeltebileceğini, annemle birlikte bir çocuk sahibi olabileceğini düşünmüş, karşılığında yüzüne bakmakta zorlandığı bir oğul, hayatı boyunca unutamayacağı bir acı, tarifsiz bir pişmanlık kazanmıştı. Oğlunun da aynı kaderi paylaşmasını istemiyordu. </span></p>
				<p class="METIN"><span class="METIN" style="font-size:1em;" xml:lang="tr-TR">Öldükten sonra mirasında bana yüzlerce günlük bırakmasını şimdi daha iyi anlıyorum. Ondan sonra, kalemi ondan devralarak kendimi var etmemi istiyordu. İşte tam da bu yüzden günlük yazmayı bıraktığım dönemlerde migren nöbetleri baş gösteriyor, yine bu yüzden günlük yazmaya başladığımda migreni yenebiliyordum. Migren bir baş ağrısı değildi, varoluştan silinme alarmıydı. Sensörlerin beni görmemesi, tuvaletteyken aniden ışıkların kararması, elimi ne kadar sallasam da çeşmelerin elimi algılayıp su akıtmaması, metrodaki yürüyen merdiven sensörlerinin beni bazen fark etmemesi... Varlığı yokluğu bir denir ya, ben oydum. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Tam bunları düşünürken kapı çaldı. Kimin geldiğini biliyordum.</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Kudret Akay gözlük camlarını sildi ve yavaşça onları taktı. Etrafa yayılmış günlüklere göz attı. Hiçbir şeye şaşırmıyor, sanki ne olmuşsa aynen onun öngördüğü gibi olmuş bir ifadeyle etrafı kolaçan ediyordu. Her şeyi en başından beri biliyordu ve bana söylememişti. </span></p>
				<p class="METIN"><span class="METIN" style="font-size:1em;" xml:lang="tr-TR">Düşüncelerimi okurcasına “Senin hakkındaki gerçeği sana söyleyemezdik” dedi ve nefes vererek güldü. “Nasıl söyleyebilirdik ki? ‘Sen aslında yoksun, babanın yarattığı bir şeysin’ mi diyecektik? Bu çok riskliydi.”</span></p>
				<p class="METIN"><span class="METIN" style="font-size:1em;" xml:lang="tr-TR">Bir şey diyemedim, ne diyebilirdim ki... Kendimi düşünüyordum; benzersiz bir yaratılışın parçasıydım. Ama öte yandan da vardığım bu sonuç ne kadar doğruydu? Diğer insanlardan bir farkım var mıydı? Beni de diğerleri gibi ailem yaratmış, onlar şekillendirmişti. Tamam, birinin hayalgücüyle yaratılmış olmak gerçekten akıl terazimin kaldıramayacağı kadar ağır bir yük ama sonuçta kendi hayal ettiği bir varlık olan Tanrı tarafından yaratıldığını düşünen insanlar benim içine düştüğümden daha zor bir ikilemle muhatap değil mi? </span></p>
				<p class="METIN"><span class="METIN" style="font-size:1em;" xml:lang="tr-TR">Benim varoluşum farklı da olsa, diğerlerinden daha karmaşık değil. O zaman şu an neden ve kime karşı öfkeliyim? Gözlerimden fışkıran duygu yoğunluğu basit bir kafa karışıklığından mı ibaret? Yoksa hayatımın büyük kısmının, özellikle de karakterimin inşa edildiği yılların bir insan tarafından yazıldığı gerçeği mi beni bu büyük öfke haline soktu? Hayatım başkası tarafından yazılmışsa bu konuda kendimi diğer insanlardan ayırabilir miydim? Haksızlığa uğramış gibi hissetmem, uzaktan kumandası başkasının elinde olan bir robot gibi varoluşa isyan etmem için yeterli miydi bu?</span></p>
				<p class="METIN"><span class="METIN" style="font-size:1em;" xml:lang="tr-TR">Benim dışımdaki herkes Tanrı tarafından yazılmış bir kaderin vitrin mankenliğini yapmaya razıyken, bir gezegen dolusu insan atacağı her adımın yaratıcısı tarafından önceden bilindiği eğlencesiz bir kurguda figüranken, babam tarafından yaratılmış ve yazılmış olmam bir haksızlık mı, yoksa bir lütuf mu? Yaratıcım olan babam öldükten sonra alınyazımın kalemini ele geçirmemden dolayı öfkeli mi, yoksa şanslı mı hissetmeliydim? </span></p>
				<p class="METIN"><span class="METIN" style="font-size:1em;" xml:lang="tr-TR">Aslında öfkemin ana kaynağı, her şeyin ötesinde, bu sırrın benden saklanmış olmasıydı. Diğer varoluş teorilerinde tanrı yarattıysa, kaderi tanrı biçtiyse bunu biliyorlardı, ben ise hayatımın yarısı boyunca uzaktan kumandamın kimin elinde olduğunu, varoluşumun kökenini bilmeden kör topal ilerlemiştim bilinmezler dünyasında. İşte buna kızgındım asıl. İrfan Kudret Akay da bunun farkındaydı. Gözlerimden fışkıran, ellerimi titreten öfkeyi yatıştırmaya çalıştı sözleriyle:</span></p>
				<p class="METIN"><span class="METIN" style="font-size:1em;" xml:lang="tr-TR">“Hayalgücüyle yaratılmış bir karaktere bunu söyleyemezsin, bu çok büyük bir paradoksa yol açar...”</span></p>
				<p class="METIN"><span class="METIN" style="font-size:1em;" xml:lang="tr-TR">İşte burada yanılıyordu “her şeyi bilen adam”.</span></p>
				<p class="METIN"><span class="METIN" style="font-size:1em;" xml:lang="tr-TR">“O küçümsediğiniz dinler binlerce yıldır insanlara bir tanrı tarafından yaratıldıklarını söylüyor. Bir sorun çıkmıyor...”</span></p>
				<p class="METIN"><span class="METIN" style="font-size:1em;" xml:lang="tr-TR">“Bir sorun çıkmıyor mu? Bu yüzden insanlar potansiyellerini kullanamıyor. Kaderleri önceden yazıldığı için her şeye kafalarını sallıyorlar. Eğer sana da söyleseydik kendi hayatının iplerini bırakabilirdin. Ama dünyayı kurtarmak için, kaderine boyun eğen bir köleye değil, kadere kafa tutan bir kahramana ihtiyacımız vardı.”</span></p>
				<p class="METIN"><span class="METIN" style="font-size:1em;" xml:lang="tr-TR">Bu sözleriyle öfkemi yatıştırmayı başarmıştı.</span></p>
				<p class="METIN"><span class="METIN" style="font-size:1em;" xml:lang="tr-TR">“Bu yüzden mi bendeki hayalgücünün diğerlerinden daha güçlü olduğunu söylüyordunuz?”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet. Sen birçok farklı durumun ve ihtimalin bir araya gelmesiyle oluşan eşsiz bir varoluşsun. Babanın gördüğü bir rüyadan esinlenerek o özel kalemi yaratışı. Gerçekliğe müdahale edebilecek bir kalemle yazılan ve tüm kurallara uygun o doğum hikâyesi... Tüm bunların bir araya gelişi senin mucizevi varoluşuna sebep oldu. Baban bu yolda anneni feda etti ama seni yarattı. Babanın dehası olağanüstüydü, ölümünden sonra senin kendini yazmanı sağlayarak bunu gösterdi. Böylece diğer sıfırdan var edilen karakterler gibi silinip gitmedin. Çocukken seninle çok yakın ilişki kuramasa da o seni çok seviyordu. Senden korkuyordu da. Senin gücünü tehlikeli buluyordu, o yüzden seni hayal dünyalarından uzakta tutmaya çalıştı. Fakat giderayak seni yine oraya çekecek hamleyi yapmasını bildi.”</span></p>
				<p class="METIN"><span class="METIN" style="font-size:1em;" xml:lang="tr-TR">Hayatım bir film şeridi gibi gözlerimin önünden geçiyordu ve bunun için ölmeme de gerek kalmamıştı. Tam bu noktada İrfan Akay bir sırrı daha ifşa etti. </span></p>
				<p class="METIN"><span class="METIN" style="font-size:1em;" xml:lang="tr-TR">“Babanın gördüğü rüyayı okudun değil mi?”</span></p>
				<p class="METIN"><span class="METIN" style="font-size:1em;" xml:lang="tr-TR">Babamın Pergamon Krallığı’nda beş ulak tarafından yaratılan kalemle karşılaştığı rüyayı kastediyordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Evet” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“Orada kâhinin söylediği kehaneti hatırlıyor musun?”</span></p>
				<p class="METIN"><span class="METIN" style="font-size:1em;" xml:lang="tr-TR">“Çok net değil.”</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay benim daha yakın zamanda okuyup da net hatırlamadığım kehaneti ezberinden okudu: </span></p>
				<p class="METIN"><span class="METIN" style="font-size:1em;" xml:lang="tr-TR">“Bu kalemle yazılan, var olmayanı var edecek, yok edileni yokluktan geri getirecek. Yazılarak yaratılan gölgelere cisim verecek. Ve bir gün düşler yeraltına saklandığında Var Edilen, kalemle ve mürekkeple onları yeniden gökyüzünün hâkimi yapacak.”</span></p>
				<p class="METIN"><span class="METIN" style="font-size:1em;" xml:lang="tr-TR">Sonra durdu ve bu gizemli mısraların açıklamasını yaptı:</span></p>
				<p class="METIN"><span class="METIN" style="font-size:1em;" xml:lang="tr-TR">“Gerçek ve tek bir varolmayanın tanımını yapıyordu rüyadaki kehanet. Hayal ürünü bir peygamber. Bu kehanet yıllarca bize ümit verdi. Bir adam gelecek ve o adam yazdığı her şeyi anında var ederek hayallerin yüzüne kapatılan kapıyı açacaktı.”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar bir süre daha durdu, gözlerini üzerime dikti. “Onun kim olduğunu biliyorsun değil mi?”</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bildiğimi o da biliyordu.</span></p>
				<p class="x1--BASLIK"><span class="x1--BASLIK" xml:lang="tr-TR">İşe dönüş</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">11 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Yapılacak çok şey var ama önce iş...</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Sabah 6.30’da uyandım. Önce işyerine gitmem lazım, tostumu yaptım, çayımı içtim, takım elbisemi giydim, kravatımı bilerek unuttum, kulaklıklarımı takıp işyerinin yolunu tuttum. Girişteki dedektörden geçmeden önce çantamı x-ray cihazına koydum, diğer tarafa geçip aldım. Kartımı turnikeye gösterdim, kartım yeşil ışığı yakıp turnikeyi döndürmedi. Bunun sebebini danışmadaki adama sordum. “Bir haftadır işe gelmiyor, telefonlarınızı açmıyormuşsunuz, kural ihlali sebebiyle kartınız kapatılmış, yöneticiniz geldiğinde sizinle görüşecek” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">Kısa açıklaması: “Kovulmuştum”.</span></p>
				<p class="METIN"><span class="METIN" style="font-size:1em;" xml:lang="tr-TR">Yıllardır milyonlarca dolar kazandırdığım şirketim bir hafta onları dışladığım için beni işten çıkarmıştı. Bu şirketler ne kadar alıngan oluyordu yahu. Yoksa, yoksa benim bir Varolmayan, hatta o tek gerçek Varolmayan olduğumu mu öğrenmişlerdi? Bilemiyorum. Ama bu iyiye işaret değil. Bir Varolmayan, hayalperest neslinin yıllardır beklediği hayal ürünü peygamber olsam da paraya ihtiyacım var.</span></p>
				<p class="METIN"><span class="METIN" style="font-size:1em;" xml:lang="tr-TR">Dışarı çıktım, arkadaşlarım tek tek içeri girerken ben bir gariban gibi binanın önünde müdürün gelmesini bekliyordum. Tolga’yı gördüm. Bir tek o benim oradaki varlığımı görmezden gelemedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Neredesin oğlum sen? Bir haftadır kayıpsın, başına bir şey geldi diye korktum. Polisi bile aradık. Müdür çok kızdı. İşlemlerini başlattı, seni işten çıkardı sanırım.”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet öyle görünüyor” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“Ne oldu neredeydin?”</span></p>
				<p class="METIN"><span class="METIN" style="font-size:1em;" xml:lang="tr-TR">“Boş ver” dedim. Ben de yavaş yavaş bizim organizasyondaki tipler gibi gizemli yanıtlar vermeye başlamıştım.</span></p>
				<p class="METIN"><span class="METIN" style="font-size:1em;" xml:lang="tr-TR">“Neyse bak, İsmet bey geldiğinde suyuna git biraz. Senden kolay kolay vazgeçmez. Özür dile, affedebilir...”</span></p>
				<p class="METIN"><span class="METIN" style="font-size:1em;" xml:lang="tr-TR">“Bunu yapmamayı tercih ederim” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“Ne?” dedi şaşkın bir ifadeyle. </span></p>
				<p class="METIN"><span class="METIN" style="font-size:1em;" xml:lang="tr-TR">“Katip Bartleby’i bilir misin? Onun gibi işte... Özür dilememeyi tercih ederim” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“Neden bahsediyorsun bilmiyorum ama bir şekilde kendini affettirmelisin yoksa sana bir daha iş bulamam. Müdürün kolu her yerde, böyle disiplinsizlikler kısa zamanda duyulur, kimse kendi şirketini zarara sokacak bir adamı kadrosuna katmak istemez. O yüzden ne yap et, kendini affettir.”</span></p>
				<p class="METIN"><span class="METIN" style="font-size:1em;" xml:lang="tr-TR">Kafamı salladım, Tolga’nın bu gerçekçi nutuklarından bıkmıştım artık. </span></p>
				<p class="METIN"><span class="METIN" style="font-size:1em;" xml:lang="tr-TR">“Bunu yapmamayı tercih ederim” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">Tolga “Aman, ne yaparsan yap, bana ne” dedi ve gitti.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">“Pis gerçekçi” dedim arkasından, duymadı. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Tabii ki özür dilemeyecektim. Ben Varolmayan’dım. Gidip de rezil bir gerçekçiden af mı dilenecektim?</span></p>
				<p class="METIN"><span class="METIN" style="font-size:1em;" xml:lang="tr-TR">Ceketimin iç cebinden kalemimi çıkardım, çantamdan ise bir not defteri. Başladım yazmaya.</span></p>
				<p class="METIN"><span class="METIN" style="font-size:1em;" xml:lang="tr-TR">Kısa bir hikâye. Kafkaesk bir bürokrasi hikâyesi. Adı “Patron Koltuğu”. Şu cümleyle başlıyor: “İşyerleri, çalışmayan patronları için çalışan ‘patron olmayanlar’ın hayatlarının yüzde seksenini geçirdiği yerlerdir. Bu da bir patron ile ‘patron olmayan’ın hikâyesidir”. Hikâyenin devamında bizim müdürün hayatına birkaç “ufak ekleme” yaptım, diyelim. Denetim firmalarına verdiği rüşvetlerle alakalı yazdım, bunun “inandırıcılık” şartına uygunluğu tartışılmazdı, yazdığım hikâyeden önce zaten İsmet bey’in nasıl vergi kaçırdığıyla alakalı dedikodular dönüyordu. Dedikodulardan yola çıkmışken özel hayatına “ufak masum bir ekleme” yapmadan edemedim; patronun karısını aldattığına dair bir yan hikâye ürettim. Dün gece metresiyle buluştuğu otelde benimle karşılaştığına dair minik bir enstantaneyi de hikâyeye yedirdim.</span></p>
				<p class="METIN"><span class="METIN" style="font-size:1em;" xml:lang="tr-TR">Yazdığım son birkaç hikâye gerçeğe sirayet etmemişti ama bu hikâyeyi Varolmayan olduğumu öğrendikten sonra, gücümün doruğundayken yazmıştım. Eğer hikâyem gerçekliğe müdahale edebilirse az sonra beni dışarıda gören müdür gülümseyerek yanıma gelecek ve karısına ötmemem için beni yeniden işe alacaktı.</span></p>
				<p class="METIN"><span class="METIN" style="font-size:1em;" xml:lang="tr-TR">Öyle de oldu. Tolga ve tüm şirket çalışanlarının şaşkın bakışları arasında masama doğru yürüdüm. Bir gerçekçiden özür dilememiştim, tam tersine o benden özür dilemişti.</span></p>
				<p class="x1--BASLIK"><span class="x1--BASLIK" xml:lang="tr-TR">Maske düştü</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">12 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Dünkü başarım elbette ki İrfan Kudret Akay’ın kulağına gitti, o yüzden binaya gelmem için Bisikletçi’yle haber yolladı. İşten erken çıkıp (müdür artık parmağımın ucundaydı) araba mezarlığına gittim.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">İrfan Akay her zamanki gibi bir çiklet ikram ettikten sonra “Artık dünyayı değiştirebilirsin...” dedi ve gözleriyle kalemi işaret etti. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Bu defa fantastik oyunlardan veya etkisi yıllar sonra fark edilecek olaylar serisinden daha çok, hayalperestleri hemen “1-0” öne geçirecek bir gol atma peşine düştüm. Kısacası bodoslama daldım sisteme. Amerikan politik komplo romanlarını anımsatan bir hikâye yazdım. Adı “Maske Düştü” idi. Hikâyenin sonunda dini kullanarak yükselen bir politikacının aslında çoktandır dini inançlarını yitirdiğine dair bir görüntü kaydı televizyonlara sızıyordu. Politikacı dinsizliğiyle meşhur bir bilim insanıyla konuşuyor ve kaç zamandır namaz kılmadığından, tanrıya olan inancını sorguladığından bahsediyordu. Fakat bunu tıpkı diğer yüzlerce politikacı gibi kamuoyuyla paylaşamadığından dem vuruyordu.</span></p>
				<p class="METIN"><span class="METIN" style="font-size:1em;" xml:lang="tr-TR">Bu da o politikacı üzerinden dindar kimlikleriyle öne çıkan tüm politikacıların halk tarafından güvenilirliğini yitirmesiyle sonuçlanıyordu. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hikâyeye son noktayı koyduğumda çok mutluydum çünkü bu defa bu hikâyenin gerçekleşeceğinden ve devrimimizde önemli bir rol oynayacağından adım kadar emindim. Şimdiden gazetelerdeki “İman Yolu’nun Susurluk Durağı” gibi başlıkları görebiliyordum.</span></p>
				<p class="x1--BASLIK"><span class="x1--BASLIK" xml:lang="tr-TR">Varolmayan vakalar dedektifi </span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">13 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Sıradan bir insan varoluşunu sorgularken Descartes’den alıntı yapar, “Düşünüyorum öyleyse varım” der, ya da Shakespeare’den destek alır, “Olmak ya da olmamak işte tüm mesele bu” der, ondan önce başkalarının da bu dipsiz kuyunun girintilerinde yolculuk ettiğini bilerek kendi çaresizliğine teselli arar ya, peki normal yöntemlerin dışında var olan, gerçek ve tek Varolmayan, hayal edilerek yapılan biri bununla nasıl başa çıkabilir? </span></p>
				<p class="METIN"><span class="METIN" style="font-size:1em;" xml:lang="tr-TR">Tek yol var; var ederek, kendisi gibi insanlar, kendi öngördüğü gibi olaylar yaratarak... Ben de bunu yapıyordum, tanrıcılık oynayarak varoluşuma anlam ve mantık katmaya çalışıyordum. </span></p>
				<p class="METIN"><span class="METIN" style="font-size:1em;" xml:lang="tr-TR">Fakat bir sorun vardı; beceremiyordum.</span></p>
				<p class="METIN"><span class="METIN" style="font-size:1em;" xml:lang="tr-TR">İşte yine çalışma odamda, gazeteleri masama yığmış, sayfalar arasında gezinerek dün yazdığım hikâyeye dair bir emare arıyor ve bulamıyordum. Bir kısmını hışımla yere, bir kısmını da yırtarak çöp kutusuna fırlatmıştım. Boş boş bu dağınıklığa bakıyor ve daha önce olduğu gibi bir kahve sızıntısının veya bir mürekkep akıntısının bana göremediğim şeyi göstermesini diliyordum. </span></p>
				<p class="METIN"><span class="METIN" style="font-size:1em;" xml:lang="tr-TR">Var etme kaidelerini düşünmeye başladım, uymadığım, çiğnediğim bir şart var mı diye... Bir hikâyeme, bir “Beş Şartlar Listesi”ne bakıyordum ama bir eksik gedik bulamıyordum. En çok “samimiyet” şartına takılmıştım çünkü hayalperest devrimle doğrudan ilgili hikâyelerim gerçeğe işlemezken, kendimden yola çıkarak kendim için yazdığım hikâyeler gerçeğe işliyordu. “Varol’un Eldivenleri”, “Dişi Korsanın Esrarengiz Hikâyesi”, “Geber İt!”, organizasyona katılmadan önce hayata geçirdiğim hikâyelerdi. “Patron Koltuğu” ise patronun bana müsamaha göstermesine yol açmıştı. Oysa İrfan Akay’ın öğretilerine göre tam tersine, kendime kazanç sağlayan hikâyelerin gerçekleşme oranı daha düşüktü. Ona göre hikâyeler hayalperest manifestoya hizmet etmeliydi. O öyle söylese de, ne zaman organizasyonun amaçlarına ulaşması için bir hikâye kurgulasam o, gerçekliğin katı kabuğunu kırıp içeri sızamıyordu. Burada kendimi sorgulamalıydım belki de, organizasyona ve onların hedeflerine ne kadar inanıyordum? </span></p>
				<p class="METIN"><span class="METIN" style="font-size:1em;" xml:lang="tr-TR">Babamın kurduğu bir organizasyon olsa da sonradan el değiştirmiş ve İrfan Akay’ın kontrolüne geçmişti. Babamın hedeflediği amaçtan uzaklaşmış mıydı acaba? Belki de babam ben küçükken benim hayal dünyalarına kapılmamı bu yüzden istemiyordu, eğer o yola girersem eninde sonunda bu organizasyonun bir parçası olacaktım. Organizasyonda ters giden bir şey mi vardı? Hâlâ Varolmayanlar’la ilgili o kadar sır vardı ki... Binada girmediğim odalarda neler yapılıyordu mesela? Eskiden orada da benim gibi insanlar var ve bütün gün hayallerini yazıya dökerek onları gerçek kılmaya çalışıyorlar diye düşünüyordum, fakat şimdi bu güce bir tek benim sahip olduğum düşünülürse, o odalarda başka şeyler yapılıyor olmalıydı. Yoksa o odalarda da sanal mastürbasyon mu yapılıyordu? Hem bu binanın ve organizasyonun zararları nasıl karşılanıyordu, bu değirmenin suyu nasıl dönüyordu? Kasko yeterli olabilir miydi? Yoksa sperm bankasına mı çalışıyordu oradaki mastürbasyon makineleri? Baştan beri şüpheci davrandığım bu organizasyon nasıl bir anda güvenimi kazanmıştı da kendimi tamamen onların eline teslim etmiştim?</span></p>
				<p class="METIN"><span class="METIN" style="font-size:1em;" xml:lang="tr-TR">Bu ve bunun gibi sorular üzerime geldikçe işi gücü bıraktım, araba mezarlığına doğru yola çıktım. Hiç bu kadar erken saatte oraya gitmemiştim. Özellikle mezarlığın ana kapısına yaklaşmadım, kapının üç kilometre gerisinde, dikenli tellerin ayrık durduğu bir yerden eğilerek girdim. Hayalperest kalesine beklenmedik bir yönden yaklaşacaktım.</span></p>
				<p class="METIN"><span class="METIN" style="font-size:1em;" xml:lang="tr-TR">Mezarlığın arka bölümü çöplükten farksız, diğer tarafta olduğu gibi temiz patikalar yok. O yüzden burnumun direğini zorlayan bir koku eşliğinde, çöplerin üzerinde bir süre yürüdüm. Benim geldiğimi fark etmelerini istemiyordum, bir kere olsun ben yokken hayalcilerin kalesinde neler döndüğünü görmek istiyordum. Tam bir tepeyi aşıp binanın saklandığı hurda yığınını görmek üzereyken ağır bir aracın sesini duydum. Sesin geldiği yöne baktığımda gri bir kamyonun üsse doğru ilerlediğini fark ettim. Araç, piramit şeklindeki hurda yığınına yaklaştığında durdu. Kornaya bastı. Birkaç dakika sonra bir vinç geldi ve Anadol ile üzerindeki BMW’yi geri çekti, üstteki arabaları ise çatalıyla havada tuttu. Diğer vinç Anadol ve BMW’yi kenara çekti. Açılan boşluktan İrfan Akay, Balıkçı, Albino, Ajan ve bir düzineye yakın Varolmayan çıktı.</span></p>
				<p class="METIN"><span class="METIN" style="font-size:1em;" xml:lang="tr-TR">Kamyonun arkası açıldı; görebildiğim kadarıyla tamamen kutularla doluydu. İrfan Akay kutulara şöyle bir baktı ve sonra kamyonun şoförüne bir James Bond çantası uzattı. Şoför dizlerinin üzerinde çantayı açtı, içinde yüklü miktarda para vardı.</span></p>
				<p class="METIN"><span class="METIN" style="font-size:1em;" xml:lang="tr-TR">Sonra taşıma işlemi başladı. Varolmayanlar kutuları tek tek kamyondan çıkardılar, sırtlayıp üsse sokmaya başladılar. Amon Amarth tişörtlü iri Varolmayan bir kutuyu içeri sokmak üzereyken İrfan Akay onu durdurdu. Kutuyu açmasını istedi. Eleman açtı kutuyu. </span></p>
				<p class="METIN"><span class="METIN" style="font-size:1em;" xml:lang="tr-TR">Ben organizasyonla ilgili büyük bir sırrı deşifre ettiğimi sanırken, kutuların içinde uyuşturucu veya benzeri bir madde olduğunu hayal ederken tam bir hüsrana uğramıştım. Kutu, üzerinde Varolmayan logosu olan bir sürü çiklet kutusuyla doluydu. İrfan Akay minik çiklet kutularından birini açtı, bir tane çikleti ağzına attı. Çiğnemeye başladı. Birkaç saniye sonra yüzüne bir gülümseme yayıldı. Dudaklarını okudum; “Tamamdır” dedi ve durdurduğu hayalperestin sırtını sıvazlayarak kutu taşıma işlemini devam ettirdi. </span></p>
				<p class="METIN"><span class="METIN" style="font-size:1em;" xml:lang="tr-TR">O salak gülümsemeye takıldı aklım. Çiklet ne kadar güzel olursa olsun bir insanın yüzüne sarhoş veya uçmuş bir adamın gülümsemesini yapıştırır mıydı? Peki ya, gerçekten en başta düşündüğüm gibi taşınan şey, yani o çikletler uyuşturucu olabilir miydi? Hemen geçmişimi taradım: Ne zaman binaya girsem birinden biri mutlaka bana çiklet ikram ediyordu ve ben de hiç geri çevirmiyordum. Biraz daha düşündüm, geçmişin kareleri bir bir aklıma hücum etmeye başladı. Ne zaman organizasyona olan inancımı kaybetmeye başlasam bana uzatılan o çiklet kutularını anımsadım, tam da çikleti çiğnedikten sonra tekrar burada yürütülen eylemlere kendimi kaptırdığımı, binadan çıkarken mutlaka çikletimi çıkıştaki çöp kutusuna tükürmem gerektiğini söyleyen adamı hatırladım... Çiklet gerçekten de Varolmayanlar’ı kontrol etmek için imal edilmiş gizli bir uyuşturucu olabilir miydi? Mucit İrfan Akay’ın son icadı mıydı?</span></p>
				<p class="METIN"><span class="METIN" style="font-size:1em;" xml:lang="tr-TR">Birden aklıma geldi. Varolmayan kuramlarını anlatan belgeseli izlerken, filmde olup bitenlere daha iyi odaklanabilmek için, ağzımda dolaşan çikleti çaktırmadan çıkarıp cebimdeki fatura kâğıdına sarmıştım. Hatta çikleti çıkardıktan sonra belgeseldeki hikâyeye olan inancımı yitirmiş, binadan kovulmama sebep olan eleştirilerimi yapmıştım. Eğer çiklet hâlâ cebimdeyse onu birilerine inceletebilirdim. Baktım cebime, yoktu. Diğer pantolonlarımdan birinde olsa gerekti. </span></p>
				<p class="METIN"><span class="METIN" style="font-size:1em;" xml:lang="tr-TR">Eve döner dönmez çamaşır sepetine koştum, sepetin kapağı artık içindeki kalabalıktan dolayı kapanamıyordu. Kirli çamaşırları çizgi roman karakteri edasıyla bir bir etrafa fırlatıp aradığım pantolonu ve cebindeki çiklet paketimi buldum. Fatura kâğıdıyla bütünleşmişti ama yine de iş görürdü. İstanbul Üniversitesi’nin kimya bölümünde öğretim görevlisi olan bir arkadaşım vardı, hemen onun Beyazıt’taki laboratuvarına gittim. Uzun zamandır görmediğim bir arkadaşımdı Utku. Katılması gereken dersi iptal edip, benim numuneyi incelemeye başladı.</span></p>
				<p class="METIN"><span class="METIN" style="font-size:1em;" xml:lang="tr-TR">Bir saat süren testlerden sonra tahminlerimin de ötesinde bir sonuç çıktı. Çiklet sadece bir çiklet değildi. İçinde birçok uyuşturucudan izler vardı. Fakat çikletin asıl etkisi içerdiği MDMA ve sihirli mantar dokusuydu. İrfan Akay resmen ecstasy ve magic mushroom’dan yeni bir uyuşturucu yaratmıştı. Söylediğine göre çok güçlü bir uyuşturucu değildi. En fazla “uykuyla uyanıklık” arasında hissettiğimize benzer bir etki bırakabilirdi. Bu etki İrfan Kudret Akay’a yeterliydi. </span><span class="METIN-ITALIK" style="font-size:1em;" xml:lang="tr-TR">Sıfırlar</span><span class="METIN" style="font-size:1em;" xml:lang="tr-TR"> kitabı için hipnoz iddiasını ortaya atanlar haklıydı belki de, hipnoz da uyku-uyanıklık arası hâlin yapay bir şekilde oluşturulmasıydı sonuçta.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Utku, “Böyle bir şeyi yapabilmesi için dâhi olması lazım, kolay bir formül değil” dedi. İrfan Akay bir dâhiydi, ona şüphe yoktu. Utku, “Bunu polise söylemelisin” dedi. Ben bu fikre karşıydım. Varolmayanlar’ın hedefleri hâlâ benim de hedeflerimdi ve bu konuda mantıklı bir açıklamaları olabilirdi. Laboratuvardan çıkmadan önce Utku bana son bir şey söyledi: “Bak şunu da söylemeliyim, bir çiklette gerçekten çok az bir doz var. Yani bağımlı yapmaz. Etkisi vardır ama çok düşüktür.” Sezgilerimde yanılmamıştım, ikram ettiği çikletlerde uyuşturucu olsa da dozları düşüktü. İrfan Akay bunları öğrencilerine kullandırırken iyi bir amaca sahip olabilirdi. Varolmayan binasında bir şey öğrendiysem de o; hiçbir şeyin göründüğü gibi olmadığıydı.</span></p>
				<p class="METIN"><span class="METIN" style="font-size:1em;" xml:lang="tr-TR">Şimdi bunu test etmenin sırasıydı.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Akşam iş çıkışında normal güzergâhtan araba mezarlığındaki üssümüze gittim. İçeri girdiğimde Albino bana çiklet ikram etti. Bir tane aldım, attım ağzıma, hiç çiğnemedim, birkaç adım attıktan sonra çaktırmadan elime alıp avucumda sakladım çikleti. Bir yandan da çiğner gibi yapmaya devam ettim, yine kimsenin bakmadığı bir sırada çikleti gömleğimin iç tarafına yapıştırdım. Tam o esnada benim için ayırdıkları odaya gelmiştik bile, İrfan Akay içerideydi. Dün yazdığım hikâyenin gerçekleşmemesinden dolayı sitemkâr bir tavır içinde olacağını düşünürken, tam tersine, olumlu görünüyordu. </span></p>
				<p class="METIN"><span class="METIN" style="font-size:1em;" xml:lang="tr-TR">“Dün yazdıkların gerçekleşmemiş olabilir ama doğru yoldasın, bunu hissediyorum.” Sonra pikabı gösterdi. “Senin için yeni plaklar ayırdık, hepsi aradığın albümler. Onları dinleyerek harika şeyler yazacağından şüphem yok.” </span></p>
				<p class="METIN"><span class="METIN" style="font-size:1em;" xml:lang="tr-TR">Şaşılacak derecedeki pozitifliği beni rahatlatması gerekirken, gerdi. Hikâye yazmam için beni odamda yalnız bıraktıktan sonra ilk işim plaklara bakmak oldu. Helloween’in Michael Kiske’yle kaydettiği hiç duymadığım 2008 tarihli bir albüm, Iron Maiden’ın MS hastası olan eski davulcuları Clive Burr ile kaydettiği 1987 tarihli bir single vardı mesela. Ama elim uzun süredir aradığım Control Denied’ın bizim dünyada yayınlanmamış “When Man and Machine Collide” isimli plağına gitti. Kapağı eski bir albümlerinin kapağını andırıyordu. Plağı çaldığımda ise başka bir şey keşfettim, bu ilk albümlerinin bir başka versiyonu gibiydi. Sanki o albümün kayıtlarını, birkaç miks numarasıyla karıştırmışlardı, mesela bir şarkının nakaratını başka bir şarkının kıta vokalinden sonrasına yerleştirmek gibi hilelere başvurmuşlardı. Hemen daha önce dinleyip odamdaki koleksiyonuma attığım Dr.Skull’ın dünyada yayınlanmamış albümünü koydum pikaba, daha önce beni büyüleyen, adeta müzikal orgazm yaratan albüm de aynı şekilde sahteydi. Sonra hatırladım, o kütüphanede bana kırmızı çikletlerden verdiklerini. Kırmızı çiklet mavilerden daha etkili olmalıydı, böylece bir nevi halüsinasyon görmemi sağlayarak, miks ettikleri albümü yeni bir albüm gibi dinletiyorlardı bana!</span></p>
				<p class="METIN"><span class="METIN" style="font-size:1em;" xml:lang="tr-TR">Hiçbir şey göründüğü gibi olmadığı gibi, duyulduğu gibi de değildi demek. </span></p>
				<p class="METIN"><span class="METIN" style="font-size:1em;" xml:lang="tr-TR">Zamanla yapbozun parçaları bir araya gelerek tüm resmi daha net bir şekilde gösterir olmuştu. O sanal mastürbasyon odaları... Oraya girmeden önce de sarı çiklet veriyorlardı, orada yaşanan zevkin de uyuşturucu kökenli olduğunu anlamış oldum böylece. İrfan Kudret Akay kendi uçuk teorilerine inanmalarını sağlamak için buradaki insanlara çaktırmadan uyuşturucu veriyordu. Uyuşturucuyla onları kontrol ediyor ve maddeye olmasa bile kendisine, burada kurduğu masal dünyasına bağımlı hale getiriyordu.</span></p>
				<p class="METIN"><span class="METIN" style="font-size:1em;" xml:lang="tr-TR">Gene de hâlâ oturmayan taşlar, bu koca resimde yerleşmeyen yapboz parçaları vardı. Her şey bir yalan mıydı? Babamın bu organizasyonun kurucusu ve fikir babası olması? Zamanında hayalperestlerin gerçekliğe hükmettikleri ama kapının kapanmasından sonra ikinci sınıf insan olmaları? Tüm o hayalperest manifesto hayal ürünü müydü? Ya benim, babamın hayalgücüyle var edilmiş olan gerçek ve tek Varolmayan olmam? Bunlar da çikletle kafam iyiyken inandığım İrfan Akay safsatalarından mıydı? İrfan Akay’ın kurgu dünyası ile gerçek dünyanın sınırı neredeydi?!</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Bu sorular kafamda ağırlıklarını artırdıkça bir hikâye yazmam da o kadar zorlaşıyordu. Dışarı çıkmaya ve araştırmaya karar verdim. Fakat sonuçta ben Varolmayan’dım, seçilmiş kişiydim, buradaki herkes beni tanıyordu, öyle rahat rahat her yerde gezemezdim. Kılık değiştirmem gerekiyordu. Odaya şöyle bir göz attım, kılık değiştirmek için kullanabileceğim hiçbir şey yoktu. Sonra gözüm mürekkep hokkasına takıldı. Bana aldıkları o yeni hokkaya. Hokkanın kapağını açıp o koyu lacivert sıvıya baktım. Sonra da aklıma hayalcilerden biri geldi; yüzünde kocaman bir doğum lekesi olan kız: Gorbaçov. </span></p>
				<p class="METIN"><span class="METIN" style="font-size:1em;" xml:lang="tr-TR">Benim için yaptırdıkları yeni altın rengi mürekkep hokkasının kapağını açtım, içindeki mürekkebi yüzümün sağ tarafından akıttım. Koyu bir mürekkepti, o yüzden akarken tıpkı bir doğum lekesi gibi iz bırakıyordu. Sonra masadaki makasla pantolonumu kesip, şort yaptım. Saçlarımı da dağıttım. Binaya girerken pantolonlu, işadamından bozma, sıradan görünümlü biriydim, şimdi şortlu ve doğum lekeli bambaşka bir hayalci olmuştum. </span></p>
				<p class="METIN"><span class="METIN" style="font-size:1em;" xml:lang="tr-TR">Çıktım dışarı. Koridorda yürümeye başladım. Kimse beni fark etmemiş görünüyordu, yüzümdeki sahte doğum lekesi yanımdan geçenlerin uzun süre bana bakmamasını sağlıyordu. Planım mükemmel işliyordu fakat bir an evvel elips kapılı odalarda ne yaptıklarını öğrenmem gerekiyordu. Daha ıssız olan bir koridora doğru yol aldım. Yürürken bir şey fark ettim, çiklet çiğnemediğim için zihnim çok açıktı ve şimdi buradaki insanlara bu gözle baktığımda hepsinin kafasının uçuşta olduğunu fark edebiliyordum. Hepsi bir rüyanın içinde yürüyormuş gibiydiler, hareketleri yavaş, yüzleri olağandışı bir şekilde güleç, kısacası hepsi az çok “kelle”ydi.</span></p>
				<p class="METIN"><span class="METIN" style="font-size:1em;" xml:lang="tr-TR">Birkaç kapıyı kimselere çaktırmadan zorladım fakat açamadım. Sonra kapıların açılma sistemini uzaktan gözlemlemeye başladım, Varolmayanlar bileklerindeki kol saatlerini göstererek giriş yapıyorlardı. Hayret, bana, yani düşsel mesihlerine o saatlerden vermemişlerdi. Demek ki gerçekten benden bir şeyler saklıyorlardı. Sonra kapıların, içeriden birisi çıktığında, tekrar kapanmadan önce birkaç saniye açık kaldığını fark ettim. Gözümü kestirdiğim bir odadan bir hayalperest çıktığında kapıyı kapanmadan çevik bir hareketle ayağımla tuttum, önce sağıma, sonra soluma bakıp kendimi odanın içine attım. </span></p>
				<p class="METIN"><span class="METIN" style="font-size:1em;" xml:lang="tr-TR">İçeride iki hayalperest ellerindeki gamepad’lerle oyun oynuyordu! Popüler role playing game’lerden biri dev ekrana yansıyordu. Bana baktılar, sonra hemen ekrana bakmaya devam ettiler. “Bu oyunda iyi değilim” diyerek dışarı çıktım. Benden sonra aynı odaya bir başkası girdi, bu defa kol saatini göstererek, ama benim araya sıvıştığımı kimse fark etmemişti. Aynı taktikle diğer bir odaya girdim, orada da başka bir oyun oynuyorlardı. </span></p>
				<p class="METIN"><span class="METIN" style="font-size:1em;" xml:lang="tr-TR">Sonraki odada kulak misafiri olduğum bir konuşma burada karşılaştığım absürt gizemi çözmemi sağladı. İçlerinden bir tanesi oyunu oynarken “Bu performanstan normalin iki katı para alması lazım” demişti. Burada kendileri için oynamıyorlardı, organizasyon dışındaki insanların yarattığı karakterler adına oynayarak onların gelişmesini, güçlenmesini sağlıyorlardı ve bunun karşılığında organizasyona para kazandırıyorlardı. Role playing oyunlarıyla aram iyi olmasa da bunu ticarete dönüştüren bazı internet kafelerin olduğunu duymuştum, burası ise bunu gerçek bir pazar haline getirmişti. Bir yandan da mantıklıydı, buraya üye olanların hayal güçleri çok gelişmişti, bu iş için biçilmiş kaftandılar. </span></p>
				<p class="METIN"><span class="METIN" style="font-size:1em;" xml:lang="tr-TR">Tamam, bu odalarda karşılaştıklarım organizasyon hakkındaki “hilebaz” imajını bozmamıştı ama yine de son tahlilde oyun oynuyorlardı, daha fazlası değil. Peki ya diğer odalar?</span></p>
				<p class="METIN"><span class="METIN" style="font-size:1em;" xml:lang="tr-TR">Araştırmaya devam ettim ve organizasyonun kirli çamaşırlarını bir bir serdim. Burası aslında sandığım gibi dışarıdaki sisteme alternatif yaratma peşinde değildi, mesela bazı odalarda dışarıdaki reklam ajanslarından gelen metin yazarlarına yeni fikirler veriliyor, karşılığında para alınıyordu. Bilgisayar oyunları örgütün bir diğer önemli kazancıydı. Konsol oyunları, pc oyunları, online oyunlar, tanınan tanınmayan birçok oyunun tohumunun atıldığı yer burasıydı. Varolmayanlar bu oyunların kurgulanmasında olduğu kadar programlanmasında da görev alıyorlardı. Daha da kötüsü, pazarlaması ve satışı da büyük ölçüde örgütün Türkiye ayağı üzerinden yürütülüyordu. Burada rahatsız olduğum konu, bu oyunların insanların hayalgücünü tetikleyecek oyunlar olduğu kadar, onların hayalgücünü tembelleştirecek, hatta onları hayalgücünden uzaklaştırıp gerçeklere yaklaştıracak şekilde vurdulu kırdılı oyunlardan ibaret olmasıydı.</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay buraya topladığı hayalperestlerin hayal güçlerinden son damlasına kadar faydalanıyordu ama bunu hayal dünyasını güçlendirmek amacıyla mı, yoksa güç kazanmak amacıyla mı yaptığı tartışılırdı. </span></p>
				<p class="METIN"><span class="METIN" style="font-size:1em;" xml:lang="tr-TR">İnternet üzerinden oynanan oyunlar organizasyonun kazanç sisteminin belkemiğini oluşturuyordu. Birçok bahis sitesi ellerindeydi, futbol, basketbol, Amerikan futbolu gibi branşlardan muazzam paralar kazanıyorlardı. </span></p>
				<p class="METIN"><span class="METIN" style="font-size:1em;" xml:lang="tr-TR">Çok büyük bir odaya girdim, orada film indirme siteleri idare ediliyordu. Oranın başında Axxo lakaplı hayalci vardı. Ben meraklı gözlerle oradaki tesisatı gözlemlerken bana sistemi anlattı. “Buradan tüm dünyaya daha önce fark etmedikleri ve daha çok da bizim manifestomuzu yayan filmleri sürüyoruz. Biz olmasak sinema Hollywood bombardımanıyla yozlaşmış bir yolda ilerliyor olacaktı. Sayemizde iyi, bağımsız ve ucuz yapımlar da seyirciye ulaşmayı başardı” dedi. Bir başka odada bunalti.com’un sahiplerini gördüm, müzik download sisteminin başındaydılar. Anladığım kadarıyla torrent siteleri, link uzantılı download sitelerinin kaynağı hep burasıydı. Onlar da kendileriyle övünüyordu, “Dayama müzikler sayemizde tarihe karıştı” diyorlardı. Bir yandan sitenin teknik meseleleriyle uğraşırken diğer yandan “Aşkı pazarlayıp duruyordu onların yapay müziği. Düşleri orada da ekarte etmişlerdi” diyerek kendi mücadelelerini yüceltiyorlardı. Ama böyle propagandalara artık karnım toktu. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Bazı odalarda televizyon kanallarına dizi senaryosu yazılıyordu. Bir şey dikkatimi çekti; dizi ve reklam senaryolarını yazarken hipnoz teknikleri kullanıyorlardı. Gizli mesajlar veya duyulmayacak frekanstaki seslerle henüz kendisinin hayalperest olduğunun farkına varmayanlara birliğe katılmaları için çağrıda bulunuyorlardı. Tekrar kelimeler, tekrar olaylar, hipnotik görsel imgeler ve seslerle hem insanları televizyona ve internete bağlıyor, hem de kimseye sezdirmeden kendi reklamlarını yapıyorlardı. </span></p>
				<p class="METIN"><span class="METIN" style="font-size:1em;" xml:lang="tr-TR">Bu organizasyon hiç de sandığım gibi masum değildi. Sisteme saydırırken ondan besleniyor, bir o kadar da sistemi besliyorlardı.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Dedektifliğimi bir süre daha devam ettirdim, organizasyonun çevirdiği dolapları bir bir ortaya çıkarmıştım. En başta burasını hayallerle dünyayı değiştirmeye çalışan hayalperest hareketin merkezi olarak görüyordum, şimdi ise üçkâğıtçılar ve haydutlardan ibaret kâr ve zevk amaçlı bir imalathaneden farkı yoktu. En çok garipsediğim şey, buradaki herkesin bu sisteme boyun eğmiş olmasıydı. Dünyayı değiştirmeye ant içen, iyiliğin tarafında olduğunu iddia eden hayalcilerden biri bile buradaki sistemin tersliğine uyanmamış mıydı? Yoksa hepsi de sakızın uyuşturucu etkisi altında mıydılar? Tek suçlu onları uyuşturan ve abuk sabuk söylemleriyle hipnotize eden İrfan Akay mıydı? </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Devrim apartmanının gizli koridorlarında araştırmamı sürdürdüm. Merak ettiğim odaların neredeyse hepsine girmeyi başardım ve içeride neler döndüğüne şahit oldum. Bari bir odada öykü yazarak dünyayı değiştirmeye çalışan bir genç görseydim! Yoktu. Burada dönen işlerin hayalgücü dünyasının yüzüne kapatılan kapıyı (eğer öyle bir kapı varsa!) açmakla bir ilgisi yoktu. Çoğalmakla, daha çok kazanmakla, büyümekle, gücü artırmakla bir ilgisi vardı. İnterneti yaratan siberpunk romanlarının, küresel ısınmaya dikkat çeken bilimkurgu öykülerinin ve ekonomik sistemin tersliğine uyandıran filmlerin kaynağı burası değildi. Burası da bir şirketti, çarkları hayallerle dönen...</span></p>
				<p class="METIN"><span class="METIN" style="font-size:1em;" xml:lang="tr-TR">Dedektifliğim sona ermişti. Son bir odaya girme gafletinde bulundum. Burası bir altyazı sitesinin idare komuta odasıydı. Orada bir gençle tanıştım, “Adım Rıza ama beni Mona Rıza diye bilirler” dedi. Axxo’nun benzeri bir şey söyledi Mona Rıza; “Buradan tüm dünyaya daha önce fark etmedikleri ve daha çok da bizim manifestomuzu yayan filmlerin altyazılarını dağıtıyoruz.” Hep merak etmiştim, bu internet altyazıcıları neden karşılıksız bir şekilde hayli zor olan çeviri işini yapıyorlar diye... Meğer o da hayalperest devrimin bir parçasıymış. Devrim? Bunun hâlâ bir devrim olduğunu söyleyebilir miydim? Mona Rıza düşüncelerimi okurcasına “Bazen bize hırsız diyorlar ama dünyayı nasıl değiştirdiğimizi ben görebiliyorum. Eskiden filmler vizyona giren veya özel televizyonların boktan seçici kurulları tarafından saptananlarla sınırlıydı. Artık sayemizde insanlar istedikleri filmlere ulaşabiliyorlar. Peliküle işlenen hayaller dil, ırk, sınır tanımadan dolaşıyor, artık hepsi özgür.” Mona Rıza konuşurken bir anda odanın diğer tarafında duran Ajan’ı fark ettim. Panikledim, hemen odadan çıkmak istedim ama Mona Rıza izin vermiyordu, nefes almaksızın konuşuyor, altyazıları çevirirken ne kadar yüce prensiplere sahip olduğundan falan söz ederek kendini övüp duruyordu, ben de hem ona kafa sallıyordum hem de Ajan’ın bakış açısına girmemek için pozisyonumu değiştirip duruyordum. Her ne kadar doğum lekesiyle kendimi kamufle etsem de Ajan’ın gözünden bir şey kaçmayacağını biliyordum. Mona Rıza’dan bir şekilde kurtuldum, odanın kapısından tam çıkacakken karşıdan Gorbaçov’un geldiğini gördüm. O da beni gördü.</span></p>
				<p class="METIN"><span class="METIN" style="font-size:1em;" xml:lang="tr-TR">Şimdi belirteci doğum lekesi olan iki Varolmayan, karşılıklı duruyorduk ve hayalcilerle gerçekçileri ayırma derslerinde anlatılan kaideye göre ikimizden biri kolpaydı. Ajan bizi fark etti. Ve hangimizin kolpa olduğunu anlaması uzun sürmedi.</span></p>
				<p class="METIN"><span class="METIN" style="font-size:1em;" xml:lang="tr-TR">Çok pis yakalanmıştım. O son odaya girmeyip kendi odama dönseydim şimdi çok büyük bir avantaja sahip olurdum ama henüz bir zaman makinesi hikâyesi yazmadığıma göre geçmişe dönemezdim. Şu anda İrfan Akay’ın huzurundaydım, bana yönelttiği “Ne yapıyordun o odada?” sorusunun yanıtı üzerinde düşünüyordum. Ben onu düşünürken daha da zor bir soru geldi; “Ve tabii ki diğer odalarda?” Masasının arkasındaki elips pencere yuvarlak kamera görüntülerine bölündü, her birinde doğum lekeli halimin farklı odalarda dedektif gibi sinsi sinsi gezindiğine dair görüntüler oynuyordu. Odada Ajan, Patenci, Balıkçı, Albino ve Gorbaçov vardı. Gorbaçov özellikle daha sert bakıyordu, sanki kalıtımsal özelliğini taklit ederek onu küçük düşürmüşüm gibi bir kin okunuyordu gözlerinden.</span></p>
				<p class="METIN"><span class="METIN" style="font-size:1em;" xml:lang="tr-TR">Savunma dilekçemi kafamda kurmaya başlamıştım ama bir türlü netleştiremiyordum, derken neden kendimi savunuyorum ki diye iç dünyamda celallendim ve konuşmaya başladım. “Unutulmamalı ki, burası babamın kurduğu bir organizasyon. Ve yine unutulmamalı ki, buradaki tek gerçek Varolmayan benim. Buranın nasıl işlediğini görmek en büyük hakkım.”</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay şaşırmış görünüyordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Bunu bize sorabilirdin. Yüzünü boyayıp etrafta dolaşman... Olmadı be... Sana nasıl inanacak bu kadar adam şimdi...” dedi yaşlı adam.</span></p>
				<p class="METIN"><span class="METIN" style="font-size:1em;" xml:lang="tr-TR">“İnanıp inanmamaları umrumda değil.”</span></p>
				<p class="METIN"><span class="METIN" style="font-size:1em;" xml:lang="tr-TR">“Sorun da bu zaten. Umrunda değiliz. Bu devrim senin umrunda değil! O yüzden yazdıkların gerçekleşmiyor. Sana her şeyi verdik, en büyük sırrı anlattık, boktan hayatını düzelttik, umut verdik, gerçek arkadaşlar verdik ama sen davamıza inanmadığın için yazdıkların bir halta yaramıyor!”</span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay, laf düellosunda öne geçmişti. Ama pes etmeye niyetim yoktu.</span></p>
				<p class="METIN"><span class="METIN" style="font-size:1em;" xml:lang="tr-TR">“Sen bana burasını daha farklı anlatmıştın. Burada hayal kurduğumuzu ve buranın dış dünyayı değiştireceğini söylüyordun. Daha barışçıl, daha adil, daha iyi bir hayatı düşlediğinizi iddia ettin. Bunun için çalıştığınızı söyledin. Ama nereye bakarsam bakayım, daha fazla para, daha fazla güç için yapılan çalışmalar gördüm. Buradaki tek hayal işçisi benmişim meğer.”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar duraksadı bir süre, pantolon askılarıyla oynadı.</span></p>
				<p class="METIN"><span class="METIN" style="font-size:1em;" xml:lang="tr-TR">“Anlamıyorsun değil mi? İlk geldiğinde burası nedir, bu insanlar kimdir diye sormuştun ya. Yanıtlayayım, biz bir orduyuz. Çünkü bu sadece bir devrim değil. Bu bir savaş!”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyarın sesi bir generali andırmaya başlamıştı, ürkmedim desem yalan olur ama boyun eğecek halim yoktu.</span></p>
				<p class="METIN"><span class="METIN" style="font-size:1em;" xml:lang="tr-TR">“Savaş mı?”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet. Onların başlattığı ve milyonlarımızı katlettikleri bir savaş. Para ve güç olmadan onlarla savaşamayız.”</span></p>
				<p class="METIN"><span class="METIN" style="font-size:1em;" xml:lang="tr-TR">“Para ve güçle savaşırsak baştan kaybederiz.”</span></p>
				<p class="METIN"><span class="METIN" style="font-size:1em;" xml:lang="tr-TR">“Yanılıyorsun. Bu savaşı kazanacağız, az kaldı. Dünyaya hükmetme sırası artık bizde.”</span></p>
				<p class="METIN"><span class="METIN" style="font-size:1em;" xml:lang="tr-TR">“Ben sadece kapıyı açıp hayalleri içeri davet edeceğiz sanıyordum...”</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar zalimce gülümsedi. </span></p>
				<p class="METIN"><span class="METIN" style="font-size:1em;" xml:lang="tr-TR">“Kapıyı açmak, ama bir daha kapatmamak üzere, sonsuza kadar açmak bizim hedefimiz. Hayalgücü kontrolü ele alacak, sonra da onları buradan silip süpüreceğiz.”</span></p>
				<p class="METIN"><span class="METIN" style="font-size:1em;" xml:lang="tr-TR">“Ne demek silip süpüreceğiz?”</span></p>
				<p class="METIN"><span class="METIN" style="font-size:1em;" xml:lang="tr-TR">“Bizi nasıl yok ettilerse, nasıl neslimizi tükettilerse biz de aynısını onlara yapacağız. Bu defa risk almayacağız.”</span></p>
				<p class="METIN"><span class="METIN" style="font-size:1em;" xml:lang="tr-TR">“Yok etmek derken?”</span></p>
				<p class="METIN"><span class="METIN" style="font-size:1em;" xml:lang="tr-TR">“Bizi ezdiler, yaktılar, tımarhanelere soktular. Hayatımızı zindana çevirdiler. Beynimizi uyuşturup köleleştirdiler. Bunu bir daha yapamayacaklarından emin olmamız gerekiyor. Bir dünya düşün. Hayalcilerin yönettiği... Tüm sınırların kalktığı... Sadece iyilerin olduğu...”</span></p>
				<p class="METIN"><span class="METIN" style="font-size:1em;" xml:lang="tr-TR">İyi bir hatipti, kelimeleri ve sesiyle karşısındakini nasıl avucunun içine alacağını biliyordu. O konuşurken ideal bir dünyayı hayal etmedim değil. Ama ideal dünyanın yolu bu olmamalıydı. Hayalciler, gerçekçiler ayrımı baştan beri aklıma yatmıyordu. En yakın arkadaşım Tolga, kız arkadaşım Aslı, diğer arkadaşlarım, hepsi gerçekçiydi. Hayatımı ne kadar manipüle etmeye çalışsalar da kötü insan değildiler. Onları hayatımdan çıkarmak istemezdim. Şimdi ise onları ve onlar gibi milyonlarca insanı hayattan silmek gibi uç ve faşist bir fikirden bahsediyorduk. Buna katlanamazdım.</span></p>
				<p class="METIN"><span class="METIN" style="font-size:1em;" xml:lang="tr-TR">“Saçmalık!” diyerek diklendim.</span></p>
				<p class="METIN"><span class="METIN" style="font-size:1em;" xml:lang="tr-TR">İhtiyar gülümsedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Sen buna inansan da, inanmasan da, er geç olacak. Ve bunu sen başlatacaksın.”</span></p>
				<p class="METIN"><span class="METIN" style="font-size:1em;" xml:lang="tr-TR">“Yok ya. Buradakileri uyuşturduğun gibi beni uyuşturamazsın” diye bağırdım. Odadaki Varolmayanlar’ın yüzlerinde “Ne demek istiyor?” gibi bir bakış yakalamaya çalıştım ama başaramadım. Onlara dönüp, “Görmüyor musunuz, sizi bu çikletlerle uyuşturuyor, saçma sapan mastürbasyon odalarıyla kendine bağlıyor...” dedim. Yüzlerinde beni anlamış gibi bir ifade yoktu maalesef. Ya uyuşturucunun etkisi altında olduklarından anlamamışlardı ya da bunu biliyorlardı ve umurlarında değildi.</span></p>
				<p class="METIN"><span class="METIN" style="font-size:1em;" xml:lang="tr-TR">Balıkçı, “Çikletleri seviyoruz. O odalarda yaşadığın zevki unutabilir misin?” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Hay sizin odalarınızı!” diye bağırdım.</span></p>
				<p class="METIN"><span class="METIN" style="font-size:1em;" xml:lang="tr-TR">Ajan öfkeli halimden memnun görünüyordu. “Yazık oldu. Bilmez misin? Odalarda yaşadıkları zevki küçümseyip de organizasyonumuzdan ayrılanlar bir daha asla tatmin olamadılar” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">Kimden veya neden bahsettiklerini anlamıyordum, umrumda değildi. Uyuşturuldukları halde liderlerine itiraz edemeyen bu çakma düzen bozuculara öfkem artıyordu. Albino hüzünlü bir sesle, “Michael Hutchence ve David Carradine... Çok büyük hayalcilerdi oysa...” dedi, boynunu büktü. Güneş gözlüklerinin altından bir damla yaşın aktığını gördüm. INXS’in solisti Hutchence ve kült aktörlerden Carradine nefessiz kalarak mastürbasyonun zevkini artırırken kazara ölmüşlerdi. Ama bunun ne alakası vardı konumuzla?! Öfke nöbetimin arasında bu saçma hikâyeyle ilgilenmek istemedim ama merakımı da dizginleyemedim ve “Neden bahsediyorsunuz?” diye sordum. </span></p>
				<p class="METIN"><span class="METIN" style="font-size:1em;" xml:lang="tr-TR">Balıkçı, “Onlar da bizdendi, Amerika bürosundan. Sonra ayrıldılar. Ama odalardaki zevki özlediler. Onun yerine kendi metotlarını denediler...” Balıkçı cümlesini bitiremeden Ajan eliyle kafasını kesme hareketi yaparak “hık” diye bir ses çıkardı. Ne düşüneceğimi, nasıl hissedeceğimi bilemiyordum. </span></p>
				<p class="METIN"><span class="METIN" style="font-size:1em;" xml:lang="tr-TR">İrfan Akay öksürerek ağırlığını hissettirdi. Herkes sustu. Yutkunduktan sonra sitemli bir ses tonuyla, “Burada verdiğimiz hiçbir şey dışarıda bize verilenlerden daha tehlikeli ve daha zararlı değil” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Bence oradan bir farkı yok buranın.”</span></p>
				<p class="METIN"><span class="METIN" style="font-size:1em;" xml:lang="tr-TR">“Bu farkı zamanla anlayacaksın, dünyayı değiştirdiğimizde...”</span></p>
				<p class="METIN"><span class="METIN" style="font-size:1em;" xml:lang="tr-TR">“Ya değiştirmezsem?”</span></p>
				<p class="METIN"><span class="METIN" style="font-size:1em;" xml:lang="tr-TR">“Değiştirmek zorundasın” dedi İrfan Akay. Oturduğu yerden kalktı, yanına diğer Varolmayanlar’ı alıp dışarı çıktı. Kapıda ufak bir pencere vardı, onu açtı. </span></p>
				<p class="METIN"><span class="METIN" style="font-size:1em;" xml:lang="tr-TR">“Hikâyelerin gerçekleşmesi için iki bileşeni atladığımızı fark ettim.”</span></p>
				<p class="METIN"><span class="METIN" style="font-size:1em;" xml:lang="tr-TR">Korkuyla sordum: “Neymiş onlar?”</span></p>
				<p class="METIN"><span class="METIN" style="font-size:1em;" xml:lang="tr-TR">“Baban seni yaratmaya mecburdu. Yoksa evliliği yürümeyecekti. Mecburiyet. İlk bileşen bu. İkinci bileşen ise... inziva. Sonsuz bir yalnızlık. Baban bunu iyi biliyordu ve seni yaratırken çok iyi uygulamıştı. Kendini hapsetmişti.” </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">İhtiyar adam kapımdaki ufak pencereyi kapattı.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR"> </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hayalperestler Kalesi’ndeki odamın kapısında duyduğum kilit sesi inziva sürecimi başlattı. Her yazarın hayal ettiği izolasyonu mecburen yaşıyordum. </span><span class="METIN-ITALIK" style="font-size:1em;" xml:lang="tr-TR">Misery</span><span class="METIN" style="font-size:1em;" xml:lang="tr-TR">’de psikopat hayranı tarafından yazmaya mahkûm edilen yazar veya yollar tıkandığı için devasa Overlook otelinde yazmaktan başka hiçbir şey yapamayacağını bilen yazar gibiydim. Özgür kalmak için dış dünyayı değiştirebilecek bir öykü yazmam gerekiyordu.</span></p>
				<p class="METIN"/>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">14 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Organizasyona olan inancımı tamamen yitirmişken nasıl yazabilirim ki?</span></p>
				<p class="METIN"/>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">16 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Kodesimdeki üçüncü gün bu. İlham perisi de dışarıda kilitli kaldı herhalde. En ufak fikir yok.</span></p>
				<p class="x1--BASLIK"><span class="x1--BASLIK" xml:lang="tr-TR">İki element </span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">17 Mayıs 2009</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Mecburiyet ve inziva. Haklıydı sanırım, yalnızlığımı her geçen dakika daha yoğun yaşıyorum ve dünyayı onların istediği şekilde değiştirmek için her geçen saniye kendimi daha mecbur hissediyorum. Bazı fikirler geliyor. Elim kaleme gidiyor. Dünyayı değiştireceğim, onların istediği olacak. En azından şu anki halinden daha iyi olur diye kendimi avutuyorum. </span></p>
				<p class="Normal para-style-override-2" xml:lang="en-US"/>
				<p class="x1--BASLIK"><span class="x1--BASLIK" xml:lang="tr-TR">Karalama</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">18 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Düşün, düşle.</span></p>
				<p class="METIN"><span class="METIN" style="font-size:1em;" xml:lang="tr-TR">Düşle, düşün...</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Düşme! </span></p>
				<p class="x1--BASLIK"><span class="x1--BASLIK" xml:lang="tr-TR">Esas element</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">19 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Hiçbir şeye mecbur değilim! İrfan Akay yanılıyor. Dünyayı değiştiren hikâyelerin özü babamın veya İrfan Akay’ın uydurduğu şartlardan da, inzivadan ve mecburiyetten de gelmiyordu. Başka bir şey olmalıydı...</span></p>
				<p class="METIN"><span class="METIN" style="font-size:1em;" xml:lang="tr-TR">Bir beyin fırtınasına başladım. Fakat bu defa bir öykü kovalamıyordum, daha önce yazdığım öykülerin kaynağına yolculuk ediyordum. Neydi daha önce gerçeği değiştirebildiğim hikâyeleri yazarkenki motivasyonum? Devrim miydi? Devrimden haberim bile yoktu. Edebiyat mıydı? O da değildi. Elime kalem alıp cümleleri ardı ardına bana dizdiren asıl şey neydi? Okul yıllarına döndüm. Ve buldum.</span></p>
				<p class="METIN"><span class="METIN" style="font-size:1em;" xml:lang="tr-TR">Aşktı.</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi’yle tanıştığımda onun için yazmıştım ilk hikâyelerimi. Bugüne geldiğimde neydi bana “Varol’un Eldivenleri”ni yazdıran şey? Futbol denen oyuna duyduğum aşk değil miydi? O da Ezgi’yle bağlantılıydı, tam da Ezgi’ye âşık olduğum dönemde futboldaki ustalığım artmamış mıydı? Aşk beni hayata, hayat beni hayallere bağlıyordu. İrfan Hoca’nın beş kaidesinin canı cehennemeydi, gereken şeyi bulmuştum! Filmler doğru yeri işaret ediyordu. Beşinci Element aşktı, Neo’yu seçilmiş kişi yapan şey aşktı. Dünyayı döndüren, güneşe duyduğu aşktı. Şimdi o aşk bana yeni bir öykü yazdıracak ve hayatı değiştirecektim.</span></p>
				<p class="METIN"><span class="METIN" style="font-size:1em;" xml:lang="tr-TR">Fakat bir sorun vardı. Âşık değildim. Aslı? O aşk değildi, şehvetti, bağımlılıktı.</span></p>
				<p class="METIN"><span class="METIN" style="font-size:1em;" xml:lang="tr-TR">Birine âşık olmalıydım, etrafıma baktım Şabanca. Geçmişime döndüm, zor değildi onu görmek, ilk aşkım aynı zamanda hayatıma giren tek gerçek aşktı. </span></p>
				<p class="METIN"><span class="METIN" style="font-size:1em;" xml:lang="tr-TR">Onu baştan yaratacaktım.</span></p>
				<p class="METIN"><span class="METIN" style="font-size:1em;" xml:lang="tr-TR">Devrime sokayım! İlk aşkımı yaratacağım ve kendi devrimimi başlatacağım.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Aldım elime kalemimi, mürekkep hokkasına kalemin ucunu batırdım ve yazmaya başladım.</span></p>
				<p class="METIN"/>
				<p class="ALINTI-ILK-SATIR"><span class="ALINTI-BOLD" style="font-size:1em;" xml:lang="tr-TR">Kaçış planı</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Elmacık kemikleri ve yuvarlak yüz yapısından dolayı, 1.5 derece miyop olan birinin 50 metreden Christina Ricci’ye, gülümsemesi ve küçük zeytin gözleri yüzünden, 2 derece astigmat olan birinin 10 metreden Winona Ryder’a benzetebileceği, göz sağlığı yerinde olan birinin uzaktan ya da yakından karizmasını ve ışıltısını hissedebileceği genç kız ilk defa geldiği araba mezarlığında korkusuzca yürüyordu. Dizinin hemen üstüne kadar gelen kırmızı eteği, kırmızı siyah tişörtü, Converse ayakkabısı ve kesik eldivenleri ile bir Miyazaki çöplüğünün ortasındaki anime karakteri gibi görünüyordu. Kalabalık bir sokakta bile yürürken tedirginlikle adım atması gereken kız şimdi ıssız ve şehir merkezinden çok uzaktaki bu tekinsiz yerde tek başına olsa da gözlerinde korkuya dair en ufak bir emare barındırmıyordu. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Nasıl oluyor da bu kadar korkusuzdu? Neyin peşindeydi? </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Bir gün önce bu saatlerde ilk sevgilisi aklına gelmişti sebepsizce. Aslında sebepsiz değildi, hiçbir erkekle dikiş tutturamayacağını anladığı son bir ilişki daha yaşamış, onun da yarattığı buhranla aklına on sene önce yaşadığı ilk ama belki de en gerçek ilişkisi gelivermişti. Zaman makinesi olsa zamanı geri sarar ve babasının tayini yüzünden hiç haber vermeden ayrıldığı, bilerek isteyerek akıbetine dair en ufak bir ipucu bırakmadığı ilk aşkına en azından bir telefon numarası verirdi. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Birdenbire esti, zaman makinesi yoktu ama otobüse binebilirdi. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Bu maceranın sonu nereye bağlanırsa bağlansın, bunu yapmak zorunda hissediyordu. İnternetten o ilk sevgilisini google’ladı. Bir finans şirketinde çalıştığını öğrendi, ilk otobüse atladı. Dört saat sonra şirketteydi. Girişteki danışmaya onun ismini verdi, birkaç saniye sonra onun işe gelmediğini öğrendi. Cesaretle adresini sordu, danışmadaki ketum kadın onu yanıtlama gereği duymadı. Bu sırada şirketin çapkınlarından Tolga’nın radarına yakalandı güzel kız. Tolga kıza yaklaştı, tepeden tırnağa süzdü kızı. Böyle bir kıza yardım edilirdi işte. “En yakın arkadaşımdır kendisi. Bugün işe gelmedi. Hayırdır?” diye sordu yakışıklı finansçı. Ezgi, “Onu görmem lazım, adresini verebilir misiniz?” dedi. Tolga her zamanki çapkın aksanıyla “Size adresini veremem tabii ki” diye tersledi, bir es verdikten sonra çakal bir gülümsemeyle “Ama evine bırakabilirim” diye ekledi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR"> Tolga, Ezgi’yi eve bıraktı ama peşinden de ayrılmadı. “Bizim kerataya bakalım, ne yapıyor” diye esprilerle takıldı Ezgi’nin kuyruğuna. Zili çaldılar, kimse açmadı. Tolga telefonla aradı, ulaşamadı. Meraklanmaya başladılar, yöneticiye inip dairenin anahtarını aldılar, içeri girdiler, kimse yoktu. Ezgi biraz etrafı dolaştı, hem bir ipucu arıyor, hem de zamanında güzel anlar yaşadığı eski sevgilisinin yeni hayatını inceliyordu. Ayakkabılarına, giysilerine baktı, dekorasyon tarzını değerlendirdi, fotoğraflarına göz gezdirdi. Biraz hayalkırıklığı yaşamıştı, bu lüks hayatı, bu yapmacık evi on sene önce tanıdığı özgür ruhlu kişiye yakıştıramamıştı. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Sonra birden televizyon setinin önünde halının üzerinde duran VHS videoplayer’ı fark etti. Koca evde onun tanıdığı biri gibi kaldığına dair tek belirti bu eski cihazdı. Neden orada duruyordu? Video’nun üzerinde herhangi bir etiketi olmayan simsiyah bir VHS kaset vardı. Tuhaf bir içgüdüyle, tıpkı bir gün önce buraya gelmesini tetikleyen duygu fırtınasının yaptığı gibi eli o videokasete gitti. İçinden bir ses onu izlemesi gerektiğini söylüyordu fakat yanındaki adama güvenemiyordu. Onun en yakın arkadaşı olduğuna inanası gelmiyordu, pek bağdaştıramamıştı nedense. O yüzden kaseti çaktırmadan çantasına attı ve daireden çıktı. Tolga’ya “Bir yere yetişmem gerekiyor” yalanını atıp uzaklaştı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">En yakın elektronikçide kaseti izledi, Pentagram’ın Rotten Dogs klibini. Klip otomobil mezarlığında geçiyordu. Kaseti aldı, “otomobil mezarlığı”nı google’ladı. İçindeki ses her geçen saniye sesini yükseltiyordu. Bir taksi çağırdı ve “Sefaköy Otomobil Mezarlığı” dedi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Mezarlığı meraklı gözlerle dolaşmaya başladı. Onu burada bulabileceği fikri nasıl aklına yerleşmişti, bilmiyordu, bundan rahatsız da değildi, uzun zaman sonra içinden gelen sese kulak vermiş olmanın coşkusunu yaşıyordu. Gezerken yıllarca bilinçaltında biriktirdiği düşünceleri de su yüzüne çıkmıştı. Labirenti andıran bu mezarlığın dolambaçlarında sadece araba hurdalarını değil, zihninin gerilerine itilmiş anıları da keşfediyordu. Ne kadardır burada yürüdüğünü de kestiremiyordu. Epey yol kat etmiş olmalıydı. Birdenbire yalnız olmadığına dair güçlü bir sezgi duydu. Takip ediliyordu. Birkaç araba aynasını çaktırmadan kullanarak takipçilerini görmeyi başardı. Bisikletli bir kızla, takım elbiseli, kulaklıklı bir adam. Tehlikeli tiplere benzemiyorlardı. Endişeden daha çok burada ne yaptıklarına, neden onu takip ettiklerine dair bir merak duymuştu. Bunu öğrenmek için akıllıca bir hamle yaptı, mezarlıktan çıkıyormuş gibi davrandı, bu esnada araba aynalarından istifade ederek takipçilerini görüş menzilinden çıkarmadı, onların geri döndüğünü hissettiği anda bu defa o, onları takip etmeye başladı. Onları arabaların kule misali üst üste dizildiği, diziliş mantığı olarak piramitleri andıran bölgeye kadar takip etti. Sonra gözden kaybetti. Bisiklet izi de, takım elbiseli adamın ayakkabı izleri de bir noktadan sonra kayboluyordu. Hurdaya dönmüş arabalara göz attı, bir beyaz Anadol fark etti, kapısı aralıktı, içinden gelen ses ona binmesini söylüyordu. Bindi. </span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Arabanın içindeyken hurdalığın dipsiz tarafında yanan ışığı fark etti ve ışığı takip ederek mezarlıkta karşılaştığı gizemli tiplerin girip çıktığı tuhaf apartmanı keşfetti. Bir şekilde bundan emindi, o, eski, en eski sevgilisi içeride bir yerlerdeydi. Burada kendisine benzeyen erkekler ve kızlar vardı, onların arasında kılık değiştirmeden rahatlıkla dolaşabilirdi. Yine de az çok dikkat çekiyordu. Apartmanda dolaşan gençlerin daha önce burada onun kadar güzel bir kızla karşılaşmadığı çok belli oluyordu, ona bir kere bakan, gözlerini bir süre ondan alamıyordu. Kendini mümkün olduğunca fark ettirmeden ikili üçlü sohbetlerden ipucu edinmeye karar verdi. Kulak misafiri olduğu bir sohbette “İrfan Bey onu hapsetmiş. Yalnız kalırsa başarabileceğini düşünüyor”, “136 numaralı odada tutuyorlarmış, gerçeğe müdahale edene kadar çıkarmayacaklarmış” gibi replikleri yakalayınca 136 numaralı odayı aramaya başladı. </span></p>
				<p class="METIN"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hikâyenin bu noktasında durdum, gerçekten de Ezgi’yi yaratmayı başarmış mıydım, gerçekten buraya doğru geliyor muydu? Şimdiden gözlerimin önünde canlanmıştı. Yazdıkça onu ne kadar özlediğimi fark ediyordum, onun yüzünü, gülümsemesini görmeyi, hâlâ kulağımda çınlayan melodik konuşmasını duymayı o kadar büyük bir tutkuyla istiyordum ki, saatimin tiktaklarını duyar hale gelmiştim. Fakat acele edeyim derken malum şartları çiğnememeli, hikâyeye sadık kalmalıydım. Yoksa, yoksa... Gerçekten de geliyor muydu buraya doğru?! Bu sorumu, kavuşma ve kaçırılma anımı yazmadan yanıtlayamayacaktım, hemen kaleme yeniden sarıldım.</span></p>
				<p class="METIN"/>
				<p class="ALINTI-ILK-SATIR"><span class="ALINTI" style="font-size:1em;" xml:lang="tr-TR">Ezgi’nin 136. odayı bulması için birkaç kat çıkması ve mantığını tam anlayamadığı rakam dizilişlerini çözüp odanın nerede olduğunu bulması gerekti. Bu fazla vaktini almadı, 15 dakikada odayı buldu. Diğerleri gibi elips şeklindeki kapıyı açmak istediyse de kilitli olduğundan bunu başaramadı. Koridorda gezinen insanların kapıları nasıl açtıklarına dikkat etti. Kapılardaki cihazlara saatlerini gösterdiklerinde kapılar açılıyordu. O kol saatlerinden birini elde etmesi gerekiyordu. Oraya gelene kadar tüm gözler kendisini en az bir kere baştan ayağa süzmüştü. Ezgi bir süre düşündükten sonra sahip olduğu bu avantajı sonuna kadar kullanmaya karar verdi. Koridorun kuytu tarafında eteğini bir gıdım yukarı çekti, tişörtünün de yakasını göğüslerini belli edecek şekilde çekiştirdi. Sonra sivilceli ve gözlüklü bir genci gözüne kestirdi. Gencin gözlük numarası yüksek olmalıydı, gözlük camları şişe dibi gözlükler misali gözlerini kocaman gösteriyordu. “Pardon saat kaç?” dedi Ezgi. Gözlüklü genç Ezgi’yi duydu ama kızın ona seslendiğinden emin olamadığı için “Bana mı dedin?” gibi bir işaret yaptı. Ezgi kendisini daha da şirin gösteren mimikleriyle kafasını salladı. Genç bu şirinlik ve güzellik karşısında kekelemeye başladı, “2’yi, şey, 3’e 22, hah şimdi 21, 3’e 21 var.” </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi ona yaklaştı, elini tuttu, “Gözlüğün ne güzel, takabilir miyim?”. Genç “Tabii, tabii” dedi. Ezgi seksi dokunuşlarla gözlüğü aldı, gözlük camlarını tişörtünün göğüs kısmıyla sildi, bu sırada da göğüslerini gencin bakış açısına soktu. Genç ikiz tepeleri net görebilmek için gözlerini kıstıkça kısıyordu. Ezgi gözlükleri taktı, “Nasıl oldu” diye sordu. Genç “Çok güzel” diyebildi. Ezgi şımarıkça “Benim olsun mu?” deyince genç “Ama şey...” dedi. Ezgi şuh bir kahkahayla gözlükleri çıkardı, “Aşk olsun, şaka yapıyorum. Yalnız söylemeliyim ki; gözlüksüz çok daha yakışıklısın” dedi ve göz kırptı. Genç gözlüklerini tam takacakken bu lafı duyunca ne yapacağını şaşırdı, telaşlandı ve gözlüklerini düşürdü. Gözlüğü almak için ikisi aynı anda eğilince kafaları çarpıştı. Sonra yerde dört ayak üstünde gözlüğü aramaya çıktılar. Bu sırada Ezgi göğüslerini gencin gözüne sokacak kadar yaklaştırdı. Gözlüksüz genç aklını kaybedecek gibi oldu, hemen toparladı. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Burada senin gibi güzel kızlar olmaz. İrfan Bey özellikle güzel kızlara karşı bizi uyardı, sizin genellikle gerçekçi olduğunuzu söyledi.” </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi, gencin neden bahsettiğini bilmiyordu ama stratejisi için rol yapmaya devam etti.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“İstisnalar kaideyi bozmaz, değil mi?”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Doğru...”</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Ezgi, karambolde gencin kol saatini usta bir yankesici gibi almayı başardı. Artık gözlüğü gence geri verebilirdi. “Buldum, al bakalım, sonra görüşürüz” deyip uzaklaştı. 136. odaya doğru ilerledi. </span></p>
				<p class="ALINTI-SON-PARAGRAF"/>
				<p class="METIN"><span class="METIN" style="font-size:1em;" xml:lang="tr-TR">Ezgi’nin göğüsleri aslında o kadar da, yani biraz yaklaştırınca karşısındakinin başını döndürecek kadar büyük değildi ama bu ayrıntı hikâyemin gidişatında bana yardımcı olacaktı. Onun göğüslerini Aslı’nın göğüsleri gibi hayal ettim. Mesela Ezgi’nin bacakları balık eti formatındaydı ama onları da eski sevgililerimden Yağmur’un bacakları gibi hayal ettim. Birkaç masum güncellemeden kimseye zarar gelmez diye düşünüyorum. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hikâyenin kendisi kadar hikâyenin benim hayatıma nüfuz edip etmeyeceği heyecanımı artıran bir unsurdu. Neredeyse içimden hikâyenin gerçekleşmesi için dua edecektim. Bir an panikledim, “Her şey çok mu basit olmuştu? Ezgi hedefine çok çabuk ve kolay mı ulaşmıştı? Hikâyenin inandırıcılığı sarsılıyor muydu?” gibi endişeler sardı zihnimi. Bunlar haklı endişelerdi. Ama ne iyi ki, çözümleri vardı. Peki ya, kapıyı açıp benimle karşılaştığında devamı nasıl gelecekti? O an gelir diye hemen not kâğıdımı, defterimi ve odadan almam gereken diğer öteberiyi yanıma aldım, hazırlandım. İlham perisini –hazır avucumun içindeyken– kaçırmadan hemen hikâyeye geri döndüm.</span></p>
				<p class="METIN"/>
				<p class="ALINTI-ILK-SATIR"><span class="ALINTI" style="font-size:1em;" xml:lang="tr-TR">Ezgi 136. odaya doğru ilerlerken “gözlüksüz daha yakışıklı olduğu”nu öğrenen genç elinde gözlükleriyle, yüzünde aptal bir gülümsemeyle duruyordu. İrfan Hoca’nın onları alımlı kızlar konusunda sürekli uyardığı aklından geçiyordu ama içinden, “Gayet de iyi bir kız, hiç pislik gerçekçilere benzemiyor. Demek ki rüyalarımdaki kadar güzel, bir o kadar da bizden bir kız bulabilirim” diye hayaller âlemine dalmıştı. Derken gözlüklerini taktı. Görüntü netleşmişti, kızı uzaktan gördü, uzaktan da güzel gözüküyordu. Fakat görüntü netleşince bileğinde kol saatinin olmadığını fark etti. Kız almıştı!</span></p>
				<p class="ALINTI"><span class="ALINTI" style="font-size:1em;" xml:lang="tr-TR">O kız, gerçekçilerin yolladığı bir casustu! İrfan Hoca’sının güzel kızlarla ilgili uyarılarına kulak vermediği için kendine lanet etti. Şimdi ya kızı yakalamak için 136. odaya doğru koşacaktı, ya da İrfan Hoca veya kurmaylarına şikâyet edecekti. İkinci seçeneği seçerek koridordaki ahizeli telefona doğru yöneldi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi adımlarını sıklaştırmış, iyice hızlanmıştı. Bu kadar ilgiye mazhar olan bir kızın bir süre sonra burada şüphe çekmemesi imkânsızdı. Bir an evvel sevgilisini, daha doğrusu eski sevgilisini, en doğrusu ilk sevgilisini kurtarıp bu ne idüğü belirsiz yerden kaçmaları gerekiyordu. 136. odaya nefes nefese geldi, etrafını kolaçan etti ve koridorda kimsenin görüş sahasına girmediği bir anda saati kapının manyetik alanına tuttu. Kapı açıldı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi kapıyı açarken onu göreceğini biliyordu. Peki eskisi gibi miydi o? Yoksa değişmiş ve evindeki objelerden yorumladığı gibi tam tersi kendini beğenmiş bir işadamına mı dönüşmüştü, onu mutsuz eden diğer erkeklerden farksız mıydı? Tüm bu maceraya değmeyen biri mi olmuştu? Bunu zaman gösterecekti, hem de birkaç saniye içinde. Ezgi kapıyı açtığında ilk sevgilisi elinde kalem, boynunda asılı duran kocaman kulaklıklarla masasının başında bir hikâye yazmaya çalışıyordu. Eskiden olduğu gibi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Adam kapının açılmasını pek umursamadı, “Onlardan biridir” diye kafasını çevirmeye bile lüzum duymadı. Sonra bir kızın ona ismiyle seslendiğini işitti, bu ses, bu melodik tını çok tanıdıktı, yine de kafasını çevirince onu göreceğini aklının ucundan geçirmiyordu. Rüyasal anlardan biriydi. Aklından çıkaramadığı o ilk sevgili şimdi yıllar sonra karşısındaydı, eskisi kadar güzeldi. Koştu, ona sarıldı. Öpmeyi aklından geçirdi ama öpemedi. Ezgi onun tereddüdünü anladı, o tereddüdünden onun hakkında kurduğu tüm endişelerinin yersiz olduğu kanaatine vardı. “Eskisi gibisin” diyerek onun dudaklarına bir öpücük kondurdu.</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Bu sırada sırt çantalı sivilceli genç çoktan İrfan Akay’ı ve kurmaylarını harekete geçirmişti bile. Öykü ayaklarındaki patenle hızla koridorlar arasında ilerleyerek, Ajan, Albino, Balıkçı Yaka ise koşarak 136. odaya doğru ilerliyorlardı. Onların koşturmalarına diğerleri de katılmıştı. Varolmayanlar askeri bir bölük şeklinde bina koridorlarını dörtnala arşınlıyorlardı. Genç mesih onların ayak seslerini duyunca “Hadi çabuk!” diyerek Ezgi’yi elinden çekti ve koridorun diğer tarafına doğru koşmaya başladılar. </span></p>
				<p class="ALINTI"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Şimdi babamın beni doğururken bir yandan da kalemle doğumumu yazdığında nasıl bir panik yaşadığını çok daha iyi anlıyordum. Gerçekle kurguyu aynı anda yaşamak, aynı anda yazmak çok zordu. Bir yandan koşuyor, bir yandan da sol elimde tuttuğum not defterinde kaçışımızı en inandırıcı şekilde öyküleştirmeye çalışıyordum. </span></p>
				<p class="METIN"/>
				<p class="ALINTI-ILK-SATIR"><span class="ALINTI" style="font-size:1em;" xml:lang="tr-TR">Eski sevgilileri yakalamak üzere yola çıkanlar binanın diğer tarafından geliyorlardı. Onlar 136. odaya yaklaştıklarında kaçaklar apartmandan çıkmak üzereydiler. Apartmanın kapısından çıkmadan önce boynunda dev kulaklıklar, elinde dikkat çekici bir kalem tutan takım elbiseli adam girişteki çöp kutusunu devirdi, içindeki sakızlar yere saçıldı. Ezgi’ye “Bu onları bir saniye kadar yavaşlatır” dedi ve iki eski sevgili birbirlerine aşk ile gülümsediler. Anadol’un içinden geçerek otomobil mezarlığına geri döndüler. Erkeğin aklına karşı hurdalıktaki bir motosikletle Anadol’un kapısını tıkamak geldi. Eski sevgililer hurdaya dönmüş bir motosikleti taşıdılar ve Anadol’un kapısına dayadılar. Kız, erkeğe “Bu onları bir dakika kadar yavaşlatır” dedi. Kız erkeğe, erkek kıza baktı. İki yeni sevgili o bir dakikanın on saniyesini birbirlerini öperek harcadılar. O on saniye arada kaybettikleri on yılı unuttururcasına aşk ile doluydu.</span></p>
				<p class="ALINTI-SON-PARAGRAF"/>
				<p class="METIN"><span class="METIN" style="font-size:1em;" xml:lang="tr-TR">Hikâyeyi sonlandırmıştım. Bir süre yazmadan, gerçekten kaçmalıydık. Mezarlığın kapısına kadar hayali sevgilimin elinden tutarak koştum. Peşimizdekiler henüz görünmüyorlardı ama gürültüleri patırtıları kulağımıza geliyordu, görüş sahamıza girmeleri ve bizi yakalamaları da işten değildi. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bir an evvel bir araca atlayıp gitmeliydik. O sırada lanet ettim kendime, keşke Ezgi’nin hikâyesini yazarken oraya geldiği taksiyi mezarlığın girişinde bekletseydim diye, ama artık çok geçti. Yeni ve gerçek bir taksi bulmamız gerekiyordu. Yola çıktık ama kuş uçmaz, kervan geçmez bu yerde taksi bulmak mucizeydi. Ama düşündüm de mucizeler artık benden soruluyordu. Aldım elime kalemi, yazdım.</span></p>
				<p class="ALINTI"/>
				<p class="ALINTI-ILK-SATIR"><span class="ALINTI-BOLD" style="font-size:1em;" xml:lang="tr-TR">Taksici</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ne güzel, son bir aydır İkitelli Milliyet binasının önünde bekliyor ve hep de oradan epey uzağa gidecekleri kapıyordu Hayrettin. O kadar bereketliydi ki burası, yolcusunu bırakır bırakmaz başka kimseyi almadan gerisingeri oraya yeniden kuruluyor, en fazla on beş dakika bekledikten sonra en az kırk lira kazanacağı bir başka güzergâha yeni bir iş alıyordu. Fakat çakal meslektaşları Hayrettin’in uğurlu gözünün farkındaydılar, onu takip edip bulduğu her madenin bereketini tüketip duruyorlardı. Hayrettin onlara izini kaybettirmek için plakasını değiştirmek, arabasının modelini Şahin görünümlü Doğan’dan Doğan görünümlü Şahin’e dönüştürmek gibi birçok hareket yapsa da bu illet arkadaşlarından kurtulamamıştı. Orayı da keşfetmişlerdi işte, Hayrettin’in tüm işi bozulmuştu. Fakat Hayrettin kafaya koymuştu, öyle bir yer bulacaktı ki, oranın hasadını kimseyle paylaşmak zorunda kalmayacaktı. Bu amaçla tüm şehri kolaçan etmeye başladı, hiçbir müşteri almadan, günlerce zararına çalışarak şehrin dört bir yanını dolaştı, notlar aldı, haritalar çıkardı, şablonlar çizdi, ihtimal hesapları yaptı. Bir gün hem araştırıp hem araba kullanırken arabasının aynasını bir direğe tosladı. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Allah kahretsin!” diye bağırdı, ellerini yumruk yapıp direksiyona vurdu. Sonra “Tövbe” etti. Ve sayıkladı; “Hayırlısı” diye.</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Günlerdir zarar ettiği için aynanın orijinalinden alacak parası kalmamıştı. Daha ucuza hatta bedavaya nasıl halledebilirim bunu diye düşündü, taşındı. Aklına araba mezarlığı geldi. Mezarlığa gitti, hurdalar arasında dolaşmaya başladı. Şüpheyle ona yaklaşan bekçiye “Öylesine geziyorum arkadaş, gezemez miyiz?” diyerek çıkıştı. Bekçi gözden kaybolur kaybolmaz gözüne kestirdiği bir aynayı kaptı, kabanının içine soktu ve arabasına geri döndü. Tam bu ıssız, in cin top oynayan lanet yerden dönecekti ki, bir kız ve bir erkeğin onlara doğru koştuğunu fark etti. Tuhaftır, onların birkaç yüz metre arkasında başka gençler vardı. Burası sandığı kadar ıssız değildi belki de. Ellerini ovuşturdu. Yaptığı o ufak kaza hakikaten hayırlı olmuştu. Hayrettin yeni madenini keşfetmişti.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Bu hikâyeyi yamuk yumuk da olsa not defterime yazmamla mezarlık kapısının karşısında bir taksiyle karşılaşmamız bir oldu. Atladık taksiye. “Hayrettin Abi bizi hemen buradan uçur” dedim. Adam döndü, “Sen benim adımı nereden biliyorsun?” diye sordu.</span></p>
				<p class="METIN"><span class="METIN" style="font-size:1em;" xml:lang="tr-TR">Kısa bir süre panikledikten sonra, “E abi dikiz aynanda yazıyor ya” dedim. O esnada sağ elimle not defterime şöyle yazıyordum; “Hayrettin’in taksisi stil sahibiydi, direksiyonun yanında kafasını her engebede hafifçe oynatan oyuncak bir köpek, viteste bir nazar boncuğu vardı. Dikiz aynasına da ehliyetini gururla sıkıştırmıştı taksici Hayrettin.”</span></p>
				<p class="METIN"><span class="METIN" style="font-size:1em;" xml:lang="tr-TR">Hayrettin “He” dedi ve el frenini indirip gaz pedalına bastı. </span></p>
				<p class="METIN"><span class="METIN" style="font-size:1em;" xml:lang="tr-TR">Araba hareketlenince not defterime yazdığım elim de kaydı, sayfayı baştan sona çizdim. Not defterime baktım, kargacık burgacık yazımla dolup taşmıştı, hemen sayfayı çevirdim. Böyle zor oluyordu, bir yandan yaşayıp bir yandan yazmanın daha kolay bir yöntemini bulmalıydım. Derken peşimizdekilerin seslerini duydum. Bisikletçi epey yaklaşmıştı. Şoföre döndüm ve “Abi hızlan lütfen” dedim, sonra da not defterine “Hayrettin gaz pedalına yüklendi” yazdım.</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi’yle birlikte arka pencereden gerimizde kalan Varolmayanlar çetesine baktık. Daha doğrusu şaibeli Varolmayanlar...</span></p>
				<p class="METIN"><span class="METIN" style="font-size:1em;" xml:lang="tr-TR">Pencereyi açtım, popomla pencerenin kenarından destek alıp dışarı uzandım, “Siktiğimin otuzbircileri” diye bağırdım. Ajan ve Albino özellikle çok sinirlenmişlerdi bu lafıma.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Onları bir süreliğine atlatmıştık ama daha önceki tecrübelerimden biliyordum ki iz sürmekte üstlerine yoktu. O yüzden hızla yeni stratejimi kurmam gerekiyordu. Bir süre yol aldıktan sonra taksici Hayrettin “Abicim nereye gidiyoruz hâlâ söylemedin” dedi. Ezgi de bana soran gözlerle baktı. Hakikaten şimdi nereye gidecektik? Varolmayanlar’dan kaçıp gerçekçilerin dünyasına mı karışacaktık? Varolmayanlar’ın düzeni sahteydi de, gerçekçilerin düzeni daha mı doğruydu? Ülkesi olmayan iki ajan gibiydik, kaçacak, sığınacak bir yerimiz yoktu. Ben taksiciye ne yanıt vereceğimi düşünürken Ezgi de sordu; “Canım nereye gidiyoruz?”. Ona baktım, babamın ben gençken var ettiği, yıllar sonra yarım bıraktığı yerden benim devam ettirdiğim bir varlıktı o. Silinene kadar hepimiz gibi kanlı canlıydı. Soru soruyordu, kibar ifadeler kullanıyordu, seviyordu, âşık oluyordu, elimi şefkatle, aşkla tutuyordu, çoğu Varolan’dan daha da “var”dı belki de.</span></p>
				<p class="METIN"><span class="METIN" style="font-size:1em;" xml:lang="tr-TR">Onun minik ellerini avuçlarımın arasına aldım, gözlerine baktım, “Düşünüyorum” dedim, düşünüyordum da.</span></p>
				<p class="METIN"><span class="METIN" style="font-size:1em;" xml:lang="tr-TR">“Ne düşünüyorsun?”</span></p>
				<p class="METIN"><span class="METIN" style="font-size:1em;" xml:lang="tr-TR">“Yeni bir devrim. Babamın mirasını devam ettirmek...”</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi benim yarattığım biriyse ne düşündüğümü anlayacaktı.</span></p>
				<p class="METIN"><span class="METIN" style="font-size:1em;" xml:lang="tr-TR">“Neye karar verdiysen yanındayım. Ama iki kişi ne yapabiliriz ki?”</span></p>
				<p class="METIN"><span class="METIN" style="font-size:1em;" xml:lang="tr-TR">Haklıydı. İki kişiyle devrim yapılamazdı. Bana yeni yoldaşlar gerekiyordu. Yeni güçlü bir ordu gerekiyordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Yeni bir ordu kuracağız” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi yüzünü buruşturdu. Tereddütle “Ordu?” diye sordu. Ezgi sorusunda haklıydı. Bu esnada taksici Hayrettin diyalogumuzu hayretle ve biraz da korkuyla izliyordu. </span></p>
				<p class="METIN"><span class="METIN" style="font-size:1em;" xml:lang="tr-TR">“Doğru haklısın. Bir ordu olmayacak bu. Bir ekip... Bir...” dedim. Hâlâ doğru kelimeyi arıyordum. Sonra buldum: “Bir koloni kuracağız. Hayalperest koloni.”</span></p>
				<p class="METIN"><span class="METIN" style="font-size:1em;" xml:lang="tr-TR"> “Peki kiminle sevgilim?”</span></p>
				<p class="METIN"><span class="METIN" style="font-size:1em;" xml:lang="tr-TR">Arkadaşlarımı düşündüm. Hepsi finans sektöründen tiplerdi, hayalciliğin kıyısından köşesinden geçmiyorlardı. Lisede veya üniversitede olduğu gibi benim hayalime baş koyacak adamlar yoktu etrafımda. Düşündüm, düşündüm, düşündüm... Varolmayanlar’dan bazılarını kendi safıma katabilir miydim acaba? Albino ve Ajan gibilerinden hiç ümidim yoktu ama mesela Balıkçı’yla aramızda bir bağ oluşmuştu. Ama birkaç Varolmayan tavlasam bile onlarla hiçbir yere varamazdım. Benim kolonim daha güçlü hayalcilerden oluşmalıydı... O anda yeni koloni için nereden başlayacağımı buldum.</span></p>
				<p class="METIN"><span class="METIN" style="font-size:1em;" xml:lang="tr-TR">O esnada taksici sorusunu daha da ısrarlı bir tonla yeniledi: “Abicim nereye gideceğimizi ne zaman söyleyeceksin, bak yol ikiye ayrılıyor...”</span></p>
				<p class="METIN"><span class="METIN" style="font-size:1em;" xml:lang="tr-TR">Artık bir yanıtım vardı:</span></p>
				<p class="METIN"><span class="METIN" style="font-size:1em;" xml:lang="tr-TR">“Bakırköy.”</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Tam o esnada dikiz aynasında bir çekici gördüm. Römorkunda Varolmayanlar’ın sınavına girdiğim çekiciydi bu. Araç bize doğru hızla yaklaşıyordu. Şoför mahallinde Ajan, yanında Albino oturuyordu. Sinsi sinsi güldüklerini görebiliyordum. Hayrettin Abi’ye döndüm, “Şu herifleri atlatırsan taksimetrede yazdığının iki katını veririm” dedim. Hayrettin Abi tınmadı. Duymamış gibi davrandı ve rölantide sürmeye devam etti. Ajan’ın sürdüğü araç yaklaşıyordu! “Tamam, üç katı olsun” dedim. Hayrettin Abi yine tınmadı. Tabii ya, karakteri tam oluşmadığı için bu teklif onun için bir şey ifade etmiyordu. Bu işi nasıl çözeceğimi biliyordum, hem de bedavaya!  Derhâl kaleme sarıldım. </span></p>
				<p class="METIN"/>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Hayrettin Abi’nin yıllardır beklediği an buydu işte! Manifaturacı iken taksici olmaya karar vermesinin sebebi Fransız aksiyon filmi Taksi’ydi. Filmi o kadar sevmişti ki taksici olmak için harekete geçmişti. Fakat taksiciliğin filmlerdeki gibi heyecanlı olmadığını anlaması çok uzun sürmedi. Yine de o aksiyon sahnelerini yaşayacağı günün hayaliyle devam etti mesleğe. Ve şimdi fırsat ayağına gelmişti, taksisine binen yolcu onu takip edenlerden kurtulmak istemişti. Bunun üzerine Hayrettin abi elindeki tespihi vites koluna bıraktı, torpido gözünden aldığı güneş gözlüğünü taktı. Bir vites küçültüp gaza bastı. Dört araç solladı, üç aracı sağladı, iki aracı makasladı. Yol kenarındakiler bile bu çılgın taksiciyi izlemeye koyuldu. “Herhalde hamile yolcusu var” diye düşünüyordu kaldırımdaki seyirciler. </span></p>
				<p class="METIN"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hayrettin Abi’nin manevraları işe yaradı, Ajan’ın kullandığı çekici gözden kaybolmak üzereydi. Ama Ajan da boş değildi. Akıllıca manevralarla arayı kapatmaya çalışıyordu. Bizden daha gaddardı, mesela yol kenarındaki bir nohut pilavcının, bir de simitçinin tezgahını devirmekte beis görmemişti. Ama biz de az değildik; bir motorcunun yola kapaklanmasına neden olduk. Tam bu aksiyon sahneleri esnasında, yazdığım maceranın parçası olan karakterlerin yüzlerine baktım. Hayrettin Abi’ye, Ezgi’ye, Ajan’a ve Albino’ya. Hepimiz bu kovalamacadan büyük bir zevk alıyorduk. Yakalamak veya kaçmaktan çok daha önemlisi bu maceradaki rollerimizi hakkıyla yaşamaktı. Ben de macerayı köpürtmek için yazmaya devam ettim.</span></p>
				<p class="METIN"/>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Yol bir tır tarafından kapanınca Hayrettin Abi durmak zorunda kaldı. Dikiz aynasına baktı; çekici yaklaşıyordu. Tırın arkasında ancak iki motorun geçebileceği dar bir boşluk vardı, oradan geçmeye karar verdi. Bunu yapıp yapamayacağından emin değildi ama denemeye değerdi. Sağ kaldırıma tekerleğini sürttü, bu hareket arabayı sağa doğru biraz havalandırdı, sonra oradaki bir çöp kutusunu rampa olarak kullandı, arabayı biraz daha havalandırarak çapraz bir şekilde tırın arkasındaki boşluktan geçirdi. Bir süre iki tekerlek üstünde gittikten sonra araba sağa doğru düştü. Arabanın tekerlekleri yere değince Hayrettin Abi zevkten dört köşe olmuş biri gibi kahkahalar patlattı.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Ajan aynı hareketi yapamadığı için mesafeyi yeniden açtık. Fakat tır yoldan çekildi ve Ajan’ın kullandığı çekici yeniden arkamızda belirdi. Hayrettin Abi tam bir taksici edasıyla direksiyona eğilmiş vaziyette, vites kolundan sağ elini çekmeden sürüyordu arabayı. Ajan ve Albino manevralarımızı hırsla takip ediyorlardı. Tahminen iki araç da hız sınırını birçok defa aşmıştı. Tam o esnada bu kovalamacanın fazlasıyla zevkli olduğunu düşündüm. İstanbul’da bu kadar süre arabalı aksiyon filmi çevirmemize imkân yoktu. Hikâyem inandırıcılık kuralını zorluyordu. Bunu düşünmemle, Hayrettin Abi’nin ani fren yapması bir oldu. Neden durduğumuza baktım: Trafik sıkışmıştı! Pencereden kafamı uzattım ve önümüzdeki sıkışmış trafiğin kilometrelerce devam ettiğini fark ettim. Orta şeritte kalakalmıştık. Bir süre sonra Ajan’ın kullandığı çekici geldi, bizden dört beş araba geride sol şeritte durdu. Hepimizin keyfi kaçmıştı. Aksiyon filmi hepi topu üç dakika sürmüştü. Sonra kendimizi akmayan manasız bir araba selinin içinde bulmuştuk. Şimdi ne olacaktı? Albino’nun dudaklarından Ajan’a “Haydi yakalayalım” dediğini okudum. Ajan “Saçmalama” dedi. Yakalasalar ne olacaktı ki? Peki ya biz taksiden inip kaçsak ne fark edecekti? Bir hayli absürt olsa da oturup trafiğin açılmasını beklemekten başka çaremiz yoktu. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">On dakika geçti, Hayrettin Abi’nin sağ ayağının gaz pedalına basmasına neden olacak bir kımıldama olmadı trafikte. Ajan ve Albino’nun tehditkâr bakışları altında kös kös oturduk. Tanrısal bir güce sahip olduğum halde trafiğe boyun eğmek ağrıma gidiyordu. Ayrıca vakit geçtikçe Varolmayanlar’dan başka ekiplerin etrafımızı sarma ihtimali artıyordu. Bir çözüm bulmak için kafamı pencereden uzatıp dışarı baktım. Arabalardaki insanlar sıkıntıdan patlamak üzereydiler. Su, kağıt helva, arabalar için telefon şarjı satanlar üç beş kuruş kazanmak için arabaların aralarında dört dönüyorlardı. Derken sağ şeritte bizden dört araba geride bir ambulans olduğunu fark ettim. Bir hastası yoktu ki, sireni çalmıyordu. Şoför mahallinde beyaz üniformalı bir genç vardı, anladığım kadarıyla cep telefonundan biriyle mesajlaşıyordu. Kalemi elime aldım.</span></p>
				<p class="METIN"/>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Ambulans şoförünün adı Ramazan’dı. Son iki saattir cep telefonunu elinden bırakmıyordu çünkü platonik aşkı Semra’dan bir yanıt bekliyordu. Ona, otuz beşinci defa buluşmak için davet mesajı atmıştı. Hep reddedilse de ümidini yitirmemişti. Birdenbire bir mesaj sesiyle yerinde sıçradı genç şoför. Önce gözlerini kapattı ve bu mesajın daha önceki yedi mesaj gibi telefon şebekesinden gelmemiş olması için dua etti. Sonra açtı. Mesaj Semra’dandı. “Yirmi dakika sonra Taksim’de, İnci’de, ne dersin?” diye yazıyordu. Gözlerine inanamadı. Fakat yirmi dakika içinde Taksim’e varması imkânsızdı. Diğer yandan bu fırsatı kaçıramazdı. Prensiplerini bir kereliğine çiğnemeye karar verdi ve sireni çalıştırdı.</span></p>
				<p class="METIN"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Şoförün sireni çalıştırmasıyla birlikte sağ şeritteki araçlar burunlarını sağa sola çevirerek ambulansa yol açmaya başladılar. Hayrettin Abi her taksici gibi ambulansın arkasından açılan şeride girme konusunda uzmandı. Herkesten önce ambulansın kuyruğuna takıldı. Sol şeritteki trafikte kalan Ajan ve Albino’nun şaşkın bakışları eşliğinde ambulansın boşalttığı şeritten hızla Bakırköy’e doğru yol aldık.</span></p>
				<p class="METIN-sonparagraf"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Bakırköy Ruh ve Sinir Hastalıkları Hastanesi’nin karşısındaki Notos Otel’in önünde indik. Otele girmeden önce Hayrettin’in taksisine baktım, usta taksici yeni madeni araba mezarlığına direksiyonunu kırmıştı bile. Fakat bizden uzaklaştıktan birkaç saniye sonra kaybolduğuna şahit oldum, gerçeklikten çıkıp hayal dünyasına karışmıştı ve bir gün onu tekrar yazmazsam sonsuza dek orada kalacaktı...</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Bir oda kiraladık. Dürbünle hastaneyi gözlemliyordum. </span></p>
				<p class="METIN"><span class="METIN" style="font-size:1em;" xml:lang="tr-TR">Ezgi arkamdan yaklaştı ve sarıldı. “Aklından ne geçiyor?” diye sordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Onları salacağız. Sayıları İrfan Akay’ınkilerle yarışamaz ama deliler o çakma Varolmayan’lardan çok daha güçlüler” dedim. </span></p>
				<p class="METIN"><span class="METIN" style="font-size:1em;" xml:lang="tr-TR">Ezgi beni çok iyi anlamıştı, sık sık soru sorarak sıkboğaz eden kızlardan biri değildi, zaten ben de onu öyle yazmış, silinme emaresi gösterdiğinde de öyle yazmaya devam ediyordum. Zeki bir kızdı, beyin fırtınama, plan kurmama yardımcı olacak sorular sormayı biliyordu. Ona eski sevgililerimin en sevdiğim özelliklerini de –hikâye içinde fırsat buldukça– ekliyordum: Melis’in gamzesi, Yeliz’in ten rengi, Duygu’nun kokusu, Funda’nın yardımseverliği, Nehir’in yemekleri, Aslı’nın göğüsleri, Lale’nin sımsıcaklığı, Ceren’in karizması, Ceyla’nın kıyafet zevki, Güldem’in gözleri, Derya’nın gelen hesapları paylaşma yönündeki arzusu, Yağmur’un bacakları...</span></p>
				<p class="METIN"><span class="METIN" style="font-size:1em;" xml:lang="tr-TR">Hayallerimdeki kızı onun çehresinde yaratıyordum.</span></p>
				<p class="METIN"><span class="METIN" style="font-size:1em;" xml:lang="tr-TR">Hayallerimdeki kız “Peki nasıl içeriye gireceğiz?” diye sordu tamamen kendine has müzikli ses tonuyla. </span></p>
				<p class="METIN"><span class="METIN" style="font-size:1em;" xml:lang="tr-TR">“Burası bir banka değil, hastane. Güvenliği yumuşak. Hatta hastanelerden bile daha kötü bir güvenliğe sahip. Sonuçta içeridekilerin hepsi akrabaları tarafından dışlanmış, istenmeyen insanlar. Daha önce buraya girip herhangi bir hastayı kaçırmayı deneyen kimse olmamıştır. Ama yine de zor.”</span></p>
				<p class="METIN"><span class="METIN" style="font-size:1em;" xml:lang="tr-TR">Dürbünü Ezgi’ye verdim. Işaretparmağımla ana giriş kapısını ve ardındaki diğer kapıyı gösterdim. Açılır kapanır kapılar vardı, sensörlerle çalışan. </span></p>
				<p class="METIN"><span class="METIN" style="font-size:1em;" xml:lang="tr-TR">“Gördün mü? Bak esas kurtarmamız gereken delilerin koğuşu şu tarafta. Otobüsü şuraya park edeceğiz...”</span></p>
				<p class="METIN"><span class="METIN" style="font-size:1em;" xml:lang="tr-TR">“Otobüs mü?”</span></p>
				<p class="METIN"><span class="METIN" style="font-size:1em;" xml:lang="tr-TR">“Evet. Kullanabilir misin?”</span></p>
				<p class="METIN"><span class="METIN" style="font-size:1em;" xml:lang="tr-TR">Ezgi bana tuhaf bir bakış attı, sonra omuzlarını silkti, “Bilmem. Ehliyetim var sonuçta” deyip gülümsedi.</span></p>
				<p class="METIN"><span class="METIN" style="font-size:1em;" xml:lang="tr-TR">“Tamam o zaman. Sen delileri alıp...”</span></p>
				<p class="METIN"><span class="METIN" style="font-size:1em;" xml:lang="tr-TR">“Deliler hangi ara otobüse bindi?”</span></p>
				<p class="METIN"><span class="METIN" style="font-size:1em;" xml:lang="tr-TR">Haklıydı. Onları oradan nasıl çıkaracaktık? Önemli bir noktayı atlıyordum sanki. İnternete girdim ve Bakırköy Ruh ve Sinir Hastalıkları Hastanesi’nin database’ine ulaşmaya çalıştım. Bunda başarılı olamadım. Çok basit bir site olsa da, hastanenin planını ve hastaların kimliklerini gizli tutuyorlardı. İnternet müptelası olduğum dönemden elde ettiğim bazı şifre kırma teknikleri işe yaramadı. Ümitsizliğe kapıldım. Güvenlik sistemlerini iyi bilen bir hacker’a ihtiyacım vardı. Düşündüm, taşındım, telefon rehberine, kartvizit destemdeki kartlara baktım, bana yardım edebilecek birini bulamadım. İnternet dalaveresi yapacak bir arkadaşım bile yoktu. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hayır, vardı. Kendi yarattıklarım vardı! Dişi korsan Gece vardı. Tek yapmam gereken, tıpkı Ezgi’yi geri getirdiğim gibi onu da hayaller evreninden çağırmaktı. Hemen oturup bir hikâye yazdım. </span></p>
				<p class="ALINTI"/>
				<p class="ALINTI-ILK-SATIR"><span class="ALINTI-BOLD" style="font-size:1em;" xml:lang="tr-TR">Hacker haklama sanatı 101</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Gece uyandı, kalktı, panjuru açtı. Müstakil evinin bahçesinden yüz metre önündeki yolda duran ilkokul servisine baktı. Öğlenciler okuldan döndüğünde Gece uyanırdı. Adı gibi gece yaşamayı seviyordu. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Gece kahvaltısını etti. D-vitamini hapını aldı, on yılı aşkın süredir güneş yüzü görmediği için o hapa ihtiyacı vardı. Kahvaltı biter bitmez Gece yeryüzünde en sevdiği yere geçti, bilgisayar sandalyesine. Ellerini birbirine geçirdi, ters çevirdi ve parmaklarını kütürdetti. Epeydir üzerinde uğraştığı programı devam ettirmek üzere klavyede komutlar yazmaya başladı. Yazdıkça ve istediği sonuca yaklaştıkça yüzündeki gülümseme büyüyordu. Hayatının büyük kısmını bir evin içinde yaşamış olsa da Gece mutlu biriydi, özellikle de erkeklerden intikam alırken. Bir önceki programıyla terk edilen erkeklerden intikam almıştı, bir darbe de o vurmuştu onlara, şimdi sıra terk edenlere gelmişti. Onlar için çok daha korkunç bir tuzak hazırlamıştı. Üstelik bu defa beş binle yetinmeyecekti, en az yüz bin erkeğe unutulmayacak bir ders vermeye ant içmişti.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Programı bu gece bitirebilirdi, eğer davetsiz bir misafir kapısını çalmasaydı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Sessizliğe o kadar alışmıştı ki önce kapı zilini bir kuş cıvıltısı sandı. İkinci çalışta zilinin kuş cıvıltısıyla çaldığı aklına geldi. Sonra saatine ve takvimine baktı. Bugün bakkal çırağının ona erzak getirme günü değildi. Bu çok tuhaftı. Hemen kapı girişindeki kamerayı çalıştırdı, bilgisayar ekranına baktı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Verandadaki sensörlü lamba, genç, sevimli bir kızı aydınlatıyordu. Gece “Anketçi veya satıcıdır” diye düşündü ve hiç ses çıkarmadan durdu. Kapıdaki kız kararlıydı, aradığı kişinin içeride olduğundan emindi. On küsur yıldır oradan hiç çıkmamıştı ki...</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Gece bu gizemli misafirin ısrarına dayanamadı, kapıya yaklaştı ve “Ne var?!” diye bağırdı. Bu son on küsur yıldır bir canlıya söylediği ilk cümleydi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Ben Ezgi. Size ihtiyacımız var.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Seni tanımıyorum. Git buradan.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Biz sizi tanıyoruz.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR"> “Neden bahsettiğinizi bilmiyorum. Hemen gitmezseniz polis çağıracağım.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi bu cümleyi bekliyordu, elinde çok güçlü bir yanıt vardı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Olur tabii. Ben de beklerim. İçerideki kişinin Gece kod isimli ünlü bilgisayar korsanı olduğunu duyduklarında yüzlerindeki ifadeyi görmek isterim.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Gece şoka girdi, belki de ilk defa panikledi. Ezgi’ye tekrar baktı. Ezgi çantasından siyah deri bir eldiven çıkardı, yavaşça eline taktı. Gece biraz ürktü. Daha sonra Ezgi çantasından bir kar maskesi çıkardı, onu da taktı. Gece epey ürktü. Ezgi, bakkal çırağının poşetleri uzattığı kedi-köpek girişini fark etti. O fırfırlı kapaktan kafasını uzattı. Gece korkudan donuna edecekti. Ezgi maskesinin ağız kısmını kaldırdı ve “Fobiniz olduğunu biliyorum, size dokunmamdan korkarsınız diye bunları giydim. Lütfen kapıyı açın. Size bir teklifimiz var” dedi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Kapı bir süre sonra usulca açıldı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Gece kapıyı açmadan önce zırhını kuşanmış, tüm vücudunu koruyan simsiyah bir tulumun içine girmişti. Kafasına kask, ellerine kar eldivenleri takmıştı. En son tüm bunları babasının evinden kaçıp bu eve gelirken giymişti. Ne kadar boğucu olduklarını unutmuştu ama dokunulmayı engellemek için giymeye değerdi. Ezgi, maskesini ve eldivenlerini usulca çıkardı. Sonra da sebebi ziyaretini, delileri kaçırma operasyonunu ve neden ona ihtiyaç duyduklarını anlattı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Gece bir süre düşündükten sonra kaskındaki plastik bölmeyi açtı ve “Davanızı anlıyorum, ama size yardım edemem” dedi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi’nin pes etmeye niyeti yoktu. “Sensiz başaramayız.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">“Üzgünüm.”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi, son kozunu oynamaya karar verdi. “Hastanenin kadınlar koğuşu da var. Hastabakıcıların deli kadınlara neler yaptığını bilirsin... Sevgililerini terk eden erkekler için yeni bir intikam projesi hazırladığını biliyorum. Ama bu kadınların sana daha çok ihtiyacı var.” </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Kara korsanın bakışlarına karanlık çöktü. Karşısındaki genç kız haklıydı. Ayağa kalktı ve “Hastanenin wireless’ına girebilecek bir mesafede elimin altında bir bilgisayar olsun yeter” dedi.</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Ezgi’nin yüzü güldü. “Öyleyse saatlerimizi ayarlayalım.”</span><span class="metin" style="font-size:1em;" xml:lang="tr-TR"> </span></p>
				<p class="x1--BASLIK"><span class="x1--BASLIK" xml:lang="tr-TR">Var eden</span></p>
				<p class="METIN-BOLD-TARIH"><span class="METIN-BOLD" style="font-size:1em;" xml:lang="tr-TR">20 Mayıs 2009</span></p>
				<p class="METIN"><span class="METIN" style="font-size:1em;" xml:lang="tr-TR">Operasyonumuz öğleden sonra başlayacaktı, doktorların çoğunun öğle yemeğine çıktığı zaman diliminde. Sabah sekizde kalkıp, hâlâ uyumakta olan sevgilimi alnından öpüp dışarı çıktım. Operasyon Akılsuçu (Evet, bu ismi takmıştım) için yapmam gereken hayati bir şey kalmıştı. Onun için önce nalbura gittim, sonra maketçiye, en son da kırtasiyeye. </span></p>
				<p class="METIN"><span class="METIN" style="font-size:1em;" xml:lang="tr-TR">Otel odasına geri döndüm, sevgilim uyurken aldığım öteberiyi masanın üzerine yığdım. İnce plastik borular, ipler, lastikler, alüminyum aksamlar, çiviler, burgular, maket bıçağı, uhu, tablet, irili ufaklı maket parçaları... Ve tabii ki avuç içi büyüklüğünde bir not defteri.</span></p>
				<p class="METIN"><span class="METIN" style="font-size:1em;" xml:lang="tr-TR">İstediğim şeyi yapmam iki saatimi aldı. </span></p>
				<p class="METIN"><span class="METIN" style="font-size:1em;" xml:lang="tr-TR">Ezgi o sırada uyandı. Beni gördüğünde şaşırdı. Sağ omzumdan başlayıp sağ kolumu çepeçevre saran bir aparat ikinci bir iskelet gibi görünüyordu. İskeletin içinde bazı ipler, lastikler ve yakından bakılmadıkça anlaşılmayan çarklı bir mekanizma vardı. </span></p>
				<p class="METIN"><span class="METIN" style="font-size:1em;" xml:lang="tr-TR">Sevgilim gülümsedi, ne olduğunu uyku sersemliğiyle anlayamamıştı. “Günaydın” dedi. Gülümsedim. </span></p>
				<p class="METIN"><span class="METIN" style="font-size:1em;" xml:lang="tr-TR">“Bu ne?” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">Hemen sağ el başparmağımla işaretparmağımı birbirlerinden uzaklaştırıp hızlı bir hareketle birbirine çarptım.</span></p>
				<p class="METIN"><span class="METIN" style="font-size:1em;" xml:lang="tr-TR">Bu hareket ipleri, lastikleri ve konstrüksiyondaki çarkları harekete geçirdi, karşımdaki insanın göremeyeceği şekilde iskeletin yan tarafına monte ettiğim babamın kaleminin tam olarak işaretparmağım ile başparmağımın arasına gelmesi bir saniyeden az zaman aldı. Kalemin elime gelmesiyle kolumun altında konuşlanan not defterinin açılıp avucumun altında bir tablet üzerinde sabit bir şekilde durması da aynı anda vuku buldu. </span></p>
				<p class="METIN"><span class="METIN" style="font-size:1em;" xml:lang="tr-TR">Hemen yeni oyuncağımı kullandım ve not defterine bir şeyler yazıp Ezgi’ye gösterdim. Yeni aparatım sağ olsun, deftere çok düzgün ve hızlıca yazmayı başarmıştım.</span></p>
				<p class="METIN"><span class="METIN" style="font-size:1em;" xml:lang="tr-TR">“Günaydın” yazıyordu kâğıdın üzerinde. Ezgi gülümsedi.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Kalemin ucunu tutan başparmağımı ve işaretparmağımı birbirinden uzaklaştırdım, aparat tekrar mekanizmasını çalıştırdı ve anında not defteri bileğimin altına, kalem de kolumun sağ tarafına saklandıkları yere geri döndüler. Bu aparat sayesinde hayata bir hikâye kazandırmaya kalkıştığımda iki büklüm olmayacak, bir elimle kâğıdı tutmak, kalem aranmak zorunda kalmayacaktım. Operasyon gereği hikâyemin bir kısmını bisiklet üzerinde yazacağımdan dolayı (mekânları gerçeğine uygun resmetmeli, inandırıcılık kanunlarını yıkmamalıydım) buna ihtiyacım vardı. Kendi icadım aparatımla birlikte kendimi bir süper kahraman gibi hissediyordum. Ben Var Eden’dim!</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Saat 11.00’de otogardan bir otobüs kiraladık. Otobüsle –yolumuza çok ters olsa da– eve gidip bisikletimi aldım, operasyonda işimize yarayacaktı. Ayrıca kendim, Ezgi ve Gece için telsizler aldım. Bir de kaçıracağımız delilere yeni kıyafetler... Alışverişten sonra saat 13.00’te hastaneye bakan güzel bir noktaya park ettik. Gece de o sırada uzaktan belirdi, simsiyah kaskı, tulumu, çizmeleri ve eldivenleriyle gündüzün içinde yürüyen bir gece silueti gibiydi.</span></p>
				<p class="METIN"><span class="METIN" style="font-size:1em;" xml:lang="tr-TR">Gece, vaat ettiği gibi güvenlik sistemine elindeki ufacık netbook vasıtasıyla girmeyi başardı. Bilgisayar ekranından hastanenin krokisini gösterdi. Akıl hastaları hastalıklarına göre farklı bölgelerde, farklı koğuşlarda tutuluyorlardı.</span></p>
				<p class="METIN"><span class="METIN" style="font-size:1em;" xml:lang="tr-TR">“Bakın” dedi, kroki üzerinden anlatarak; “Şu koğuşların kapısını tereyağından kıl çeker gibi açabilirim. Ama sizin esas aradığınız hastalar, ağır şizofrenler şurada tutuluyor. Kadınlar koğuşu da yanında. Maalesef oradaki kapıların kilitleri bilgisayara bağlı değiller. Tamamen mekânik.”</span></p>
				<p class="METIN"><span class="METIN" style="font-size:1em;" xml:lang="tr-TR">“Ne yapacağız?”</span></p>
				<p class="METIN"><span class="METIN" style="font-size:1em;" xml:lang="tr-TR">“Bilmiyorum. Aslında içeride bir adamımız olsa, atıyorum, doktorlardan biri şuradaki kapıyı açsa, gerisini hallederim.”</span></p>
				<p class="METIN"><span class="METIN" style="font-size:1em;" xml:lang="tr-TR">Biraz düşündükten sonra “Doktor olmasa da, hastalardan birini tanısak olur mu?” diye sordum.</span></p>
				<p class="METIN"><span class="METIN" style="font-size:1em;" xml:lang="tr-TR">Gece şüpheyle sağ kaşını kaldırdı; “Yoksa tüm bu zahmet, tanıdığınız bir deliyi kaçırmak için mi?”</span></p>
				<p class="METIN"><span class="METIN" style="font-size:1em;" xml:lang="tr-TR">“Değil ama tanıdığım bir deliyi oraya hızla transfer ettirebilirim. Bana oraya yakın boş bir odanın numarasını ver, yeter” dedim.</span></p>
				<p class="METIN"><span class="METIN" style="font-size:1em;" xml:lang="tr-TR">“17” dedi.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Ezgi’ye döndüm, planımı anlattım. Sonra aldım kalemi elime, yazmaya başladım.</span></p>
				<p class="Normal para-style-override-2" xml:lang="en-US"/>
				<p class="ALINTI-ILK-SATIR"><span class="ALINTI-BOLD" style="font-size:1em;" xml:lang="tr-TR">Tımarhaneden deli kaçırma </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Mehmet Selçuklu, vatanına döndüğü için mutluydu ama tabii ki hem mutlu hem özgür olmayı tercih ederdi. Oğlunu robot ışıklara kurban ettikten sonra keçileri kaçıran Selçuklu Amerika’dan sınır dışı edilmiş, Türkiye’ye postalanmıştı. Uçaktan iner inmez Atatürk Havaalanı’ndaki sensörlü kapılara koltuk değneğiyle saldırınca tutuklanmıştı. Sonra karakolun tuvaletindeki sensörlere “Cansız göz!! Geber it!” diye bağırınca kendisini Bakırköy Ruh ve Sinir Hastalıkları Hastanesi’nde buluvermişti. Selçuklu yine de burasını seviyordu. Sessizdi ve o habis Marslı robot gözlerinden yoktu.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Orta yaşlı eski bilimadamı 17 numaralı odasının duvarındaki yumuşatıcılara baktı, onları müzik stüdyolarındaki ses geçirmez kılıflara benzetiyordu. Hani şu yumurta kutularına benzeyen. Laboratuvarında oğlunun cesedini bulduğunda çalan o korkunç müzik aklından çıkmak bilmiyordu, en ufak ritmik gürültü ona o gün laboratuvarda çalan techno müziği çağrıştırdığından, en ufak teknolojik cihaz ise ona robot gözleri anımsattığından Selçuklu’yu bu sessiz ve özel odaya almışlardı. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Derken bir anda bir ses onun sesten yalıtılmış dünyasına sızmayı başardı, “Ziyaretçin var Selçuklu.” </span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Birkaç dakika sonra, Mehmet Selçuklu hastabakıcı eşliğinde bahçedeki ziyaretçi karşılama kısmındaydı. Karşısında adının Ezgi olduğunu söyleyen bir kız vardı. Selçuklu, Ezgi’nin elini sıkmak isterdi fakat deli gömleği buna izin vermedi. </span></p>
				<p class="ALINTI"/>
				<p class="METIN"><span class="METIN" style="font-size:1em;" xml:lang="tr-TR">Bu sırada otobüsten inip bisikletimle hastaneye doğru ilerledim. Hastane girişindeki insanlar kolumdaki aparata ve bisikletli olmama pek şaşırmamış görünüyorlardı. Kolumun sakat olduğunu falan düşünüyorlardı herhalde. </span></p>
				<p class="METIN"><span class="METIN" style="font-size:1em;" xml:lang="tr-TR">Hastane binasının merdivenlerine bisikletimi dayadım ve merdivenlerden çıkıp içeri girdim, suçunu itiraf eden bir katil gibi bağırdım: “Ben hastayım!” Holdeki bir doktor yanıma geldi, bu tip vakalara alışkındılar herhalde, “Sakin olun, neyiniz var?” diye sordu. Yanıt vermedim. “Neyiniz var?” diye tekrarladı. Suskunluğumu sürdürdüm. Doktor sesini yükseltti; “Konuşsanıza” dedi. Konuşmadım. Yazıyordum.</span></p>
				<p class="METIN"><span class="METIN" style="font-size:1em;" xml:lang="tr-TR">“Ne yazıyorsunuz?” diye sordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Sizi yazıyorum, sizi, onu, herkesi, dünyayı, hayatı yazıyorum” dedim, “Ben Var Eden’im” diye gürledim.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Doktorun gözleri korkuyla fal taşı gibi açıldı. O salt gerçekçilerden, büyük sırra nail olmuş gerçekçilerden biri olsa gerekti, o anda anladı benim kâğıt ve kalemle neler yapabileceğimi. Yazmamam için kolumdan tuttu ama aparatımı küçümsüyordu. Aparatımdan aldığım güçle doktoru rahatlıkla holün diğer tarafına doğru ittirmeyi başardım. Sol elimdeki torbayı açtım, içinde yüzlerce kalem vardı, hastaların bulunduğu bölüme fırlattım. Hastalar kalemleri görünce kendilerinden geçmeye başladılar, hastabakıcıları onları tutmaya çalıştıysa da hastanede kaos çoktan start almıştı bile. Bu karmaşa, hikâyeye devam etmem için bana yeterince zaman veriyordu.</span></p>
				<p class="METIN"/>
				<p class="ALINTI-ILK-SATIR"><span class="ALINTI" style="font-size:1em;" xml:lang="tr-TR">Selçuklu, kıza baktı, “Seni tanımıyorum, oğlumun arkadaşlarından biri misin?” diye sordu. Ezgi “Hayır. Ben, sizi kurtarmaya geldim” dedi.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Selçuklu’nun gözleri parladı, bulunduğu yerden dışarıya özlemle baktı. Tam o esnada hastane holündeki o habis şeylerden birini gördü. Bu sensörlü bir açılır kapanır kapıydı. Selçuklu bir canavar görmüş gibi geriye kaykıldı. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">“O robotlar artık her yerde! Hiçbir yere gidemem!”</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Ezgi dersine iyi çalışmıştı. Mehmet Selçuklu’ya eğildi ve “Onları sadece siz durdurabilirsiniz” diye fısıldadı.</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Selçuklu o korkunç günü hatırladı. Oğlunun kanı yerde mi kalacaktı? Marslı robot gözleri yok etmeye devam etmeliydi. O bunu yapmasa, kimse yapmayacaktı!</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Genç kız bilimadamını ikna ettikten sonra kurtarma planı dâhilinde Selçuklu’nun hangi kapıyı açması gerektiğini, yanındaki hastabakıcılara çaktırmadan şifreli bir şekilde anlatmaya çalıştı. Selçuklu ne yapması gerektiğini anladı. Derken hastanenin giriş kısmında bir gürültü koptu, bir hastabakıcı balkona çıkıp “Buraya gelin!” diye bağırdı, bunun üzerine Selçuklu’nun başındaki hastabakıcılar görev yerlerinden ayrıldılar. Ezgi hemen cebindeki bıçağı çıkardı, çevik bir hareketle bilimadamının deli gömleğinin kollarını kesti. Eski dâhi, yeni deli artık özgürdü. </span></p>
				<p class="METIN"><span class="METIN" style="font-size:1em;" xml:lang="tr-TR"> </span></p>
				<p class="METIN"><span class="METIN" style="font-size:1em;" xml:lang="tr-TR">Hikâyeye ara verip, karmaşadan faydalanarak hastane binasından tüydüm. Operasyonun bundan sonrası daha çok Selçuklu’nun yapacaklarına bakıyordu, koğuşun ana kapısını açıp, delileri otobüse yönlendirecekti. Ezgi de ona yardım edecek, sonra da otobüsü kullanacaktı. Tüm bunlar olurken olan biteni en doğru ve kaidelere uygun bir şekilde bisikletin üzerinde yazacak olan ise bendim. İlk fırsatta da bisikletimle hastane bahçesinden geçip Bakırköy merkezdeki halı sahanın önüne gidecektim. Otobüs beni oradan alacaktı. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Selçuklu istediğimiz gibi mekanik kapıları açtı. Şizofreni koğuşundan ve kadınlar koğuşundan kaçanlar koridorlarda koşturmaya başladılar. Selçuklu siren seslerini travmatik hatırasındaki techno müzik zannedip cinnet haliyle hastanedeki sensörlü kapılara koltuk değneğiyle vurmaya başlayınca hastanedeki kaos içinden çıkılmaz bir hale dönüştü. Tam da istediğimiz gibi!</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Delilerin hepsi kurtulamayacaktı, farkındaydım ama ne kadarını kurtarabilirsek o kadar iyiydi. Bisikletimin üzerinde aparatım sayesinde hızla yazabiliyor, tımarhanedeki kaosu daha da köpürtüyor, delilerin kaçması için müsait ortamı yaratıyordum. Selçuklu ve Ezgi ise delileri otobüse yöneltiyordu. Tabii delilerden bazıları bunu kabul etmeyip başka yönlere kaçıyorlardı. Birkaç fire önemli değildi, zaten kontrol edemeyeceğimiz deliler misyonum için fayda sağlamayabilirdi. Hastanedeki isyanı biraz daha olay mahallinde yazdıktan sonra oradan uzaklaşmaya başladım. Bu esnada Ezgi otobüse doğru ilerliyordu. Plan tıkırındaydı, en ufak bir aksama yoktu.</span></p>
				<p class="METIN"><span class="METIN" style="font-size:1em;" xml:lang="tr-TR">En azından böyle düşünüyordum, ta ki hastanenin kapısından dışarı baktığımda Albino’yu görene kadar! Yanında Ajan vardı. Ezgi’ye doğru ilerliyorlardı. Ezgi olmazsa otobüsün şoförü de olmaz, delileri otobüste oturttuğumuzla kalırdık. Diğer yandan bu pislikler biricik sevgilime kötü bir şey yapabilirlerdi. Ezgi beni Varolmayan apartmanından kaçıran suç ortağımdı, o yenilgiden beri Varolmayanlar’ın sevgilime karşı bilendiklerini tahmin etmek güç değildi. Ezgi’yi kurtarmalıydım. Gidonu o tarafa doğru çevirip, pedalı var gücümle çevirmeye başladım. Benim bisikletle geldiğimi gören Albino ve Ajan adımlarını hızlandırdı. Ama iki teker beni onlardan çok daha hızlı kılmak için yeterliydi. Ezgi’yi son anda belinden kavradım, haydutlardan sevgilisini kurtaran, onu kıvrak bir hareketle atına atan bir kovboy misali önümdeki gövde demirine oturttum. Klişe gereği onu öptüm ve çevik hareketlerle yönümü değiştirerek arkamdaki Ajan ve Albino’yla aramı açana kadar pedal çevirdim. </span></p>
				<p class="METIN"><span class="METIN" style="font-size:1em;" xml:lang="tr-TR">Fakat şimdi de deliler sahipsiz kalmıştı, uzaktan baktım, otobüse binmişlerdi. Mehmet Selçuklu elinde koltuk değneğiyle bize doğru, ne yapacağız der gibi bakıyordu. Gece ise netbook’uyla yaramaz bir çocuk gibi hastanenin kapılarıyla ve ışıklarıyla oynamaya devam ediyordu. Telsizle Mehmet Selçuklu’ya bağlandım, “Otobüsü kullanabilir misin?” dedim. Mehmet Selçuklu “Bununla mı?” dedi ve koltuk değneğini havaya kaldırdı! Keşke onu farklı kurgulasaydım diye hayıflandım. Peki ya Gece? Hayatının yarısında evden çıkmayan bir feministin otobüs kullanabileceğini hayal etmek saçma olurdu herhalde. Bu esnada otobüse doğru yönelen birkaç siluet fark ettim, biraz daha yaklaştıklarında kapüşonlu genç, Gorbaçov ve Balıkçı’nın da aralarında bulunduğu bir kalabalığın hastaneye doğru yaklaştığını fark ettim. </span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hızlı düşünmeliydim, delilerden birine araba kullandırtmak aklımdan geçti ama hangisi? Bir deliye otobüs kullandırtmak tüm planı suya düşürebilirdi, hem tanımadığın gerçek bir insan için hikâye kurgulamak tehlikeliydi... Albino ve Ajan otobüse yaklaşıyorlardı... Mehmet Selçuklu’ya telsizden ulaştım, “Sen kullanmak zorundasın yoksa... Yakalanacağız” dedim. Fakat o şoför mahalline koltuk değneğiyle sekerek yürürken bunun işe yaramayacağını anlamıştım. İş hayalgücüne kalmıştı!</span></p>
				<p class="METIN-sonparagraf"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hemen tabletteki bir sonraki sayfayı açmak için serçeparmağımı avucuma değdirdim, not defterinde yeni beyaz bir sayfa açtım. Birini yaratmalıydım... Hayır, birini sıfırdan yaratacak vaktim yoktu, daha önce var ettiğim birini çağırmalıydım. Taksici Hayrettin? Ama hayır, o bu saatlerde araba mezarlığında kallavi bir müşteri bekliyor olmalıydı. Bakırköy’de, tam da dün bizi bıraktığı yakın bir yerden geçmesi inandırıcılık yasasını delip geçerdi. Derken uzakta Bakırköy Şenlikköy Stadyumu’nun levhasını gördüm, onu görmemle hatırlamam, hatırlamamla yazmam bir oldu.</span></p>
				<p class="METIN"/>
				<p class="ALINTI-ILK-SATIR"><span class="ALINTI" style="font-size:1em;" xml:lang="tr-TR">Eski otobüs şoförü, kaleci Varol oğlunu da götürdüğü bir antrenmandan çıkmış eve dönüyordu. Oğlunun ricası üzerine kaleci eldiveninin bir tanesini elinden çıkarmamıştı, oğlu da o elinden tutuyordu. Yürürlerken, tam da akıl hastanesinin önünde birkaç deli gömlekli akıl hastasının bir otobüse doğru koşturduğunu fark etti Varol. </span></p>
				<p class="ALINTI"><span class="ALINTI" style="font-size:1em;" xml:lang="tr-TR">Otobüsün şoför koltuğuna koltuk değnekli bir sakat geçmişti, adam kullanmaya çalıştı ama koca araç olduğu yerde sıçradı, motoru öksürdü ve durdu. Tamam, belli ki bir suç işliyorlardı ve Varol bir devlet memuruydu ama içinden bir ses bu sakat adama ve otobüsün içindekilere yardım etmesi gerektiğini söylüyordu. En son içindeki sesi dinlediğinde kaleciliğe geri dönmüş ve sonrasında yaşadıklarıyla en büyük hayallerini gerçekleştirmişti. Şimdi neden olmasındı?</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR"> Kaleci Varol, kaşla göz arasında şoför koltuğuna geçti, oğlunu arka koltuğa oturttu ve Mehmet Selçuklu’ya doğru “Nereye gidiyorsanız ben götüreyim” dedi. Selçuklu tek elinde kaleci eldiveni olan amca kılıklı hayalpereste baktı ve gözü umutla ışıldadı, “Halı saha var şu ileride, oradan birini alacağız” dedi. Varol “Halı saha” lafını duyunca içindeki sese güveni tazelenmiş oldu, hemen gaza bastı. </span></p>
				<p class="METIN"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Sokaktaki manasız kalabalığın arasındaki boşluktan Varol ve oğlu Yaşar’ın cisimleşmelerini izlemek çok hoşuma gitmişti. İki kişiyi yaratırken yaşadığım zevk böylesine güçlüyse koca evreni yaratan tanrının yaşadığı zevk kim bilir nasıldır diye düşledim ama hemen düşümü noktalandırdım, zira otobüse yetişemeyen Varolmayanlar bana doğru koşuyorlardı. Hastanenin diğer tarafından dolandım, o esnada peşimdeki Bisikletçi’yi fark ettim. Onu geçmem imkânsızdı, onun </span><span class="METIN" style="font-size:1em;" xml:lang="tr-TR">iki tekerleği vardı, benimse iki tekerleğim ve yük olarak da Ezgi’m vardı. Yine de elimden geleni yaptım, kaldırım kenarında hız yapmalar, tekerlekli sandalyeliler arasından zikzak çizmeler, volta atan hastalar arasında slalom yapmalar, bir sedyeyi yere yıkmalar derken hastane bahçesinde düşük bütçeli bir aksiyon filmi çevirdik ama yapacak bir şey yoktu, Bisikletçi benden hem hızlı hem de atletikti. Hastane binasının merdivenini rampa olarak kullanıp bir güzel uçtu, fiyakalı bir patinajla dört metre önümde set kurdu. Kaskı güneşte tehditkâr bir ifadeyle parlıyordu. Düello şarttı. Bu defa çok uzatmadım, başparmağımla işaretparmağımı birleştirdim, açılan sayfaya şöyle yazdım: </span></p>
				<p class="METIN"/>
				<p class="ALINTI-ILK-SATIR"><span class="ALINTI-BOLD" style="font-size:1em;" xml:lang="tr-TR">Zincir</span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Bisikletli kız düelloya hazırdı, gözlerinde en ufak bir korku okunmuyordu. Pedala bastı. Tık diye ses duymasıyla, ayağının boşlukta tur atması bir oldu. Hay aksi şeytan! Zinciri kopmuştu!</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Bisikletçi’nin yanından alaycı bir sırıtışla rüzgâr gibi geçtikten sonra gidonumu halı sahaya doğru çevirdim. Fakat otobüsle buluşmamıza geç kalmıştım. Otobüstekiler bizden ümidi kaybedince ve uzaktan gelen polis sirenlerini duyunca hareketlenmişti. Pedalı daha hızlı çevirip Varol’un dikiz aynasında görünmeyi başardım. Otobüs durmadı ama yavaşladı. Önce sevgilimi kapıya fırlattım, sonra da bisikleti geride bırakarak ben atladım. Otobüs giderken yolda bir süre kullanıcısı olmadan ilerleyen, sonra da yalpalayarak düşen bisikletime baktım; vurulduktan sonra bile koşmaya devam eden, sahibine son nefesine kadar hizmet eden bir şövalye atı gibi yere yığıldı.</span></p>
				<p class="METIN"><span class="METIN" style="font-size:1em;" xml:lang="tr-TR">Ben bu hüznü yaşarken şoför mahallindeki Varol, “Abi şimdi nereye?” dedi.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">“Tren istasyonu” dedim.</span></p>
				<p class="METIN"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Delilerden altısının üzerinde deli gömleği vardı, onlara hemen yeni giysiler verdik. Diğerlerine de dikkat çekmeyecek kıyafetler dağıttık. Emniyet alarma geçmişti, polis otolarının sirenleri her geçen saniye daha da yükseliyordu. Fakat onlar da Varolmayanlar da trenle kaçacağımızı tahmin etmiyorlardı. İstasyona geldiğimizde ortalık sakindi. Varol ve oğluyla vedalaştık, onların hiçliğe gidişini seyrettikten sonra biletlerimizi alıp Sirkeci trenine atladık. </span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Yeni üssümüzü karşı yakada kuracaktık. Kartal’daki terk edilmiş lunaparkı gözüme kestirmiştim. Güzel hayallerim vardı orayla ilgili. Balerin’in 17. koltuğuna binildiğinde aşağı doğru bir geçit açılacaktı. Ya da dönme dolap durduğunda en tepede olursan aşağıya doğru uzayan bir tünel... Anadol’un kapısından ya da alaturka tuvaletin leğenini kaldırarak girmekten daha renkli bilmeceler düşünmüştüm... Delilere biraz bu hayallerimden söz ettim. Pek anlamışa benzemiyorlardı, hepsi son bir saatte olup bitenlerden dolayı afallamış görünüyordu. Zaten büyük bir şevkle anlattığım o hayaller, Sirkeci’ye doğru yaklaşırken garda bekleyen Varolmayanlar çetesini görmemle tuzla buz oldu. Ezgi de paniklemişti. “Ne yapacağız?” dedi.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hızlı düşündüm, koridora çıktım, sağ elimdeki aparatın gücüyle alarm zilinin camını kırdım, sol elimle alarm askısını çektim. Tren korkunç bir fren sesi ve beni koridorun diğer tarafına atacak sarsıcı bir momentumla durdu. Sırtımı vurmuştum, aparatım da zarar görmüştü, sayfa değiştirmeye yarayan, serçeparmağımla bastığım düğme çalışmıyordu. Neyse ki sayfalarını kendim de çevirebilirdim.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Hemen delileri de alıp trenden atladık. </span></p>
				<p class="METIN"><span class="METIN" style="font-size:1em;" xml:lang="tr-TR">Ben bir yandan Varolmayanlar’a, diğer yandan nereye kaçabileceğimize bakarken Ezgi bir çoban gibi delileri bir arada tutmaya ve onları yönlendirmeye çalışıyordu. </span></p>
				<p class="METIN"><span class="METIN" style="font-size:1em;" xml:lang="tr-TR">Ajan ve Albino en hızlılarıydı. Rayların üzerinde sekerek bize doğru yaklaşıyorlardı. Ajan epey bir yaklaştıktan sonra durdu, ceketinin cebinden tabancasını çıkardı, “Dur yoksa vururum” diye bağırdı. Tabancası olmasına çok şaşırmıştım, bu iş hayat memat meselesiydi ve tüm dünyayı ilgilendiriyordu ama yine de silaha başvuracakları aklımın ucundan geçmemişti. Hatta ateş edip de sıktığı iki kurşun raylardan, bir kurşun da elektrik direğinden sekinceye dek silahın gerçekliğinden şüphe duymuştum. Bir toprak parçası için savaş açan insanoğlunun hayatın yönetimi için silaha başvurmaması düşünülemezdi. İyi ki, benim silahım da yanımdaydı. </span></p>
				<p class="METIN"><span class="METIN" style="font-size:1em;" xml:lang="tr-TR">Hemen yazdım, “</span><span class="METIN-ITALIK" style="font-size:1em;" xml:lang="tr-TR">Takım elbiseli ajan kılıklı genç bir kere daha silahına davrandı ve tetiği çekti. Neyse ki şarjörü boşalmıştı.</span><span class="METIN" style="font-size:1em;" xml:lang="tr-TR">”</span></p>
				<p class="METIN"><span class="METIN" style="font-size:1em;" xml:lang="tr-TR">İşe yaramadı. Tabii ya, başkalarının görüş sahasındaydı ve gerçekliğe çok sonradan müdahale etmiştim, ayrıca kişisel fayda yaratmaya yönelikti... Kısacası en az üç kaideyi yerle bir ettiğim için Ajan’ın şarjörünü boşaltamamıştım. </span></p>
				<p class="METIN"><span class="METIN" style="font-size:1em;" xml:lang="tr-TR">Deliler çok iyi atlet sayılmazlardı, bizi çok yavaşlatıyorlardı, silah sesleri bir nebze onları hızlandırsa bile yine de bu gidişle izimizi kaybettirmemiz pek mümkün olmayacaktı. Yerlerin çakıl taşları ve raylarla dolu olması sürekli sendelememize sebep oluyordu. Silahlı ipnetor da giderek yaklaşıyordu. Albino, Balıkçı Yaka, Gorbaçov da Ajan’ın arkasından gelmekte olan bir düzine Varolmayan’ın arasındaydılar. </span></p>
				<p class="METIN"><span class="METIN" style="font-size:1em;" xml:lang="tr-TR">Park etmiş bir trenin boş vagonunun içinden diğer tarafına geçmek gibi kestirmeler ve takipçilerimizin kafasını karıştıran hamleler yapsak da arayı açamamıştık. Ah bir tren geçseydi aramızdan ne olurdu ki... Filmlerdeki gibi... İşte o zaman arayı açardık.</span></p>
				<p class="METIN"><span class="METIN" style="font-size:1em;" xml:lang="tr-TR">Tabii ya! Bir tren!</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hemen yazdım.</span></p>
				<p class="METIN"/>
				<p class="ALINTI-ILK-SATIR"><span class="ALINTI-BOLD" style="font-size:1em;" xml:lang="tr-TR">Hayalet tren</span></p>
				<p class="ALINTI"><span class="ALINTI" style="font-size:1em;" xml:lang="tr-TR">Kondüktör lokomotife geldi, makinistin kapısını tıklattı. Makinistin asistanı kapıyı açtı. Şişman kondüktör dar kapıdan zorlukla geçip, elindeki bilet koçanlarıyla birlikte kenardaki mini tabureye oturdu ve ayaklarını uzattı. Bir of efekti çekerek “Tam tamına 39, evet 39 kişi biletini vermedi. Polise haber verdim, hele bir varalım Sirkeci’ye, orada hepsini sikme...” dedi ki, makinistin on bir yaşındaki oğlu Mertkan’ın da lokomotifte olduğunu fark etti. “Sıkıştıracağım onları” diyerek cümlesini tamamladı, kahkahalar patlatarak Mertkan’ı alnından öptü. Makinist döndü, “39 da fazlaymış be” dedi. “Çakallar işte! Bilet istiyorum, ölü ölü bakıyorlar, deli ettiler beni...” diye hayıflanmaya devam etti kondüktör. </span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">Mertkan babasına döndü, “Baba buralarda bir hayalet tren görünüyormuş, doğru mu?” diye sordu. Makinist Ender gülümsedi, “Palavradır o oğlum. Her söylenene kanma” dedi. Mertkan elindeki gazeteyi göstererek “Ama bak gazetede yazıyor...” derken kondüktör meraklanarak gazeteyi çocuğun elinden kaptı. Heyecanla gazetenin sayfalarını karıştırmaya başladı. Heyecanlanmıştı çünkü o da o treni görmüş, birkaç gece boyunca aklını kaçırdığı korkusuyla uyuyamamıştı. Sayfaları karıştırmaya devam ederken makiniste dönüp, “Doğru beyim, ben de gördüm bir kere, kimselere söylememiştim, başkaları da görmüş ki haber olmuş” dedi. </span></p>
				<p class="METIN"/>
				<p class="METIN-sonparagraf"><span class="METIN" style="font-size:1em;" xml:lang="tr-TR">Hikâye fena gitmiyordu, özellikle de sağımdan solumdan kurşunların geçtiği düşünülürse! Bir an evvel finale bağlamalıydım. Saatime baktım, 17.55’e otuz saniye vardı. Hemen devam ettim.</span></p>
				<p class="METIN"/>
				<p class="ALINTI-ILK-SATIR"><span class="ALINTI" style="font-size:1em;" xml:lang="tr-TR">Şişman kondüktör nihayet gazetenin orta sayfalarından birinde hayalet trenle ilgili haberi buldu. Yola bakan makinistin haberi duyması için yüksek sesle okudu. “Hayalet treni görenlerin sayısı her geçen gün artıyor. Görgü şahitlerine göre trenin üzerinde Yakup Kadri Karaosmanoğlu Ekspresi yazıyor. Bu, 2004’te kaza yapan hızlı trenin adıydı. Söylenenlere göre hayalet tren tam da kazanın olduğu 6’ya beş kala görünüyormuş.” Şaşkınlıktan olsa gerek, kondüktörün sesi okuduğu her cümleyle birlikte kısılıyordu. Son cümleyi okuduktan sonra ise hepsi derin bir sessizliğe gömülecekti: </span></p>
				<p class="ALINTI-SON-PARAGRAF"><span class="ALINTI" style="font-size:1em;" xml:lang="tr-TR">“2004’teki kazada 39 kişi hayatını kaybetmişti.”</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">Son cümlemi daha bitirmemişken sesini duymuştum, yüklemi yazarken ise ufuk çizgisinde heybetli bir trenin yavaş yavaş belirdiğini göz ucumla gördüm. Önce hayal meyal bir siluetti. Arkasındaki binaları, direkleri, objeleri kapatacak kadar cisimleşmeyen tren birkaç saniye içinde gerçekliğin bir parçası oluverdi. Hiçbir zamana ait değil gibiydi bu tren. Üstünde sadece “Yakup Kadri Ekspresi” değil, birçok yazı vardı, sanki tüm zamanların tren kazası mağdurlarını taşıyan zamansız bir araçtı. Hem hızlı trenler gibi bir burnu vardı, hem de eski buharlı trenler gibi dev çarkları. Eşsiz bir tasarımı vardı. Bir anlığına herkes durdu ve inekler gibi treni seyre daldı. Peşimizdeki Varolmayanlar da durup, yoktan var ettiğim trene bakakaldılar, her ne kadar artık kötü adamlarsa da hayallere hayatını adayan birinin bu güzellik karşısında büyülenmemesi imkânsızdı.</span></p>
				<p class="METIN"><span class="METIN" style="font-size:1em;" xml:lang="tr-TR">Fakat hayal ile gerçek arasındaki ince çizginin ürünü olması gerçek bir tren gibi üstümüze doğru geldiği gerçeğini değiştirmiyordu.</span></p>
				<p class="METIN"><span class="METIN" style="font-size:1em;" xml:lang="tr-TR">“Koşun!” diye bağırdım.</span></p>
				<p class="METIN-sonparagraf"><span class="METIN" style="font-size:1em;" xml:lang="tr-TR">Deliler, Ezgi ve ben vites attık, depara kalktık. Ajan, Albino ve Balıkçı da hızlandı ama zamanlamam müthişti; son rayı atladıktan iki saniye sonra var ettiğim tren raydan geçti. Peşimizdekiler diğer tarafta bu sihirli trenin uzadıkça uzayan vagonlarını izlemekten başka bir şey yapamadılar.</span></p>
				<p class="METIN"/>
				<p class="METIN"><span class="METIN" style="font-size:1em;" xml:lang="tr-TR">İzimizi kaybettirmiştik. Boş bir inşaatta bir süre soluklandık. Biraz tıkındık. Eksiğimiz yoktu. Delilerden bir tanesi bileğini burkmuştu, onun dışında bir sakatlık yoktu. Dizimi yaraladığımı sonradan fark ettik. Otobüse atlarken olmuştu. Ezgi su döktü, yaradan akan kanı bir güzel temizledi. O pansuman yaparken ben ona yeniden âşık oluyordum. </span></p>
				<p class="METIN"><span class="METIN" style="font-size:1em;" xml:lang="tr-TR">“Bak geçti...” dedi.</span></p>
				<p class="METIN"><span class="METIN" style="font-size:1em;" xml:lang="tr-TR">Bakınca şaşırdım. Çünkü kan silinince oradaki yaramın şimdiden kabuk bağladığını, mor bir benin dizime konduğunu fark ettim. Sanki bir damla mürekkep dökülmüş de, orada kurumuş gibiydi. Demek ki Varolmayan hızlı iyileşiyordu. </span></p>
				<p class="METIN"><span class="METIN" style="font-size:1em;" xml:lang="tr-TR">İyileşme sırası şimdi dünyadaydı...</span></p>
				<p class="Normal para-style-override-2" xml:lang="en-US"/>
				<p class="ALINTI"/>
			</div>
			<div class="story">
				<p class="Basic-Paragraph" xml:lang="en-GB"/>
			</div>
			<div class="story">
				<p class="Basic-Paragraph" xml:lang="en-GB"/>
			</div>
		</div>
	</body>
</html>