<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ben_Neyim</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_5">III<br class="chapter"/>
  PSİKOLOJİK ÖZELLİKLERİMİZ HAYATTA KALMAMIZDA<br class="chapter"/>
  ROL OYNAR MI?</h1>

  <p class="normal">Psikolojik Yaklaşım; biz –yani siz, ben, Albert Einstein, Miles Davis, Bill Gates, Orhan Pamuk, Yıldız Kenter– en temelde kişiyiz; psikolojik ve zihinsel özellikleri olan varlıklarız, der. Bizim devamlılığımız, bu zihinsel içerik veya yeteneklerin sürekliliği gibi birtakım psikolojik ilişkilerden oluşur. Yani eğer kişi olmaktan çıkarsak, varlığımız da sona erer. Örneğin, bitkisel hayata girdiğimiz taktirde hayatta kalmayız. Bu bakış açısına göre, ‘kişi’, bir ontolojik türdür ve bizim devamlılık koşullarımızı tanımlar.</p>

  <p class="normal">İzleyen bölümlerde geliştirip savunacağım animalizm, bu varsayımları reddeder. Bu nedenle, bu bölümü, Psikolojik Yaklaşıma ayırdım. Önümüzdeki sayfalarda Psikolojik Yaklaşımın varsayımlarının yarattığı sorunları tartışarak ve Psikolojik Yaklaşımın öncül önermelerini sorgulayan argümanlar öne sürerek, bu bakış açısının yanlış olduğunu göstermeye çalışacağım.</p>

  <p class="normal2">‘Kişi’ Bir Tür Müdür?</p>

  <p class="normal">Psikolojik Yaklaşımın temel varsayımlarından biri, ‘kişi’nin bir tür,<sup class="calibre3"><a href="../Text/Ben_Neyim_split_015.html#footnote-1152-30" id="footnote-1152-30-backlink">[30]</a></sup> bir öz kavramı olduğu varsayımıdır. Bu görüşün savunucuları, “kişi” kavramının, bazı varlıklar için tüm yaşamları boyunca geçerli olduğunu iddia eder. Ben, kişinin bir öz kavramı değil bir evre kavramı olduğunu, bir varlığın kişi olma özelliğini kaybedip yine de var olmaya devam edebileceğini göstermeye çalışacağım. Ancak önce üç önemli kavramı netleştirmeye çalışacağım: tür, öz kavramı ve evre kavramı. III. Bölüm’de kişinin bir öz kavramı olduğu şeklindeki varsayımın, Psikolojik Yaklaşımın karşısına bir ikilem çıkardığını göstermeye çalışacağım. Bu ikilemin, söz konusu varsayım terk edilmedikçe çözümlenemeyeceğini iddia edeceğim.</p>

  <p class="normal2">Türler, Öz Kavramları ve Evre Kavramları</p>

  <p class="normal">Bütün canlı ve cansız varlıklar, yaşamları boyunca birtakım değişmelere uğrarlar; hücreleri yenilenir ve nitelikleri değişir; ama yine de var olmaya devam ederler. Diğer yandan, ‘öze ilişkin değişiklikler’ denilen bazı kökten değişiklikler, varlığı ortadan kaldırır. Bir nesne veya canlı bir varlık, temel özelliklerinden bir veya daha fazlasını kaybettiği zaman öze ilişkin bir değişim geçirmiş olur. Bu temel özellikler, varlığın, o varlık olduğu süre boyunca korumak zorunda olduğu özelliklerdir. Varlığın türüne tekabül ettikleri için de onun özdeşliğini kaybetmeden hangi değişimlerden geçebileceğini belirlerler. Bir varlık, ancak bu temel özellikleri koruduğu sürece, yani aynı tür içinde kaldığı sürece varlığını sürdürür. Örneğin, eğer beş kollu gümüş bir şamdanın bir kolunu çıkarırsak şamdan var olmaya devam eder. Ancak şamdanı eritip aynı malzemeyi kullanarak gümüş bir çaydanlık yaparsak şamdan ortadan kalkıp yerine farklı bir varlık olan çaydanlık geçer.</p>

  <p class="normal">Dolayısıyla, öz kavramı, bir varlık türünün adıdır. Wiggins’in terimleriyle ifade edersek: “O nedir?” sorusuna en ayrıcalıklı ve en temel cevabı verir. “Zımnen veya açıkça, içinde bulunan üyeler için özdeşlik, devamlılık ve varoluş şartlarını belirleyen bir kavramın yerini tutar”.<sup class="calibre3"><a href="../Text/Ben_Neyim_split_015.html#footnote-1152-31" id="footnote-1152-31-backlink">[31]</a></sup> Öz kavramı, bir nesnenin/canlı varlığın varlık kazandığı andan varlığını kaybettiği ana kadar onun bütün varlığı boyunca her an o nesne/canlı varlık için geçerlidir.<sup class="calibre3"><a href="../Text/Ben_Neyim_split_015.html#footnote-1152-32" id="footnote-1152-32-backlink">[32]</a></sup></p>

  <p class="normal">‘Kedi’, ‘balık’, ‘insan’, ‘nehir’ ve ‘amip’ gibi doğal tür adları, öz kavramları için en iyi adaylardır. Bundan önceki bölümde kısaca bahsettiğim gibi, doğal türler, doğal şekilde vücuda gelmiş bir faaliyet ilkesine göndermeyle belirlenirler. Bir varlığın, bir doğal türün, diyelim insan türünün üyesi olarak tanınmasında tereddüdümüz olduğunda, ampirik araştırma yapıp daha fazla bilgi toplayabiliriz. Yani insan olduğundan şüphe duyduğumuz bir canlıyla karşılaştığımızda, birtakım testler yapıp, iç organlarının nasıl çalıştığını gözlemleyip, kanına, DNA’sına, RNA’sına, kas ve kemik yapısına vs. bakıp o öznenin gerçekten belirli bir doğal türün kapsamı içine girip girmediğini anlayabiliriz. Bu doğal türle birlikte anılan faaliyet ilkesini görmezsek, öznemizin insan olmadığı sonucuna varabiliriz. İnsan bir doğal tür terimi ve dolayısıyla bir cins kavramı olduğundan ve cins kavramları bir varlığın varoluşunun her aşamasında o varlık için geçerli olmak zorunda olduğundan, öznemizin hiçbir zaman insan olmadığı ve insan olma potansiyelini taşımadığı sonucuna da varabiliriz.</p>

  <p class="normal">Buna göre bekâr, öğrenci, buzağı, ergen, devlet başkanı, futbolcu, teyze, doğal türler ve dolayısıyla öz kavramları değildirler. Bunlar, evre kavramlarıdır. Öz kavramlarının tersine, bunlar, herhangi bir varlığın özdeşlik şartlarını tanımlamazlar ve söz konusu varlığın varoluşunun bir kısmı süresince uygulanırlar. Eski avukatlar, bakanlar ve futbolcular olduğu gibi gelecekte bu nitelikleri taşıyacak insanlar da vardır. Yani bir adam futbolcu, avukat veya devlet başkanı olmayı bırakıp yine de var olmaya devam edebilir. Evlenip bekârlık niteliğini kaybedebilir ve yerine yeni bir nitelik, koca olma niteliği, kazanabilir. Boşanırsa, bekâr olma niteliğini tekrar kazanır ve koca olma niteliğini kaybeder. Bu değişiklikler, varoluşunu hiç etkilemez.</p>

  <p class="normal">Wiggins, iki evre kavramı türü arasında ayrım yapar. ‘Ergen’, ‘buzağı’ gibi öz kavramının kapsamının her üyesinin yeterince uzun yaşadığı taktirde geçmesi gereken evreler vardır. Bir de ‘koca’, ‘öğretmen’, ‘alkolik’ gibi bir doğal türün bazı üyeleri için belirli süreler geçerli olan sıfatlar vardır. Bir insan öğretmenliği bıraktığı zaman öğretmen olma niteliğini kaybeder. Sonrasında da örneğin aktör olarak çalışmaya başlayıp bu niteliği kazanabilir. Bu değişiklikler kendi seçimleri sonrasında oluşur. Ancak, ‘ergen’ özelliğinin kaybedilmesinde bu böyle değildir. Söz konusu insan, sırf belirli bir türün üyesi olduğu için belirli bir yaşta bebeklikten çıkacaktır.</p>

  <p class="normal">Kişi özdeşliği alanında en yaygın olarak tartışılan sorulardan biri, ‘kişi’nin bir ‘tür’ mü yoksa ‘evre’ kavramı mı olduğudur. Psikolojik Yaklaşımı benimseyenler, örneğin Rudder Baker, kişinin bir ontolojik tür olduğunu ve dolayısıyla bir öz kavramı olduğunu iddia ederler. Rudder Baker, bir evre kavramı olan ‘ergen’in tersine, ‘kişi’nin bir ontolojik tür olduğunu savunur. Bir birey, yaşı ilerleyince ergen olma özelliğini tabii ki kaybedecektir; bu değişiklik onun varoluşunu sona erdirmez. Ancak, “aynı birey, bir kere kişi olduktan sonra, varlığı sona ermeden kişi olma özelliğini kaybedemez”, der Rudder Baker. İşte benim bundan sonraki kısımda çürütmeye çalışacağım görüş tam da bu görüştür. Kişinin bir evre kavramı olduğunu ve kişinin bir ontolojik tür olduğunu iddia etmenin bir dizi arzu edilmeyen sonuca vardığını göstermeye çalışacağım.</p>

  <p class="normal2">Psikolojik Yaklaşımın Karşısında Duran İkilem</p>

  <p class="normal">Bu kısımda, Psikolojik Yaklaşımı benimsemenin yol açabileceği ikileme işaret ederek, kişinin bir tür olduğu, bizim devamlılık koşullarımızı tanımlayabileceği şeklindeki varsayımı çürütmeye çalışacağım. Bu ikilemin bir kolunu oluşturan ve normal şartlarda insan ve kişinin aynı anda aynı yerde bulunduğunu iddia eden Çakışmacı Görüşü açıklayıp tartıştıktan sonra, ikilemin diğer ucunu ele alacağım. Bu ikinci görüşe göre sizin koltuğunuzda oturan insan ve kişi olmak üzere iki farklı varlık yoktur. Olan tek varlık, bir kişidir; psikolojik özdeşlik koşulları olan bir varlıktır. Zihinsel içerik ve yetenekler kaybedildiğinde, öze ilişkin bir değişiklik meydana gelir. Psikolojik bir varlık olan kişi yok olur ve yerine bir insan geçer. Bu görüşün yol açtığı sorunlara da değindikten sonra, cenin sorunu denilen meseleyi ele alacağım. Psikolojik Yaklaşımın savunucusu olan birinin, ikilemin hangi tarafını seçerse seçsin, bu sorundan kaçınamayacağını ve ‘ben bir ceninle özdeş olamam’ demek zorunda kalacağını iddia edeceğim.</p>

  <p class="normal2">Levent ve İnsan</p>

  <p class="normal">Bitkisel hayatta hayali bir hasta düşünün. Kalıcı bitkisel hayattaki (PVS) hastalar, geri dönüşü olmayan ve tam bir bilinç kaybından mustariptirler. Ancak hastanın beyin ölümü gerçekleşmemiştir. Beyin ölümü gerçekleşmiş hasta kendi kendine soluk alıp veremez. Solunum cihazından ayrıldığı anda nefes alamaz. Halbuki, bitkisel hayattaki hasta, beyin sapında işlev kaybı oluşmadığı için, herhangi bir makineye bağlanmadan solunum gibi yaşamsal faaliyetlerini sürdürebilir. Yani diyaliz hastalarının makineye bağımlı olduğu anlamda bile makineye bağımlı değildir. Eğer besleme borusuyla beslenirse, aldığı gıdaları sindirebilir. Hücreleri kendilerini yenilemeye devam ederler. Pek çok başka canlı gibi hayatta kalmak için tek ihtiyacı olan besindir.</p>

  <p class="normal">Ancak, bilinçlilik hali geri dönüşü olmayan bir şekilde kaybolduğundan, yeni deneyimler –herhangi bir neşe veya keder duygusu– yaşayamazlar; umutları veya korkuları yoktur. Geleceklerini planlayamazlar, birinden hoşlanamazlar ve herhangi bir şeye ilgi duyamazlar. Dolayısıyla, Locke’un tarif ettiği anlamda kişi değildirler ve psikolojik olarak bitkisel hayata girişlerinden önceki varlıkla süreklilikleri yoktur. Zihinsel deneyimde süreklilikten de söz edemeyiz. Hatta gelecekte bile bir deneyim yaşama ihtimali veya potansiyelleri yoktur. Dolayısıyla, Locke’un tanımının hem zayıf hem de güçlü yorumuna göre, önümüzde duran canlılar kişi değildir. Locke gibi Psikolojik Yaklaşımı savunanlar, kişilerin yok olduğunu söyleyecektir. Artık kişi sayılamayacak hastalar arasında, bunamanın ileri evrelerindeki hastalar, bazı beyin tümörlü hastalar ve ciddi beyin travması geçirmiş hastalar da bulunur.<sup class="calibre3"><a href="../Text/Ben_Neyim_split_015.html#footnote-1152-33" id="footnote-1152-33-backlink">[33]</a></sup></p>

  <p class="normal">Benim ele alacağım hayali vaka, Alzheimer’dan<sup class="calibre3"><a href="../Text/Ben_Neyim_split_015.html#footnote-1152-34" id="footnote-1152-34-backlink">[34]</a></sup> mustarip olan ve hastalığın ileri aşamasında bitkisel hayata girmiş bir hastadır. Alzheimer hastalığında, sinir hücreleri, özellikle de hatıraların işlenmesi görevini üstlenen hücreler zarar gördüğü ve zamanla yok olduğu için hastaların günün birinde <span class="ideitalik">uyanıverip</span> yine arkadaşlarıyla konuşmaya başlamaları gibi bir ihtimal yoktur. Alzheimer’da görülen hafıza kaybı, Korsgaard’ın “mevcut bir yerin giriş çıkışını tıkayan bir kapı” diye tanımladığı türden bir hafıza kaybı değildir.<sup class="calibre3"><a href="../Text/Ben_Neyim_split_015.html#footnote-1152-35" id="footnote-1152-35-backlink">[35]</a></sup> Hastalığın son aşamasındaki bir Alzheimer hastasının hatıraları ve zihinsel yetenekleri erişilemez durumda değildir; silinmişlerdir. Alzheimer hastalarının mustarip olduğu hafıza kaybı, Inwagen’in, mitolojide geçen, suyundan her içenin hafızasındaki her şeyi kaybettiği unutuluş nehri Lethe’ye atıfla andığı, her şeyin silindiği unutma durumu gibidir. Böyle durumlarda hatıralar, geri dönüşü olmayan bir şekilde kaybedilmiş olmaktadır; Inwagen’in deyişiyle, eski zamanlarda gizli yazışmalarda yapıldığı gibi “limon suyuyla yazılmış bir isim gibi değil, bildiğimiz suyla yazılmış bir isim gibi kaybolmuşlardır.”<sup class="calibre3"><a href="../Text/Ben_Neyim_split_015.html#footnote-1152-36" id="footnote-1152-36-backlink">[36]</a></sup></p>

  <p class="normal">Lethe nehrinin suyunu içenler sadece geçmişlerini unuturlar; gel gelelim, Alzheimer hastaları aynı zamanda zihinsel yeteneklerini de kaybederler. Her ne kadar bu hastalığın erken belirtileri sadece unutkanlık, uyku bozuklukları, hesap yapmakta güçlük, ani ruh hali değişiklikleri, paranoyak kuruntular; motor koordinasyonda, düşüncelerini düzenlemede, konsantre olma ve iletişimde zorluk şeklinde olsa da, sonunda bütün sistemler hasar görmektedir. Sinir hücreleri yavaş yavaş ölmekte, yok olmaktadır. Bunun sonucunda, hastalığın son aşamasındaki Alzheimer hastaları, ciddi hafıza kaybına uğramakta ve dil ve sosyal beceri kaybı yaşamaktadırlar. Sürekli nezaret altında olmaları, yemek yerken ve giyinirken bile yardım almaları gerekmektedir. Her ne düzeyde olursa olsun problem çözmekten acizdirler ve zaman ve mekân algıları bozuktur. Etraflarındaki kişileri tanıyamazlar. Sonunda, yatalak olurlar ve sürekli bakıma muhtaç duruma gelirler.<sup class="calibre3"><a href="../Text/Ben_Neyim_split_015.html#footnote-1152-37" id="footnote-1152-37-backlink">[37]</a></sup></p>

  <p class="normal">Şimdi Alzheimer hastalığından önceki kişiye Levent diyelim; Alzheimer hastalığının son aşamasına gelmiş hastaya da Levent I diyelim. Levent I’in, geçmişteki bir varlık olan Levent’le ilişkisi nedir? Psikolojik Yaklaşımın iki modern versiyonu olan Shoemaker-Parfit kuramı ile Unger kuramına göre Levent I ve Levent arasında nasıl bir ilişki vardır?</p>

  <p class="normal">Shoemaker-Parfit kuramına göre özdeşlik; hatıralar, ilgiler, yetenekler, karakter özellikleri gibi zihinsel içerikler bakımından psikolojik süreklilikten oluşur. Kuram, kabaca şöyledir: eğer zihinsel içerikler bakımından x’le psikolojik süreklilik içindeysen, o zaman sen onunla özdeşsindir. Psikolojik süreklilik, Parfit tarafından, üst-üste-binen güçlü bağlantılılık zincirlerinin kopmadan devam etmesi şeklinde tanımlanır. Psikolojik bağlantılılık ise, doğrudan doğruya psikolojik bağlantıların kopmadan devam etmesidir. Psikolojik sürekliliğin tersine, psikolojik bağlantılılık, geçişli (<span class="ideitalik">transitif</span>) bir ilişki değildir ve dereceli olarak devam edebilir. Yani eğer bugünkü x dün yaşadığı deneyimlerin en az yarısını hatırlayabiliyorsa, dün planladığı gibi hareket edebiliyorsa ve/veya dünkü arzularını gerçekleştirebiliyorsa, o zaman bugünkü x, dünkü y ile güçlü bir bağlantı içindedir.<sup class="calibre3"><a href="../Text/Ben_Neyim_split_015.html#footnote-1152-38" id="footnote-1152-38-backlink">[38]</a></sup> Dolayısıyla, yıllar öncesine ait bir varlıkla aramızda güçlü bir bağlantımız olmasa bile psikolojik süreklilik içinde olabiliriz.</p>

  <p class="normal">Eğer ben geçen yaş günümü nasıl kutladığımı bütün ayrıntılarıyla –o gün ne giydiğimi, yaş günü partime kimlerin geldiğini, neli pasta yediğimizi– hatırlayabiliyorsam, o zaman ben, bir yıl önceki o varlıkla psikolojik bağlantı içindeyim demektir. Bununla birlikte, 10. yaş günümle ilgili aynı ayrıntıları hatırlamayabilirim. Yine de geçmişte bir anda, diyelim anne-babamın beni lunaparka götürdüğü 12. yaş günümde, 10. yaş günümü hatırladığımı hatırlıyorsam, yine, 10. yaş gününü kutlayan o geçmişteki varlıkla psikolojik süreklilik içinde olduğum düşünülebilir.</p>

  <p class="normal">Şimdi, Levent I’e dönelim ve onun Levent’le psikolojik süreklilik içinde olup olmadığına bakalım. Levent I, Levent’in yaptığı hiçbir şeyi hatırlayamamaktadır; onun planlarının hiçbirine göre hareket edememekte, onun hiçbir arzusunu yerine getirememektedir. Levent’in umutlarının, planlarının veya amaçlarının hiçbirine sahip çıkmamaktadır. Onunla paylaştığı hiçbir hobi yoktur. Levent’in çocuklarının refahı onu ilgilendirmemektedir. Hatta onun karakter özelliklerinden hiçbirini de göstermemektedir. Dolayısıyla zihinsel içerikler bakımından Levent’le psikolojik bağlantı içinde değildir. Psikolojik sürekliliği sağlayan üst-üste-binen hatıralar zinciri, kopmuş görünmektedir. Bundan çıkan sonuç, Levent I’in Levent’le psikolojik süreklilik içinde olmadığıdır. Shoemaker-Parfit kuramına göre özdeşlik için zihinsel içerikler bakımından psikolojik süreklilik gerekli şart olduğundan, Levent’in yatağında yatan her ne ise, o, Levent’le özdeş değildir. Levent’in varlığı sona ermiştir ve onun yerine Levent I geçmiştir.</p>

  <p class="normal">Peki, Unger’in kuramına göre bu iki adam özdeş midir? Unger’in kuramı, içeriklerden ziyade akıl yürütme yeteneği ve yaşanmış deneyimleri hafızada tutma yeteneği gibi temel zihinsel yetenekler bakımından sürekliliği özdeşlik için gerekli koşul olarak koymaktadır. Daha farklı bir şekilde ifade etmek gerekirse: Unger’in yaklaşımında, şimdinin x varlığı ile gelecekteki y varlığının özdeşliği, ancak ve ancak, x’in çekirdek psikolojisinin fiziksel gerçekleştiricisi ile y’nin çekirdek psikolojisinin fiziksel gerçekleştiricisi arasında yeterli derecede süreklilik gösteren bir fiziksel çekirdek psikoloji gerçekleşmesi olması halinde mümkündür.<sup class="calibre3"><a href="../Text/Ben_Neyim_split_015.html#footnote-1152-39" id="footnote-1152-39-backlink">[39]</a></sup> Çekirdek psikoloji, bir kişinin bilinçli olma, akıl yürütme yeteneğidir. Bir kişinin çekirdek psikolojisinin fiziksel gerçekleştiricisi ise, normal şartlarda, o kişinin beynidir. Bununla beraber bir kişinin beyninin tedrici olarak cansız cihazlarla değiştirilmesi ve bu işlemin yeterince süreklilik göstermesi halinde, bu çekirdek psikolojinin fiziksel gerçekleştiricisi, sonunda elektronik devrelerden oluşan karmakarışık cansız bir nesne olup çıkabilir.</p>

  <p class="normal">Buna göre Unger’in yaklaşımında, Shoemaker-Parfit yaklaşımının tersine, bir kişi total amnezi yaşarsa hayatta kalabilir. Zihinsel içerikleri silinmiş olsa bile var olmaya devam edebilir. Ayrıca beynin yerine cansız bir nesnenin geçirilmesi halinde de hayatta kalır. Gel gelelim, temel zihinsel yeteneklerini düşünme, akıl yürütme, olayları hafızasında tutma yeteneğini kaybettiği zaman, varlığı sona erer. Levent I, zihinsel içeriklerini kaybetmesinin yanı sıra, bu temel yetenekleri de kaybetmiş olduğundan –akıl yürütemez, hiçbir zaman veya mekân mefhumu yoktur, hatta kendi olma mefhumu bile yoktur, hiçbir şeyi anlayamaz, konuşamaz, en basit problemleri bile çözemez– Unger’in yaklaşımında da Levent’le psikolojik süreklilik içinde değildir. Dolayısıyla görünüşe göre, Psikolojik Yaklaşımın her iki versiyonunda da Levent, kökten bir değişikliğe uğramıştır; varlığı sona ermiştir.</p>

  <p class="normal">Alzheimer hastalığının son aşamasında olan hayali hastamıza Psikolojik Yaklaşımın iki modern versiyonunun nasıl yaklaştığını ele aldıktan sonra, şimdi yine hastamıza dönelim: Bütün gün yatağında yatmaktadır ve etrafında olup biten hiçbir şeyin farkında değildir. Çocuklarını tanımamaktadır, dikkatini kimseye yönlendirmemektedir. Gerçeklikle bağı kopmuştur. Üstelik, iletişim kuramamakta, ancak birtakım anlaşılmaz sesler çıkarabilmektedir.</p>

  <p class="normal">Psikolojik Yaklaşımın doğru olduğunu varsayarsak, o zaman söz konusu hasta işine giden, toplantılara katılan, ailesiyle birlikte yılbaşını kutlayan, seyahat eden, Mozart’tan zevk alan, kare bulmacalar çözen geçmişteki varlık Levent’ten sayısal olarak farklıdır. O halde, Levent’in yatağında yatan, onun pasaportunun sahibi olan, başucundaki komodinde duran resimdeki adamla aynı renk gözlü ve aynı boyda olan, Levent’in mektuplarının ve telefon faturalarının gittiği, Levent’in çocuklarının “baba” dediği varlık kimdir? Daha doğrusu, Locke’un anladığı anlamında artık kişi olarak görülemeyeceğine göre, nedir? Sadece onun gövdesi midir; geride bıraktığı cansız beden midir?</p>

  <p class="normal">O varlığı “ölü” kabul etmenin son derece tartışma götürür olacağını düşünüyorum. Hiçbir psikolojik özelliği olmadığı, hiçbir umudu, planı veya amacı olmadığı doğrudur. Üstelik nöronları ölmüş olduğuna göre, gelecekte duyulu ve bilinçli bir hayat sürme potansiyeline de sahip değildir. Hiçbir şey umurunda değildir, hiçbir şey ilgisini çekmemektedir. Bununla birlikte, bu psikolojik özelliklerden yoksun olmasının onu ceset olarak nitelendirmeye yetmeyeceğini düşünüyorum. Her şeyden önce, eğer bir ceset olsaydı, zamanla çürümesi gerekirdi. Oysa, böyle bir şey gözlemlemiyoruz. Aksine, kendiliğinden solunum yapabilmektedir. Kalbi, solunum cihazına bağlanmadan kan pompalayabilmektedir. Beslendiği taktirde, gıdaları sindirebilmektedir.</p>

  <p class="normal">Bir yeri kesilse, kanı pıhtılaşıp yarası iyileşecektir. Kanımca, organik hayatın bütün ön şartları, yani sindirim, boşaltım, metabolizma, büyüme ve üreme, yerine geldiğine göre, orada yatan varlığın ceset olduğunu söyleyemeyiz.</p>

  <p class="normal">O, belli bir anlamda canlıdır. Psikolojik hayatı olmayan bütün diğer organizmaların canlı olması anlamında, canlıdır. Güllerin, mercanların, deniz kestanelerinin, tek hücrelilerin canlı olması anlamında, canlıdır. Hayvanların çoğunun bile sahip olduğu duyulu veya bilinçli hayata sahip olmasa bile canlıdır.</p>

  <p class="normal">Yasal anlamda da canlıdır. Yasal sistemin ölüm kıstası ister beyin ölümü, yani beyin sapının fonksiyonları da dahil olmak üzere bütün beyin fonksiyonlarının geri dönüşümsüz olarak durması, ister kalp ve akciğer işlevlerinin geri dönüşümsüz olarak durması olsun<sup class="calibre3"><a href="../Text/Ben_Neyim_split_015.html#footnote-1152-40" id="footnote-1152-40-backlink">[40]</a></sup> Levent’in yatağında yatmakta olan varlık, yasal bakımdan en az bizim kadar canlıdır. Çoğu yasal sistemde, birisi onu öldürürse cinayetten yargılanır. Bazı yasal sistemlerde, ailesinin izniyle ona ötanazi uygulanmasına izin verilir ki bu uygulama adı üzerinde<sup class="calibre3"><a href="../Text/Ben_Neyim_split_015.html#footnote-1152-41" id="footnote-1152-41-backlink">[41]</a></sup> zaten ölmüş varlıklar üzerinde gerçekleştirilemez. Doktorlar tarafından yukarıda bahsi geçen kıstaslardan birine göre ölü ilan edilmedikçe gömülemez, yakılamaz.</p>

  <p class="normal">Terri Schiavo’nun hikâyesini belki hatırlarsınız. Terri Schiavo, geçirdiği kalp krizi sonucu kalıcı bitkisel hayattaydı. On beş yıl boyunca boruyla beslenerek hayata tutuldu. On beş yılın sonunda mahkeme onun hayatta tutulmasının bir anlamı olmadığına karar verdi ve besleme borusu çıkarıldı. Bu olayın ardından hukuk savaşı başladı. Terri Schiavo’nun kocası karısının ölme hakkından bahsediyor; ölen kadının anne babası ise onun hayatta kalma hakkını savunuyorlardı. Terri Schiavo’nun anne babası ve hastanenin dışında “Onu ölüme terk etmek cinayettir” diye bağırarak protesto gösterisi yapan yüzlerce kişi mücadeleyi kazandılar ve Terri hastaneye geri götürülerek besleme borusuna yeniden bağlandı. Her iki taraf da, kadının hayatta olduğu konusunda mutabıktı. Onların anlaşamadığı nokta, onun bu şartlar altında hayatta tutulmasının mı yoksa ölmesine izin verilmesinin mi doğru olduğuydu.<sup class="calibre3"><a href="../Text/Ben_Neyim_split_015.html#footnote-1152-42" id="footnote-1152-42-backlink">[42]</a></sup></p>

  <p class="normal">Demek ki o yatakta, hem biyolojik hem de yasal bakımdan canlı bir varlığın yatmakta olduğuna şüphe yoktur. Bu organizmaya “İnsan” dediğimizi varsayalım. Şimdi İnsan’ın Levent’le ilişkisi nedir? Psikolojik Yaklaşımın savunucuları, bir sayısal özdeşlik ilişkisinin söz konusu olduğunu söyleyemezler, çünkü hiçbir şey kendisiyle sayısal olarak özdeş olan başka bir varlığı ardında bırakarak yok olamaz. Psikolojik Yaklaşıma göre, Levent zihinsel içeriklerini ve yeteneklerini kaybettiğinde temel bir değişiklik geçirdiğine göre, yani varlığı son bulduğuna göre, ve yatakta yatan, bizim İnsan diye ad taktığımız canlı bir varlık bulunduğuna göre, bunların ikisi sayısal olarak özdeş olamaz.</p>

  <p class="normal">Dolayısıyla, Psikolojik Yaklaşımın savunucuları iki seçenekle karşı karşıya kalmış gibi görünmektedirler: İnsan’ın, Levent’in varlık kazanmasından itibaren Levent’le aynı yeri paylaşmış olduğu ve o ortadan kalktıktan sonra da varlığını sürdürdüğü görüşünü benimseyebilirler. Buna Çakışmacı Görüş denir. Bunun alternatifi, Levent’in varlığı sona erdikten sonra İnsan’ın Levent’in yerine geçtiğini savunmaktır. Önce İnsan varlık kazanmış, daha sonra, Levent varlık kazandıktan sonra İnsan ortadan kalkmış ve daha sonra, Levent’in varlığı sona erdikten sonra, İnsan varlık kazanmıştır. Bu ikilemin her iki ucunu da tartışarak her ikisinin de kabul edilmesi çok zor görüşler olduğunu iddia edeceğim.</p>

  <p class="normal2">Çakışmacı Görüş</p>

  <p class="normal">Shoemaker ve Rudder Baker, Çakışmacı Görüşün en büyük savunucularıdır. Organizma ile kişinin maddesel olarak çakıştığını iddia ederler. Yani nasıl bronz kütlesiyle bronz heykel aynı maddeyi paylaşıyorsa, onlar da aynı maddeyi paylaşmaktadırlar. Esas olarak bir psikolojik varlık olan Levent’le esas olarak bir biyolojik varlık, bir organizma olan İnsan özdeş değildirler. Eğer özdeşseler, Leibniz Kanunu’na<sup class="calibre3"><a href="../Text/Ben_Neyim_split_015.html#footnote-1152-43" id="footnote-1152-43-backlink">[43]</a></sup> göre, Levent’in sahip olup da İnsan’ın sahip olmadığı bir özellik ve İnsan’ın sahip olup da Levent’in sahip olmadığı bir özellik olamaz. Ancak Çakışmacı Görüşe göre İnsan ile Levent, biçimsel özellikleri ve özdeşlik şartları bakımından farklı olduklarına göre, özdeş olamazlar. Örneğin Levent’in beyni çıkarılıp yeni bir kafatasına nakledilseydi ve kalan beyinsiz organizma ortadan kaldırılsaydı, Levent, İnsan ortadan kalktığı halde, varlığını sürdürecekti.</p>

  <p class="normal">Ancak Shoemaker ve Rudder Baker, Levent ile İnsan’ın, örneğin mutfak dolabınızdaki çaydanlıkla paspasın üzerinde yatan kediniz gibi tamamıyla bağımsız nesneler de olmadıklarını kabul ederler. Levent’in özelliklerinin birçoğu, İnsan’ın özelliklerine bağlıdır. Levent’in varlık kazanmasından beri, ikisi tamı tamına aynı yeri paylaşmaktadır. Aynı ağırlığa, aynı boya, aynı kütleye, hatta aynı mikroyapıya sahiptirler. Peki, o zaman, bu iki münferit birim arasındaki son derece yakın ilişki özdeşlik değildir de nedir? Shoemaker ve Rudder Baker, bu ilişkinin çakışma olduğunu söylerler.</p>

  <p class="normal">Çakışma, Rudder Baker tarafından, özdeşlik olmayan ama özdeşliğe alabildiğine yakın olan bir ilişki olarak tanımlanır. Çakışma, özdeşliğe alabildiğine yakın olmakla birlikte, özdeşliğin tersine, asimetrik bir ilişkidir. İki münferit varlık birbirlerini teşkil edemezler. İnsan, Levent’i teşkil eder; bronz kütle heykeli teşkil eder. Ama bunun tersi geçerli değildir; yani Levent de, İnsan’ı teşkil eder; heykel de bronz kütlesini teşkil eder, diyemeyiz. Peki, İnsan ne zaman Levent’i teşkil etmeye başlar? Psikolojik Yaklaşımın savunucuları, benimsedikleri kişi olma tanımına göre bu soruya farklı cevaplar verirler. Bazıları varlık akıllı hale geldiği zaman, der; bazıları, bilinçli hale geldiği zaman, der. Rudder Baker, İnsan Levent’i teşkil etmeye, Levent birinci şahıs perspektifi kazanarak kendi kendinin bilincinde olmaya başladığı zaman başlar, der. Diğer yandan, üçüncü bölümde ayrıntılı olarak tartıştığım gibi, Birinci Şahıs Perspektifi, kendimizi “bütün bir dünyaya karşı, diğer her şeyden ayrı bir özne olarak duran bir birey” olarak gördüğümüz perspektif olarak tanımlanır.<sup class="calibre3"><a href="../Text/Ben_Neyim_split_015.html#footnote-1152-44" id="footnote-1152-44-backlink">[44]</a></sup> Buna göre, İnsan, bir insan cenini veya yeni doğmuş bir bebeği teşkil etmez. İnsan, birinci şahıs perspektifi kazandığı zaman, akıllı, rasyonel vs. hale geldiği zaman bir kişiyi, Levent’i, teşkil etmeye başlar. Bu, şunu demeye eşdeğerdir: Levent, bu özelliklerden birini kazandığı zaman varlık kazanır ve bu özellikleri kaybettiği zaman da var olmaktan çıkar.</p>

  <p class="normal">İnsan ile Levent, farklı hayat hikâyelerine sahip olabilir. İnsan, günün birinde, artık Levent’i teşkil etmeyebilir. Levent, birinci şahıs perspektifini veya rasyonelliğini kaybederse yok olacağı için, İnsan o noktada yalnız yaşantısına dönebilir.</p>

  <p class="normal">Çakışmacı Görüşü savunmak oldukça sorunlu görünmektedir. Neden böyle olduğunu izah etmeye çalışacağım. Birincisi, Levent ile İnsan’ın neden ayrık olması gerektiğini anlamak güçtür. Boyları, ağırlıkları, kütleleri tamı tamına aynıdır. Aynı konumu işgal etmektedirler. Dahası ne bir eksik ne bir fazla tamı tamına aynı hücrelerden oluşmuşlardır. Yürüyüşe çıktıklarında, tıpatıp aynı giysileri, aynı ayakkabıları giymektedirler. Eve dönüp televizyonun karşısına oturduklarında, tıpatıp aynı ekrana bakmaktadırlar. Başka deyişle, ikisi arasında gözlemlenebilecek hiçbir fark yoktur.</p>

  <p class="normal">Psikolojik Yaklaşımın savunucuları, İnsan ile Levent’in ayrık olduklarını; Levent’in düşünebildiğini, işe gidebildiğini, matematik problemleri çözebildiğini ve 40. yaş gününde neler olduğunu hatırlayabildiğini, ama İnsan’ın bunların hiçbirini yapamadığını öne sürerler. Ancak İnsan’ın neden bunları yapamadığını anlamak zordur. Shoemaker’ın ve Psikolojik Yaklaşımın birçok başka savunucusunun iddia ettiği gibi bunların ikisi aynı hücrelerden –aynı miktar ve nitelikte maddeden– oluştuklarına göre, Levent’le aynı mekânı paylaşan İnsan, onunla tamı tamına aynı beyne, aynı sinir sistemine, aynı gövdeye ve aynı çevre ortamına sahiptir. Tamı tamına aynı sinir sistemine, aynı beyne, aynı yeteneklere ve aynı çevre ortamına sahip, sayısal olarak ayrık iki varlıktan birinin akıl sahibi ve rasyonel olduğunu, diğerinin olmadığını iddia etmek saçma olur.</p>

  <p class="normal">Çakışmacı Görüşün savunucuları, İnsan’ın neden rasyonel olmadığına ve dolayısıyla neden düşünemediğine dair bir dizi neden öne sürerler. Bunlardan bazıları, örneğin Shoemaker, bunun bir <span class="ideitalik">a priori</span> gerçek olduğunu öne sürer.<sup class="calibre3"><a href="../Text/Ben_Neyim_split_015.html#footnote-1152-45" id="footnote-1152-45-backlink">[45]</a></sup> İnsan, tanımı gereği düşünemez. Bazıları, eğer İnsan da düşünebilseydi, o zaman İnsan’ı kişiden ayırt etmek imkânsız olurdu, İnsan düpedüz kişi olurdu, derler. Dolayısıyla, elimizde, aynı yeri işgal eden iki kişi, Levent ve İnsan olurdu ki, bunu kabul etmek imkânsızdır. Ben bu iki cevaptan hiçbirini tatmin edici bulmuyorum. Bu cevapların, bize, İnsan ile Levent aynı atomlardan yapıldığı halde, tabiatları arasında hiçbir fark olmadığı halde, neden İnsan’ın hiçbir düşüncesi olmayıp Levent’in olduğunu gösterebilmeleri gerekir. Bu konuya, VII. Bölüm’de tekrar değineceğiz.</p>

  <p class="normal">Biçimsel özellikler ve devamlılık koşullarındaki farkların da İnsan ile Levent’in ayrıklığına bir açıklama getirmekte yetersiz kaldığını düşünüyorum. Yukarıda belirttiğim gibi –ki hiçbir Çakışmacı Görüş savunucusu buna karşı çıkmayacaktır– İnsan ile Levent ne bir eksik ne bir fazla, tamı tamına aynı hücrelerden oluşmuşlardır, aynı mikroyapıya sahiptirler. Ne bir eksik ne bir fazla tamı tamına aynı hücrelerden oluşan iki şeyin nasıl farklı biçimsel özellikleri olabileceğini anlamak doğrusu çok zor, hatta imkânsızdır.</p>

  <p class="normal">İşte bu sebepledir ki, Çakışmacı Görüşün savunucuları, mikrofiziksel üzerine-meydana-gelme ilkesini inkâr etmek zorundadırlar. Bu ilke; bir bireyin özdeşlik şartları, özellikleri ve türü, o bireyin mikroyapısı üzerine meydana gelmelidir, der. Buna göre iki nesne, aynı moleküllerden yapılmış iki farklı türe –hem kişi hem de insan veya hem heykel hem de mermer kütlesi– giremez. İlk bakışta kabul edilebilir gibi görünebilen üzerine-meydana-gelme ilkesi, sahte dolar banknotları veya androidler düşünüldüğünde, çürütülebilir. Örneğin; bir android, mikrofiziksel olarak gerçek bir insandan ayırt edilemeyebilir; ama yine de o bir androiddir, diğeri de bir insandır ve farklı türlere girmektedirler. Olson başka bir örnek verir. Descartes’ın şeytanı, atomlarınızın düzenlenişini değiştirir ve atomlarınız alelade bir domuz teşkil eder hale gelir.<sup class="calibre3"><a href="../Text/Ben_Neyim_split_015.html#footnote-1152-46" id="footnote-1152-46-backlink">[46]</a></sup> Bu koşullarda, aynı atomlar, önce bir insan teşkil eder, daha sonra bir domuz teşkil eder ve üzerine-meydana-gelme ilkesi tutmaz. Çakışmacı Görüşün savunucuları, bu örnekleri kullanarak tamı tamına aynı mikroyapıya sahip olan iki nesnenin özdeşlik koşullarına sahip olabileceğini ve farklı türlere ait olabileceğini iddia ederler. Aynı mikroyapıya sahip gerçek ve sahte nesneler, örnekleri ve Olson’un insan-domuzu, üzerine-meydana-gelme ilkesini çürütmek için yeterli olabilir. Rudder Baker, bir nesnenin sahip olduğu bütün zihinsel ve biyolojik özelliklerin o nesnenin mikroyapısı üzerine meydana gelmeyebileceğini iddia eder. Biçimsel özellikler ve geçmişler, farklı çevrelere sahip olduklarından, aynı mikroyapıya sahip iki farklı türe –kişi ve insan– giren iki nesne sonucunu doğurabilirler. Bununla birlikte, bu tezi reddettiğimizde bile, çakışmacının sorunları bitmez. Neden böyle olduğunu izah etmeye çalışacağım.</p>

  <p class="normal">Eğer İnsan ile Levent’in aynı mikroyapıya sahip oldukları halde farklı biçimsel özelliklere sahip olduklarını kabul edersek, bu, varsayılan psikolojik farklılığı açıklamaz. Bence, İnsan ile Levent’in ayrık olduklarını onların biçimsel özelliklerindeki farklara başvurarak açıklayan bir Çakışmacı Görüş savunucusunun, önce, onların <span class="ideitalik">neden</span> ve <span class="ideitalik">nasıl</span> farklı biçimsel özelliklere sahip olduklarını açıklaması gerekir. Çakışmacı Görüşün hiçbir versiyonunda, izleyen soruya tatmin edici bir cevap verilmemektedir. İnsan ile Levent arasındaki hangi farklılık, onların farklı biçimsel özelliklere sahip olmaları sonucunu doğurmaktadır? Bu, onların mikroyapısı, maddesel bileşimleri, atomlarının düzenlenişi veya atomların konumu değilse, nedir? Bu soruya ilişkin herhangi bir açıklamanın, muhakkak, bunların neden farklı biçimsel özelliklere sahip hale geldiklerini, başka bir biçimsel özelliğe başvurmadan açıklayabilmesi gereklidir. Bence bunlar, sanki İnsan ile Levent arasındaki yegâne farklardır.</p>

  <p class="normal">Olson, başka bir ilginç soru sorar. O soru şudur: Niteliksel olarak özdeş olan iki nesnenin her ikisine de aynı kuvvetleri uygulayarak bunlardan sadece birini ortadan kaldırmamız nasıl mümkün olabilir?</p>

  <p class="indentmetin">… yani sizin zihinsel içeriklerinizin ve yeteneklerinizin ortadan kaldırılması neden sizi ortadan kaldırıyor da sizinle bağlantılı olan insanı ortadan kaldırmıyor? Ve neden beyniniz dışında her şeyiniz ortadan kaldırıldığı zaman hayvan (insan) ortadan kaldırılmış oluyor da siz olmuyorsunuz? Hayvanın (insanın) böyle bir şeyden sağ çıkabilmesini sağlayan özelliği nedir ve sizin böyle bir şeyden sağ çıkmanıza mani olan özelliğiniz nedir?<sup class="calibre3"><a href="../Text/Ben_Neyim_split_015.html#footnote-1152-47" id="footnote-1152-47-backlink">[47]</a></sup></p>

  <p class="normal">Rudder Baker, bu sorunu çözmeye çalışmış filozoflardan biridir ve yukarıda ortaya atılan soruları reddetmekten ziyade onlara birtakım cevaplar vermektedir. Rudder Baker, Psikolojik Yaklaşımın diğer savunucuları gibi, üzerine-meydana-gelme tezini reddeder ve çakışan nesnelerin özdeş olmamasını, onların çevrelerindeki farklılıklara başvurarak açıklamaya çalışır. Michelangelo’nun Davut heykeli ile onu oluşturan mermer kütlesini ele alır –mermer kütlesine Parça diye isim takabiliriz– ve Davut’un esas olarak bir heykel, bir sanat eseri olduğunu, mermer kütlesinin ise öyle olmadığını iddia eder. Ancak bu, son derece muğlak bir ayırt etme gibi görünmektedir; çünkü bir heykelin ne zaman, nasıl ve tam olarak hangi anda varlık kazanıp mermer parçasıyla aynı yeri işgal etmeye başladığını söylemek çok zordur. Davut’un durumunda bu, akla yakın görünebilir; mermer parçası, Michelangelo heykele tam biçimini verdiği zaman Davut’la aynı yeri işgal etmeye başlar ve sanat çevresi de o anda ona heykel muamelesi yapmaya başlar.</p>

  <p class="normal">Ancak, modern sanat eserlerini düşündüğümüzde iş o kadar basit görünmemektedir. Çağdaş sanat müzelerinde gördüğümüz mermer blokları, şeker yığınlarını ve elektrik ampullerini düşünün. Rudder Baker bunların da, esas itibariyle sanat eserleri olduğunu söylemek zorundadır. Müzede Magritte’in tabloları ve Dali’nin heykelleriyle aynı salonlarda sergilendiklerine, sanat çevresi onlara sanat eseri muamelesi yaptığına göre, onlar da muhakkak ki sanat eseridir.</p>

  <p class="normal">Mermer blok veya iki kiloluk şeker yığını hangi anda ve nasıl, esas olarak bir sanat eseri olan başka bir nesneyle aynı yeri işgal etmeye başlamaktadır? Sanatçının zihninde sanat eseri olarak tasarımlandığı anda mı? Sergilendiği zaman mı? Eleştirmenler onun bir sanat eseri olduğunu söyledikleri zaman mı? Onu, mermer kütlesi olmanın yanı sıra aynı zamanda sanat eseri de yapan, heykeltıraşın ve izleyenlerin ona ne gözle baktığı mıdır?</p>

  <p class="normal">Bunlar cevaplaması son derece zor sorulardır. Tam olarak ne zaman olduğu net olmayan belirli bir noktada, mermer parçasının bir heykel teşkil etmeye başlaması veya bir şeker yığınının bir sanat eseri teşkil etmeye başlaması saçma görünmektedir. Olson, bir adım daha ileri gider ve şu soruyu sorar: peki, ya bir sanatçı, bir mermer blok bulup ona hiç dokunmadan hatta yerini bile değiştirmeden onu sanat eseri ilan ederse ne olacak?<sup class="calibre3"><a href="../Text/Ben_Neyim_split_015.html#footnote-1152-48" id="footnote-1152-48-backlink">[48]</a></sup> Rudder Baker, tutarlı olmak için parçanın, sanatçının onu heykel ilan ettiği anda bir heykel teşkil etmeye başlayacağını kabul etmek zorundadır. Bu da şu demektir: Bir heykel, sanatçının bir mermer bloğa heykel dediği anda varlığa kavuşacaktır. Bence bu, inanılabilecek bir şey değildir.</p>

  <p class="normal">Aynı zamanda, her ne kadar Levent ile İnsan ve Davut heykeli ile Parça durumları birbirlerine çok yakın olsalar da, yine de bunlar arasında bir farklılık bulunduğunu düşünüyorum.<sup class="calibre3"><a href="../Text/Ben_Neyim_split_015.html#footnote-1152-49" id="footnote-1152-49-backlink">[49]</a></sup> Psikolojik Yaklaşımın savunucuları, bütün mermer heykellerin, onları oluşturan madde ile, bir mermer kütlesi ile, çakıştığını da düşünürler. Bunların ayrık olduklarını varsaysak bile, bir mermer kütlesinden oluşmayan, yani onunla aynı mekânı işgal etmeyen bir mermer heykel düşünemeyiz. Başka bir şekilde ifade etmek gerekirse: Psikolojik Yaklaşımın savunucuları, ister heykel olsun ister canlı bir varlık olsun, her nesne, varoluşu için bir madde kütlesine ihtiyaç duyar, demektedirler.</p>

  <p class="normal">Bununla birlikte bu, Levent-İnsan durumunda doğru gibi görünmemektedir; en azından Psikolojik Yaklaşımın penceresinden. Bir beyin nakli durumu düşünelim. Bütün yüksek beyin faaliyetlerinden sorumlu organ olan beyin, çıkarılmış ve başka bir kafatasına nakledilmiştir. Hatırlayacağınız gibi, bu görüşün savunucuları, beyin nereye gittiyse <span class="ideitalik">kişi</span> de oraya gitmiştir, derler. Peki, beyin yeni kafatasına nakledilmeyi beklerken kişiye ne oluyor? Çıkarıldığı anda varoluşunu kaybedip başka bir kafatasına nakledildiğinde yeniden varoluş mu kazanıyor?</p>

  <p class="normal">Hayır. Psikolojik Yaklaşımı destekleyenler, başka bir kafatasına nakledilmeyi bekleyen çıplak beynin <span class="ideitalik">düpedüz</span> <span class="ideitalik">kişi</span> olduğunu iddia ederler. Başka deyişle, buzdolabında bekletildiği veya ameliyat masasında yattığı süre boyunca kişiyi <span class="ideitalik">teşkil eden</span> insan değil, çıplak beyindir. Perry’nin Peter Pressher hikâyesini düşünelim. Hikâyede, beyin cerrahı, iki adamın beyinlerini dikkatle çıkartıp her birini diğerinin kafatasına yerleştirir.<sup class="calibre3"><a href="../Text/Ben_Neyim_split_015.html#footnote-1152-50" id="footnote-1152-50-backlink">[50]</a></sup> Eğer söz konusu olan bunun gibi bir beyin nakli olsaydı, o zaman beyinlerin nakli başarıyla tamamlanana kadar, kişileri teşkil edenler, çıplak beyinler olacaktı.</p>

  <p class="normal">Bir adım daha ileri gidelim: Levent’in bütün psikolojik ve zihinsel özelliklerini bir CD’ye kaydedip onu yok ettiğimizi hayal edelim. Bu şartlar altında CD psikolojik olarak Levent’le süreklilik içinde olacaktır. Daha sonra, bütün bilgileri son derece sofistike bir robota yükleyelim ve CD’yi imha edelim. Bu bilimkurgusal senaryoda, CD ve daha sonra robot sırasıyla kişiyi teşkil edecektir.</p>

  <p class="normal">Dolayısıyla, öyle görünmektedir ki, onların görüşüne göre, kişi, heykelin heykel şeklinde bir madde kütlesine bağlı olması gibi, varoluşu için kişi şeklinde bir varlığa bağımlı değildir –kişi şeklinde bir varlığın nasıl bir şey olacağını hayal etmek bile zordur. Kişi, herhangi bir boy, renk veya şekle sahip herhangi bir organik veya inorganik maddeden oluşabilir. Hatta melekler veya ruhların durumunda olduğu gibi, maddi olmayan bir varlık bile olabilir; yani hiçbir maddeden oluşmadığı halde bile var olabilir.</p>

  <p class="normal">Diğer yandan, aynı benzerlik, bir insan ile bir insan-biçimli-madde, yani hücreler/dokular kütlesi arasında geçerli olacaktır. Çakışmanın savunucuları, nasıl bir madde kütlesinden oluşmayan bir heykel tasavvur edemezsek, hücreler ve dokulardan oluşmayan bir insan da tasavvur edemeyeceğimizi iddia etmelidirler. Tablo şöyledir: Esas olarak psikolojik varlıklar olan kişiler, esas olarak biyolojik varlıklar olan insanlardan oluşmuşlardır. İnsanların kendileri de farklı özdeşlik şartları olan insan biçimli canlı doku kütlesinden oluşmuştur. Sanki bir yapılı-nesneler-hiyerarşisi var gibidir. Yani ikiden fazla sayıda maddesel olarak çakışan nesne bulunabilir. Shoemaker ve Rudder Baker, insan bir canlı doku kütlesinden oluşmuştur, diye bir şeyi açıkça söylememektedirler. Bununla birlikte, onları kişinin insandan oluştuğunu söyleme noktasına vardıran aynı akıl yürütme şekli, onları insanın bir canlı doku kütlesinden oluştuğunu iddia etme noktasına da vardırmalıdır.</p>

  <p class="normal">Diğer yandan çakışmayı reddediyorum ve benim sandalyemde oturup kitap okuyan tek varlığın, bir organizma, bir insan olduğunu savunuyorum. İnsan, mekânını bir kişiyle veya bir canlı doku kütlesiyle (buna literatürde zaman zaman “vücut” denmektedir) paylaşmamaktadır. Ne kişi ne de vücut, öz kavramı değildir. Dolayısıyla, “O nedir?” sorusuna ancak “insan” diye cevap verebiliriz. Animalizme karşı çakışma suçlamalarına IV. Bölüm’de ve daha sonra VIII. Bölüm’de dönerek bunları ayrıntılı olarak tartışacağım.</p>

  <p class="normal2">İnsan, Levent’in Yerine mi Geçti?</p>

  <p class="normal">Şimdi, ikilemin diğer ucunu ele almak istiyorum. Çakışan nesneleri kabul etmek istemeyen bir Psikolojik Yaklaşım savunucusu, tam Levent’in yok olduğu anda İnsan’ın varlık kazandığını savunabilir. Başlangıçta sadece bir varlık, kişi vardı ve Levent yok olunca İnsan sahneye çıktı. Yani zihinsel içeriklerin ve yeteneklerin kaybedilmesiyle, öze ilişkin bir değişiklik meydana geldi. Esas olarak psikolojik bir varlık olan kişi yok oldu ve onun yerine başka bir varlık geçti. Bir tür değişikliği meydana geldi. Levent’in uğradığı değişiklik ile, bir hamur parçası fırına konulup yarım saat sonra fırından ekmeğin çıkması veya ahşap bir evin yanarak küle dönmesi sırasında meydana gelen değişiklik aynı türdendir.</p>

  <p class="normal">Bu bakış açısı, nesnelerin çakışmasını kabul etmediğinden, sağduyuya daha fazla hitap edebilir. Bununla birlikte, çok ikna edici değildir. Birincisi: Levent’in varlığını kaybetmesinden önce bir insanın mevcut olduğu aşikar gibi görünmektedir. Levent bir kişidir; esas olarak psikolojik olan bir varlıktır. Ama, orada aynı zamanda biyolojik bir varlık da vardı; soluk alıp veren, yerdiklerini sindiren, yaşlanan bir varlık.</p>

  <p class="normal">Eğer, kişinin ortadan kalkmasıyla ortaya bir insan çıkıyorsa, o zaman iki insan bulunmaktadır; aynı türden olan ve aynı anda tamı tamına aynı yeri işgal eden iki nesne bulunmaktadır. Bu, yaygın olarak kabul edilmiş olan bir ilkeye; yani aynı türden olan iki nesne aynı anda aynı yeri işgal edemez, ilkesine aykırı görünmektedir.<sup class="calibre3"><a href="../Text/Ben_Neyim_split_015.html#footnote-1152-51" id="footnote-1152-51-backlink">[51]</a></sup> Bunu kabul etmek, iki elmanın veya iki masanın aynı anda aynı yeri işgal edebileceğini söylemekle aynı şeydir. Bu görüşün savunucuları, kişinin bir tür olduğu görüşünü muhafaza edip yine de çatışan nesneleri kabul etmek istemediklerinde işte böyle bir bedeli ödemek zorunda kalmaktadırlar. Bence, bu fazla yüksek bir bedeldir.</p>

  <p class="normal2">Cenin Sorunu</p>

  <p class="normal">Bunlara ilave olarak, hem Çakışmacı Görüşün savunucularının hem de alternatif teorinin savunucularının uğraşmak zorunda oldukları başka ciddi sorunlar da vardır. Diğer bütün dejeneratif hastalıklarda olduğu gibi, Alzheimer hastalığında da zihinsel içeriklerin ve yeteneklerin kaybedilmesi, tedrici olarak gerçekleşen bir süreçtir. Hastalığın ortalama süresi altı yıldır. Hafıza bozuklukları daha ilk aşamada başlamaktadır. İlk aşamanın süresi, bir ila üç yıldır. Son aşamada anlama ve idrak yeteneğinde ve sinir sisteminde ciddi bir bozulma meydana gelmektedir ve sonunda hasta bitkisel hayata girmektedir. Bu son aşama bile, bir yıl sürebileceği gibi yıllarca devam da edebilmektedir.<sup class="calibre3"><a href="../Text/Ben_Neyim_split_015.html#footnote-1152-52" id="footnote-1152-52-backlink">[52]</a></sup> Dolayısıyla öze ilişkin değişikliğin tam olarak ne zaman meydana geldiğini, yani Levent’in tam olarak ne zaman varlığını kaybedip yerine İnsan’ın geçtiğini söylemek son derece zordur.</p>

  <p class="normal">Benzer türde başka bir değişimi, ceninden bebeğe ve bebekten Locke’un anlamında kişiye geçişi, düşündüğümüzde de bu açıklamayı benimsemek son derece sorunlu görünmektedir. Döllenmeden bir hafta sonra, insan embriyosu kişi değildir. Rudder Baker’ın sözleriyle, “kişinin Psikolojik Yaklaşımlarının hangisini benimsersek benimseyelim, psikolojik özellikleri olmayan cenin, kişi değildir.”<sup class="calibre3"><a href="../Text/Ben_Neyim_split_015.html#footnote-1152-53" id="footnote-1152-53-backlink">[53]</a></sup> Ceninin hatıraları yoktur, arzuları yoktur, rasyonelliği yoktur, özgür iradesi yoktur, kendi olma veya zaman duygusu yoktur, geleceğine ilişkin planları yoktur, psikolojik hayatı yoktur, birinci şahıs perspektifi yoktur. Hatta duyuları olan bir varlık bile değildir. Döllenmeden altı hafta sonra beyni ortaya çıkmaya başlar. Cenin o noktadan sonra, yavaş yavaş duyuları olan bir varlık olmaya başlar. Beyin, bir duyu ve düşünce organı olarak işlemeye en az dört hafta daha geçtikten sonra başlar. Öte yandan cenin, ancak altı ay sonra birtakım zihinsel içerikler kazanır. Öyle görünüyor ki –herhalde Rudder Baker de bunu kabul ederdi– dört aylıktan genç cenin, benim ele almakta olduğum Psikolojik Yaklaşımın çağdaş versiyonlarına göre kişi olarak görülemez. Bundan da çok sonra Locke’un anlamında kişi olarak, yani farklı zaman ve yerlerde de olsa kendini kendisi olarak gören rasyonel bir varlık olarak görülebilir.</p>

  <p class="normal">Buna göre, Psikolojik Yaklaşımın hangi versiyonunu benimsersek benimseyelim, yetişkin bir kişi, iki aylık bir ceninle veya yeni doğmuş bir bebekle psikolojik süreklilik içinde, dolayısıyla özdeş olamaz. Benzer şekilde bunamanın son aşamasında bulunan bir hastayla da psikolojik süreklilik içinde ve özdeş olamaz. Eğer Psikolojik Yaklaşımın bir savunucusu, bir varlığın bütün zihinsel yeteneklerini kaybettiği anda öze ilişkin bir değişikliğin meydana geldiğini iddia ederse, aynı şeyi ceninin durumunda da söylemesi gerekir. Ceninin, zihinsel özellikler ve bir psikolojik hayat kazanmakla ortadan kalktığını ve yerine bir kişinin geçtiğini iddia etmesi gerekir. Ceninin kişiye dönüştüğünü söyleyemez, çünkü kişi bütün bu özelliklere esas olarak sahiptir. Hiçbir şey kişiye <span class="ideitalik">dönüşemez</span> ve kişi de herhangi bir başka bir şeye <span class="ideitalik">dönüşemez</span>. Psikolojik Yaklaşım savunucusunun tek alternatifi, beyin işlemeye başladığında ceninin ortadan kalktığını ve kişinin varlık kazandığını iddia etmektir ki, bu da kişilerin hiçbir zaman cenin olmadıklarını söylemekle aynı şeydir.</p>

  <p class="normal">Çakışmacı Görüşün savunucuları da aynı sorunla karşı karşıya kalmaktadır. Ana rahminde veya doğumda kişi bulunmadığına göre insan, varlığının bu ilk aşamalarında bir kişiyi teşkil etmemektedir. Bir kişi teşkil etmeye ve onunla aynı mekânı paylaşmaya, kişi varlık kazandığı zaman, birtakım psikolojik özellikler gözlemleyebildiğimiz zaman başlar. Yani insanın tek başına varoluşu, bir psikolojik varlık kazandığı zaman sona erer ve insan, her an, bu yeni varlık, esasa ilişkin psikolojik özelliklerini kaybederse veya kaybettiği zaman yine eski yalnız günlerine dönebilir. Yukarıda tartıştığım gibi, bu özelliklerin kazanılması ve kaybedilmesi bir gecede olacak şeyler olmadığından, ne zaman tek başına bir insanın bulunduğunu ve ne zaman insanın onunla aynı mekân ve atomları paylaşan bir psikolojik arkadaşı olduğunu belirlemek bazen çok zor olabilir. Cenin sorunu denilen soruna, izleyen bölümde döneceğim.</p>

  <p class="normal2">Özet</p>

  <p class="normal">Psikolojik Yaklaşımın savunucularının, eğer izafi bir özdeşlik kavramını veya dört boyutçuluğu benimsemiyorlarsa, bu bölümde sunduğum ikilemin uçlarından birini seçmek zorunda olduklarını savunuyorum. Levent ile İnsan’ın özdeş olduklarını iddia edemeyeceklerine göre, izleyen iki görüşten birini seçmek zorundadırlar. Üzerine-meydana-gelme ilkesini reddedip İnsan ile Levent’in, her ne kadar aynı mikroyapıya sahip olsalar da ve her ne kadar ikisi arasında hiçbir gözlemlenebilir –ampirik– farklılık yoksa da, özdeş olmadıklarını iddia edebilirler. Buna göre, önce İnsan varlık kazanmaktadır ve sonra, birtakım psikolojik özelliklerin ortaya çıkmasıyla psikolojik devamlılık koşullarına sahip olan başka bir birim, Levent varlık kazanmakta ve İnsanla aynı mekânı paylaşmaya başlamaktadır. İnsan ile Levent, uzun yıllar birlikte varoluşlarını sürdürmektedir.</p>

  <p class="normal">Psikolojik özellikler kaybedildiğinde, Levent’in varlığı sona ermektedir ve İnsan yeniden tek başına varoluş haline dönmektedir. Eğer ontolojilerine çakışan nesneleri kabul etmek istemezlerse, o zaman, ikilemin diğer ucunu kabul edip, zihinsel içerikler ve yetenekler kaybedildiğinde Levent’in varoluşunun sona erdiğini ve onun yerine İnsan’ın geçtiğini göstermeleri gerekir ki, bu durumda, beynin işlemeye başlamasıyla ceninin öze ilişkin bir değişikliğe uğradığını ve ceninin yerine bir kişinin geçtiğini de kabul etmeleri gerekecektir. Bunların her ikisi de, hiç arzu edilmeyecek nitelikte sonuçlardır.</p>
</body>
</html>
