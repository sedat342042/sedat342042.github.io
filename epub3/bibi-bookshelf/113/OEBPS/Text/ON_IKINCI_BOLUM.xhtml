<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
<head>
  <title>ON_IKINCI_BOLUM.xhtml</title>
  <link href="../Styles/stylesheet.css" rel="stylesheet" type="text/css"/>
  <style type="text/css">
/*<![CDATA[*/

  @page {
    margin-bottom: 10pt;
    margin-top: 10pt
    }
  @font-face {
    font-family: Serif12 Beta;
    font-style: normal;
    font-weight: normal;
    src: url(../Fonts/Serif12BetaRoman0001.ttf)
    }
  @font-face {
    font-family: Serif12 Beta;
    font-style: normal;
    font-weight: bold;
    src: url(../Fonts/Serif12BetaBold0001.ttf)
    }
  @font-face {
    font-family: Gill Sans;
    font-style: normal;
    font-weight: normal;
    src: url(../Fonts/GillSans0001.ttc)
    }
  @font-face {
    font-family: Serif6 Beta;
    font-style: normal;
    font-weight: normal;
    src: url(../Fonts/Serif6BetaItalic0001.ttf)
    }
  @font-face {
    font-family: Helvetica Neue LT Std;
    font-style: normal;
    font-weight: normal;
    src: url(../Fonts/HelveticaNeueLTStd-Cn0001.ttf)
    }
  /*]]>*/
  </style>
</head>

<body class="calibre">
  <div class="generated-style" id="on-ikinci-bolum">
    <div class="calibre2" id="calibre_pb_0"/>

    <h1 class="bolum-ismi" id="toc-anchor" xml:lang="tr"><span class="bolum-ismi1">On ikinci bölüm</span></h1>

    <h2 class="bolum-ismi-2-satir" id="toc-anchor-1" xml:lang="tr"><span class="bolum-ismi1">Aydın, asker, devlet, demokrasi...</span></h2>

    <p class="arabaslik" xml:lang="tr"><span class="bold">Fanatizm tam bir ahmaklık. İnsanlığın karşı karşıya kaldığı en tehlikeli kötülük...</span></p>

    <p class="duz" xml:lang="tr"><span class="duz1">Özgür ruhlu insanlar!</span></p>

    <p class="duz" xml:lang="tr"><span class="duz1">Günlüğümden bir başlık. Paris, 1 ocak 1997. Ayşe’yle birlikte Montmartre’ı keşfetmeye çalışıyoruz. Yılın ilk günü. Pırıl pırıl bir hava. Beyaz boyalı, tek katlı bir evin girişine bir plaket çakılmış: “Place Emile Goudeau 13, Bateau-Lavoir, Picasso 1900’lerin başlarında burada yaşadı.”</span></p>

    <p class="duz" xml:lang="tr"><span class="duz1">Ünlü sanatçılara mekân olmuş bir adres. Etkilemiş beni. Belki de Paris, yılın ilk günü...</span></p>

    <p class="duz" xml:lang="tr"><span class="duz1">Günlükteki satırların şöyle: “Özgür ruhlu insanlar... Kendi ülkelerindeki düzene isyan edip gelmişler. Paris onlara kucağını açmış... Özgür ruhlu, yaratıcı insanların kurulu düzene isyanı olmasaydı, meydan okumasalardı, insanlık daha güzeli, daha hakçayı, daha mutlu olanı yakalayamazdı. Selam onlara!”</span></p>

    <p class="duz" xml:lang="tr"><span class="duz1">Picasso’ya selam çaktın!</span></p>

    <p class="duz" xml:lang="tr"><span class="duz1">1985 yılında Madrid’de Picasso’nun</span> <span class="italik-yaz">Guernica</span><span class="duz1">’sını ilk kez gördüğüm zaman yakalandığım duygu fırtınasını hiç unutmam. Acının, dehşetin, zulmün, korku ve öfkenin, muhteşem bir protestonun resmiydi</span> <span class="italik-yaz">Guernica.</span> <span class="duz1">Aynı zamanda umudun resmiydi. O acının ve yıkımın içinde bir sap çiçek vardı, umudu temsil eden...</span></p>

    <p class="duz" xml:lang="tr"><span class="duz1">Picasso’nun</span> <span class="italik-yaz">Guernica</span><span class="duz1">’sı bugün artık İspanya’da demokrasinin simgesi.</span></p>

    <p class="duz" xml:lang="tr"><span class="duz1">Özgürlüğün de bir bedeli var!</span></p>

    <p class="duz" xml:lang="tr"><span class="duz1">Bir yılbaşı günü Paris’te Picasso’ya, “özgür ruhlu insanlar”a çaktığın selamı anlıyorum. Ama unutma! Picasso’nun da “yol arkadaşlığı” var.</span></p>

    <p class="duz" xml:lang="tr"><span class="duz1">Stalinizm’i görmezlikten gelmişti Picasso. Ve ona, yıllar sonra Nobel Edebiyat Ödülü’nü kazanacak olan Polonyalı şair Czeslaw Milosz 1956 yılında şöyle bir açık mektup yazmıştı: “Sovyetler Birliği’nde ve Halk Demokrasileri’nde resim sanatının sistemli bir biçimde tahrip edildiği, yok edildiği bir dönemde, Stalin rejimini göklere çıkaran bildirilerin altına isminizi koydunuz. Karşı tarafta yer almanız dengeleri öylesine etkiledi ki, Doğu’da bu saçmalıklara teslim olmak istemeyenlerin ümitleri yok oldu. Bu desteğiniz teröre yardımcı olabildiğine göre, muhalefetiniz kim bilir ne kadar işe yarardı.”<a class="calibre1" href="#footnote-231-1" id="footnote-231-1-backlink">[1]</a></span></p>

    <p class="duz" xml:lang="tr"><span class="duz1">“Yol arkadaşlığı” vardı ama yüzyılın en büyük ressamıydı Picasso. Nâzım Hikmet de Pablo Neruda da Batı demokrasisini sevmediler, bir dönemde “yol arkadaşlığı” yaptılar ama çağımızın büyük şairleriydiler. Şiirleriyle güzeli, adaleti, eşitliği, dayanışmayı anlattılar, öğrettiler, aşıladılar.</span></p>

    <p class="duz-ilk-paragraf" xml:lang="tr"><span class="duz1">Aydınlarla demokrasi ilişkisi... Bizde de aydınların bir bölümü demokrasiyi gerçek anlamıyla içlerine sindiremediler. Demokrasiden başka başka şeyleri anladılar. Ya da demokrasinin ne olduğunu öğrenemediler. Devletle modernleşme tarihinden kaynaklanan ilişkileri de onları demokrasi konusunda çelişik tavırlara itti. Demokrasi demokrasi diye çok haykırdılar. Bu yüzden baskı gördüler. Hapishanelerden, işkencehanelerden geçtiler. Ama yine de özgürlükçü demokrasi açısından her zaman tutarlı, doğru tutumlar sergileyemediler.</span></p>

    <p class="duz" xml:lang="tr"><span class="duz1">Senin kişisel tarihin zaten bunun tipik bir örneği sayılabilir. Şu satırları yazarken 54 yaşındasın. Özellikle son çeyrek yüzyıldır ucu açık sorularından biri belki hiç değişmedi: “Çağdaş yaşamın temel koşulu olan çoğulcu ve özgürlükçü demokrasinin Türkiye’de geri dönülmez biçimde yerleşememiş olması nedendir? Bunun elbette ki birçok nedeni var. Kimileri bunu çeşitli yapısal nedenlere bağlıyor. Türkiye’nin sosyo-ekonomik açıdan yeterince gelişmiş bir ülke olmayışı... Demokratik kurumların Batı’yı taklit ederek dışarıdan ithal yoluyla ve tepeden inme bir biçimde getirilmiş oluşu... Demokratik bir düzenin temeli olan sivil toplum kurumlarının güçsüzlüğü... Toplumun yeterince örgütlenmiş olmayışı vs...</span></p>

    <p class="duz" xml:lang="tr"><span class="duz1">Başkaları kültürel etkenler üzerinde duruyor. Türk toplumunda genel eğitim ve kültür düzeyinin geriliği; demokrasinin uğrunda fazla bir mücadele verilmeksizin benimsenmiş oluşu; demokratik bir yaşamın gerektirdiği hoşgörü ve uzlaşma geleneklerinin özellikle politikacılar katındaki zayıflığı ve bu bağlamda en sık sözü edilen etkenler.</span></p>

    <p class="duz" xml:lang="tr"><span class="duz1">Türkiye’de demokratik düzenin geri dönülmez bir biçimde yerleşmiş olup olmadığıyla ilgili kuşkuları haklı kılan etkenler arasında üzerinde pek fazla durulmayan biri, bence Türkiye’de aydınların demokrasiye inançsızlıkları ya da demokrasiye yeterince güçlü bir inançla bağlı olmayışları. Kendilerini ister milliyetçi, Müslüman, sosyalist, ister sosyal demokrat, liberal, ortanın sağında ya da solunda olarak tanımlasınlar, aydınlarımız arasında özgürlükçü demokrasi fikrinin yeterince sağlam bir temel edinememiş oluşunu, demokrasimizin en temel zaaflarından biri olarak görüyorum.</span></p>

    <p class="duz" xml:lang="tr"><span class="duz1">Türkiye’de birçok ‘fikir’ kendine militan bulabilmiştir. Ama demokrasi fikrinin militanları pek yoktur. Bu yüzden ülkemizde çoğulcu ve özgürlükçü demokrasi, güçlü bir entelektüel, düşünsel dayanak edinebilmiş değildir. Oysa bir ülkede demokratik düzenin belki en önemli güvencesi, o ülkenin siyaset, iktisat ve kültür eliti (seçkinleri) ve özellikle aydınları arasında demokrasi bilinci ve inancının yerleşmesidir diye düşünüyorum.</span></p>

    <p class="duz" xml:lang="tr"><span class="duz1">Türkiye’nin yaklaşık son kırk yıllık demokrasi tarihine baktığımız zaman, aydınlarımız arasında demokrasiye açık muhalefetin, demokrasi ‘düşmanlığı’nın giderek marjinalleşmekte olduğunu kabul etmemiz gerekiyor. 12 Eylül ve bunu izleyen askeri yönetim döneminin acı deneyleri ertesinde, temel hak ve özgürlüklere dayalı çoğulcu demokrasinin üstünlükleri ve erdemleri konusunda görünürde genel bir mutabakat sağlanmıştır.</span></p>

    <p class="duz" xml:lang="tr"><span class="duz1">Peki, Türkiye’de aydınlar arasında demokrasi fikrinin yeterince sağlam bir yer edinmemiş olması nasıl açıklanabilir? Çoğunluğun oyuna ve başkalarının görüşlerine saygıyı şart koşan demokratik rejimin, aydınlar arasında yaygın ‘kurtarıcılık’ geleneği ile ters düşmesi, önemli bir neden olabilir. Bu gelenekle yakından ilgili olan hayli güçlü, tepeden inmeci (Jakoben) ve devletçi zihniyetin başka bir etken olduğu düşünülebilir. Türkiye piyasasında ‘bilgi ve kültür sermayesi’nin fazla bir değer taşımaması; sahiplerine ne fazla bir saygınlık ne de önemli bir gelir getirmesi, aydınlarımızı demokrasiden ‘yabancılaştıran’ bir etken olabilir.</span></p>

    <p class="duz" xml:lang="tr"><span class="duz1">Ben felsefi etkenin, 1980 öncesinde yaygın antidemokratik düşünce akımlarının yeterli bir eleştirisinin ve özeleştirisinin yapılmamış olduğunu düşünüyorum. Daha önce çoğulcu ve özgürlükçü demokratik düzenin bir aldatmaca olduğunu savunanlar, bugün neden ‘daha çok’ demokrasi istiyor? Daha önce bir piyasa ekonomisinin yalnızca tahakküm ve sömürü getirdiğini savunanlar, neden bugün devletçiliğe karşı çıkıyor? Dünkü görüşler neden ‘yanlış’tı ve bugünkü görüşler neden ‘doğru’dur?</span></p>

    <p class="duz" xml:lang="tr"><span class="duz1">Bu benzeri sorular tartışılmadan, son yirmi otuz yılın muhasebesi yapılmadan, aydınlarımız arasında demokrasi anlayışının kök salmasının, güçlü bir demokrasi kültürünün gelişmesinin, Türkiye’de demokratik düzenin sağlam bir entelektüel temele dayanmasının zor olacağını düşünüyorum.</span></p>

    <p class="duz" xml:lang="tr"><span class="duz1">Kişilerin gerekçelerini açıklama gereğini duymaksızın, bunun entelektüel anlamda hesabını vermeksizin, kolaylıkla fikir değiştirdikleri; öte yandan, fikir değiştiren insanların (bu sanki felsefi değil de ahlaki bir meseleymiş gibi) ‘davaya ihanet eden dönekler’ olarak suçlandıkları bir ortamda, benim burada önerdiğim türden bir entelektüel muhasebenin yapılmasının hayli güç olduğunu biliyorum. Ama bir işin güç olması, onu ne olanaksız ne de gereksiz kılıyor.”<a class="calibre1" href="#footnote-231-2" id="footnote-231-2-backlink">[2]</a></span></p>

    <p class="duz" xml:lang="tr"><span class="duz1">Bu kitapta şimdi senin yaptığın ‘entelektüel bir muhasebe’ mi?</span></p>

    <p class="duz" xml:lang="tr"><span class="duz1">Deyimlendirmeyi başkaları yapsın. Ancak kendi kendimle hesaplaşmaya çalışıyorum. Kendimden korkmadığım için de, hangi ölçülerde bilmiyorum ama bir iç muhasebe yapıyorum. Kendi kendimi aldatmak istemiyorum. Çünkü yalanda yaşamak istemiyorum. “Önce halka örnek olabilmek için aydının kendisiyle hesaplaşma vakti gelmiştir. Yazarlar da romanlarında, hikâyesinde, şiirinde bu hesaplaşmaya girişmelidir. Kendinden korkanlara bir diyeceğimiz yok tabii.”<a class="calibre1" href="#footnote-231-3" id="footnote-231-3-backlink">[3]</a></span></p>

    <p class="duz-ilk-paragraf" xml:lang="tr"><span class="duz1">Aydın üzerine bir not buldum günlüğümde. 7 aralık 1986, pazar. Önce, Necdet Uğur’un bir sözünü not etmişim: “Bizde aydın, Batı’dakinin tersine devletin bir ürünü olmuştur. Devlet tarafından yetiştirilmiş, yaşam boyu devlet için çalışmış, tarihten görev almış gibi devletin geleceğinden kendini sorumlu saymıştır. İkinci Dünya Savaşı sonrasında bu durum yavaş yavaş değişmiştir.”</span></p>

    <p class="duz" xml:lang="tr"><span class="duz1">Bundan sonra da düşünmeye koyulmuşum: çağdaşlığın, Aydınlanma’nın devlet eliyle, tepeden dikte edilmesi sürecini düşün. Devlet değil mi yeni tip bir aydın “üreten?” Atatürk’ün “kültür devrimi” bir bakıma devlet eliyle yetiştirilen kadrolara teslim edilmedi mi?.. Medeni Hukuk’u, Ticaret Hukuku’nu Batı’dan aldı. Hukuk fakültelerini kurdu. Hukuk devrimiyle birlikte eğitim reformunu gerçekleştirdi. Batı’ya öğrenci gönderdi. Öğretmen gönderdi. Batı’dan bilim adamlarını getirdi. Konservatuvar kurdu. Güzel Sanatlar Akademisi kurdu. Avukatlar, yargıçlar, sanatçılar, hukukçular, bilim adamları, gazeteciler yetişmeye başladı. Modernleşmede devlet eliyle yol alındı. Aydın da bu sürecin ürünü olduğu için devletin yanında yer aldı.</span></p>

    <p class="duz" xml:lang="tr"><span class="duz1">Yani devletle aydının kavgası yoktu!</span></p>

    <p class="duz" xml:lang="tr"><span class="duz1">Batı’da, Avrupa’da yaşanmış olanın tam tersi bir durum...</span></p>

    <p class="duz" xml:lang="tr"><span class="duz1">On Dokuzuncu Yüzyıl’ın başlarından itibaren Osmanlı’da da durum farklı değildi. Aydın, Türkiye Cumhuriyeti’nde olduğu gibi o zaman da “devletin ürünü” olarak şekillenmeye başladı. İmparatorluğun uğradığı askeri yenilgiler ve yaşadığı ekonomik çöküş, önce askeri alandan başlayarak “kurtuluş”un Batı’da arandığı bir dönemin kapısını açtı. Askeri uzmanlar Batı’dan çağrıldı. Çöküş süreci, Batı’yla temasın kapısını araladı. Osmanlı, hiçbir zaman bir sömürge olmadığı için, yani Batı devletleri tarafından yönetilmediği için, gerilemenin, çöküşün nedenlerini kendi dışında değil, daha çok kendi içinde aradı. O yüzden fazla bir komplekse kapılmaksızın, karşısında gerilemeye başladığı Batı’ya döndü yüzünü...</span></p>

    <p class="duz" xml:lang="tr"><span class="duz1">Bu arada Fransız İhtilali’nin yaydığı fikirlerin etkisiyle hürriyet sözcüğünün, vatan sözcüğünün telaffuz edilmeye başlamasıyla devlet ile aydın hafif tertip karşı karşıya gelmeye koyuldu. Ama “aydın” o kadar kendi ayakları üstüne basamaz durumdaydı ki, geçinebilmek için yalnız devletin eline bakardı. Hatta devletin sürgüne gönderdiği Osmanlı aydınlarının cebine parayı “devlet”, “padişah” koyardı. Bunun içindir ki Osmanlı döneminde “aydın” işte ancak o kadar “bağımsız” olabildi devletten...</span></p>

    <p class="duz" xml:lang="tr"><span class="duz1">Bir yerde cüzdanıyla da devlete bağlı bir aydın türü...</span></p>

    <p class="duz" xml:lang="tr"><span class="duz1">Batı’da ise aydın genellikle kurulu düzenle, devletle kavga etmiş, çatışmıştır. Otoriteye karşı çıkmış, sorgulamıştır. Kendisine verileni kabul etmekten çok, kuşkucu olmuş, eleştirmiştir. Bu özellikleriyle de uygarlığın gelişiminde motor işlevini üstlenmiştir. O yüzden aydının tarih içindeki ilerici yanı ağır basmıştır.</span></p>

    <p class="duz" xml:lang="tr"><span class="duz1">Batı’da aydının devletten bağımsız davranabilmesinin temelinde ekonomik nedenler de yatıyordu: devletin eline bakmaksızın, ondan bağımsız olarak hayatını kazanabilmesi, ekmeğini devlet dışındaki işlerden çıkarabilmesi... Batı’da Ortaçağlardan itibaren bu var. Kapitalizmin gelişmesi, kentleşmeyle birlikte sivil toplumun serpilmesi, aydını devletten bağımsız kılmaya yöneltti. Avukatı, doktoru, sanatçısı, yazarı, gazetecisi, öğretmeni toplumun farklılaşması sayesinde devletten bağımsız ayakta durabiliyor, yaratabiliyor, fikri ürünlerini ortaya koyup satabiliyordu.</span></p>

    <p class="duz" xml:lang="tr"><span class="duz1">Bizde ise bu süreç çok gecikmeli yaşandı. 1950’lerde ufak ufak başladı. 1980’lerde hızlandı. Sivil toplumun gelişmesi Batı’ya göre çok gecikti bizde... Kitap yazarak, roman, şiir yazarak, resim yaparak, tiyatro yaparak, film çevirerek, yaratıcılığını, özgürlüğünü kullanarak hayatını kazananların sayısı özellikle son çeyrek yüzyılda artmaya başladı. Ama devlet yine güçlü kalmaya devam etti. Örneğin sinemacısı da, tiyatrocusu da devletin kendi elinden tutmasını bekledi uzun yıllar...</span></p>

    <p class="duz" xml:lang="tr"><span class="duz1">Ayrıca unutma: özel mülkiyetin bizde doğru dürüst kabulü ya da yasaya bağlanması On Dokuzuncu Yüzyıl’ın ortalarını buldu. Bu topraklara matbaa ancak On Dokuzuncu Yüzyıl’da geldi. Osmanlı aydınının yazılı kitaba kavuşmasının geçmişi çok uzun değildi.</span></p>

    <p class="duz" xml:lang="tr"><span class="duz1">Osmanlı’da devlet ne kadar merkezi ve güçlü ise Cumhuriyet devleti de öyle oldu. Ancak Cumhuriyet döneminde devlet, “modernleşme ve Batılılaşma”nın bir yerde “öncüsü” oldu. “Türk Rönesansı”nın öncülüğünü devlet yaptı. Aydını da, burjuvayı da, kapitalisti de bir yerde “imal eden” devlet oldu. Batı’da aydın, devletle kavga ede ede kimliğini buldu. Bizim tarihimizde ise devlet karşısında aydın genellikle boynu bükük kaldı. Kavgası ve bağımsızlığı daha çok 1950’lerde başladı.</span></p>

    <p class="arabaslik" xml:lang="tr"><span class="bold">Zihin yapısına ilişmeden, hiçbir toplumda önemli yenilik beklenemez!</span></p>

    <p class="duz" xml:lang="tr"><span class="duz1">Bizim tarihimizde devlet ve toplum ilişkisiyle ilgili olarak şöyle diyenler de var: toplum kendi başına bırakılsaydı, tepeden bir şeyler dikte edilmeseydi, yani kendi tarihini yaşayabilseydi, bugün kendisiyle daha barışık, daha demokratik bir ülkemiz olmaz mıydı?</span></p>

    <p class="duz" xml:lang="tr"><span class="duz1">Atatürk’e ve Cumhuriyet Devrimi’ne yöneltilen eleştirilerden biridir bu. Tarihe keşkelerle bakmak olanaksız. “Toplum kendi başına bırakılsaydı daha mı iyi olurdu?” sorusunun karşılığı bugün bilinemez. Tarihte yaşanan yaşanmış bir kere. Türkiye modernleşmede bir yere gelmiş. Cumhuriyet Devrimi bir geçiş dönemiyle Türkiye’nin özgürlükçü demokrasiye adım atmasını sağlamış. Buna karşılık örneğin bir Mısır, modernleşme olayına bizden önce başlamış olmasına rağmen, yakın tarihinde bizim Cumhuriyet Devrimi’ne benzer bir reformcu sıçrayışa sahne olmadığı için Türkiye’nin birçok açıdan bayağı gerisinde kalmıştır. 7 aralık 1986 tarihinde günlüğüme düştüğüm notlar böyle...</span></p>

    <p class="duz" xml:lang="tr"><span class="duz1">Şurası bir gerçek: “Zihin yapısına ilişmeden, hiçbir toplumda hiç bir önemli yenilik beklenemez. Atatürk bu hakikati biliyordu.”<a class="calibre1" href="#footnote-231-4" id="footnote-231-4-backlink">[4]</a> O yüzden Türk modernleşmesinde devlet öncü bir role sahip. “Gerçekten demokrat bir memlekette ibadet kanunla sağlanmaz. Ama, biz düpedüz demokrat bir memleket değiliz. Biz, devrim içinde olan bir memleketiz. Bu yüzden birçok şeyi kanuna bağlamışız. Başka memleketlerde bir tarih ve bir akademi işi olan yazıyı bizim memlekette kanun tespit etmiş. Başka memleketlerde sadece bir örf işi, bir gelenek işi olan kıyafeti bizim memleketimizde kanun tespit etmiş. Başka memleketlerin kanları ile kurdukları demokrasiyi biz kanunla yaratmışız.”<a class="calibre1" href="#footnote-231-5" id="footnote-231-5-backlink">[5]</a></span></p>

    <p class="duz" xml:lang="tr"><span class="duz1">Modernleşme ülkeden ülkeye değişik. Almanya’da Prusya geleneği var. Modernleşme Prusya’da On Sekizinci Yüzyıl’ın sonundan itibaren tepeden dikte edildi. Almanya’nın birliği böyle sağlandı. Onun için de devlet, Almanya’da hep güçlü bir kurum oldu. O yüzden verdiğini bazen geri aldı. Hitler’in tarih sahnesine çıkmasında rol oynayan, Almanya’da demokrasinin oturmasını geciktiren etkenlerden biri de kaynağını Prusya’dan alan güçlü devlet geleneği idi. Modernleşme Rusya’da Deli Petro, Japonya’da Meici dönemlerinde “tepeden inme” oldu.</span></p>

    <p class="duz" xml:lang="tr"><span class="duz1">İngiltere’de zamana yayılarak tabandan gelen bir modernleşme var. Ayrıca, koca bir dünya imparatorluğunun kendi yurttaşlarına sağlayabildiği refah ve sivil toplumun gücü de devletin gücünü dengeleyebildi.</span></p>

    <p class="duz" xml:lang="tr"><span class="duz1">Ekonomik refah ve devlet dışında gelişen sivil toplumun önemi... Bu açılardan Amerika’da gördüğümüz modernleşme çok dikkat çekici tabii. O uzak kıtada, “yeni dünya”da Avrupa’dan kaçanlar uçsuz bucaksız zengin topraklara yayıldılar. Sonra kendileri kurdular devletlerini. Valilerini, şeriflerini, yargıçlarını, öğretmenlerini kendileri seçtiler. Devleti ekonomiye karıştırtmadılar. Devlet, dinden, inançla ilgili konulardan uzak dursun, eşit mesafede dursun dediler. Böylece her şey tabandan geldi. 1978 yılında ilk kez Amerika’yı dolaşırken şaşırmıştım. Özellikle taşrada, küçük yerlerde nereye gitsem, kiminle konuşsam sık sık “Devlet karışmasın! Devlet gölge etmesin!” sözleri kulağıma çalınmıştı. Bizden ne kadar farklıydı. Bizde ise devlet hep “baba”dır. Türkiye’de nereye gitsen, devletten yardım beklenir, iş, avanta beklenir!</span></p>

    <p class="arabaslik" xml:lang="tr"><span class="bold">Asker, Türkiye’nin kökleri tarihe uzanan gerçeği...</span></p>

    <p class="duz" xml:lang="tr"><span class="duz1">Turgut Özal’ın 1980’lerdeki bir sözünü hatırladın mı?</span></p>

    <p class="duz" xml:lang="tr"><span class="duz1">“Amerika’da devletle demokrasiyi çiftçiler, tüccarlar kurdu. Bizde ise devleti kuran asker. Onun için de kendisini her şeyin sahibi görüyor. Bu nedenle de demokrasinin gelişmesi için biraz daha sabır lazım.”<a class="calibre1" href="#footnote-231-6" id="footnote-231-6-backlink">[6]</a></span></p>

    <p class="duz" xml:lang="tr"><span class="duz1">Evet, Cumhuriyet devletini kuran asker... Osmanlı’dan beri modernleşme hamlelerine damgasını vuran asker... Cumhuriyeti kuran asker... Çokpartili döneme geçişte belirleyici rolü oynayan asker... Bu ilerici rol aynı zamanda Türkiye’de demokrasiyle ilgili olarak kendine özgü bazı zorluklar da yaratıyor. Bu daha çok demin de belirttiğim gibi Ordu’nun tarihimizdeki özel durumundan kaynaklanıyor. “Asker, On Dokuzuncu Yüzyıl’ın başından beri Batılı kurumları almayı, çağdaşlaşmanın başlıca yolu saymış. Parlamento da bunlardan biri. Unutmayalım ki, Türkiye Büyük Millet Meclisi’ni kuran Mustafa Kemal de bir askerdir. Ne var ki başka birçok şey gibi bunda da öncülük etmiş olmak, askerde ister istemez, bir sahiplik duygusu, bir sorumluluk, bir çeşit uzaktan denetlemek isteği uyandırıyor.</span></p>

    <p class="duz" xml:lang="tr"><span class="duz1">Sonra da ‘Demokrasiyi kurtarmak, yeniden kurmak, rayına oturtmak’ için müdahaleler... Evet, ilk bakışta, Latin Amerika diktatörlüklerinden ya da ülkeleri uzun süre yönetmek niyetiyle yapılmış darbelerden farklı bir durum söz konusudur ama, müdahale yine müdahaledir: doğal süreçleri keser, gerekli derslerin alınmasını geciktirir, liderlerin kendiliğinden oluşmasını engeller, kurallara fazla ilişip oyunu bozar. Demokrasi eğer özgürlük ile otorite arasında bir denge arayışı ise, Türkiye’deki Ordu hem özgürleşmeyi getiren kurumların öncüsü, hem de otoritenin dayanağı olarak, tahterevallinin iki yanında da vardır.”<a class="calibre1" href="#footnote-231-7" id="footnote-231-7-backlink">[7]</a></span></p>

    <p class="duz" xml:lang="tr"><span class="duz1">Asker, Türkiye’nin, kökleri tarihe uzanan bir gerçeği!</span></p>

    <p class="duz" xml:lang="tr"><span class="duz1">Bugün artık aklı başında hiç kimse -tabii asker de dahil- top tüfek sesleriyle, tank sesiyle uyanmak istemiyor. Rejime askeri müdahaleler artık tarihin malı olmalıdır. Siyasal yarışma ve hesaplaşmaların yolu silah ve şiddetten değil, seçim sandığından, oydan geçmelidir.</span></p>

    <p class="duz" xml:lang="tr"><span class="duz1">Ancak, askeri yönetimlerin yalnız tarihe karışmalarını dilemekle de bir yere varılamaz. Bir 27 Mayıs’ı, bir 12 Mart’ı, bir 12 Eylül’ü tarihsel koşulları içinde yerli yerine oturtmak, nedenlerini, niçinlerini soğukkanlı ve önyargılardan uzak biçimde tartışıp demokrasiye ilişkin dersler çıkarmak zorundayız.</span></p>

    <p class="duz" xml:lang="tr"><span class="duz1">Askeri yönetimler belki de modernleşme çabasındaki, hızla değişen bir Türkiye’nin ödediği bedellerdir. Avrupa ülkeleriyle mukayese edildiğinde, o ülkelerin modernleşme, demokratikleşme yolunda yaşadıkları kanlı devrimler, iç savaşlar, savaşlar, çalkantılar anımsandığında, bizim bugüne kadar ödemiş olduğumuz bedelin hiç de o kadar yüksek olmadığı söylenebilir.</span></p>

    <p class="duz" xml:lang="tr"><span class="duz1">Türkiye belki de Batı’dakilere benzer “büyük kopuşları” yaşamadığı için demokrasisi hâlâ yerli yerine oturamamıştır, kim bilir...</span></p>

    <p class="duz" xml:lang="tr"><span class="duz1">Asker, politika ve demokrasi ilişkisi bu topraklarda güncelliğini kolay yitirmez. Asker, demokrasilerde sivil, seçilmiş otoriteye tabidir. Siyasal iktidarın emrindedir. Öyle olmalıdır!</span></p>

    <p class="duz" xml:lang="tr"><span class="duz1">Ancak, Türkiye’de Cumhuriyet rejiminin kuruluşundan beri devletin edindiği bazı yapısal özellikler, devleti ve orduyu, seçimle gelen hükümetler karşısında güçlü bir konuma oturtmuştur. Hükümetin devlet karşısındaki zayıf konumu, Türkiye’de bazı bakımlardan demokrasinin serpilip gelişmesini köstekleyici rol oynamıştır.</span></p>

    <p class="duz" xml:lang="tr"><span class="duz1">Ama bu konuda yalnız askeri eleştirmek eksiktir. Tek boyutlu bir tutumdur. Politikacıları da eleştirmek gerekir. Çünkü Türkiye’de “sivil” politikacılar eğer şimdiye kadar çaplarıyla, bilgi ve donanımlarıyla siyaset sahnesinde ağırlıklarını yeterince koyabilmiş olsalardı, asker de bugün Batı demokrasilerindeki gibi olağan yerinde olurdu. Bu açıdan Milli Güvenlik Kurulu’nun varlığı ya da örneğin Genelkurmay Başkanlığı’nın Savunma Bakanlığı’na değil de Başbakanlığa bağlı olması pek o kadar fark etmezdi.</span></p>

    <p class="duz" xml:lang="tr"><span class="duz1">Türkiye’de askeri kışlasında tutmak öncelikli olarak politikacının görevidir. Askerin kışlasından çıkması bazen ilk bakışta çare gibi görünmüşse de, her seferinde başka bunalımların, zorlukların tohumlarını atmıştır. O yüzden yakın tarihimizdekilerden yola çıkarak “iyi ya da kötü” diye darbeler arasında ayrım yapmak Türkiye’de demokrasinin geleceği ve rejimin işleyişi açılarından yararlı değildir.</span></p>

    <p class="duz" xml:lang="tr"><span class="duz1">Tarihten ders çıkarmak diye bir şey var. İlle de yaşayarak öğrenmek gerekmiyor. Tarih bilincine sahip olmakla, demokrasi yolunda yanılgılardan kurtulabiliriz.</span></p>

    <p class="duz" xml:lang="tr"><span class="duz1">Karadenizli idama mahkûm olmuş. Sehpada ilmik boynuna geçirilirken sormuşlar, “Son arzun nedir?” diye. Yanıtı “Bu bana bir ders olsun!” demiş... Demokrasimizin yarım yüzyıllık tarihi ve askeri darbeler bende bu fıkrayı çağrıştırır.</span></p>

    <p class="arabaslik" xml:lang="tr"><span class="bold">Ahmak diktatörler! Tarihi yeniden yazmak için tarihi durduracaklarını hayal ettiler!</span></p>

    <p class="duz" xml:lang="tr"><span class="duz1">Çokpartili parlamenter sistem onların gözünde “cici demokrasi” idi. “Karşı devrim”le aynı anlama geliyordu. Bizdeki bazı “Aydınlanmacılar” hiç sevmediler, sevemediler çokpartili sistemi... Demokratlığı değil daha çok “Cumhuriyetçiliği” ön plana çıkarmaya özen gösterdiler. Onların gözünde, İkinci Dünya Savaşı sonrasında başlatılan çokpartili demokrasi “karşıdevrim” niteliği taşıyordu.</span></p>

    <p class="duz" xml:lang="tr"><span class="duz1">İşte bir örnek:</span></p>

    <p class="duz" xml:lang="tr"><span class="duz1">“Yarım yüzyıldır çokpartili demokrasi adıyla yaşananların özde bir ‘karşıdevrim’ niteliği taşıdığı ve ilk on beş yılda yapılanları sulandırmak, gevşetmek, hatta tersine çevirmek amacını güttüğü zaten bilinmekteydi. İnönü’lerin, Menderes’lerin, Demirel’lerin, Özal’ların, Çiller ve Erbakan’ların derece derece sorumlu oldukları bu karşıdevrimin, en sonunda, devrim tarihi derslerine kadar sızmış olması ilginçtir. Bu çürüyüşe daha fazla katlanmak, Cumhuriyet’in yıkılışına seyirci kalmak demektir.”<a class="calibre1" href="#footnote-231-8" id="footnote-231-8-backlink">[8]</a></span></p>

    <p class="duz" xml:lang="tr"><span class="duz1">Bu “takiyyeci demokratlar”a<a class="calibre1" href="#footnote-231-9" id="footnote-231-9-backlink">[9]</a> göre, ne yapmak evladır? Bir darbeyle çokpartili sisteme laik cumhuriyet adına paydos düdüğü çalmak mı?</span></p>

    <p class="duz" xml:lang="tr"><span class="duz1">Yani sizlerin</span> <span class="italik-yaz">Devrim</span> <span class="duz1">dergisinde iki yıl boyunca istediğiniz işi yapmak... Senin iki yıl boyunca</span> <span class="italik-yaz">Devrim</span><span class="duz1">’in ikinci sayfasındaki “Gerici Basında Ne Var Ne Yok” köşesinde, “Kalkın ey ehli vatan! Laiklik elden gidiyor” diye askeri kışkırtman gibi...</span></p>

    <p class="duz" xml:lang="tr"><span class="duz1">4 kasım 1969’da neler yazmışım: “Cumhuriyet tarihinde ilk kez şeriatçı ve mukaddesatçı basın, İnönü’yü övüyor. Kendi açılarından bu akıllıca bir tutum. Zira Atatürk dönemini ‘27 yıllık istibdat’ diye niteleyen bu çevreler, en büyük gelişme ve faaliyet olanağını parlamentoculuk döneminde bulmuşlardır. İnönü, devrimcilere karşı parlamentoculuğun başmuhafızı olduğu sürece, şeriatçılardan destek görmesi doğaldır.”</span></p>

    <p class="duz" xml:lang="tr"><span class="duz1">Şu satırlar da senin:</span></p>

    <p class="duz" xml:lang="tr"><span class="duz1">“Ülkemizde cici demokrasinin kabulüyle birlikte, ağa, tefeci, aracı ve işbirlikçiden oluşan antikemalist karşıdevrimci güçlerin partisi Demokrat Parti bu güçlerin ekonomik ve ideolojik baskısı altındaki geniş kitlelerin oylarıyla sandıktan çıkarak iktidara lök gibi oturmuştu.”<a class="calibre1" href="#footnote-231-10" id="footnote-231-10-backlink">[10]</a></span></p>

    <p class="duz" xml:lang="tr"><span class="duz1">Ben de çokpartili demokrasiyi “karşıdevrim hareketi” olarak görmüştüm 1969’da, 1970’te. Geçen otuz yıl içinde kimileri aynı noktada kaldı ama ben değiştim. Ama değişmediğim bir nokta var: o da, laikliğin korunmasını demokrasi açısından yaşamsal bir konu olarak savunmaya devam ediyorum. Ancak bunun demokrasi içinde olabileceğine inanıyorum. Ama aynı zamanda “irtica”nın demokrasiye dönük potansiyel bir tehdit oluşturduğunu hiç gözardı etmiyorum. Yirminci Yüzyıl’ın sonunda derdimi şöyle anlatabilirim:</span></p>

    <p class="duz" xml:lang="tr"><span class="duz1">Bir zamanlar siyaset sahnesinde “uzlaşmaz çelişki” diye bir kavram vardı. Marksist-Leninistler ve Maoistler arasında uzlaşmaz çelişki dendi mi akan sular dururdu. Bir ara ben de geçtim bu sulardan. Hatırlarım, bir noktada kesilirdi diyalog:</span></p>

    <p class="duz" xml:lang="tr"><span class="duz1">“O benim sınıf düşmanım, uzlaşmam imkânsız!”</span></p>

    <p class="duz" xml:lang="tr"><span class="duz1">Kimdi bu sınıf düşmanları? Ya da “halk düşmanları?” Toprak ağaları... Zengin köylüler... Fabrika sahibi burjuvalar... Banka sahibi para babaları... Bunlar sömüren sınıflardı. Yoksul köylülerle, işçilerle, yani sömürülenlerle sömürücüler arasında uzlaşmaz çelişki vardı.</span></p>

    <p class="duz" xml:lang="tr"><span class="duz1">Peki, ne olacaktı? Bu çelişki çözülmeden, toplumun kurtulması olanaksızdı. Çelişkinin çözülebilmesi için de “halk düşmanları”nın sahneden kaldırılması gerekiyordu. O yüzden önce “işçi sınıfı” diktası kurulacak, sömürenler mülksüzleştirilerek tasfiye edilecekti. Sonra da “yeni insan, yeni toplum” yaratılacaktı.</span></p>

    <p class="duz" xml:lang="tr"><span class="duz1">Tarih baba bu serüveni yaşadı.</span></p>

    <p class="duz" xml:lang="tr"><span class="duz1">Hem de çok kanlı biçimde...</span></p>

    <p class="duz" xml:lang="tr"><span class="duz1">1930’larda Stalin Rusyası’nda milyonlarca insan halk düşmanı oldukları gerekçesiyle Gulag’larda yok edildi. 1960’larda Mao Çini’nde “Kültür Devrimi” sırasında sınıf düşmanları uzlaşmaz çelişki adına hayattan silindiler. 1970’lerde Pol Pot’un Kamboçyası’nda burjuva ya da burjuva uzantısı oldukları gerekçesiyle öldürülen milyonlarca insanın kafataslarından ölüm tarlaları oluşturuldu.</span></p>

    <p class="duz" xml:lang="tr"><span class="duz1">Bütün bu katliamlar, bütün bu insanlığa karşı suçlar, “laik bir din” adına, Tanrı’nın yerine aklı koyan “seküler bir din” adına, sözde uzlaşmaz bir çelişkinin çözülmesi uğruna işlendi. Kendilerini Tanrı’nın yerine koyabilecek kadar çılgınlaşan, mutlak gerçeğe akıllarıyla ulaştıklarını, gerçeği tekellerine aldıklarını sanacak kadar ahmaklaşan diktatörler, tarihi yeniden yazmak için tarihi durduracaklarını hayal ettiler.</span></p>

    <p class="duz" xml:lang="tr"><span class="duz1">Ama olmadı. Olamazdı zaten.</span></p>

    <p class="duz" xml:lang="tr"><span class="duz1">Tarih bu ülkelerde Berlin Duvarı’nın 1989’da yıkılmasıyla yeniden doğdu, kanatlandı. Özgürlük ve demokrasi yolundaki yürüyüşüne kaldığı yerden devam etti.</span></p>

    <p class="duz" xml:lang="tr"><span class="duz1">Demokrasi dünyası kazandı.</span></p>

    <p class="duz" xml:lang="tr"><span class="duz1">Tıpkı İkinci Dünya Savaşı sonrasında, bir başka totaliter ideolojiye, yani Hitler’in nazizmi ile Mussolini’nin faşizmine karşı olduğu gibi...</span></p>

    <p class="duz" xml:lang="tr"><span class="duz1">Bu dünyada “laik din” reddedildi, kıytırıklaştırıldı. Uzlaşmaz çelişki diye nitelenen düşmanlıklar aşıldı. Herkesin aynı tekne içinde yaşamasını öngören çerçeve kabullenildi. Toplumun sınıflara bölünmesinin ilerlemeyi engellediği, herkesin farklılıklarıyla barış içinde bir arada yaşayabileceği tecrübeyle görüldü.</span></p>

    <p class="duz" xml:lang="tr"><span class="duz1">Kısacası:</span></p>

    <p class="duz" xml:lang="tr"><span class="duz1">Demokrasi, tek sesli totaliter düzenlere karşı, yani hem komünizme hem faşizme karşı galip geldi. Aslında “demokrasinin doğasını daha iyi anlayabilmeyi totalitarizme borçluyuz. Ancak bunun için totalitarizmi anlamamız gerekiyor ki, bu hiç de kolay değildir. Çünkü her şeyden önce totalitarizm kendine bu adı vermediği gibi, sosyalizm adı altında ‘gerçek’ demokrasiyi kendisinin kurduğunu iddia etmektedir. Demokrasiyi anlamak için totalitarizmin ne olduğunu anlamak kadar, ‘totalitarizm’i anlamak için demokrasinin ne olduğunu anlamak gerekir.</span></p>

    <p class="duz" xml:lang="tr"><span class="duz1">Totalitarizm az ya da çok açık olabilir. Az ya da çok liberalleşebilir. Ama düşüncelerin ya da eğilimlerin çoğulculuğuna resmi olarak izin verilmeyen bir tek parti rejimi var olduğu sürece bir rejimi totalitarizm olarak tanımlamak gerekecektir.</span></p>

    <p class="duz" xml:lang="tr"><span class="duz1">Görünüşe bakılırsa, totalitarizm ile demokrasinin hem temelleri (halkın halk için yönetimi) hem de programları (özgürlük, eşitlik, kardeşlik) aynıdır. Kuşkusuz Sovyetler Birliği’nin totalitarizminin halkın halk için yönetimini kuramadığı açık olduğu gibi, tepelerinde ayrıcalıklı ‘Nomenklatura’nın yer aldığı, yeraltı cehenneminde ise ‘Zeks’lerin<a class="calibre1" href="#footnote-231-11" id="footnote-231-11-backlink">[11]</a> toplandıkları hiyerarşik kast sistemi de özgürlüğe, eşitliğe ve kardeşliğe ters düşer. Ancak partinin, halkın aydınlık bilincini temsil ettiği kabul edilir ve hiyerarşi de felsefi açıdan haklı kılınamamakla birlikte teori ve resmi söylevler kanalından doğrulanır.</span></p>

    <p class="duz" xml:lang="tr"><span class="duz1">Totalitarizm, her tür siyasal çoğulculuğu, her tür toplumsal çatışmayı yok etmeye ve aykırılık içeren her tür diyaloğun işleyişini engellemeye çalışır. Totalitarizm, devletin mutlak iktidarı demek değildir; partinin devletin her kademesinde ve onun da ötesinde toplumsal hayatın bütün hücrelerinde mutlak iktidara sahip olması demektir. Parti, kendi de birlik içinde ve uyumlu olan bir toplum kurmayı amaçlamaktadır. Parti sayesinde bir kez sömürücüler tasfiye edilip sınıf çatışmasının nedenleri ortadan kaldırılınca, bireyin, devletin ve toplumda yaşayan herkesin çıkarlarının örtüşmesi sağlanacaktır. Dolayısıyla sistem içinde farklılığa ya da muhalefete yer yoktur. Farklı ya da muhalif olanlar ancak akli dengesi yerinde olmayanlar, hainler, casuslar olabilir.”<a class="calibre1" href="#footnote-231-12" id="footnote-231-12-backlink">[12]</a></span></p>

    <p class="duz" xml:lang="tr"><span class="duz1">Totalitarizm budur!</span></p>

    <p class="arabaslik" xml:lang="tr"><span class="bold">Liberal demokrasi tarihin sonu değil!</span></p>

    <p class="duz" xml:lang="tr"><span class="duz1">Demokrasiye gelince... “Demokrasi, bireyselliğe saygı duyulmasını sağlayan ve azınlık biçimini almış olanlar da dahil olmak üzere farklılığı, çeşitliliği koruyan kuralları ve ilkeleri kurumlaştırır. Dolayısıyla onu çoğunluk yasasına indirgemenin olanağı yoktur. Demokrasi zorunlu olarak her çeşit azınlığın varolma ve kendini ifade etme hakkını içerir. Demokrasi farkılılıklarla, karmaşıklıklarla yaşar. Çatışma ve aykırılıkların olmayışı üzerine değil, tam tersine onların varlığı ve etkinliği üzerine kuruludur.</span></p>

    <p class="duz" xml:lang="tr"><span class="duz1">Demokrasi, söz konusu çatışma ve aykırılıkların ifadelendirilmelerine olanak tanıyan ve bunu bir düzene koyan oyun kurallarından oluşur. Onları meclisler, seçim kampanyaları, referandum oylamaları çerçevesinde dile getirilen söylevlere ve karşılıklı görüş ve kanıt alışverişlerine kanalize ederek düzene koyar.</span></p>

    <p class="duz" xml:lang="tr"><span class="duz1">Demek ki demokrasi, hem sınırlarına saygı göstermeleri koşuluyla bireylere tanınan özgürlüklerin kaçınılmaz biçimde neden oldukları düzensizliklerden, hem de yine oyunun sürekli kurallarını ve oyla belirlenen geçici hükümlerini kabul etmek koşuluyla oyuna katılan her çeşit çatışmadan beslenir. Ancak hiçbir kural, demokrasi oyunu ve sanatı da dahil olmak üzere herhangi bir oyunun ya da sanatın mükemmel olmasını garanti edemez.</span></p>

    <p class="duz" xml:lang="tr"><span class="duz1">Demokrasinin ‘Özgürlük, Eşitlik, Kardeşlik’ programı, her biri kendi aykırılıklarını içeren bu üç hedefi karmaşık biçimde bir araya getirir. Belirli bir sınırın ötesine gidildiğinde özgürlük, eşitliği yıkar ve kardeşliği yozlaştırır. Bir sınırın ötesine gidildiğinde de eşitlik, mutlak kardeşliği de sağlayamadan özgürlüğü yıkar.</span></p>

    <p class="duz" xml:lang="tr"><span class="duz1">Onun için demokratik siyaset, sanki içine ‘iki yanı keskin’ bir ahlaki bıçak yerleştirilmiş gibidir. Temel hedefleri bu sınırlar içerisinde birbirleriyle çelişkili biçimde karşı karşıya gelirler ve yöneticiler duruma göre, geçici olarak, bu hedeflerden birini ya da diğerini feda etmek zorunda kalabilirler. Demokrasi, ilahi ya da kozmik bir düzenin yansıması değildir. Demokraside uygulamanın ötesine giden, aşkın hiçbir gerçek yoktur.</span></p>

    <p class="duz" xml:lang="tr"><span class="duz1">Demokrasinin temel gerçeği, çeşitli siyasal gerçeklerin dile getirilmelerine, karşı karşıya gelip birbirlerine, yani demokratik kurala saygı göstererek çatışabilmelerine olanak sağlamaktır; başka bir gerçeği yoktur.</span></p>

    <p class="duz" xml:lang="tr"><span class="duz1">Demokratik oyun kuralı, toplumsal, kültürel, siyasal çeşitliliklere ve farklılıklara, aralarındaki çatışmalar yoluyla üretken olma olanağı verir. Çatışmaların icabında yaratıcı olabilmelerini de bu sağlar. Kuşkusuz demokrasi hiçbir şekilde toplumsal aykırılıkların kuralı bozup demokrasiyi yıkmayacakları garantisini veremez. Sağlam demokrasilerin eski demokrasiler olmalarının nedeni de, demokratik kuralı köklü bir gelenek haline getirip ulusal kimliklerinin bir parçası yapmalarıdır.</span></p>

    <p class="duz" xml:lang="tr"><span class="duz1">Sovyet efsanesinin çöküşü, demokrasi düşüncesine yeniden canlılık kazandırdı. Ancak demokrasi, komünizmin yaptığı gibi insanların bütün sorunlarını çözeceği, bireysel ve kolektif mutluluğu sağlayacağı, toplum katında kurtuluşu garanti altına alacağı türünde görüşler ileri süren bir efsaneye dönüşmemelidir.</span></p>

    <p class="duz" xml:lang="tr"><span class="duz1">Öte yandan demokrasiyi var eden şey yalnız demokratik kurumlar değildir. Bunların yanı sıra zengin ve karmaşık bir kamu yaşamının, siyasal yaşamın varlığı da gereklidir. Eğer bunlar yoksa, oylar anlamını yitirir. Meclisler perde arkasında yönetilip manipüle edilir. Siyaset yalnız parti genel kurmaylarında yapılmaya başlanır. İktidardaki seçkinler denetlenemez olur.</span></p>

    <p class="duz" xml:lang="tr"><span class="duz1">Son olarak da demokrasinin bugün var olan modellerle varabileceği son noktaya varmadığı ya da son biçimine kavuşmadığı söylenebilir. Bu noktada da o var olanla yetinen, kendi kendinden memnun havadan kurtulmak gerektiğini düşünüyoruz. Demokrasi önümüze yeni sorunlar koyan bir çözümdür. Bugün demokrasinin tamamlandığı bir aşamada değil, tersine demokrasi açısından yalnızca bir başlangıç olan aşamada bulunmaktayız.”<a class="calibre1" href="#footnote-231-13" id="footnote-231-13-backlink">[13]</a></span></p>

    <p class="duz" xml:lang="tr"><span class="duz1">Yani liberal demokrasi “tarihin sonu” değil!</span></p>

    <p class="duz" xml:lang="tr"><span class="duz1">“Liberal demokrasinin bir yönetim sistemi olarak monarşi, faşizm ve son olarak da komünizm gibi rakip ideolojileri yenilgiye uğrattığı konusunda büyük bir mutabakat olduğunu savundum. Ama aynı zamanda bunun da ötesinde liberal demokrasinin, ‘insanlığın ideolojik evriminde bir son nokta’ ve ‘insan yönetiminde bir son şekil’ olabileceğini ve bunun da bir bakıma ‘tarihin sonu’ olarak yorumlanabileceğini savunmuştum. Bunun anlamı şuydu: daha önceki yönetim biçimlerinin sonunda kendilerini çöküşe götürmüş olan ciddi yetersizlikleri ve akıldışı tarafları vardı. Buna karşılık liberal demokrasinin böylesine temel iç çelişkileri yoktu. Ama bu da demek değildir ki, Amerika’daki, Fransa’daki, İsviçre’deki gibi günümüzün istikrarlı demokrasileri adaletsizlikten ya da ciddi toplumsal sorunlardan yoksundur. Ancak bu sorunlar, modern demokrasinin temel direklerini oluşturan özgürlük ve eşitlik ikilisinin tam anlamıyla uygulanmamasından kaynaklanıyor. Yoksa demokrasinin kendi ilkelerindeki zaaflardan değil.”<a class="calibre1" href="#footnote-231-14" id="footnote-231-14-backlink">[14]</a></span></p>

    <p class="arabaslik" xml:lang="tr"><span class="bold">Demokrasiyi bir ara istasyon olarak gören İslamcılar...</span></p>

    <p class="duz" xml:lang="tr"><span class="duz1">Şurası bir gerçek:</span></p>

    <p class="duz" xml:lang="tr"><span class="duz1">Faşizmin, nazizmin, komünizmin çöküşüyle demokrasiye dönük tehdit bitmedi. “Uzlaşmaz çelişki” hâlâ yaşatılmak isteniyor. Bu kez siyasal İslam, radikal İslam tarafından...</span></p>

    <p class="duz" xml:lang="tr"><span class="duz1">Nerelerde? İran’da. Sudan’da. Suudi Arabistan’da. Afganistan’da. Bu ülkelerdeki rejimler en basit anlatımıyla uzlaşmaz çelişki kavramı üstüne oturuyor. Laiklik ve demokrasi bu rejimler için şeytan icadı, küfür düzeni... Kadınların ikinci sınıflığı, köleliği ya da çarşaflanması dinin, Şeriat’ın gereği... Yasaların, hukuk sisteminin din kurallarına, yani Şeriat’a tabi kılınması Allah’ın, Peygamber’in emri... Böyle düşünmeyenler ise din düşmanı, İslam düşmanı...</span></p>

    <p class="duz" xml:lang="tr"><span class="duz1">Tıpkı bir zamanlar, komünist rejimlerdeki sınıf düşmanları, halk düşmanları gibi... O yüzden İran’daki mollalar, Türkiye’de laik ve demokratik cumhuriyeti benimseyenlerle kendileri arasında uzlaşmaz çelişki olduğunu düşünüyor. Tahran’ın Türkiye’deki uzantıları da aynı kafada...</span></p>

    <p class="duz" xml:lang="tr"><span class="duz1">Örneğin ben laiklik ve demokrasiyi savunuyorum. Bu ülkede laikliği demokrasinin “altyapısı” olarak görüyorum. Laiklik ve demokrasiden yana olmanın Müslümanlığa aykırı olmadığına inanıyorum. İnsanlar laiklik ve demokrasinden yana olurken, aynı zamanda Müslüman, dindar olabileceklerini, camiye gidebileceklerini, beş vakit namaz kılabileceklerini belirtiyorum. Laiklik ve demokrasiyle İslamiyet’in bir arada yaşayabileceğini, Türkiye’nin Cumhuriyet’in kuruluşundan beri, çokpartili demokrasiye adım attığından beri bunu kanıtlayan bir model olduğunu vurguluyorum.</span></p>

    <p class="duz" xml:lang="tr"><span class="duz1">Köpürüyor kimileri. Laiklik ve demokrasinin olduğu yerde İslamiyet’in yaşanamayacağını öne sürüyorlar. Mesela diyorlar ki: “Laiklik ‘insan için kuralı insan koyar’ diyor. Din ise ‘insan için kuralı Allah koyar’ diyor. Burada ayrılıyoruz. Benim Müslüman olarak görevim, Kuran’ın ilkelerine göre yaşamaktır. Bunun hayat haline gelmesini istiyorum. İnsanı toplumdan ayıramazsınız. Devletin anayasası, kanunları Kuran’a aykırı olmayacak. Eğer İslam bir ülkede Müslümanların belirleyici bir değeriyse, o ülkede en sıhhatli sistem, İslam’ın esaslarına göre kurulacak sistemdir. Ülkeye başka bir sistem uygularsanız, toplumla yönetenler arasında çatışma çıkar.”<a class="calibre1" href="#footnote-231-15" id="footnote-231-15-backlink">[15]</a></span></p>

    <p class="duz" xml:lang="tr"><span class="duz1">Laikliği reddeden, demokrasiyi bir araç, bir ara istasyon olarak değerlendiren görüşler... Laiklik ve demokrasiyle İslamiyet’in bir arada olamayacağını vurguluyorlar. Müslümanlık ile laikliğin bağdaşmadığını savunuyorlar. Ve beni bir püf noktaya, tehlikeli bir eşiğe getirip bırakıyorlar:</span></p>

    <p class="duz" xml:lang="tr"><span class="duz1">Uzlaşmaz çelişkiye...</span></p>

    <p class="duz" xml:lang="tr"><span class="duz1">O kavga noktasına...</span></p>

    <p class="duz" xml:lang="tr"><span class="duz1">Ben ise bütün bu farklılıkların, değişik ideolojilerin barış içinde bir arada yaşaması için tek çağdaş çerçevenin laik ve demokratik düzen olduğunu savunuyorum. Bunun için ortak platformun ancak demokrasi olabileceğine inanıyorum. Tarihin de buna tanık olduğunu söylüyorum. Türkiye’nin de laik demokratik cumhuriyeti amaçlayan atılımlarıyla bu yolda büyük mesafe aldığını belirtiyorum.</span></p>

    <p class="duz" xml:lang="tr"><span class="duz1">Ama hayır diyorlar. İlle de bir hesaplaşmanın peşinde olanlar var. Tarihsel bir hesaplaşma olarak görüyorlar bunu. Bu topraklarda, Anadolu’da yaşanan iki yüzyıllık modernleşme ve Batılılaşma sürecini tersine çevirmek isteyen bir hesaplaşma arzusu bu... Ya da laik cumhuriyetin yerine İslam cumhuriyetini koymanın kavgası bu...</span></p>

    <p class="duz" xml:lang="tr"><span class="duz1">Ben de bunlara diyorum ki: işleri kavga noktasına, “uzlaşmaz çelişki” noktasına sakın getirmeyin! Zorlamayın! Kendinizi değiştirmeye çalışın! Yoksa, bu işin sonu kavgaya varır, çatışmaya varır. Aklınıza şunu çok iyi koyun: laik ve demokratik cumhuriyet düzeni, tüm farklılıkları, renkleri ve de ideolojileri barış içinde bir arada yaşatan, yaşatacak olan tek çağdaş şemsiyedir.</span></p>

    <p class="duz" xml:lang="tr"><span class="duz1">Demokrasi bir yerde kendisine karşı olan görüşleri de bünyesinde barındırır. Bu görüşleri dillendirenlerin sesini kesmez. Gücü ve fazileti bu özelliğinden kaynaklanır liberal, özgürlükçü demokrasinin...</span></p>

    <p class="duz" xml:lang="tr"><span class="duz1">Ancak liberal geçinip, demokrat geçinip boynunu radikal İslam’a uzatanlar da var bizim ülkemizde. Oysa, liberallik her türlü totalitarizme karşı kararlı mücadeledir aynı zamanda. Faşizme, komünizme verilen kavgalar yazılıdır liberallerin tarihinde. Bizde ise kimileri özellikle 1990’larda liberallik adına, bilerek ya da bilmeyerek radikal İslam’ın “yol arkadaşlığı”na soyundular. Ama o yüzden “tekke demokratları” deyimini hak ettiler.</span></p>

    <p class="duz" xml:lang="tr"><span class="duz1">Onlar da sana “garnizon demokratı” dediler!</span></p>

    <p class="duz" xml:lang="tr"><span class="duz1">Onlar, ahmaklıkla demokratlık arasından geçen ince çizgiyi şaşırdılar.</span></p>

    <p class="duz" xml:lang="tr"><span class="duz1">Ahmaklığın nasıl demokrasi düşmanlarının değirmenine su taşıdığının çarpıcı örneklerinden birini, Hitler’in propaganda şefi Göbbels, 1940 yılında, yani nazilerin Almanya’da iktidarı ele geçirmelerinden yedi yıl sonra şöyle anlatmıştır:</span></p>

    <p class="duz" xml:lang="tr"><span class="duz1">“Almanya’nın gerçek hedeflerinin ne olduğu hususunda düşmanlarımızı karanlıkta bırakmayı başardık. 1932’den önce iç düşmanlarımız nereye gittiğimizi veya hukuka bağlılık yeminimizin sadece bir aldatmaca olduğunu anlayamadılar. Bize engel olabilirlerdi. 1925’te birkaçımızı tutuklayabilirlerdi ve bu da işin sonu olurdu. Onlar bizim tehlikeli bölgeye girmemize izin verdiler. Dış politika da aynen böyle oldu. 1933’te bir Fransız başbakanı şunu söylemeli idi (yahut ben Fransız başbakanı olsam söylerdim): ‘Yeni Reich başbakanı,</span> <span class="italik-yaz">Mein Kampf</span><span class="duz1">’ı yazan adamdır. Kitabında şöyle söylüyor. Bu adamın yakınımızda bulunmasına hoşgörüyle bakılamaz. Ya o ortadan kaybolmalı veya biz yürümeliyiz!’ Fakat bunu yapmadılar. Bizi kendi başımıza bıraktılar. Tehlikeli bölgeye girmemize izin verdiler ve biz bütün o tehlikeli kayalıklardan sıyrılmayı başardık. Biz işimizi bitirip onlardan daha iyi silahlandıktan sonra, bize savaş açtılar.”<a class="calibre1" href="#footnote-231-16" id="footnote-231-16-backlink">[16]</a></span></p>

    <p class="duz-ilk-paragraf" xml:lang="tr"><span class="duz1">Son olarak şu gerçeği bir kez daha vurgulamakta yarar var: laikliği, laik Cumhuriyet değerlerini korumak için günümüzde demokrasiden vazgeçmek gerekmiyor. Yirmi Birinci Yüzyıl’ın eşiğinde Türkiye’nin artık laik Cumhuriyeti demokrasi içinde koruyabilecek güce eriştiğini sanıyorum. Dinci fanatizm demokrasi içinde etkisiz kılınabilir.</span></p>

    <p class="duz" xml:lang="tr"><span class="duz1">Fanatizm konusunda Fransa’nın sosyalist Cumhurbaşkanı François Mitterrand’la Nobel Barış Ödülü sahibi Elie Wiesel arasında geçen ilginç bir diyalog var:</span></p>

    <p class="duz" xml:lang="tr"><span class="duz1">“Mitterrand: Fanatizmin tam bir ahmaklık olduğu konusunda en ufak bir kuşkum yok. Lanetlenmesi gereken bir şey fanatizm. İnsanlığın karşı karşıya kaldığı en tehlikeli kötülük.</span></p>

    <p class="duz" xml:lang="tr"><span class="duz1">Wiesel: Çünkü sorgulamayı reddediyor; bu yüzden de kültürü...</span></p>

    <p class="duz" xml:lang="tr"><span class="duz1">Mitterrand: Çünkü hayatı reddetmiş oluyor.</span></p>

    <p class="duz" xml:lang="tr"><span class="duz1">Wiesel: Fanatizmle nasıl mücadele edersin?</span></p>

    <p class="duz" xml:lang="tr"><span class="duz1">Mitterrand: Her ne pahasına olursa olsun karşıfanatizme başvurmaktan sakınarak...</span></p>

    <p class="duz" xml:lang="tr"><span class="duz1">Wiesel: Sence antifanatik hareket, fanatizmin kendisi kadar tehlikeli olabilir.</span></p>

    <p class="duz" xml:lang="tr"><span class="duz1">Mitterrand: Kesinlikle. Ateşe karşı ateşle karşılık vermek çok çekici, insanı baştan çıkarıcı bir yöntemdir. Madem fanatik hareket şu şu yöntemlere başvuruyor, o zaman biz de aynı yöntemin daha şiddetlisini kullanalım! Oysa kendi çıkardığın yasalara, kendi koyduğun davranış biçimlerine saygılı olmalısın. Fanatiklerin oyun kurallarıyla oynamayı reddetmelisin. Ama aynı zamanda çok fazla geniş bir manevra alanın da yoktur. Çünkü fanatizmle mücadele konusunda zayıf da olamazsın. Sağduyu, dikkat ve kararlılık, her türlü fanatizmle mücadelede gerek duyacağın özelliklerdir. İşte bunun içindir ki, faşist ve nazi ideolojilerin sona ermesinden bu yana geçen yarım yüzyıl içinde, fanatizm ve terörizm artık Batı toplumlarında doğru dürüst bir yer edinemediler.”<a class="calibre1" href="#footnote-231-17" id="footnote-231-17-backlink">[17]</a></span></p>

    <p class="arabaslik" xml:lang="tr"><span class="bold">“Kendi aklını kullanma cesaretini göster!”</span></p>

    <p class="duz" xml:lang="tr"><span class="duz1">Tarihin Batı toplumlarında fanatizmle mücadelesinde bugünlere gelmesi hiç de kolay olmadı.</span></p>

    <p class="duz" xml:lang="tr"><span class="duz1">Roma’yı sever misin?</span></p>

    <p class="duz" xml:lang="tr"><span class="duz1">Hem de çok.</span></p>

    <p class="duz" xml:lang="tr"><span class="duz1">Roma’yı gezerken tarihle flört edercesine bir duyguya kapılırım. Roma sokaklarında tarihle baş başa kalır insan. Roma’da, o birbirinden güzel meydanların içinde beni en çok etkileyen Campo dei Fiori’dir.</span></p>

    <p class="duz" xml:lang="tr"><span class="duz1">Çiçek Tarlası Meydanı...</span></p>

    <p class="duz" xml:lang="tr"><span class="duz1">Gürültülü, gerçek Romalıların yaşadığı, orta yerinde pazar kurulan bir meydan. En ilginç yanı da şu: Roma’da kilisesi olmayan tek meydandır Campo dei Fiori.</span></p>

    <p class="duz" xml:lang="tr"><span class="duz1">Kilisesi yoktur ama orta yerinde kocaman bir heykeli vardır: kitap okuyan bir papaz heykeli... Gövdesindeki kabartmalar ilginçtir. Bir mahkemede yargılanan, sonra odunların üstünde yakılarak idam edilen bir din adamının öyküsünü anlatır. Engizisyon tarafından ölüme gönderilen bu din adamı, Giordano Bruno’dur.</span></p>

    <p class="duz" xml:lang="tr"><span class="duz1">Tarih, 16 şubat 1600.</span></p>

    <p class="duz" xml:lang="tr"><span class="duz1">Giordano Bruno şafakla birlikte Engizisyon muhafızları tarafından bu meydana getirilir, sürüklene sürüklene. Meydanın ortasına tepeleme odun yığılmıştır. Bir cellat, elinde kocaman ve keskin bir kıskaçla yaklaşır ona. Bruno’nun dilini koparırken, meydanı dolduran halk kendinden geçmiş halde haykırır. Aynı anda bir keşiş, elindeki meşaleyle tutuşturur odun yığınını...</span></p>

    <p class="duz" xml:lang="tr"><span class="duz1">İşte Hıristiyan Ortaçağı ve karanlığı!</span></p>

    <p class="duz" xml:lang="tr"><span class="duz1">Giordano Bruno ne yapmıştı da bunu hak etmişti? Bu aydın din adamının suçu, kendi çağının ötesinde yaşıyor olmaktı. Gerçekte tüm dinlerin özünde yatan akla aykırılığı sorgulamaya kalkışmak cüretini göstermişti. Aydınlanma Çağı’nın öncülerinden biriydi. Başkalarının kendi adına düşünmesine karşıydı belki de. Kant’ın “Kendi aklını kullanma cesaretini göster!” diye özetlediği Aydınlanma düşüncesinin sloganına ondan iki yüzyıl önce sarılmıştı belki de. Başkalarının kendi adına düşünmesini kendine yediremiyordu. Demek ki Descartes’ın tavsiyesi bir yüzyıl önce onun da aklına düşmüştü:</span></p>

    <p class="duz" xml:lang="tr"><span class="duz1">“Her şeyi sorgula!”</span></p>

    <p class="duz" xml:lang="tr"><span class="duz1">Onun için Giordano Bruno, dini ve felsefi özgürlüğü savunmuştu. Kutsal Kitap’ın yazdıklarını sorgulamış, böylece aklın özgürleşmesine, bilime, uygarlığa giden yolda tarihin hızlanmasına katkıda bulunmuştu.</span></p>

    <p class="duz" xml:lang="tr"><span class="duz1">Ama yakıldı!</span></p>

    <p class="duz" xml:lang="tr"><span class="duz1">Yakıldı ama yükselen alevler de dünyayı aydınlattı. Hıristiyan Ortaçağı’nın o kopkoyu karanlığını yırtan “entelektüel devrim” ateşlendi.</span></p>

    <p class="duz" xml:lang="tr"><span class="duz1">Fakat bu arada Hıristiyan kültürünün Ortaçağ’da insanlığın entelektüel birikimine yaptığı katkıları da unutmamak gerekir.</span></p>

    <p class="duz" xml:lang="tr"><span class="duz1">Biliyorum ama bırak da sözümü bitireyim. Hıristiyan Ortaçağı’nın o kopkoyu karanlığı Bruno’ların çabalarıyla aydınlığa dönüştü.</span></p>

    <p class="duz" xml:lang="tr"><span class="duz1">“Gel gelelim dalga ne kadar ani ve dik bir tırmanışa geçerse, o ölçüde şiddetli bir kırılmaya uğrar. Çağımızda özellikle yeni buluşların, tekniğin mucizelerinin, yıkımın en korkunç etkenlerine dönüşmesi gibi, Rönesans’ın ve hümanizmin başlangıçta şifa kaynağı olan öğeleri de öldürücü birer zehir olup çıktı. Avrupa’ya yeni bir Hıristiyanlık ruhu aşılamanın hayallerini kurmuş olan Reform hareketi, din savaşlarının eşsiz barbarlığıyla noktalandı. Baskı makinesi, eğitim ve kültür yerine din alanındaki gericiliği yayma aracı oldu. Zafer, hümanizmde değil, bağnazlıkta kaldı. Avrupa’da her ülke vahşi iç savaşlarla parçalanırken, Yenidünya’da da yeni fatihlerin vahşeti, erişilmesi olanaksız bir zalimlikle sürdü gitti. Raffaello’nun, Michelangelo’nun, Leonardo da Vinci’nin, Dürer’in ve Erasmus’un oluşturdukları bir çağ, bir Attila’nın, Cengiz Han’ın, bir Timur’un vahşetine geri döndü.”<a class="calibre1" href="#footnote-231-18" id="footnote-231-18-backlink">[18]</a></span></p>

    <p class="duz" xml:lang="tr"><span class="duz1">Tarihin kanlı kargaşasında kaçınılmaz duraklardan biri de Aydınlanma’yı izleyen Fransız İhtilali... “Devrim, filozofların aklıyla Rousseau’cu kardeşlik ve eşitliği ahenkli bir şekilde bir araya getirmiş gibi görünüyordu. Devrim özgürlüğü getirdi ama ardından terör geldi. Devrim barışı getirdi ama ardından savaş patladı. Devrim cumhuriyeti getirdi ama ardından imparatorluk sökün etti. Fransız Devrimi’nin getirdiği her ikisi de aynı derecede sonsuz olan umutlarla hayal kırıklıkları, çoğu zaman aynı insanların bilincinde bir kasırga gibi esti.”<a class="calibre1" href="#footnote-231-19" id="footnote-231-19-backlink">[19]</a></span></p>

    <p class="duz" xml:lang="tr"><span class="duz1">İç içe halkalardan oluşan düşünce devrimiyle Batı, Doğu’ya karşı üstünlüğünü kurmaya başladı. Bruno gibi aydın insanların “bağımsız” düşünebilmeleri sayesinde, akıl parantezden kurtulmaya ve özgürleşmeye yöneldi. Tutsaklıktan sıyrılmaya başladı. Kafaların içindeki setler birer birer yıkıldı. Eleştirel düşünce, insanlığın ufkunu genişletirken bilimsel buluşlarla Yirminci Yüzyıl boyunca gitgide hızlanarak devam edecek maddi refahının temellerini attı.</span></p>

    <p class="duz" xml:lang="tr"><span class="duz1">Tarihin akışı böyle hızlandı. Demokrasi ve özgürlük böyle gerçeklik kazanmaya başladı. Onun için ne zaman Roma’ya gitsem, mutlaka Campo dei Fiori’de bir kahve içer, Giordano Bruno’nun heykelinin önünde demokrasi ve özgürlük için ödenen bedelleri düşünmeye çalışırım.</span></p>

    <p class="arabaslik" xml:lang="tr"><span class="bold">“Kuyrukluyıldız” ilan ettiğimiz Ecevit’ten bize 1974 affı...</span></p>

    <p class="duz" xml:lang="tr"><span class="duz1">Yine 12 Mart’a dönelim.</span></p>

    <p class="duz" xml:lang="tr"><span class="duz1">12 Mart da demokrasi ve özgürlük adına ödenen bir bedel oldu. “12 Mart Darbesi,</span> <span class="italik-yaz">Yön-Devrim</span> <span class="duz1">dergilerinde temsil edilen radikal akımın mutlak bir prestij kaybı ile sahneden çekilmesidir. Aynı zamanda başkaldıran 68 kuşağı için perdenin kapanışıdır. 12 Mart’ta başkaldıran gençlerin kitle halinde hapishanelere tıkılmaları başladı. Genç insanlara karşı en ufak bir hoşgörüden yoksun iktidar, yakalanmamayı başarıp kır ve kent gerillası eylemlerine kalkışanları hunharca katletti ya da darağacına yolladı. Başkaldıranlar ne yapmak istediklerini halka hiç anlatamadılar. Büyük çoğunluk onların değil, devletin yanında yer aldı. Devrimcilerin pek az bir bölümü yakalanmaktan kurtulup Filistin Direnme Hareketi’ne ya da Batı Avrupa’daki demokratik ülkelere sığındı. 68 kuşağının ‘kaymağı’ 1974’teki affa kadar yıllarını hapishanelerde geçirdi.”<a class="calibre1" href="#footnote-231-20" id="footnote-231-20-backlink">[20]</a></span></p>

    <p class="duz" xml:lang="tr"><span class="duz1">Sen ne yapmıştın 1974 affına kadar?</span></p>

    <p class="duz" xml:lang="tr"><span class="duz1">İki yıl kaçakları oynadım.</span> <span class="italik-yaz">Devrim</span> <span class="duz1">dergisinin davaları askeri mahkemelere gönderilmediği için sivil yargının laçkalığından yararlandım. Yani hapisten kaçmak o kadar güç olmadı. 1972 başlarında Anka Ajansı’nda muhabir olarak çalışırken 44 aylık hapis cezam Yargıtay’da onaylandı. Polisler eve gidip gelmeye başladılar. Bazıları apartmanın kapısında nöbet tutardı. Önlerinden geçer eve girerdim. Beni tanımadıkları için bir şey olmazdı. İşi sıkı tutmamışlardı.</span></p>

    <p class="duz" xml:lang="tr"><span class="duz1">Bir gün Necla’ya kızıp hapse girmeye karar vermiştin!</span></p>

    <p class="duz" xml:lang="tr"><span class="duz1">Aile içi bir kavga... Onun üzerine ben de haber göndermiştim, hapistekilere geliyorum diye. O sıralar Ankara’da cezaevinde olan bazı dostlar vardı. Yanlış hatırlamıyorsam, Muzaffer Erdost, Ahmet Kardam... Avukatlar aracılığıyla ne lazım geldiğini sordurmuştum. Haber gelmişti, “Yün bereni, battaniyeni, tokyonu, eşofmanını ve kitaplarını al da öyle gel” diye.</span></p>

    <p class="duz" xml:lang="tr"><span class="duz1">Sonra, eve girip beklemeye başlamıştın polisleri.</span></p>

    <p class="duz" xml:lang="tr"><span class="duz1">Aynen öyle. Kapıyı çalan olsa, “Evet, Hasan Cemal benim” deyip tıpış tıpış Cebeci’deki cezaevinin yolunu tutacaktım. Beni bu akılsızlıktan Altan Öymen kurtardı. Akşam geldi, beni çıkardı ve Yakamoz diye o zamanların Ankara’sında benim bütçeye göre pahalı bir balık meyhanesine götürdü. Sakinleştirdi. Her zamanki sağlam mantığıyla, böyle tıpış tıpış hapsin yolunu tutarsam, nasıl gülünç hale düşebileceğimi örnekleriyle oynayarak, tarif ederek anlattı.</span></p>

    <p class="duz" xml:lang="tr"><span class="duz1">Vazgeçirdi seni!</span></p>

    <p class="duz" xml:lang="tr"><span class="duz1">Onun sayesinde iki yıl hapis yatmaktan kurtuldum. Ertesi gün de beni uçağa bindirip İstanbul’a, bizim mesleğin ustalarından Necati Zincirkıran’a gönderdi.</span> <span class="italik-yaz">Günaydın</span> <span class="duz1">gazetesinde çalışmaya başladım. 1973 sonunda da</span> <span class="italik-yaz">Cumhuriyet</span><span class="duz1">’e geçtim.</span></p>

    <p class="duz-son-paragraf-2-xxx" xml:lang="tr"><span class="duz1">Genel af, 1974’ün baharında geldi.</span> <span class="italik-yaz">Devrim</span><span class="duz1">’de “kuyrukluyıldız” ilan ettiğiniz, “karşıdevrimci” diye yerden yere vurduğunuz, CHP lideri Bülent Ecevit’in başbakanlığı döneminde...</span></p>

    <div class="generated-style">
      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Past</span> <span class="dipnot-italik">Imperfect, French Intellectuals, 1944-1956</span><span class="dipnot">, Tony Judt, University of California Press, Berkeley ve Los Angeles, Kaliforniya, 1992, s. 275.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot">Şahin Alpay’ın “Aydınlarımız ve Demokrasi Üzerine Bir Deneme” başlığını taşıyan, aralık 1990 tarihli yayımlanmamış bir çalışmasından.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-3-backlink" id="footnote-231-3">3</a>]<span class="dipnot-italik">Günlük,</span> <span class="dipnot">Oğuz Atay, İletişim Yayınları, 1987, İstanbul, s. 142.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-4-backlink" id="footnote-231-4">4</a>]<span class="dipnot-italik">Türk Humanizmi,</span> <span class="dipnot">Prof. Dr. Suat Sinanoğlu, Türk Tarih Kurumu Yayınları, Ankara, 1980, kitabın önsöz bölümü.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-5-backlink" id="footnote-231-5">5</a>]<span class="dipnot">Orhan Veli’den aktaran Murat Belge,</span> <span class="dipnot-italik">Sosyalizm, Türkiye ve Gelecek,</span> <span class="dipnot">Birikim Yayınları, İstanbul, 1989, s. 97.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-6-backlink" id="footnote-231-6">6</a>]<span class="dipnot">Cengiz Çandar da, 1987’deki bir sohbetimiz sırasında, Turgut Özal’ın birlikte yaptıkları Şam gezisinde kendisine böyle dediğini bana anlatmıştı.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-7-backlink" id="footnote-231-7">7</a>]<span class="dipnot">Mümtaz Soysal,</span> <span class="dipnot-italik">Milliyet</span> <span class="dipnot">gazetesi, 15 nisan 1986, s. 2.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-8-backlink" id="footnote-231-8">8</a>]<span class="dipnot">“İddia”, Mümtaz Soysal,</span> <span class="dipnot-italik">Hürriyet</span> <span class="dipnot">gazetesi, 22 şubat 1998, s. 11.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-9-backlink" id="footnote-231-9">9</a>]<span class="dipnot">Şahin Alpay,</span> <span class="dipnot-italik">Milliyet</span> <span class="dipnot">gazetesi, 29 ekim 1998.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-10-backlink" id="footnote-231-10">10</a>]<span class="dipnot">Hasan Cemal,</span> <span class="dipnot-italik">Devrim</span> <span class="dipnot">dergisi, 13 ocak 1970 sayısı, s. 2.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-11-backlink" id="footnote-231-11">11</a>]<span class="dipnot">Zeksler, yani Gulag sakinleri, Stalin’in toplama kamplarındaki, hapishanelerindeki “rejim düşmanları”, H.C.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-12-backlink" id="footnote-231-12">12</a>]<span class="dipnot-italik">Avrupa’yı Düşünmek,</span> <span class="dipnot">Edgar Morin, Afa Yayınları, İstanbul, 1987, s. 223-225.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-13-backlink" id="footnote-231-13">13</a>]<span class="dipnot-italik">Avrupa’yı Düşünmek,</span> <span class="dipnot">Edgar Morin, Afa Yayınları, İstanbul, 1987, s. 226-231.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-14-backlink" id="footnote-231-14">14</a>]<span class="dipnot-italik">The End of History and The Last Man</span><span class="dipnot">, Francis Fukuyama, The Free Press, New York, 1992, s. 11.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-15-backlink" id="footnote-231-15">15</a>]<span class="dipnot-italik">Yeni Şafak</span> <span class="dipnot">gazetesi yazarlarından Ahmet Taşgetiren’in 8 kasım 1996 tarihli</span> <span class="dipnot-italik">Yeni Yüzyıl</span> <span class="dipnot">gazetesinde Neşe Düzel’le konuşmasından.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-16-backlink" id="footnote-231-16">16</a>]<span class="dipnot-italik">Diplomasi,</span> <span class="dipnot">Henry Kissinger,</span> <span class="dipnot">Türkiye İş Bankası Kültür Yayınları, Ankara, 1998, s. 279-280.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-17-backlink" id="footnote-231-17">17</a>]<span class="dipnot-italik">Memoir in Two Voices</span><span class="dipnot">, François Mitterrand, Elie Wiesel, Arcade Publishing, New York, 1996, s. 52-53.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-18-backlink" id="footnote-231-18">18</a>]<span class="dipnot-italik">Yarının Tarihi,</span> <span class="dipnot">Stefan Zweig, Türkçesi: Ahmet Cemal, Can Yayınları, İstanbul, 1991, s. 118-119.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-19-backlink" id="footnote-231-19">19</a>]<span class="dipnot-italik">Avrupa’yı Düşünmek,</span> <span class="dipnot">Edgar Morin, Afa Yayınları, İstanbul, 1987, s. 104.</span></p>
      </div>

      <div class="generated-style">
        <p class="dipnotlar" xml:lang="tr">[<a class="footnote-anchor" href="#footnote-231-20-backlink" id="footnote-231-20">20</a>]<span class="dipnot">Şahin Alpay,</span> <span class="dipnot-italik">Toplum ve Bilim</span> <span class="dipnot">dergisi, bahar 1988, 41. sayı, s. 179-180.</span></p>
      </div>
    </div>
  </div>
</body>
</html>