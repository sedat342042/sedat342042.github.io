<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>herodotos</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<div class="chapter">
        <p class="normal1">DİPNOTLAR</p>
        <p class="normal">[<a href="herodotos_split_006.html#footnote-600-1-backlink" id="footnote-600-1" name="footnote-600-1">1</a>]  	Erythreia Denizi. Yalnız Kızıldeniz'i değil İran Körfezi'ni ve Hint Okyanusu'nu da gösterir. Herodotos'un sık sık Bizim Deniz dediği Akdeniz'dir.</p>
        <p class="normal">[<a href="herodotos_split_006.html#footnote-600-2-backlink" id="footnote-600-2" name="footnote-600-2">2</a>] Herodotos, İo, Europe, Media ve Helene lejandlarına dokunurken bunları doğaüstü niteliklerinden soyar. Bir ırmak tanrısı olan İnakhos'ın kızı İo'dan söz ederken onun, Here'nin kıskançlığı yüzünden genç bir inek haline dönüştüğünden ve öfkeli bir sineğin önünde dünyayı dört döndüğünden laf etmez. Europe'yi, boğa biçimine giren Zeus değil, Giritli denizciler kaçırırlar. Medeia'nın adı Argo denizcileri hikâyesine bağlıyken, Herodotos bunu da ağzına almaz. Helene ve Troya savaşı konusunda da işin mitoloji yönü için bir şey söylemez.</p>
        <p class="normal">[<a href="herodotos_split_006.html#footnote-600-3-backlink" id="footnote-600-3" name="footnote-600-3">3</a>] Solon 640 ve 548 yılları arasında yaşamış, 594'de Atina arkhontu olmuştur. Kroisos, Lydia tahtına en erken 560'da geçmiştir. İkisi arasında Herodotos'un Bölüm 30'da anlattığı gibi bir konuşma geçmiş olması çok şüphelidir. Kroisos kral olduğu zaman Solon'un on yıllık süresi çoktan geçmişti.</p>
        <p class="normal">[<a href="herodotos_split_006.html#footnote-600-4-backlink" id="footnote-600-4" name="footnote-600-4">4</a>] Sayce, Archibald–Henry (1846-1933), Gyges'in Lydia tahtına geçişini 687 yılına koymuştur. Felsefenin ahlak incelemesine konu olarak aldığı Gyges bu Gyges'tir. Bunun bir yüzüğü vardı, taşı avcun içine gelecek gibi döndürdüğü zaman Gyges kedi yavrusu oluyordu ve Lydia kralını da böyle öldürmüştü. Felsefe olayı böyle alır (Platon, Devlet 359–62). Herodotos'un Gyges'i, gerçeğe Platon'un çobanından daha yakın olmasa bile, hikâyeye ahlak meselesi karıştırılmamış; Gyges ideolojik tartışma bahanesi yapılmamıştır.</p>
        <p class="normal">[<a href="herodotos_split_006.html#footnote-600-5-backlink" id="footnote-600-5" name="footnote-600-5">5</a>] Orakl olarak verdiğimiz Latince oraculum deyimi, hem kehanet verilen yer, hem kâhin, hem de kâhinin verdiği kehanet anlamına gelir. Bunu Türkçe tek bir kelime ile karşılayamayacağımız için orakl olarak bırakmayı yeğledik.</p>
        <p class="normal">[<a href="herodotos_split_006.html#footnote-600-6-backlink" id="footnote-600-6" name="footnote-600-6">6</a>] Metin beşinci kuşak diyor. Gyges'i saymazsak, Kroisos'a kadar arada üç kral kalır ki, onlar da Ardys, Sadyattes ve Alyattes'tir. Böylece Kroisos, Gyges'in beşinci değil, dördüncü kuşak torunu olur.</p>
        <p class="normal">[<a href="herodotos_split_006.html#footnote-600-7-backlink" id="footnote-600-7" name="footnote-600-7">7</a>] Hem kadın ve hem erkek flütü... Metin iki sıfat kullanıyor. Bu da çeşitli yorumlara yol açıyor. Bazıları Alyattes'in ordusunda müzisyenlerin bulunduğu sonucuna varırlar. Yorumcuların çoğunluğu iki çeşit flütün söz konusu olduğunda birleşmişlerdir: Kalın sesli olan erkek flüt ve ince sesli kadın flüt. Sayce'a göre (sayfa 11, not 7) birinci yorum iyidir, ama eğer bu kabul edilmezse o zaman iki ayrı flüt düşünmek yerine, bir flütün iki oktavı bulunduğunu ve kalın seslisine erkek, ince seslisine de kadın flütü denildiğini düşünmek daha doğru olur.</p>
        <p class="normal">[<a href="herodotos_split_006.html#footnote-600-8-backlink" id="footnote-600-8" name="footnote-600-8">8</a>] Arion kitara çalardı. Arion yarı masal kişisidir. Herodotos'un, onundur dediği dithyrambos, teke derileri örtünerek satirleri temsil eden koronun okuduğu bir dinsel havadır. Aslında bu havaların kaynağı halktır. Arion belki de düzene sokmuştur. Trajedinin de sonraları bundan çıkmış olduğu bilinir.</p>
        <p class="normal">[<a href="herodotos_split_006.html#footnote-600-9-backlink" id="footnote-600-9" name="footnote-600-9">9</a>] Orthios, tiz sesle ve hızlı söylenen dinsel hava.</p>
        <p class="normal">[<a href="herodotos_split_006.html#footnote-600-10-backlink" id="footnote-600-10" name="footnote-600-10">10</a>] Metinden "Tellios'un mutluluğunu kabul eden Kroisos..." anlamını çıkaranlar da vardır.</p>
        <p class="normal">[<a href="herodotos_split_006.html#footnote-600-11-backlink" id="footnote-600-11" name="footnote-600-11">11</a>] Yunan takvimi. Yıl aylara göre düzenlenmişti, yıl on iki ay, biri yirmi dokuz, biri otuz çeker. Böylece bir yıl 354 gün tutar ki, güneş yılından on bir gün kısadır. İki yılda bir araya bir de on üçüncü ay, artık ay katıyorlar. Mevsimlerle ayların denkleşmesi böylece sağlanmış oluyordu.</p>
        <p class="normal">[<a href="herodotos_split_006.html#footnote-600-12-backlink" id="footnote-600-12" name="footnote-600-12">12</a>] Ephesoslu Herakleitos akla geliyor. Hep akar (Panta Rei) düşüncesini, Herodotos'tan elli yıl önce yayan ve "Aynı ırmakta iki kez yıkanılmaz" diyen odur.</p>
        <p class="normal">[<a href="herodotos_split_006.html#footnote-600-13-backlink" id="footnote-600-13" name="footnote-600-13">13</a>] Tam Yunan düşüncesi. Sophokles, Kral Oidipus'ta, koronun son dizelerinden şöyle der: "Hiçbir ölümlüyü, ömrü bir felakete uğramaksızın tükenmeden önce mutlu sayamayız."</p>
        <p class="normal">[<a href="herodotos_split_006.html#footnote-600-14-backlink" id="footnote-600-14" name="footnote-600-14">14</a>] Dilsiz. Kelimenin Yunancası körelmiş (keskinliği kalmamış) anlamına bir söz, kulak için söyleniyor. Bundan dilsiz sağır anlamı çıkar mı? Bölüm 38'de Kroisos'un oğlu "işitmesi harap olmuş" diye tanımlanıyor. Üzerinde çok durulmuş bir konudur. Ama sonuç olarak çocuğun konuşmadığı bellidir. Anlama en yakın oluşu bakımından dilsiz denilmiştir.</p>
        <p class="normal">[<a href="herodotos_split_006.html#footnote-600-15-backlink" id="footnote-600-15" name="footnote-600-15">15</a>] Bizi çağırdıkları sefere... Burada Tournier'nin yazdığı gibi alınmıştır. Dietsch metninde "Bize haber verdikleri tehlikeye"dir.</p>
        <p class="normal">[<a href="herodotos_split_006.html#footnote-600-16-backlink" id="footnote-600-16" name="footnote-600-16">16</a>] Adrastos. Kaçırılamayan adam anlamına gelir.</p>
        <p class="normal">[<a href="herodotos_split_006.html#footnote-600-17-backlink" id="footnote-600-17" name="footnote-600-17">17</a>] Herodotos eski çağların ünlü orakllerinden söz açıyor. Bunların en tanınmışı Delphoi'dir. Burası eski dünyanın Esin Tepesi sayılır, hem Yunanlılar, hem barbarlar akın ederlerdi. Yaban bir görüntüsü vardı, M. Drieu La Rochelle, Une femme à sa fenêtre adlı romanında pek güzel anlatmıştır. Delphoi, Yunan politikasında önemli rol oynamış ve oraklleri çoğu kez parayla satın alınan ısmarlama orakller olmuştur (Kitap VI. Bölüm 66). – Phokis'in Abai kentinde bir Apollon orakli vardı. – Epiros'da, Dodona'da bir Zeus tapınağı ve kutsal meşe ağaçları vardı, tanrı iradesini yaprakların sesinden çıkarırlardı. – Amphiaraos orakli Oropos'ta, Trophonios orakli ise Lebadeia'daydı. – Brankhosoğulları, Didyma'da bir Apollon tapınağı yöneten rahip ailesidir. – Zeus–Ammon orakline gelince: Yunanistan'ın dışında, Libya çölünde olmasına rağmen, bütün Yunanistan'da ün salmıştı. Euripides'in şu dizeleri buna tanıktır (Alkestis, 112–115): Zavallı Alkestis'i ölümden kurtarmak için, bir yere, Lykia'ya ya da Ammon'un çorak ülkesine bir gemi göndermek mümkün değildir (Tabii tanrıya danışmak için).</p>
        <p class="normal">[<a href="herodotos_split_006.html#footnote-600-18-backlink" id="footnote-600-18" name="footnote-600-18">18</a>] Bugünkü ölçülere vurunca 45 santimetre uzunluk, 22,5 santimetre genişlik ve 7,5 santimetre yükseklik tutar.</p>
        <p class="normal">[<a href="herodotos_split_006.html#footnote-600-19-backlink" id="footnote-600-19" name="footnote-600-19">19</a>] Theophanialar. Apollon kışın Hyperboreliler ülkesine çekiliyordu. Theophanialar onun ilkbaharda dönüşünü kutlamak için yapılan bayramlardır. Işık ve sevinç bayramlarıdır. Krateroslarda şarap ve su birbirine katılır, şölenler ve dinsel havalarla kutlanırdı.</p>
        <p class="normal">[<a href="herodotos_split_006.html#footnote-600-20-backlink" id="footnote-600-20" name="footnote-600-20">20</a>] Amphiaraos. Thebai savaşçısı. Polyneikes'le birlikte, yedi Argoslu şefin Thebaililere karşı açtıkları sefere katılmıştır. Zeus ona ölümsüzlük vermek istemiş, ama o arabası ve atlarıyla beraber yere batmıştır; orada oturur, danışmaya gelenler sesini uzaktan işitirlerdi (Decharme, 1839–1905).</p>
        <p class="normal">[<a href="herodotos_split_006.html#footnote-600-21-backlink" id="footnote-600-21" name="footnote-600-21">21</a>] Pelasg sözünü diyor Sayce (sayfa 29, not 1), Yunan yazarları iki anlamda kullanıyorlardı: 1) Thessalia, Trakya ve Mysia'da yaşayan bazı Yunan kabileleri ve 2) En çok da bizim "tarih öncesi" sözümüzün karşılığı olarak. – Herodotos'un burada sözünü ettiği İonialılar ya da Pelasglar ve son olarak Dorlar, Yunan topraklarına çeşitli zamanlarda gelmiş olan istilacıları temsil ederler. O zamanlar anakaradaki Yunanistan çok geriydi, buna karşılık adalarda ve özellikle Girit'te parlak bir uygarlık vardı. Bu konuyu Hatzfeld (ölümü 1947) çok açık olarak işlemiştir (Histoire de la Grèce ancienne, Payot, Paris 1926. İlk dört bölüm). – Herodotos burada, eğer Pelasglar çok gelişmiş olsalardı dayanırlardı, Yunanlılar onları göçüremezlerdi demek istemiş olsa gerektir.</p>
        <p class="normal">[<a href="herodotos_split_006.html#footnote-600-22-backlink" id="footnote-600-22" name="footnote-600-22">22</a>] Peisistratos, Atina'da 561–560 yıllarında iktidarı almıştır. 556–555'de düşürülmüş ve Atina'dan kovulmuş, 550'ye doğru geri dönmüş ve 527'de Atina'da ölmüştür. (Hatzfeld, sayfa 109–112.) Herodotos, Bölüm 62'de belirtilen on birinci yılı, iktidarı aldığı 561–560 yıllarından başlayarak saymış olmalıdır. Peisistratos'un yönetimi yumuşak ve aklı başında bir yönetim olarak bilinir. Edebiyatı korumuş, Homeros'un şiirlerini ilk olarak o yaymıştır.</p>
        <p class="normal">[<a href="herodotos_split_006.html#footnote-600-23-backlink" id="footnote-600-23" name="footnote-600-23">23</a>] Atinalılardan... Metin başka bir şey demiyor, ama bu, herhalde "karşı partiden olan Atinalılardan" demektir.</p>
        <p class="normal">[<a href="herodotos_split_006.html#footnote-600-24-backlink" id="footnote-600-24" name="footnote-600-24">24</a>] Öyle sanıyoruz ki, Lakedaimonlular yalnız Yunanistan'ın öbür bölümlerine kapalı olarak yaşıyor değillerdi, kendi aralarında bile komşuluk ilişkileri yoktu, bunu böyle anlamak gerekir. Her biri kendi köyüne kapanmıştı. Herodotos, Lakedaimonlularla Spartalıları hep ve dikkatle birbirlerinden ayırır, oysa bugün bu iki kelime eşanlamda kullanılıyor.</p>
        <p class="normal">[<a href="herodotos_split_006.html#footnote-600-25-backlink" id="footnote-600-25" name="footnote-600-25">25</a>] Spartalı yasa koyucu Lykurgos'un kişiliği üzerinde kesinlik yoktur. – Enomotialar Sparta ordusunun bölümleridirler. Beş yüz on iki kişilik bir tabur, on altı enomotia sayılırdı. Triekad sözü yalnız Herodotos'ta geçer, otuz aileyi yöneten bir yönetici grubunun adı olduğu anlaşılıyor. Syssitialar hep bir arada yenilen yemeklerdir; her Spartalı yirmi yaşında asker olur ve öyle kalırdı. On beşer kişilik takımlar halinde yemek yerlerdi, herkes payına düşen yemek masrafını kendi cebinden öderdi. Zaten bütün Sparta, bir kışla gibiydi. – Yaşlılar Meclisi, senatodur, yirmi sekiz üyesi vardır. Ephoroslar her yıl seçilirlerdi, yetkileri genişti; hâkimleri, hatta kralları denetlerler, yasaları değiştirebilirlerdi. Bütün devlet yetkileri ellerindeydi.</p>
        <p class="normal">[<a href="herodotos_split_006.html#footnote-600-26-backlink" id="footnote-600-26" name="footnote-600-26">26</a>] Bölüm 119'da Astyages'in Harpagos'a yaptığına benzer bir şey. İkisi de masal.</p>
        <p class="normal">[<a href="herodotos_split_006.html#footnote-600-27-backlink" id="footnote-600-27" name="footnote-600-27">27</a>] Telmesos. Şimdiki Fethiye.</p>
        <p class="normal">[<a href="herodotos_split_006.html#footnote-600-28-backlink" id="footnote-600-28" name="footnote-600-28">28</a>] Kutsal Ana, Kybele. Dağların tepeleri onundur, Phrygia'daki Dindymon Dağı üzerinde ayrı bir din konusudur. Anadolulu bir tanrıdır, her varlığın anası olan Toprak'ın adlarından birisidir.</p>
        <p class="normal">[<a href="herodotos_split_006.html#footnote-600-29-backlink" id="footnote-600-29" name="footnote-600-29">29</a>] Alın yazısı, kader, Moira, Fatum. Tanrılardan da üstün, ne olduğu bilinmez bir güç. Hektor'la Akhilleus'un akıbetlerini Zeus kader terazisine vurur (İlyada, XXII. 208, 213), Hektor'un kaderi ağır basar, Hades'e doğru iner. O andan itibaren Apollon bile artık ona arka çıkmaz. Ama Kader de o kadar kesin değildir, kimi zaman hafiften saptığı olur. Bu da meraklı bir şeydir. Loxias, Sardes'in düşüşünü üç yıl geciktirebilmiştir. – Loxias, Apollon'dur.</p>
        <p class="normal">[<a href="herodotos_split_006.html#footnote-600-30-backlink" id="footnote-600-30" name="footnote-600-30">30</a>] Kyros'un kişiliği masallarla çevrilidir. Sayce'a göre, önce Susa'dan İran Körfezi'ne kadar olan yerlerde egemendi. 549'da Astyages'i yenmiş, 546'da Media'nın fethini tamamlamış, 540'lara doğru Kroisos'u düşürmüş, 538'de Babil'i almıştır. Ölüm tarihi 529'dur. Kişiliğinin çağlar boyunca nasıl değiştirilmiş olduğu bilinir. Ksenophon'da yiğit, gönlü ve eli açık bir hükümdar, kusursuz bir fatih ve mert bir insan olarak gösterilmiştir (Ksenophon, Kyropedia).</p>
        <p class="normal">[<a href="herodotos_split_006.html#footnote-600-31-backlink" id="footnote-600-31" name="footnote-600-31">31</a>] Enareler, Herodotos kadınlık hastalığına tutulmuş Skythlerden söz ediyor. Yorumcular için tartışmalı bir konuydu. (Larcher, 1726–1812. Notlar). Sayce, bunu iktidarsızlık gibi anlamıştır. Larcher'in çevirisi başkadır. – Herodotos, Skythia'dan geçen yolcular... bu adamların ne çeşit bir hastalığa tutulmuş olduklarını kendi gözleriyle de görürler, demekle konuyu kısmen açıklamış oluyor. Bunun cinsel sapıklık olduğu bellidir.</p>
        <p class="normal">[<a href="herodotos_split_006.html#footnote-600-32-backlink" id="footnote-600-32" name="footnote-600-32">32</a>] Kral gözü. Büyük Kral'ın illere gönderdiği müfettişler.</p>
        <p class="normal">[<a href="herodotos_split_006.html#footnote-600-33-backlink" id="footnote-600-33" name="footnote-600-33">33</a>] Gelip benimle yemek yiyeceksiniz. Yunanca metin: Banyodan sonra gelip beni bulunuz, der. Bu söz yemeğe çağırmak için kullanılıyordu.</p>
        <p class="normal">[<a href="herodotos_split_006.html#footnote-600-34-backlink" id="footnote-600-34" name="footnote-600-34">34</a>] Med krallarının dökümünü yapıp, Herodotos'un kendi verdiği sayıları toplarsak, bu toplam yanlış çıkar. Deiokes elli üç, Phraortes yirmi iki, Kyaxares kırk, Astyages otuz beş yıl hüküm sürmüşlerdir, toplam yüz elli yıl. Herodotos'un yirmi iki yıllık Phraortes zamanını atlamış olduğu akla gelebilir. Zaten Sayce bütün bu kronolojiyi yanlış saymaktadır.</p>
        <p class="normal">[<a href="herodotos_split_006.html#footnote-600-35-backlink" id="footnote-600-35" name="footnote-600-35">35</a>] Atina ile İonia'da Phratia bayramı. Yunan kabileleri, phratia denilen aile topluluklarına ayrılırlardı, bunların dinsel bir görünüşleri vardı. Apaturialar üç gün süren bayramlardır. Üçüncü gün, o yıl içinde doğmuş olan çocuklar phratia üyelerine tanıtılır, doğumun meşru olup olmadığı inceden inceye araştırıldıktan sonra, çocuk phratianın kütüğüne yazılırdı.</p>
        <p class="normal">[<a href="herodotos_split_006.html#footnote-600-36-backlink" id="footnote-600-36" name="footnote-600-36">36</a>] Sparta yasaları lüksü yasak eder. Zaten o çağda kentin görgüsü çok azdı. Şatafatlı giyimlerle Spartalıların gözlerini boyamak istiyorlardı.</p>
        <p class="normal">[<a href="herodotos_split_006.html#footnote-600-37-backlink" id="footnote-600-37" name="footnote-600-37">37</a>] Kothornos, eski Yunan'da uzun konçlu ve önden bağlı pabuç.</p>
        <p class="normal">[<a href="herodotos_split_006.html#footnote-600-38-backlink" id="footnote-600-38" name="footnote-600-38">38</a>] Tartessos. Betis (Guadalquivir) ırmağı ağzında bir İspanyol kenti ve ticaret limanı.</p>
        <p class="normal">[<a href="herodotos_split_006.html#footnote-600-39-backlink" id="footnote-600-39" name="footnote-600-39">39</a>] Kyrnos. Korsika.</p>
        <p class="normal">[<a href="herodotos_split_006.html#footnote-600-40-backlink" id="footnote-600-40" name="footnote-600-40">40</a>] Yeneni de mahveden zafer için kullanılan bir söz. Thebai kralı Oidipus'un iki oğlu Eteokles ve Polyneikes, babalarından sonra taht için dövüşmüşler ve ikisi de ölmüşlerdi. Bu söz belki de buradan kalmıştır.</p>
        <p class="normal">[<a href="herodotos_split_006.html#footnote-600-41-backlink" id="footnote-600-41" name="footnote-600-41">41</a>] Metin burada eksiktir. Tırnak içindeki sözleri Stein eklemiştir.</p>
        <p class="normal">[<a href="herodotos_split_006.html#footnote-600-42-backlink" id="footnote-600-42" name="footnote-600-42">42</a>] Kyrnos, hem Korsika'nın, hem de Herakles'in oğullarından birinin adıdır.</p>
        <p class="normal">[<a href="herodotos_split_006.html#footnote-600-43-backlink" id="footnote-600-43" name="footnote-600-43">43</a>] Bizim Deniz'den Babil'e Fırat'ı inmek suretiyle... Herodotos "Bizim Deniz" değil, "bu deniz" diyor. Metne aynen uyulduğu takdirde, bu deniz sözünden Akdeniz'i çıkarmak mümkün olmayacak, o zaman da Fırat'ı inmek değil, çıkmak gerekecekti. Oysa birkaç satır yukarıda Herodotos: Fırat ırmağına yukarı doğru kanallar kazdırarak... diye yazmıştır.</p>
        <p class="normal">[<a href="herodotos_split_006.html#footnote-600-44-backlink" id="footnote-600-44" name="footnote-600-44">44</a>] Khoinix: Bir litreden biraz fazla. Medimnos: 52,80 litre, yaklaşık olarak. (Her ikisi de tahıl ölçüsüdür.)</p>
        <p class="normal">[<a href="herodotos_split_006.html#footnote-600-45-backlink" id="footnote-600-45" name="footnote-600-45">45</a>] Sayce, Asurya'da bol yağmur yağdığına dikkati çekiyor. Hauvette (1856–1903), Herodotos'un Asurya'da yağmur azdır derken yanlış söylediğini belirtir. Biz bu yanlışı hafifletmiş olmak için böyle dedik. Aslında kışın ve ilkbaharda çok yağmur yağar.</p>
        <p class="normal">[<a href="herodotos_split_006.html#footnote-600-46-backlink" id="footnote-600-46" name="footnote-600-46">46</a>] Gallinsecte. İncirde ve erkek palmiye yemişinde bulunan küçük bir böcek, ağaç biti.</p>
        <p class="normal">[<a href="herodotos_split_006.html#footnote-600-47-backlink" id="footnote-600-47" name="footnote-600-47">47</a>] Ya da daha eskiden yürürlüğe konmuş bulunan sözlerini biz ekledik, çünkü Herodotos daha ötede, bu bölümün sonunda, En güzel yasaları buydu; ama bizim günümüze kadar gelmemiştir, demektedir. (Fransızcaya çevirenin notu.)</p>
        <p class="normal">[<a href="herodotos_split_006.html#footnote-600-48-backlink" id="footnote-600-48" name="footnote-600-48">48</a>] Sofraların başına çöküp yemeye giriştiler. Aslı, "yatıp yemeye"dir. O zamanlar uzanarak, yarı yatarak yemek yeniliyordu.</p>
        <p class="normal">[<a href="herodotos_split_006.html#footnote-600-49-backlink" id="footnote-600-49" name="footnote-600-49">49</a>] Skythlerde olduğu gibi. Metin, onlar da demiş. İyi anlaşılmıyor. Ama belli ki Herodotos, Skythleri kastetmiştir. Bölümün başında adlarıyla anmıştır.</p>
        <p class="normal">[<a href="herodotos_split_008.html#footnote-600-50-backlink" id="footnote-600-50" name="footnote-600-50">50</a>] Kambyses 529'dan 521'e kadar tahtta kalmıştır. Mısır'a 525'de girmiştir.</p>
        <p class="normal">[<a href="herodotos_split_008.html#footnote-600-51-backlink" id="footnote-600-51" name="footnote-600-51">51</a>] Eskiden tanrıların yerli tanrılar oldukları bilinir. Her sitenin kendi tanrıları vardı. Herodotos, insan kafasının çeşitli tanrılar arasındaki benzerlikleri bulup aralarında ilişki kurduğu ve ayrı adlar altında tanınan aynı tanrılar olduklarını anlamaya başladığı bir çağda yetişmiştir. Herodotos'un Mısır tanrıları için yaptığını sonradan Romalılar da Yunan tanrıları için yapacaklar; Zeus'e Jupiter, Here'ye Juno diyecek ve böylece bütün Yunan tanrılarını benimseyeceklerdir. Latinlerin Vulcanus'u olan Hephaistos, Mısırlıların Ptah dedikleri tanrıdır.</p>
        <p class="normal">[<a href="herodotos_split_008.html#footnote-600-52-backlink" id="footnote-600-52" name="footnote-600-52">52</a>] Herodotos, bu kitabın çok yerinde Mısır dininin gizlilerini açıklamaktan dikkatle kaçınmıştır. Sayce bunu, bu konudaki bilgisizliğini örtmek için yaptığını söyler.</p>
        <p class="normal">[<a href="herodotos_split_008.html#footnote-600-53-backlink" id="footnote-600-53" name="footnote-600-53">53</a>] Menes, Mısır'da bilinen bir kraldır. Ondan önce Mısırlılar, Yukarı ve Aşağı Mısır arasında bölünmüşlerdi. İki krallığı birleştiren odur. (İÖ 5000 yıllarında.) Onun zamanında, Thebai'den gayrı her taraf bataklıktı derken, Herodotos yanlış söylemektedir. Eski İmparatorluk döneminden beri, Menes ve ondan sonrakiler zamanında, Delta'da Bubastos, Pelusion ve başka kentler vardı (Sayce, sayfa 127, not 4).</p>
        <p class="normal">[<a href="herodotos_split_008.html#footnote-600-54-backlink" id="footnote-600-54" name="footnote-600-54">54</a>] Irmağın armağanı. Miletoslu Hekataios'un ünlü sözüdür.</p>
        <p class="normal">[<a href="herodotos_split_008.html#footnote-600-55-backlink" id="footnote-600-55" name="footnote-600-55">55</a>] Aslında günlük değil, günlük başka şeydir, ama kokusundan yararlanmak için yakılan her şeye bizde günlük demek âdet olmuştur. Günlük, Liquidambar'dır ve Mısır'da yetişmez, burada söz konusu olan, çeşitli bitkilerden çıkarılan özel bir reçine çeşididir, Latincesi incensum'dur.</p>
        <p class="normal">[<a href="herodotos_split_008.html#footnote-600-56-backlink" id="footnote-600-56" name="footnote-600-56">56</a>] Aslında, dört günlük yazılıdır. On dört olarak düzelten Dietsch'tir ve doğrusu budur.</p>
        <p class="normal">[<a href="herodotos_split_008.html#footnote-600-57-backlink" id="footnote-600-57" name="footnote-600-57">57</a>] Oysa doğru olan açıklama budur. Sular, karların erimesi ve Habeşistan'ın tropikal yağmurları yüzünden taşar (Sayce). Anaxagoras ve daha sonra Strabon da aynı nedeni göstermişlerdir.</p>
        <p class="normal">[<a href="herodotos_split_008.html#footnote-600-58-backlink" id="footnote-600-58" name="footnote-600-58">58</a>] Dibi bulamamışlar. Uydurma diyor Sayce. Yönetici birinci çağlayanı anlatmak istemiş, Herodotos iyi anlayamamış, öyle sanılıyor.</p>
        <p class="normal">[<a href="herodotos_split_008.html#footnote-600-59-backlink" id="footnote-600-59" name="footnote-600-59">59</a>] İstros, Tuna'dır. Pyrene kenti dediği ise, Pyrene dağları olmalıdır.</p>
        <p class="normal">[<a href="herodotos_split_008.html#footnote-600-60-backlink" id="footnote-600-60" name="footnote-600-60">60</a>] Mısır coğrafyası üzerine Herodotos'un söyledikleri burada biter. Şimdi Sayce'in bu konu için söylediklerini özetleyelim. (Ek I. sayfa 307): Sonuç olarak Herodotos, Mısır'ın oluşumunu ve karakterini anlamıştır denilebilir. Gerçekten, tarih açısından çok eski, jeoloji açısından ise yeni olan bu ülke, Nil'in taşıdığı alüvyonlardan meydana gelmiştir. Firavunlar çağından bu yana toprak denizden az da olsa yer kazanmıştır, toprak düzeyi de buna göre yükselmiştir. Nil'in bazı kollarında artık gemiler işlemiyor. Serbonis Gölü kısmen dolmuştur. Mısır, Delta'nın güneyinde, Fayum dışında, Herodotos'un dediği gibi, Nil'in iki kıyısında uzanan dar birer şeritten ibarettir. Yağmur olmadığı için toprak bereketini Nil sularının taşmasına borçludur. Yalnız Nil sularının, kendiliğinden ya da insan eliyle açılan kanallarla suladığı topraklar ekilebilmektedir. Herodotos'un Delta ile Mısır'ın geri kalan bölgesi arasında, Memphis'in bulunduğu noktaya göre yaptığı ayrım doğrudur. Herodotos, Mısır'ı gerçeğe uygun olarak anlatmıştır.</p>
        <p class="normal">[<a href="herodotos_split_008.html#footnote-600-61-backlink" id="footnote-600-61" name="footnote-600-61">61</a>] Ünlü kâhin. Anlatıya göre, Argos kralı Proitos'un deliren kızlarını iyi etmiş ve karşılığında krallığın yarısını istemiştir (Kitap 9, bölüm 34).</p>
        <p class="normal">[<a href="herodotos_split_008.html#footnote-600-62-backlink" id="footnote-600-62" name="footnote-600-62">62</a>] Kabirler. Özellikle Lemnos, İmbros ve Samothrake adalarında tapılan tanrılardır. Ateş ve volkan perileri. Hephaistos'un oğulları olurlarmış.</p>
        <p class="normal">[<a href="herodotos_split_008.html#footnote-600-63-backlink" id="footnote-600-63" name="footnote-600-63">63</a>] Bu tanrı Orisis'tir.</p>
        <p class="normal">[<a href="herodotos_split_008.html#footnote-600-64-backlink" id="footnote-600-64" name="footnote-600-64">64</a>] Yani Yukarı Mısır'da. Bataklık bölge olan delta değil (Sayce).</p>
        <p class="normal">[<a href="herodotos_split_008.html#footnote-600-65-backlink" id="footnote-600-65" name="footnote-600-65">65</a>] Ağıtlar. Threnos. Batı dillerine de Threnler diye geçmiştir.</p>
        <p class="normal">[<a href="herodotos_split_008.html#footnote-600-66-backlink" id="footnote-600-66" name="footnote-600-66">66</a>] Osiris.</p>
        <p class="normal">[<a href="herodotos_split_008.html#footnote-600-67-backlink" id="footnote-600-67" name="footnote-600-67">67</a>] Moiris diye bir kral olmamıştır. Mısır dilinde meri göl demekti (Sayce). Herodotos belki de Moiris Gölü'nü kazdırmış olan Amen–Em–Hat III'ü (On ikinci sülaleden İÖ 2900 suları) kastediyor, ama o zaman da bu kralı iki bin yıl kadar gençleştirmiş oluyor.</p>
        <p class="normal">[<a href="herodotos_split_008.html#footnote-600-68-backlink" id="footnote-600-68" name="footnote-600-68">68</a>] Sesotris. On dokuzuncu sülaleden Ramses II. Moiris'in bin ya da iki bin yıl sonraki halefi. Mısır'ın en çok ülke almış, en zorlu kralı olarak bilinir. (İÖ XVI. yüzyıl suları)</p>
        <p class="normal">[<a href="herodotos_split_008.html#footnote-600-69-backlink" id="footnote-600-69" name="footnote-600-69">69</a>] Bu heykeller kayaya işlenmiştir, bugün de yerlerinde durmaktadırlar. İzmir'den otuz kilometre kadar ötede Karabel dağ zinciri üzerindedir. Bozulmadan kalmış olanı bir savaşçıyı gösterir, elinde bir yay ve mızrak tutar, başında taç, üstünde dizlerine kadar inen bir gömlek vardır. Ama bu heykeller Mısır sanatı belirtisi taşımazlar ve Sesostris'in anıtları değildirler (Sayce, sayfa 180, not 5).</p>
        <p class="normal">[<a href="herodotos_split_008.html#footnote-600-70-backlink" id="footnote-600-70" name="footnote-600-70">70</a>] Gnomon. Güneşin durumunu göstermek için gölgesini ölçtükleri dikili taş (Milot).</p>
        <p class="normal">[<a href="herodotos_split_008.html#footnote-600-71-backlink" id="footnote-600-71" name="footnote-600-71">71</a>] Pheron. Bütün Mısır krallarının ortak adı olan Pharaon'un değiştirilmiş biçimi. Herodotos'un bunu özel ad sandığı tahmin ediliyor.</p>
        <p class="normal">[<a href="herodotos_split_008.html#footnote-600-72-backlink" id="footnote-600-72" name="footnote-600-72">72</a>] Euripides, Helene trajedisini Herodotos'un anlattığı biçimiyle ve güzelleştirerek vermiştir.</p>
        <p class="normal">[<a href="herodotos_split_008.html#footnote-600-73-backlink" id="footnote-600-73" name="footnote-600-73">73</a>] Birincisi İlyada VI. 289–292. Öbür ikisi Odysseia IV. 227–230 ve 351–352.</p>
        <p class="normal">[<a href="herodotos_split_008.html#footnote-600-74-backlink" id="footnote-600-74" name="footnote-600-74">74</a>] Herodotos'un yorumunun bu dizelere ve özellikle Odysseia'dan alınanlara tam olarak uymadığına dikkat edilmiştir. Kopya sırasında metnin bozulmuş olabileceğini düşünenler vardır.</p>
        <p class="normal">[<a href="herodotos_split_008.html#footnote-600-75-backlink" id="footnote-600-75" name="footnote-600-75">75</a>] Priamos'un oğulları arasında, yerine kimin geçeceği açısından bir sıralama yapmanın gereksizliği açık olmakla beraber, Herodotos'un bu tartışma üzerinde fazlaca durduğu görülüyor. Ama daha önce de söylediğimiz gibi (not 2), Herodotos bu anlatıları masalımsı yanından soyup belli bir ölçüde gerçeğe yaklaştırma eğilimindedir. Herodotos'un pozitif bir açıklama amacıyla ve ciddiyetle yaptığı şeyi daha sonra Lukianos (Suriyeli Yunan hatip ve filozofu, İS 125–192), şaka ve alayla yapmıştır. "Ne Aias o kadar boylu, ne de Helene dedikleri kadar güzeldi. Ben gördüm, akça pakça ve kuğu kızı denecek kadar uzun boyunluydu (masala göre Helene, kuğu biçimine girmiş Zeus'ün Leda'dan olma kızıdır), aşağı yukarı Hekabe yaşında bir ihtiyarcıktı, nasıl olmasın ki, kendisini bir defa da Herakles'in çağdaşı olan Theseus kaçırmıştı, oysa Troya'yı ilk olarak dedelerimizin zamanında Herakles almıştı." Burada yapılan şey, aynı kişiler için uydurulan hikâyeleri birbirine yaklaştırıp sonuca ulaşmak isteğinin nasıl gülünçlüklere vardığını göstermektir.</p>
        <p class="normal">[<a href="herodotos_split_008.html#footnote-600-76-backlink" id="footnote-600-76" name="footnote-600-76">76</a>] Rhampsinitos. Yirmici sülaleden Ramses III olabilir.</p>
        <p class="normal">[<a href="herodotos_split_008.html#footnote-600-77-backlink" id="footnote-600-77" name="footnote-600-77">77</a>] Belki de Pythagoras'ı kastediyor.</p>
        <p class="normal">[<a href="herodotos_split_008.html#footnote-600-78-backlink" id="footnote-600-78" name="footnote-600-78">78</a>] Sayce'a göre, piramitleri yapanlar dördüncü sülaledendirler ve Ramses III'den üç bin yıl daha öncedirler.</p>
        <p class="normal">[<a href="herodotos_split_008.html#footnote-600-79-backlink" id="footnote-600-79" name="footnote-600-79">79</a>] Metin burada çürümüş, okunamıyor.</p>
        <p class="normal">[<a href="herodotos_split_008.html#footnote-600-80-backlink" id="footnote-600-80" name="footnote-600-80">80</a>] Adını anmak istemediği tanrı Osiris'tir.</p>
        <p class="normal">[<a href="herodotos_split_008.html#footnote-600-81-backlink" id="footnote-600-81" name="footnote-600-81">81</a>] Anysis, "Dördüncü sülaleden Ases–Kaf ile yirmi beşinci sülaleden Sabako, üç bin yıldan fazla bir arayla ayrılırlar" (Sayce). Sabako'nun yendiği Mısır kralı, diye ekliyor, Saisliydi. Yunanlıların Bokkoris dedikleri Bak–En–Raf'tı. Ethiopia kralı bunu yakalamış ve diri diri yaktırmıştır. Bu Ethiopialı, İÖ VIII. yüzyılda yirmi beşinci sülaleyi kurmuştur. Asurlar kralı Sargon, bunu 720'de Raphia'da yenmiştir.</p>
        <p class="normal">[<a href="herodotos_split_008.html#footnote-600-82-backlink" id="footnote-600-82" name="footnote-600-82">82</a>] Buto Gölü'nün güneydoğu köşesinde.</p>
        <p class="normal">[<a href="herodotos_split_008.html#footnote-600-83-backlink" id="footnote-600-83" name="footnote-600-83">83</a>] Kim olduğunu bulmak zordur. Sennakherib'in istilası 701'dedir, Tirhakah zamanına rastlar.</p>
        <p class="normal">[<a href="herodotos_split_008.html#footnote-600-84-backlink" id="footnote-600-84" name="footnote-600-84">84</a>] Sayce, Herodotos'un okuyucuda yolculuklarını gerçekte olduğundan daha uzaklara kadar götürmüş olduğu izlenimini uyandırmaya çalıştığını söyler. Sayce'ın bu konuda dayanak noktalarından biri de bu bölümdür. Sayce'a göre Hekataios'un görmüş olduğu heykeller Thebai'dedir, Herodotos ise Memphis'tekileri görmüştür. Zaten sayıları da birbirini tutmaz. Herodotos 341 (bölüm 142), Hekataios 345 (bölüm 143) heykel görmüştür. Herodotos'un böyle yapmaktan, yani Hekataios ile aynı heykelleri görmüş olduğu izlenimini uyandırmaktan maksadı, kendisini Thebai'ye de gitmiş gibi göstermektir, oysa oraya hiç gitmemiştir. İddia budur ve ileride aydınlığa kavuşması beklenebilir. Yalnız şu da akla gelebilir, eğer Herodotos gerçekten anlamda bir ikirciklik yaratmak isteseydi, Thebai'deki heykellerin gerçek sayısını söylemeyebilir, orasını atlayabilirdi. Aslında ilk bakışta uyanan bu kuşku, metnin daha yakından okunmasıyla silinebilir: Memphis rahipleri Herodotos'a 341 kral sayarlar (bölüm 142) ve rahip sayısının da aynı olduğunu söylerler. Arkadan onu içeriye alıp bu heykelleri göstereceklerdir. Bu arada Hekataios akla gelir, sözü açılır, aslında belki de Herodotos'un yaptığı sadece budur. Yalnız burada şunu belirtelim ki, Sayce'ın Herodotos üzerine yaptığı incelemeler ve eleştiriler çok doğrudur. Herodotos'un düştüğü yanlışların, masal ile gerçeğin iç içe durduğu bir dönemde zorunlu olarak epeyce kabarık olduğu meydana çıkmıştır. Ama bunlara kötü niyetle ve bile bile yapılmış diyerek bir yenisini eklemenin gereği de yoktur.</p>
        <p class="normal">[<a href="herodotos_split_008.html#footnote-600-85-backlink" id="footnote-600-85" name="footnote-600-85">85</a>] On ikinci sülaleden Amen–Em–Hat III'ün yaptırdığı anlaşılıyor. Moiris Gölü'nü de o kazdırmıştır.</p>
        <p class="normal">[<a href="herodotos_split_008.html#footnote-600-86-backlink" id="footnote-600-86" name="footnote-600-86">86</a>] Libya kıyılarındaki kum banklarından ikisine Syrtis deniliyordu. Büyüğü bugünkü Sidra Körfezi'dir, küçüğü Gabes Körfezi'dir.</p>
        <p class="normal">[<a href="herodotos_split_008.html#footnote-600-87-backlink" id="footnote-600-87" name="footnote-600-87">87</a>] Mısır'ı 672'de Esar–Haddon ele geçirmişti, Psammetikos da önce Asuryalıların bir valisi olarak Mısır'ın yalnız bir bölgesini idare ediyordu. Sonra isyan etti, Lydia kralı Gyges'in yardımını sağladı, Momemphis savaşından sonra bütün Mısır'ın tek hâkimi oldu. Yirmi altıncı sülaleyi kurdu (660).</p>
        <p class="normal">[<a href="herodotos_split_008.html#footnote-600-88-backlink" id="footnote-600-88" name="footnote-600-88">88</a>] Herodotos'un verdiği bilgiler, kendi çağına yaklaştığı ölçüde daha güvenilir hale geliyorlar. Mısır kralları listesi Psammetikos'tan bu yana doğrudur. Bunun oğlu olan Nekos, Mısır'da ticareti geliştirmeye çalışmıştır, Asya üzerinde gözü vardı. Herodotos'un Psammis dediği (bölüm 159) Psammetikos II beş yıl saltanat sürdü. Apries (Uah–Ab–Ra) 589'da iktidara geldi ve Kyrene ve Barka'ya karşı açılan talihsiz seferden sonra 570'de Amasis (Aahmes II) tarafından düşürüldü. Amasis uzun ve mutlu bir saltanattan sonra ve Mısır'ın Kambyses'in eline düşmesinden kısa bir süre önce öldü. Kambyses, Mısır'ı 525'de Psammetikos III zamanında almıştır.</p>
        <p class="normal">[<a href="herodotos_split_008.html#footnote-600-89-backlink" id="footnote-600-89" name="footnote-600-89">89</a>] Daha yukarıda da söylemiştik, Herodotos'un Mısır coğrafyası üzerine verdiği bilgiler doğrudur. Buna karşılık tarih ve kronoloji açısından önemli yanlışları vardır. Bunlardan bazıları yukarıdaki notlarda görülmüştür. Konu en çok kendisinden öğrenilmiş olmakla beraber, Mısır tarihi üzerinde anlaşılması zor şeyler de söylemiştir. En eski çağlara kadar çıkıyor; Mısır birliğini kurmuş olan Menes İÖ 5000 yıllarına konulmak gerekir. Memphis'i o kurmuştur. Bu kent, onuncu sülalenin son hükümdarı olan Kraliçe Nitokris'in (Neit–Akrit, Gül Yanaklı Prenses) ölümü ile son bulan (3500 suları) Eski İmparatorluk'un merkezidir. Bu Eski İmparatorluk, büyük piramit kurucuları çağıdır. Khufu (Kheops), Khafra (Khephren) ve Men–Ka–Ra (Mykerinos). Sonra gelen beş yüz yılda Mısır tarihi karanlıktır; sonradan, üç bine doğru, anlaşılır ki, Thebai başkent olmuştur ve böylece Orta İmparatorluk denilen dönem başlar. Bu Thebai hükümdarı on ikinci sülale ile güçlerini pekiştirmeye başlarlar; eskiler piramit yapmışlardı, bunlar da dikili taş ya da dikme taşlar (Obeliskos, Obelisk) dikerler. Ama daha sonra Mısır birçok yüzyıl için yabancı egemenliği altına girer. Bunlar, belki de Suriye'den gelmiş olan, Hyksoslar ya da Çobanlar'dır. Yahudilerin Mısır'da bulundukları süre herhalde bunların üç sülalesinin (XV. XVI. XVII) egemen oldukları döneme rastlar ya da semitik ırktan hükümdarlar zamanına. Bir ulusal başkaldırma Hyksos egemenliğine son vermiş ve Aahmes on sekizinci sülaleyi ve Yeni İmparatorluk'u kurmuştur (İÖ 1703). Bir dirilme dönemidir; fetihler, kölelere kırbaç altında yaptırılan dev anıtlar, şatafatlı hükümdarların "irilik" tutkusu (Karnak, Abu–Simbul tapınağı). Ramses'ler, özellikle (Sayce'in deyişiyle Mısır'ın XIV. Louis'i) Ramses II dönemi. İsrail göçü bu döneme (1320'lere doğru) konulur. Buna karşılık yirminci sülale zamanı iç savaş ve istila dönemidir. Önce refah, sonra karışıklık dönemleri, daha sonra Ethiopialı hükümdarlar (yirmi beşinci sülale) ve 672'de Asur ordularının Mısır'ı istilası. Artık Mısır yirmi hükümete bölünmüştür. Bunlar, herhalde Herodotos'un sözünü ettiği (bölüm 147) on iki krallıktır. Nihayet Psammetikos'un Asur baskısını sarsması ile (660), Karialı tarihçinin hakkıyla kılavuzluk edebildiği döneme gelmiş oluyoruz (Sayce, Ek I. sayfa 315–340).</p>
        <p class="normal">[<a href="herodotos_split_008.html#footnote-600-90-backlink" id="footnote-600-90" name="footnote-600-90">90</a>] Yunanlılarda el sanatlarıyla uğraşanlar çoğunlukla kölelerdi. El sanatlarına karşı gösterilen küçümseme, Ksenophon'un Economique'inde, Sokrates'in ağzından şöyle savunulur: "Yunan sitelerinde el sanatları, haklı olarak hor görülür. İnsanı hep gölgede ve oturarak çalışmaya zorlar, vücudun gelişmesine engel olur. Vücut zayıf düşünce kafa da kalınlaşır. Ayrıca insanın ne arkadaşlarına ayıracak zamanı, ne de kamu işlerine bakacak hali kalır."</p>
        <p class="normal">[<a href="herodotos_split_008.html#footnote-600-91-backlink" id="footnote-600-91" name="footnote-600-91">91</a>] Osiris. Güneş, İsis'in kardeşi ve kocası, Gökyüzü'yle Yeryüzü'nün oğlu. Düşmanı Set ya da Typhon'un darbeleri altında ölen, ama her gün ölen ve yeniden doğan Güneş gibi, gene dirilecek olan Horos'un babası. Herodotos bunu Yunanlıların Dionysos'una benzetir.</p>
        <p class="normal">[<a href="herodotos_split_008.html#footnote-600-92-backlink" id="footnote-600-92" name="footnote-600-92">92</a>] Demeter bayramları Atina'da Pyanepsion (ekim, kasım) ayında, kadınların ve yalnız evli kadınların kutladıkları bayramlardır. Erkekler, törenlerin dışında tutulurlardı. Doğurgan ve Ana Toprak tanrıçası Demeter (kadınlarla ilgili yasaları koyan) Thesmophoros sayıldığı için, bir çeşit evlenme ve analık bayramı olan bu bayramlar onun adına kutlanıyordu.</p>
        <p class="normal">[<a href="herodotos_split_008.html#footnote-600-93-backlink" id="footnote-600-93" name="footnote-600-93">93</a>] Büyük bir tapınak çevresinde (özellikle Delphoi'de) çeşitli Yunan devletlerini toplayan dinsel ve politik bir konfederasyonun üyesi. Amphiktyon, Yunan siteleri arasında ortak bir bağ görevi yapıyordu.</p>
        <p class="normal">[<a href="herodotos_split_010.html#footnote-600-94-backlink" id="footnote-600-94" name="footnote-600-94">94</a>] Nitesis. Apries'in kızı. Babası 570 sularında öldüğüne göre Herodotos'un sözünü ettiği bu çocuk, 529'da en az kırkının üstünde, epeyce olgun bir çocuk olmalıdır.</p>
        <p class="normal">[<a href="herodotos_split_010.html#footnote-600-95-backlink" id="footnote-600-95" name="footnote-600-95">95</a>] Dem: Demos. Arkhos: Komutan, bölge yöneticisi.</p>
        <p class="normal">[<a href="herodotos_split_010.html#footnote-600-96-backlink" id="footnote-600-96" name="footnote-600-96">96</a>] İnaros ayaklanması, İÖ 460'dır. Atinalılar ona iki yüz savaş gemisi göndermişlerdir. 455'de ele geçti ve Atina donanması da battı.</p>
        <p class="normal">[<a href="herodotos_split_010.html#footnote-600-97-backlink" id="footnote-600-97" name="footnote-600-97">97</a>] Amyrtaios. Ktesias'ın sözünü ettiği İnaros ayaklanmasının sorumlularından birisi olsa gerek. Oğlu 450'lerde bir satraplık almış olmalıdır (Sayce).</p>
        <p class="normal">[<a href="herodotos_split_010.html#footnote-600-98-backlink" id="footnote-600-98" name="footnote-600-98">98</a>] Yaygın bir boş inanış ki, boğa kanını zehir sayardı.</p>
        <p class="normal">[<a href="herodotos_split_010.html#footnote-600-99-backlink" id="footnote-600-99" name="footnote-600-99">99</a>] Eskilerin coğrafyadaki yerini açık olarak bildiremedikleri bu ulus da masal dünyasına ait olsa gerektir. Makrobios, Yunanca "uzun ömürlü" demektir.</p>
        <p class="normal">[<a href="herodotos_split_010.html#footnote-600-100-backlink" id="footnote-600-100" name="footnote-600-100">100</a>] Eski coğrafyacılar bu kabileleri Kızıl Deniz kıyılarına koyarlar. Adları, "balık yiyenler" anlamına gelir.</p>
        <p class="normal">[<a href="herodotos_split_010.html#footnote-600-101-backlink" id="footnote-600-101" name="footnote-600-101">101</a>] Aiskhrion kabilesinden... Oasis kenti, Pyrene kentini akla getiriyor (Kitap II. bölüm 33). Samoslu denizcilerin denizden bu kadar uzak bir yeri yurt tutmaları olacak şey değildir. XIV. yüzyıl bir Samos yazıtında Aiskhrion sözüne bir şair adı olarak rastlanmaktadır. Ama Sayce burada Herodotos'un yanılmış olmasından şüphelenmektedir.</p>
        <p class="normal">[<a href="herodotos_split_010.html#footnote-600-102-backlink" id="footnote-600-102" name="footnote-600-102">102</a>] Scarabée. Türk Dil Kurumu sözlüğü, domuzlan böceği diyor. </p>
        <p class="normal">[<a href="herodotos_split_010.html#footnote-600-103-backlink" id="footnote-600-103" name="footnote-600-103">103</a>] Kutsal hastalık. Hippokrates bu hastalık için sara diyor.</p>
        <p class="normal">[<a href="herodotos_split_010.html#footnote-600-104-backlink" id="footnote-600-104" name="footnote-600-104">104</a>] Pigme (pygmaios) biçiminde yapılan bu figürler Mısır'a, şüphesiz Fenikelilerden geçmiştir. Pataikos, Fenikelilerin gemi başlarına koydukları tanrı figürüdür. Yunanca Hephaistos, Mısır dilinde Ptah ya da Pntah. Mısırlılar bu tanrının heykelini dev büyüklükte biçimsiz cüceler olarak yaparlarmış.</p>
        <p class="normal">[<a href="herodotos_split_010.html#footnote-600-105-backlink" id="footnote-600-105" name="footnote-600-105">105</a>] Bu söz, yalnız Platon'un aldığı bir parçası kalmış olan bir güftedendir. Gorgias (Yunan filozofu, İÖ 487–380). 484 B. "Yasa, ölümlü ölümsüz bütün varlıkların kraliçesi, onları güçlü eliyle yönetir ve şiddetin kötülüğünü önlemesini bilir..."</p>
        <p class="normal">[<a href="herodotos_split_010.html#footnote-600-106-backlink" id="footnote-600-106" name="footnote-600-106">106</a>] Eusebos'a göre Polykrates'in tyranlığı 532'de başlar, 521'de tahta geçen Dareios saltanatının başlarında son bulur. Polykrates'in de Atinalı Pesistratos gibi edebiyatı ve kültürü desteklediği anlaşılıyor. Bir genel kitaplık açmış, Anakreon'u (Yunan lirik şairi, ölümü İÖ 487) sarayına almış, Herodotos'un anlattığı büyük işleri yaptırmıştır (bölüm 60). Çok güçlü bir donanması vardı. Samos onun zamanında Yunan devletleri arasında ön planda yer almıştı ve zaten İranlılar da bundan gocunuyor ve ondan "Hileyle ya da öldürerek kurtulmak" için fırsat kolluyorlardı (Hauvette).</p>
        <p class="normal">[<a href="herodotos_split_010.html#footnote-600-107-backlink" id="footnote-600-107" name="footnote-600-107">107</a>] Kitap I. bölüm 70'deki krateros.</p>
        <p class="normal">[<a href="herodotos_split_010.html#footnote-600-108-backlink" id="footnote-600-108" name="footnote-600-108">108</a>] İnat. Metindeki Yunanca sözcük "tutku" anlamına da geliyor.</p>
        <p class="normal">[<a href="herodotos_split_010.html#footnote-600-109-backlink" id="footnote-600-109" name="footnote-600-109">109</a>] Prytanis, Yunan sitelerinde yüksek görevliler. Prytaneion, kutsal ateşin yandığı yapılar. Prytanisler, konuklarına orada şölen çekerlermiş.</p>
        <p class="normal">[<a href="herodotos_split_010.html#footnote-600-110-backlink" id="footnote-600-110" name="footnote-600-110">110</a>] Diktynna, Artemis'in sıfatıdır. Denizcilerin ve balıkçıların koruyucusu olan Giritli bir tanrıça (balık ağları tanrıçası) ile karıştırılmıştır.</p>
        <p class="normal">[<a href="herodotos_split_010.html#footnote-600-111-backlink" id="footnote-600-111" name="footnote-600-111">111</a>] Yani Yunanistan'daki tapınakların.</p>
        <p class="normal">[<a href="herodotos_split_010.html#footnote-600-112-backlink" id="footnote-600-112" name="footnote-600-112">112</a>] Mag Gomatas isyanı 521'dedir. Kendisini Kambyses'in kardeşi Bardiya (Herodotos'ta Smerdis) olarak satmış ve iktidarı almıştır. Bu isyan, dinsel ve politik karakterdedir. Medlerin ilkel inanışlarının karşısında olan Ormuzd dinine karşı ve İran fatihlerinin egemenliklerine karşı bir başkaldırmadır. Gomates, Herodotos'un anlattığı gizli örgütten sonra, kendisini tutanlarla birlikte Media'da Niseia'ya çekilmiş ve birkaç ay sonra orada öldürülmüştür. (Sayce, Ek V. sayfa 440 ve sonrası).</p>
        <p class="normal">[<a href="herodotos_split_010.html#footnote-600-113-backlink" id="footnote-600-113" name="footnote-600-113">113</a>] Her birinizin... tek başına. Asıl anlamın bu olduğunu sanıyoruz. Dareios böyle önemli bir konuda kimsenin kimseye güvenemeyeceğini belirtmek istemiş olmalıdır.</p>
        <p class="normal">[<a href="herodotos_split_010.html#footnote-600-114-backlink" id="footnote-600-114" name="footnote-600-114">114</a>] Magophoni, "Mag kıyımı." Sayce bu bayramın İran'da uzun zaman kutlandığını ve o gün Magların ortaya çıkmalarının pek de iyi olmadığını anlatır (sayfa 441).</p>
        <p class="normal">[<a href="herodotos_split_010.html#footnote-600-115-backlink" id="footnote-600-115" name="footnote-600-115">115</a>] Bu tartışmanın Doğu'ya özgü niteliğini Herodotos da fark etmektedir. Montesquieu'nün Yasaların Ruhu'nda da belirtmiş olduğu gibi, Doğu zorbalığın yurdudur. Böyle diyen bilginler ve Hellenistler, Otanes'in savunduğu demokrasi ilkelerinin Kyros zamanının İran'ında yeşeremeyeceğini ileri sürerler, bu tartışmayı şüpheyle karşılarlar. Doğu'nun zorba, o zamanki coğrafyaya göre Batı sayılan Yunanistan'ın ise demokrat olduğu savı, hele bütün Yunan sitelerini kırıp geçiren tyranların orada yetiştiği göz önünde tutulunca, çok tartışma kaldıran bir konu haline gelir. Bununla beraber demokrasi düşüncesinin Batı'da yeşerip geliştiği genellikle kabul olunmaktadır.</p>
        <p class="normal">[<a href="herodotos_split_010.html#footnote-600-116-backlink" id="footnote-600-116" name="footnote-600-116">116</a>] Dareios 521'de başa geçmiş, 486'da altmış üç yaşında ölmüştür. Saltanatı büyüktür. Düzen kurucu (organizatör) olarak tanınmıştır. "Tarihte ilk defa olarak merkeziyetçilik (centralisation) bir politika olmuştur" (Sayce). Büyük imparatorluğun her köşesini Susa'ya bağlamak için iyi ve bakımlı yollar açtırmıştır (Kitap V. bölüm 52), çağına göre çok hızlı resmi haberciler çalıştırmıştır (Kitap VIII. bölüm 98). Yönettikleri yerlerde tek hâkim olan satrapların yanında kraliyet kâtipleri bulunur, satrapların bütün yaptıkları merkeze iletilirdi. Müfettişler dolaştırırdı. Ksenophon, İran krallarının yönetimini, Sokrates'in ağzından hayranlıkla dile getirir (Economique, bölüm IV).</p>
        <p class="normal">[<a href="herodotos_split_010.html#footnote-600-117-backlink" id="footnote-600-117" name="footnote-600-117">117</a>] İran yazıtları bu hükümetler için üç liste verirler. Dareios zamanında değişiklik yapılmıştır. İlk iki listede yirmi üç eyalet vardır, üçüncüsünde, yani Dareios'un mezarı üzerindekinde yirmi dokuz. Bütün bu uluslar için Sayce'a bakınız (sayfa 273 ve sonrasındaki notlar).</p>
        <p class="normal">[<a href="herodotos_split_010.html#footnote-600-118-backlink" id="footnote-600-118" name="footnote-600-118">118</a>] ...aynı tane... belki de pirinç.</p>
        <p class="normal">[<a href="herodotos_split_010.html#footnote-600-119-backlink" id="footnote-600-119" name="footnote-600-119">119</a>] Paktyika. Afganistan'ın kuzeydoğusundaki ülke.</p>
        <p class="normal">[<a href="herodotos_split_010.html#footnote-600-120-backlink" id="footnote-600-120" name="footnote-600-120">120</a>] Grekçe'deki adları veriyoruz, Türk Dil Kurumu sözlüklerinde kassia (casse) için Hıyarşembe, kinnamon (cinname) için bir tarçın cinsi, ladanon için lâden denilmiştir. Murra mürdür.</p>
        <p class="normal">[<a href="herodotos_split_010.html#footnote-600-121-backlink" id="footnote-600-121" name="footnote-600-121">121</a>] Tütsü dediğimiz, birçok ağaçlardan çıkarılan bir reçine türüdür. Latincesi incensum'dur. - ç.n.</p>
        <p class="normal">[<a href="herodotos_split_010.html#footnote-600-122-backlink" id="footnote-600-122" name="footnote-600-122">122</a>] Bu kanatlı hayvanlar Sayce'ın deyişiyle "zoologie mythique" aittirler, yani masal hayvanlarıdır.</p>
        <p class="normal">[<a href="herodotos_split_010.html#footnote-600-123-backlink" id="footnote-600-123" name="footnote-600-123">123</a>] Kassiterid adaları. Hesiodos'un adını andığı (Theogoniea, 338) Eridanus, sonradan Po'dur denilen hayali bir ırmaktır. – Eski coğrafyacılar Kassiterid adalarını İspanya'nın kuzeybatı açıklarında gösterirler; Sayce da onlara bakarak Vigo Körfezi açıklarına koyar. İngiltere'nin güneydoğusunda Cornouaille Burnu'nun ucunda Scilly adaları vardır. – Kassiteros, kalay demektir.</p>
        <p class="normal">[<a href="herodotos_split_010.html#footnote-600-124-backlink" id="footnote-600-124" name="footnote-600-124">124</a>] Bölge merkezinin adıdır. Bu satraplık Herodotos'un bölüm 9'da saydığı ilk iki hükümeti kapsıyordu (Sayce). – Daskyleion, Propontos (Marmara) kıyılarında ve Kyzikos'un epeyce doğusundadır.</p>
        <p class="normal">[<a href="herodotos_split_010.html#footnote-600-125-backlink" id="footnote-600-125" name="footnote-600-125">125</a>]	Hoplon, silah. Yunanistan'da ağır silahlı yaya askere hoplit denirdi. </p>
        <p class="normal">[<a href="herodotos_split_010.html#footnote-600-126-backlink" id="footnote-600-126" name="footnote-600-126">126</a>] Anakreon, önce Samos'da Polykrates'in yanında, sonra Atina'da Hipparkhos'un yanında yaşamıştır. Anayurdu, İon konfederasyonunun on iki kentinden biri olan Teos'tur. Teoslular Harpagos'tan sonra Trakya'ya gidip Abdera kentini kurmuşlardır (Kitap I. bölüm 168). Anekreon çok ihtiyar ölmüştür. Sevimli, hoş yaşamayı seven bir şairdi.</p>
        <p class="normal">[<a href="herodotos_split_010.html#footnote-600-127-backlink" id="footnote-600-127" name="footnote-600-127">127</a>] Dareios, becerikli bir hekimi bırakmak istemezdi. Bu yaldızlı kölelik, Demokedes'e hoş gelmemiş olmalıdır. Amasis'in Kyros'a gönderdiği hekimin nasıl öç aldığını daha önce görmüştük (Kitap III. bölüm 1). Demokedes hikâyesi bir romandır. "Olabilir ki Yunan göçmenleri yurtlarını Büyük Kral'a kendileri methetmiş ve açılan seferin hazırlıklarına katılmış olsunlar. En azından. Herodotos'un Krotonlu hekim hikâyesinde ortaya çıkan tarih olayı budur." (Havutte)</p>
        <p class="normal">[<a href="herodotos_split_010.html#footnote-600-128-backlink" id="footnote-600-128" name="footnote-600-128">128</a>] Trirem, üç sıra kürekli büyük savaş gemisi.</p>
        <p class="normal">[<a href="herodotos_split_010.html#footnote-600-129-backlink" id="footnote-600-129" name="footnote-600-129">129</a>] Ya da sadece not alıyorlardı (Sayce).</p>
        <p class="normal">[<a href="herodotos_split_010.html#footnote-600-130-backlink" id="footnote-600-130" name="footnote-600-130">130</a>] Taranto Körfezi'nin güneybatısında, bugünkü Crotona.</p>
        <p class="normal">[<a href="herodotos_split_010.html#footnote-600-131-backlink" id="footnote-600-131" name="footnote-600-131">131</a>] İapygia ya da Apulia. Taronto'nun kuzeyinde Adriyatik kıyılarında uzanan topraklar.</p>
        <p class="normal">[<a href="herodotos_split_010.html#footnote-600-132-backlink" id="footnote-600-132" name="footnote-600-132">132</a>] Sadece gidip görmüş olmak için. Dietsch ve Sayce'ın çevirileri değişiktir. Burada Sayce'ın çevirisine uyulmuştur.</p>
        <p class="normal">[<a href="herodotos_split_010.html#footnote-600-133-backlink" id="footnote-600-133" name="footnote-600-133">133</a>] Hemen arkasından görüleceği gibi, burada politikada doğruluk kastedilmiştir. Yani tyran olmak istemiyordu, ama bu isteğinde diretememiştir (bölüm 143).</p>
        <p class="normal">[<a href="herodotos_split_010.html#footnote-600-134-backlink" id="footnote-600-134" name="footnote-600-134">134</a>] İleri gelenlerini. Anlam için gerekli gördüğümüz bu iki kelimeyi biz ekledik. (Fransızca'ya çevirenin notu.)</p>
        <p class="normal">[<a href="herodotos_split_010.html#footnote-600-135-backlink" id="footnote-600-135" name="footnote-600-135">135</a>] Kralın ve senatonun sultasını dengelemek için yurttaşlar arasında her yıl seçilen beş yüksek görevli.</p>
        <p class="normal">[<a href="herodotos_split_010.html#footnote-600-136-backlink" id="footnote-600-136" name="footnote-600-136">136</a>] Dareios zamanında iki Babil isyanı vardır, 521'de ve 515'de. Ktesias'a göre, Herodotos'un verdiği ayrıntılar bunların ikisine de uymaz. Kserkses zamanındaki isyanda Babil satrapı Zoypros öldürülmüş, öcünü almak isteyen oğlu Megabyzos kendi kendini yaralamıştır (Sayce, sayfa 301, not 7). – 521 isyanı iki aylık bir kuşatmadan sonra bastırılmıştır. İranlılar, Herodotos'un birinci kitapta anlattığı gibi, Fırat'ın yatağını o zaman değiştirmişlerdir. Belki bunlar, birbirine karıştırılmış oluyor. 515 isyanı çabuk bastırılmıştır (Sayce, Ek II. sayfa 387).</p>
        <p class="normal">[<a href="herodotos_split_010.html#footnote-600-137-backlink" id="footnote-600-137" name="footnote-600-137">137</a>] İnaros isyanı sırasında. "Kral, önemli kuvvetlerin başında (Mısır'a) bir İranlıyı, Zopyros oğlu Megabyzos'u gönderdi. Kara yolundan gelerek Mısırlıları ve müttefiklerini yendi, Yunanlıları Memphis'ten attı ve Prosopitis adasını da bir yıl altı ay süreyle kuşattı." (Thukydides, 108)</p>
        <p class="normal">[<a href="herodotos_split_012.html#footnote-600-138-backlink" id="footnote-600-138" name="footnote-600-138">138</a>] Gobineau (1816–1882), Dareios'un Skyth seferini şüpheyle karşılar. Ona göre bu bir sefer değildi; amaç sadece Tuna'nın kuzey yörelerinde keşif yapmaktı. Dareios, Skythia'yı değil, generali Megabyzos'un yaptığı ve beşinci kitabın başında anlatıldığı gibi, yalnız Trakya'yı almayı düşünüyordu. – Bu şüphe genellikle kabul edilmez. Eleştiriciler, daha çok seferin nedeni ve ayrıntıları üzerinde dururlar. Herodotos'un, "Skythler Asya'yı istila etmişlerdi, Dareios bunun öcünü almak istiyordu" demesi biraz yüzeyde kalıyor. Ama bunun bir dengi ile karşılama seferi olduğunu, amacının Skythlerle birleşebilecek halklara güven vermek olduğunu ileri sürmesi doğrudur (Kitap IV. bölüm 119). Bu sefer 513'e konulur.</p>
        <p class="normal">[<a href="herodotos_split_012.html#footnote-600-139-backlink" id="footnote-600-139" name="footnote-600-139">139</a>] Bu kitabın 11 ve 12. bölümlerinde bu uluslar üzerine söylenenlere bakınız.</p>
        <p class="normal">[<a href="herodotos_split_012.html#footnote-600-140-backlink" id="footnote-600-140" name="footnote-600-140">140</a>] Palus–Maiotis, şimdiki Azak Denizi. Tauris ya da Taurika Khersonesos'u da Kırım'dır.</p>
        <p class="normal">[<a href="herodotos_split_012.html#footnote-600-141-backlink" id="footnote-600-141" name="footnote-600-141">141</a>] Kar tipisi.</p>
        <p class="normal">[<a href="herodotos_split_012.html#footnote-600-142-backlink" id="footnote-600-142" name="footnote-600-142">142</a>] Geryon, üç başlı dev. Herakles bunu öldürür ve öküzlerini alır. Latinlerde de Breal'e (1832–1915) göre, aynı myth değişik biçimde, Herkül ile Kakus arasındaki dövüşte görülür.</p>
        <p class="normal">[<a href="herodotos_split_012.html#footnote-600-143-backlink" id="footnote-600-143" name="footnote-600-143">143</a>] Okeanos Gadeires. Burası Cadix'dir. Herakles direkleri ise Gibraltar "Cebelüttarık–Tarık Dağı"dır.</p>
        <p class="normal">[<a href="herodotos_split_012.html#footnote-600-144-backlink" id="footnote-600-144" name="footnote-600-144">144</a>] İsimlerden belli. Bunlar Skythlerin, Agathyrs ve Gelonların atalarıdır. (Gelon için 108 ve 109 bölümlere bakınız.)</p>
        <p class="normal">[<a href="herodotos_split_012.html#footnote-600-145-backlink" id="footnote-600-145" name="footnote-600-145">145</a>] Prokonnesos bugünkü Marmara Adası'dır. Aristeas, Herodotos'a göre VII. yüzyılda yaşamıştır (bölüm 15).</p>
        <p class="normal">[<a href="herodotos_split_012.html#footnote-600-146-backlink" id="footnote-600-146" name="footnote-600-146">146</a>] Kremnes deniz çarşısı. Dik bayırlar. Azak Denizi üzerinde bir ticaret limanıydı.</p>
        <p class="normal">[<a href="herodotos_split_012.html#footnote-600-147-backlink" id="footnote-600-147" name="footnote-600-147">147</a>] Odysseia, dördüncü bölüm, 85</p>
        <p class="normal">[<a href="herodotos_split_012.html#footnote-600-148-backlink" id="footnote-600-148" name="footnote-600-148">148</a>] Bu ara sözler... Rawlinson (1810–1895) ve ona bakarak Sayce (Başlangıç, sayfa XVI), bundan şunu çıkarırlar: "Anlatılarım, başından beri (yani ilk yayımlanmasından beri) sürekli olarak yeni ayrıntılar aramıştır." – Burada söz konusu olan ara sözler değil, katmalardır. Herodotos'un kitabının yeni basımlarını da gördüğü anlaşılıyor. – Bizce bu, anlatıyı kesintiye uğratan konu dışına çıkmalar için, bir çeşit özür dilemedir.</p>
        <p class="normal">[<a href="herodotos_split_012.html#footnote-600-149-backlink" id="footnote-600-149" name="footnote-600-149">149</a>] Hyperboreliler, masal (myth) ulusudurlar. Yunanlılar burayı Apollon'un her kış çekildiği yer olarak bilirler. Bu tanrı Güneş'tir, adına özel tapınma törenleri yaparlar. Delos'a yollanan sunuların anlamı şudur: Apollon onları bırakıp doğduğu adaya döndüğü zaman da ona bağlı kaldıklarını göstermek istemektedirler. "Yunanlılar, günlerinin uzunluğu ve gecelerinin kısalığı üzerine çok eskiden edindikleri belli belirsiz bilgilerle, bu harika ülkeyi hayallerinde yaşatmışlardır." (Decharme, sayfa 103). Bölüm 36'da adı geçen keramet taslayıcı Abaris "Hyperboreliler ülkesinde Apollon" üzerine bir destan yazmış olmakla övünüyordu.</p>
        <p class="normal">[<a href="herodotos_split_012.html#footnote-600-150-backlink" id="footnote-600-150" name="footnote-600-150">150</a>] Burada Kuzey Denizi sözü Karadeniz'i gösterir.</p>
        <p class="normal">[<a href="herodotos_split_012.html#footnote-600-151-backlink" id="footnote-600-151" name="footnote-600-151">151</a>] Herhalde durgun tropik havasında rüzgâr bulamadığı için.</p>
        <p class="normal">[<a href="herodotos_split_012.html#footnote-600-152-backlink" id="footnote-600-152" name="footnote-600-152">152</a>] Herodotos'un saydığı ırmaklar: Tyras–Dinyester, Hypanis–Bug ya da Bog ve Kuban, Borysthenes–Dinyeper, Pantikapes–Paol, Tanais–Don. Gerrhos ve Hypakyris iyi anlaşılamamıştır. Bölüm 57'de anılan Hyrgis, Donetz'dir. İstros'un Tuna olduğunu daha önce söylemiştik.</p>
        <p class="normal">[<a href="herodotos_split_012.html#footnote-600-153-backlink" id="footnote-600-153" name="footnote-600-153">153</a>] Prut ırmağı. Doğuya doğru akarken sözü yanlıştır. Bu yönde kısa bir yolculuktan sonra kuzey–güney doğrultusunda akar. Maris ve Marosch'tur.</p>
        <p class="normal">[<a href="herodotos_split_012.html#footnote-600-154-backlink" id="footnote-600-154" name="footnote-600-154">154</a>] Metnin aslında havyar sözü yoktur. Havyar, mersinbalığı yumurtalarının tuzlanıp bastırılması ile yapıldığına göre, Herodotos'un bunu anlatmak istediği açıktır. (Fransızcaya çevirenin notu.)</p>
        <p class="normal">[<a href="herodotos_split_012.html#footnote-600-155-backlink" id="footnote-600-155" name="footnote-600-155">155</a>] Papaios. Büyükbaba.</p>
        <p class="normal">[<a href="herodotos_split_012.html#footnote-600-156-backlink" id="footnote-600-156" name="footnote-600-156">156</a>] Engin bir kültür edinmişti. Anayurdundakinden daha üstün demek istediği anlaşılıyor.</p>
        <p class="normal">[<a href="herodotos_split_012.html#footnote-600-157-backlink" id="footnote-600-157" name="footnote-600-157">157</a>] Şüphesiz Herodotos'un kaldığı yerin sahibi ve belki de bir Karialı. (Hauvette bunun Karia adı olduğunu söyler.) – Ariapeithes, Dareios'un düşmanı İdanthyrsos'dan sonraki Skyth kralıdır (ölümü 460).</p>
        <p class="normal">[<a href="herodotos_split_012.html#footnote-600-158-backlink" id="footnote-600-158" name="footnote-600-158">158</a>] Yunanlıların kolonileştirdikleri bölgede, Karadeniz üzerinde bir kent.</p>
        <p class="normal">[<a href="herodotos_split_012.html#footnote-600-159-backlink" id="footnote-600-159" name="footnote-600-159">159</a>] Karadeniz'in batı kıyılarında, Apollonios ve Mesambria gibi. Salmydessos bu iki kentten ikincisinin güneyine düşer. Burada coğrafya ile ilgili bir zorluk var: Herodotos, Apollonios'un yukarısındaki Salmydessos diyor. Aşağısındaki demeliydi. Tartışmalı bir konudur.</p>
        <p class="normal">[<a href="herodotos_split_012.html#footnote-600-160-backlink" id="footnote-600-160" name="footnote-600-160">160</a>] Pythagoras, Samos'ta doğmuş, VI. yüzyılda yaşamıştır. Bir şey yazdığı bilinmiyor, o da Sokrates gibi konuşmalarıyla büyük ilgi uyandırmıştır. Yunan düşüncesi üzerindeki sürekli etkisi Platon'da ve Aristoteles'de görülür.</p>
        <p class="normal">[<a href="herodotos_split_012.html#footnote-600-161-backlink" id="footnote-600-161" name="footnote-600-161">161</a>] Daha önce de söylediğimiz gibi, Kırım. Sonraki iki karşılaştırma eleştiricilere bu bölümün, Herodotos'un İtalya'ya gidişinden, yani Thurium'un kuruluş tarihi olan 444'den sonra yazıldığını meydana koymak fırsatını vermiştir.</p>
        <p class="normal">[<a href="herodotos_split_012.html#footnote-600-162-backlink" id="footnote-600-162" name="footnote-600-162">162</a>] Agamemnon kızı İphigenia hikâyesinin bir başka türlüsünde, Kalkhas tam kızı boğazlayacakken, Artemis, kızın yerine bir dişi geyik koyar, kızı Tauris'e götürürler, orada Artemis tapınağı rahibesi olur (Euripides. İphigenia Tauris'de). Herodotos burada onu bir tanrı olarak göstermiştir.</p>
        <p class="normal">[<a href="herodotos_split_012.html#footnote-600-163-backlink" id="footnote-600-163" name="footnote-600-163">163</a>] Melankhlen, karalar giyinen anlamınadır.</p>
        <p class="normal">[<a href="herodotos_split_012.html#footnote-600-164-backlink" id="footnote-600-164" name="footnote-600-164">164</a>] Burada belki de Budinler değil, Gelonlar demek gerekirdi. Sonra gelen bölüm 109'da, Gelonlar, Budinlerin topraklarında yerleşmiş olmalarına rağmen, Herodotos bu iki ulusu açıkça ayırıyor. Bölüm 108 Budinlere değil, Gelonlara uymaktadır. Ayrıca, bölüm 102'de bu bölgedeki ulusları sayarken Gelonların adını, Budinlerden ayrı olarak anmış ve onları Budinlerden önceye almıştır. Buna göre Gelonları daha önce anlatması gerekirdi. Bundan ötürü bölüm 108'in başındaki adın Gelonlar olarak alınması önerilmektedir.</p>
        <p class="normal">[<a href="herodotos_split_012.html#footnote-600-165-backlink" id="footnote-600-165" name="footnote-600-165">165</a>] Kadın savaşçılar topluluğu. Rahat ok atabilmek için sağ memelerini keserlermiş. Trabzon yanında, Thermodon kıyılarında yerleşmişlerdir. Herakles ve Theseus öykülerinde adları geçer. Bunları Herakles Themiskyra'da, Theseus da Attika'da yenmiştir (Decharme, sayfa 138 ve 520). Thermodon şimdiki Terme Çayı'dır, Themiskyra da Terme'dir.</p>
        <p class="normal">[<a href="herodotos_split_012.html#footnote-600-166-backlink" id="footnote-600-166" name="footnote-600-166">166</a>] Genç ve zorlu. Metin, "aynı yaşta" diyor. Biz, genç diye aldık.</p>
        <p class="normal">[<a href="herodotos_split_012.html#footnote-600-167-backlink" id="footnote-600-167" name="footnote-600-167">167</a>] Bölüm 7. Kolaxias, Skythia'yı üç krallığa böler.</p>
        <p class="normal">[<a href="herodotos_split_012.html#footnote-600-168-backlink" id="footnote-600-168" name="footnote-600-168">168</a>] Hayalet atlılar. Napolyon'un karşısına çıkan 1812'nin Kazakları Skythlerin mirasçılarıydılar. Coğrafya gerçeği kendini ister istemez kabul ettiriyor.</p>
        <p class="normal">[<a href="herodotos_split_012.html#footnote-600-169-backlink" id="footnote-600-169" name="footnote-600-169">169</a>] Ağla diyorum sana. Bu sözü, anlama yakın saydıkları atasözleriyle çevirenler de vardır. Biz, aslındakini aldık.</p>
        <p class="normal">[<a href="herodotos_split_012.html#footnote-600-170-backlink" id="footnote-600-170" name="footnote-600-170">170</a>] Dareios'un eline geçen ganimet çok azdı, ordusunu beslemeye yetmezdi. Orada kaldıkça sıkıntı daha da artıyordu. Gene Moskova'da beş hafta dayanabilen Napolyon akla geliyor.</p>
        <p class="normal">[<a href="herodotos_split_012.html#footnote-600-171-backlink" id="footnote-600-171" name="footnote-600-171">171</a>] Ağırlıklardan ve hastalardan ayıklanmış birliklerle saldıracaktı.</p>
        <p class="normal">[<a href="herodotos_split_012.html#footnote-600-172-backlink" id="footnote-600-172" name="footnote-600-172">172</a>] Histiaios. Burada, sonraki bölümlerde önemli rolü olan bir kişi sahneye giriyor.</p>
        <p class="normal">[<a href="herodotos_split_012.html#footnote-600-173-backlink" id="footnote-600-173" name="footnote-600-173">173</a>] Brauron, Attika'da bir tapınaktır. Pelasgların Atinalı kadınları kaçırmaları Kitap VI. bölüm 138'de anlatılmıştır – Minyailer, Minyas'ın torunlarıydılar, masal bunu Poseidon'un oğlu olarak gösterir.</p>
        <p class="normal">[<a href="herodotos_split_012.html#footnote-600-174-backlink" id="footnote-600-174" name="footnote-600-174">174</a>] Tyndareos'un oğulları... Kastor ve Pollux. Altın post için Kolkhis'e Argo gemisiyle yapılan sefere katılanlardan.</p>
        <p class="normal">[<a href="herodotos_split_012.html#footnote-600-175-backlink" id="footnote-600-175" name="footnote-600-175">175</a>] Tyr krallarından Agenor'un oğlu. Zeus, boğa biçimine girip Europe'yu kaçırır. Babası, erkek kardeşi Kadmos'u peşine salar. Kadmos, kardeşinin peşinde Boiotia'ya gelir, bir dragon (ejderha) öldürür, dragonun dişleri yere saçılır ve içlerinden silahlı adamlar çıkar, o hepsini geri atar, beşi hariç, öbürlerini öldürür. O beşi Thebai kalesi olan Kadmeia'yı yapmakta ona yardım ederler.</p>
        <p class="normal">[<a href="herodotos_split_012.html#footnote-600-176-backlink" id="footnote-600-176" name="footnote-600-176">176</a>] Hekatombe, yüz öküzlük kurban.</p>
        <p class="normal">[<a href="herodotos_split_012.html#footnote-600-177-backlink" id="footnote-600-177" name="footnote-600-177">177</a>] Platea adası. Şimdiki Bomba adası. Trablusgarp kıyılarındadır.</p>
        <p class="normal">[<a href="herodotos_split_012.html#footnote-600-178-backlink" id="footnote-600-178" name="footnote-600-178">178</a>] Kitap II. bölüm 161'e bakınız.</p>
        <p class="normal">[<a href="herodotos_split_012.html#footnote-600-179-backlink" id="footnote-600-179" name="footnote-600-179">179</a>] Barka. Kyrene'nin batısında. İkisi de Kyrenaika'dadır.</p>
        <p class="normal">[<a href="herodotos_split_012.html#footnote-600-180-backlink" id="footnote-600-180" name="footnote-600-180">180</a>] Maraphlar ve Pasargadlar, İran kabileleri (Kitap I. bölüm 125).</p>
        <p class="normal">[<a href="herodotos_split_012.html#footnote-600-181-backlink" id="footnote-600-181" name="footnote-600-181">181</a>] Devekuşu.</p>
        <p class="normal">[<a href="herodotos_split_012.html#footnote-600-182-backlink" id="footnote-600-182" name="footnote-600-182">182</a>] Tritonis Gölü. Tunus'un güneyinde, Gabes Körfezi'nin batısındaki Şat el Cerid.</p>
        <p class="normal">[<a href="herodotos_split_012.html#footnote-600-183-backlink" id="footnote-600-183" name="footnote-600-183">183</a>] Bir gökyüzü direği. Atlas mythinin çeşitleri vardır. En yaygın olan anlatıya göre Atlas, bir tanrı ya da titandır. Gökyüzünü omuzlarında taşır ve eksenini döndürür. "Axem umero torquet stellis ardentibus aptum." (Virgile, Enéide IV. 482).</p>
        <p class="normal">[<a href="herodotos_split_012.html#footnote-600-184-backlink" id="footnote-600-184" name="footnote-600-184">184</a>] Kalkan = keçi derisi.</p>
        <p class="normal">[<a href="herodotos_split_012.html#footnote-600-185-backlink" id="footnote-600-185" name="footnote-600-185">185</a>] Asphodel</p>
        <p class="normal">[<a href="herodotos_split_012.html#footnote-600-186-backlink" id="footnote-600-186" name="footnote-600-186">186</a>] Zincifre = Vermillon. Türk Dil Kurumu sözlüğü, deri hastalıklarında kullanılan doğal cıva sülfürü diyor.</p>
        <p class="normal">[<a href="herodotos_split_012.html#footnote-600-187-backlink" id="footnote-600-187" name="footnote-600-187">187</a>] Hangi hayvan olduğu bilinmiyor.</p>
        <p class="normal">[<a href="herodotos_split_012.html#footnote-600-188-backlink" id="footnote-600-188" name="footnote-600-188">188</a>] Kanatsız. Yunanca'da aynı kelime hem serçe, hem de devekuşu için kullanılır. Devekuşu için ayrı bir ad olmadığından, kanatsız serçe demişlerdir.</p>
        <p class="normal">[<a href="herodotos_split_012.html#footnote-600-189-backlink" id="footnote-600-189" name="footnote-600-189">189</a>] Sansara benzeyen bir hayvan.</p>
        <p class="normal">[<a href="herodotos_split_012.html#footnote-600-190-backlink" id="footnote-600-190" name="footnote-600-190">190</a>] Trablusgarp'ta şimdiki Kinifo ve Vadi Kaan.</p>
        <p class="normal">[<a href="herodotos_split_012.html#footnote-600-191-backlink" id="footnote-600-191" name="footnote-600-191">191</a>] Lykai tanrısı Zeus. Arkadia'da da Zeus'e adanmış bir Lykai Dağı vardır. Arkadialılara göre Zeus bu dağda doğmuştur.</p>
        <p class="normal">[<a href="herodotos_split_012.html#footnote-600-192-backlink" id="footnote-600-192" name="footnote-600-192">192</a>] Euesperides. Barka ve Kyrene'nin batısındadır.</p>
        <p class="normal">[<a href="herodotos_split_014.html#footnote-600-193-backlink" id="footnote-600-193" name="footnote-600-193">193</a>] Kitap IV. bölüm 143'e bakınız. – Perinthos şimdiki Marmara Ereğlisi, daha önceki adı Heraklea'dır. Propontis, yani Marmara Denizi'nin kuzey kıyısındadır. Paionia, İllyria'nın doğusunda, Kuzey Makedonia'da uzanan geniş topraklardır, o zamanlar üzerinde çeşitli kabileler oturuyorlardı. – Paionialılar, Paian söylendiğini işitince orakl gerçekleşti diye seviniyorlar, çünkü Paian sözü ile Paionia adı birbirine benziyor. – Paian dinsel bir müziktir, burada zaferi kutlamak için söylenmektedir.</p>
        <p class="normal">[<a href="herodotos_split_014.html#footnote-600-194-backlink" id="footnote-600-194" name="footnote-600-194">194</a>] Kreston, Makedonia sınırındadır. Trausililer Rodop dağları bölgesinde, Getaililer Trakya'nın kuzeyinde Haimos Dağı'nın ve Tuna'nın yukarısında oturuyorlardı. Bunlar için bakınız: Kitap IV. bölüm 93–94.</p>
        <p class="normal">[<a href="herodotos_split_014.html#footnote-600-195-backlink" id="footnote-600-195" name="footnote-600-195">195</a>] Yunanlılara göre savaş tanrısı Ares'in yurdu Trakya'dır. Trakya'nın masal kralı Diomedes, Ares'in oğludur. Diomedes'in ataları insan eti yiyorlardı, Herakles'i de Diomedes öldürmüştür. – Trakya'da Artemis'e Hekate adı altında ve büyücülerin tanrıçası olarak tapılıyordu. Aslında Hekate, başka bir tanrıdır, sonradan Yunanistan'da tapılan avcı Artemis ile karıştırılmıştır (Mitoloji Sözlüğü, Azra Erhat, sayfa 157). – Dionysos dini Trakya'da çok eskidir, Phokis'e ve Boiotia'ya Trakya kabileleri tarafından sokulmuş, ama çok değiştirilmiştir.</p>
        <p class="normal">[<a href="herodotos_split_014.html#footnote-600-196-backlink" id="footnote-600-196" name="footnote-600-196">196</a>] Enetlerin oturdukları yerler, Adriyatik'te, şimdi Venedik'in içinde bulunduğu bölgededir.</p>
        <p class="normal">[<a href="herodotos_split_014.html#footnote-600-197-backlink" id="footnote-600-197" name="footnote-600-197">197</a>] Massalia, şimdiki Marsilya.</p>
        <p class="normal">[<a href="herodotos_split_014.html#footnote-600-198-backlink" id="footnote-600-198" name="footnote-600-198">198</a>] Myrkinos, Makedonia'da Pınar Dağı'nın batısında Korkinitis Gölü kıyılarında bulunuyordu.</p>
        <p class="normal">[<a href="herodotos_split_014.html#footnote-600-199-backlink" id="footnote-600-199" name="footnote-600-199">199</a>] Paionialıların aslında Trakyalı ve İllyrialı olmadıkları, buralara dışarıdan geldikleri söylenir. Aşağıda, bölüm 15'de Siriopaion adı ile anılan halkın da Siroz (Serez) Ovası'nda oturan Paionialılar oldukları anlaşılıyor. Rawlinson, Paionialıların Turan ırkından olabileceklerini söylemiştir.</p>
        <p class="normal">[<a href="herodotos_split_014.html#footnote-600-200-backlink" id="footnote-600-200" name="footnote-600-200">200</a>] Toprak ve su. Bu formülü Skyth seferi bölümünde de gördük, daha ileriki bölümlerde de göreceğiz. Toprak ve su istemek, açıkça benim egemenliğim altına gireceksin, demektir. Toprak ve su verenler İran egemenliğini kabul etmiş oluyorlardı.</p>
        <p class="normal">[<a href="herodotos_split_014.html#footnote-600-201-backlink" id="footnote-600-201" name="footnote-600-201">201</a>] Amyntas. Perdikkas'ın yedinci kuşak torunu. Perslere ihanet eden Alexandros bunun oğludur (Kitap IX. bölüm 45).</p>
        <p class="normal">[<a href="herodotos_split_014.html#footnote-600-202-backlink" id="footnote-600-202" name="footnote-600-202">202</a>] Kitap VIII. bölüm 137.</p>
        <p class="normal">[<a href="herodotos_split_014.html#footnote-600-203-backlink" id="footnote-600-203" name="footnote-600-203">203</a>] Herodotos, Alexandros'un atası Perdikkas'ın Argos'tan gelmiş olduğunu söylüyor, oysa Yunanlılar, Makedonialıları uzun süre barbar saymışlardır.</p>
        <p class="normal">[<a href="herodotos_split_014.html#footnote-600-204-backlink" id="footnote-600-204" name="footnote-600-204">204</a>] Khalkedon, İstanbul'da şimdiki Kadıköy.</p>
        <p class="normal">[<a href="herodotos_split_014.html#footnote-600-205-backlink" id="footnote-600-205" name="footnote-600-205">205</a>] Troas, Troya'nın merkezi bulunduğu bölgenin adıdır.</p>
        <p class="normal">[<a href="herodotos_split_014.html#footnote-600-206-backlink" id="footnote-600-206" name="footnote-600-206">206</a>] Kitap III. bölüm 142–148.</p>
        <p class="normal">[<a href="herodotos_split_014.html#footnote-600-207-backlink" id="footnote-600-207" name="footnote-600-207">207</a>] Aristagoras. Bu, beşinci kitabın başoyuncusudur; İonia ayaklanmasını başlatmış olan bu adamı Herodotos, Histiaios kadar değerli olmayan, ama onun kadar düzenbaz birisi olarak vermektedir.</p>
        <p class="normal">[<a href="herodotos_split_014.html#footnote-600-208-backlink" id="footnote-600-208" name="footnote-600-208">208</a>] Pausanias, Plataia savaşında Yunan kuvvetlerine komuta etmiştir (Kitap IX). Thukydides, bunun Kserkses'in kızı ile evlenmek istediğini yazar (Thukydides I. sayfa 128). Ayrıca not 366'ya bakınız.</p>
        <p class="normal">[<a href="herodotos_split_014.html#footnote-600-209-backlink" id="footnote-600-209" name="footnote-600-209">209</a>] Kaukasa, Khios adasının limanı.</p>
        <p class="normal">[<a href="herodotos_split_014.html#footnote-600-210-backlink" id="footnote-600-210" name="footnote-600-210">210</a>] Kitap I. bölüm 92.</p>
        <p class="normal">[<a href="herodotos_split_014.html#footnote-600-211-backlink" id="footnote-600-211" name="footnote-600-211">211</a>] Strategos, Yunan ordusu generali. Sayıları ondu, her yıl yapılan seçimlerle işbaşına geçerlerdi. Not 194 ve 251'e bakınız.</p>
        <p class="normal">[<a href="herodotos_split_014.html#footnote-600-212-backlink" id="footnote-600-212" name="footnote-600-212">212</a>] Kleomenes 520'de Sparta kralı olmuştur. Aristagoras'ın Yunanistan'a gidişi 499'dadır. Sardes'in alınışı ve yakılışı bundan bir yıl sonradır (Kitap V. bölüm 100–101).</p>
        <p class="normal">[<a href="herodotos_split_014.html#footnote-600-213-backlink" id="footnote-600-213" name="footnote-600-213">213</a>] Eleon, Boiotia kentlerindendir. – Eryx ülkesi Sicilya'nın batısıdır. Eryx, Poseidon'un Aphrodite'den olma oğludur. "Geryon'dan aşırdığı sürüleri götürürken Herakles bu Eryx'e rastlamış, Eryx bu yiğide meydan okumuş, güreşmişler ve Herakles, Eryx'i öldürmüş, ama krallığına el koymayıp, akrabalarından birinin günün birinde oraya yerleşeceğini söylemiş ve öyle olmuş: Tarihsel çağlarda Dorlardan bir grup, Eryx Dağı'na yerleşmiş." (Azra Erhat, Mitoloji Sözlüğü, sayfa 135)</p>
        <p class="normal">[<a href="herodotos_split_014.html#footnote-600-214-backlink" id="footnote-600-214" name="footnote-600-214">214</a>] İamidler. Ünlü kâhin ailesi.</p>
        <p class="normal">[<a href="herodotos_split_014.html#footnote-600-215-backlink" id="footnote-600-215" name="footnote-600-215">215</a>] Meydanda sunağı olan Zeus. Halk toplantılarının koruyucusu olarak tapılıyordu. Sitenin politik yaşamını koruyordu.</p>
        <p class="normal">[<a href="herodotos_split_014.html#footnote-600-216-backlink" id="footnote-600-216" name="footnote-600-216">216</a>] Kraliyet konutları. Kralın yolculuk yaparken gecelediği kervansaraylar. Sonradan durak anlamına kullanılmıştır.</p>
        <p class="normal">[<a href="herodotos_split_014.html#footnote-600-217-backlink" id="footnote-600-217" name="footnote-600-217">217</a>] Boiotia'daki Tanagra'nın eski adı Gephyra'dır. Harmodios ve Aristogeiton, Hipparkhos'u 514'de öldürmüşlerdir. Atinalılar, bunları kahraman saymışlardır. Onların adına bir de müzik bestelemişlerdir, ki bunda bu iki kahramanın adı, "tyranı öldürüp eşitliği kuranlar" olarak anılmaktadır. Ama Atina, Hipparkhos'un öldürüldüğünü çabuk unutacak, bir yüzyıl sonra Thukydides, Atinalıların bu konuda pek bir şey hatırlamadıklarını yazacaktır (Thukydides I. 20).</p>
        <p class="normal">[<a href="herodotos_split_014.html#footnote-600-218-backlink" id="footnote-600-218" name="footnote-600-218">218</a>] Panathene. Atina'da sitenin koruyucu tanrısı Athene adına kutlanan bayramların en büyüğü. Atinalı genç kızların Hekatombeon ayı (temmuz–ağustos) sonlarına kadar hazırladıkları yeni peplos alayla tapınağa götürülür, Athene'ye sunulurdu. Peplos, tanrıçaya sunulan işlemeli çevredir. Bayramdan önceki günler büyük şenlikler yapılır, oyunlar, danslar, koro gösterileri düzenlenirdi.</p>
        <p class="normal">[<a href="herodotos_split_014.html#footnote-600-219-backlink" id="footnote-600-219" name="footnote-600-219">219</a>] Peisistratos ile Alkmaion soyunun o dönemdeki büyüğü Megakles arasında geçenleri daha önce görmüştük. (Kitap I. bölüm 60). Alkmaionidlerle Sikyon tyranı Kleisthenes arasında geçen hikâye daha sonra gelecektir (Kitap VI. bölüm 125 ve sonrası). Atina'nın en zengin ve hatırlı aileleri arasındaydılar. Aristophanes, kibar ve müsrif bir kızla evlenen köylü için, Megakles'in yeğenini aldı, sözünü kullanır. (Aristophanes, Nephelai, dize 46.)</p>
        <p class="normal">[<a href="herodotos_split_014.html#footnote-600-220-backlink" id="footnote-600-220" name="footnote-600-220">220</a>] Pelasg kalesi. Atina ilk olarak Akropol'ün tepesinde kurulmuştur. Büyük bir hisardı, duvarları dört, altı metre kalınlığındaydı. Anlatıya göre, kaleyi Pelasglar yapmışlar, el emeği olarak kendilerine Hymettos yakınlarındaki topraklar verilmiştir (Kitap VI. bölüm 137).</p>
        <p class="normal">[<a href="herodotos_split_014.html#footnote-600-221-backlink" id="footnote-600-221" name="footnote-600-221">221</a>] Kleisthenes, köklü reformlar yapmış, Solon yasalarını düzeltmiştir. Attika'yı yüz demos ya da komüne bölmüş, yurttaşları on file olarak ayırmıştır. Bu fileler, yurttaşların oturdukları yere göre kurulmamışlardı. Bir
          birinden ayrı, hatta çok uzak yerlerde oturanlar aynı fileden olabiliyorlardı. Üç çeşit halkı (kentlerde, köylerde ve deniz kıyısında oturanlar), belli gruplar içinde birleştirmek, çıkarları, yaşayışları, düşünüşleri ayrı olan insanları birbirleriyle kaynaştırmak, bir ülkenin yurttaşları haline getirmek, bir ülke bütünlüğü sağlamak istemiş olmalıdır. (Kır ve kent halkları arasında başkalığı görmek için bakınız: Kitap I. bölüm 59.) Kleisthenes, senatör sayısını dört yüzden beş yüze çıkarmıştır. Senatonun adı Bule, Beş Yüzler Meclisi'ydi, görevi yasaları hazırlamak ve Ekklesia'ya, Halk Meclisi'nin oyuna sunmaktı. Senatoya her file, seçimle ayrılan, elli üye ile katılıyordu. Kleisthenes, orduyu on strategosun komutasına vermiştir, bunlar da her yıl seçiliyorlardı ve politikadaki etkileri zamanla çok artmıştır. Kleisthenes bir de çanak çömlek mahkemesi, Ostrakismos kurmuştur. Bundan maksat, tyranlığın bir daha geri gelmemesini sağlamaktı. Her yıl tyranlık emelleri besleyenler var mı diye araştırma, soruşturma yapılır, böyle birisinden şüphe edilirse, agorada halkın oyuna başvurulur, halk uygun bulursa, o adam on yıl için yurtdışına sürgün gönderilirdi, yalnız bunun için en az altı bin oy toplamış olması gerekiyordu. Halk, tyranlık emeli beslediğinden kuşkulandığı adamın adını çanak çömlek parçaları (ostrakonlar) üzerine yazıyor, oyunu böyle kullanıyordu, bu usule ostrakismos denilmesi bundandır. Bu mahkemenin daha çok Peisistratosoğulları için kurulmuş olduğu anlaşılmaktadır. (Kleisthenes reformları için, bakınız: Arif Müfid Mansel, Ege ve Yunan Tarihi, Türk Tarih Kurumu yayını, XIII. seri, No. 8 sayfa 198 ve sonrası).</p>
        <p class="normal">[<a href="herodotos_split_014.html#footnote-600-222-backlink" id="footnote-600-222" name="footnote-600-222">222</a>] Adrastos, Argos ve Thebai'nin masal dönemiyle ilgili adlardandır. Adrastos, Argos kralıydı. Kardeşi Eteokles tarafından sürülen Thebaili Polyneikes Argos'a gelmiş ve Adrastos'un kızı ile evlenmiştir. Melanippos ise Thebailidir ve Adrastos'un kanlı bıçaklı düşmanıdır. Herodotos burada Yunan sitelerinde tapınılan kahramanlar arasındaki çekememezliğin ve çekişmenin örneğini vermektedir.</p>
        <p class="normal">[<a href="herodotos_split_014.html#footnote-600-223-backlink" id="footnote-600-223" name="footnote-600-223">223</a>] Khoiriatailer. Khoiros Yunanca'da süt domuzu, Hys domuz ya da yabandomuzu, Onos eşek anlamına gelir. Arkhelai sözü ise iki sözcükten yapılmıştır, yönetici, yol gösterici kabile anlamına gelir.</p>
        <p class="normal">[<a href="herodotos_split_014.html#footnote-600-224-backlink" id="footnote-600-224" name="footnote-600-224">224</a>] Kleisthenes üç kardeşin en küçüğü olduğu için tahta geçmesi düşünülemezdi. Büyük kardeş Myron'un ortanca kardeşi İsomedes'in karısı ile zina yaptığı anlaşılmış, bunu fırsat sayan Kleisthenes ortancayı kışkırtmış, ortanca en büyüğü öldürmüş. Kleisthenes, ortanca ile beraber kendisi de tahta geçmenin yolunu bulmuş, gene yolunu bulup ortancayı sürdürmüş ve kendisi tek kral kalmıştır.</p>
        <p class="normal">[<a href="herodotos_split_014.html#footnote-600-225-backlink" id="footnote-600-225" name="footnote-600-225">225</a>] Kylon için bakınız: Thukydides I. sayfa 126. – Bu iş 612'de olmuştur. Naukraroslar, Solon'dan önce Atina halkının yöneticileri arasındaydılar, sayıları dörttü ve her birinin başında bir prytane vardı, görevleri vergi ve asker toplamaktı.</p>
        <p class="normal">[<a href="herodotos_split_014.html#footnote-600-226-backlink" id="footnote-600-226" name="footnote-600-226">226</a>] Meclisi dağıtmak. Kleisthenes'in yeni kurmuş olduğu Beş Yüzler Meclisi'ni yani Bule'yi ya da senatoyu.</p>
        <p class="normal">[<a href="herodotos_split_014.html#footnote-600-227-backlink" id="footnote-600-227" name="footnote-600-227">227</a>] Kastor ve Polluks. İki Tyndareos. Lakonia'da çok eski bir dindir. Dorlar Peloponez'e geldikleri zaman bu dini kabullenmişlerdir.</p>
        <p class="normal">[<a href="herodotos_split_014.html#footnote-600-228-backlink" id="footnote-600-228" name="footnote-600-228">228</a>] Kodros, Atina kralı – Hangi kral daha önce ölürse, zaferi onun ulusu kazanacak diyen bir orakl varmış. Kendi ulusu, Atinalılar, kazansın diye kendini düşman askerine öldürtmüş. İÖ XI. yüzyıl. Tite–Live (Titus Livius, Latin tarihçisi. İÖ 59–İS 17) böyle bir kahramanlığı Decius Mus için anlatır.</p>
        <p class="normal">[<a href="herodotos_split_014.html#footnote-600-229-backlink" id="footnote-600-229" name="footnote-600-229">229</a>] Savaşla alınan yerlere ya da müttefik ülkelere gönderilen kolonlara, Atina'da klerukhos deniliyordu, bunlar bir yerde yeni bir koloni kurmak için gidenlerden başkaydı. Boş bir yer seçip orada koloni kuran koloni kurucular ayrı bir devlet olurlardı, oysa klerukhoslar Atina yurttaşı olarak kalırlar, ayrı devlet kurmazlardı. – Büyük sürü besleyiciler özellikle at yetiştirmekle zengin olmuş Khalkis ve Euboia yurttaşlarıydılar.</p>
        <p class="normal">[<a href="herodotos_split_014.html#footnote-600-230-backlink" id="footnote-600-230" name="footnote-600-230">230</a>] Asopos, Boiotia'nın tanrı–ırmak'ıdır; kızları Thebe ve Aigina, bu adları taşıyan kentlerin tanrısal koruyucusu olan nymphalardır – Zeus'den gebe kalan Aigina, Aiakos'u doğurur ve Aiakosoğulları (Aiakidler) denilenlerle Aias ve Telamon bunun soyundandırlar.</p>
        <p class="normal">[<a href="herodotos_split_014.html#footnote-600-231-backlink" id="footnote-600-231" name="footnote-600-231">231</a>] Damia ve Auxesia. – Epidauros ve Aigina'nın yerli bereket tanrılarıdır. – Erekhtheus Atina'nın masal krallarındandır, toprağı tohumlayan olarak bilinir.</p>
        <p class="normal">[<a href="herodotos_split_014.html#footnote-600-232-backlink" id="footnote-600-232" name="footnote-600-232">232</a>] Agraf, iğne, çengelliiğne. At nalı büyüklüğünde bir çeşit çengelliiğnelerdir. Dorislilerin gömlekleri yünden yapılmıştı ve kolsuzdu, omuz üzerinden agraflarla tutturuluyor, dizlere kadar iniyordu. İonia gömlekleri ketenden ve kısa kolluydu, agraf kullanılmıyor ve topuklara kadar iniyordu.</p>
        <p class="normal">[<a href="herodotos_split_014.html#footnote-600-233-backlink" id="footnote-600-233" name="footnote-600-233">233</a>] Peirene. Korinthos yakınındaki kaynak.</p>
        <p class="normal">[<a href="herodotos_split_014.html#footnote-600-234-backlink" id="footnote-600-234" name="footnote-600-234">234</a>] Sigeion. Troya (Çanakkale) bölgesinde Skamandros (Küçük Menderes) ırmağı ağzında bir deniz kıyısı kenti. – Anthemus Makedonia'da, İolkos Thessalia'dadır.</p>
        <p class="normal">[<a href="herodotos_split_014.html#footnote-600-235-backlink" id="footnote-600-235" name="footnote-600-235">235</a>] Ozan Alkaios, VII. yüzyılın ikinci yarısında Lesbos adasında Mytilene'de doğmuştur. Kadın ozan Sappho ile çağdaştır. Aşk şiirleri yanında Lesbos tyranlarını kötüleyen taşlamalar da yazıyordu. Herodotos'un anlattığı bu olay, Alfred Croiset'ye göre daha eskidir (Littérature Grecque II. sayfa 223). Zaten Peisistratos döneminde Alkaios savaşa katılamayacak kadar yaşlıydı.</p>
        <p class="normal">[<a href="herodotos_split_014.html#footnote-600-236-backlink" id="footnote-600-236" name="footnote-600-236">236</a>] Doriskos. Trakya kıyılarında, Hebros ırmağı batısında (Kitap VII. bölüm 59).</p>
        <p class="normal">[<a href="herodotos_split_014.html#footnote-600-237-backlink" id="footnote-600-237" name="footnote-600-237">237</a>] Kybela. Lydia tanrısı. Kybele'nin değişik adı. Sardes'deki tapınak beyaz mermerden yapılmıştı, çok güzel ve görkemli bir yapıydı.</p>
        <p class="normal">[<a href="herodotos_split_014.html#footnote-600-238-backlink" id="footnote-600-238" name="footnote-600-238">238</a>] Leros. Samos'un güneyinde, Karia açıklarına düşen küçük bir ada.</p>
        <p class="normal">[<a href="herodotos_split_016.html#footnote-600-239-backlink" id="footnote-600-239" name="footnote-600-239">239</a>] Yunanca metin aynen böyle diyor; bizdeki bıçak sırtı deyiminin karşılığı.</p>
        <p class="normal">[<a href="herodotos_split_016.html#footnote-600-240-backlink" id="footnote-600-240" name="footnote-600-240">240</a>] Yunan birlikleri genellikle, Roma'da olduğu gibi sıkı bir disiplin altında talim görmezlerdi. Dionysios'un yaptırdıkları, rahata alışmış İonialılara ağır gelmiş olmalı. – Burada yaptırılan manevra, iki düşman gemisi arasına sokulup arkadan dalmaktı.</p>
        <p class="normal">[<a href="herodotos_split_016.html#footnote-600-241-backlink" id="footnote-600-241" name="footnote-600-241">241</a>] Aristagoras'ın çıkarttığı ayaklanma. İÖ 494'dedir.</p>
        <p class="normal">[<a href="herodotos_split_016.html#footnote-600-242-backlink" id="footnote-600-242" name="footnote-600-242">242</a>] Miletos'un güneyindeki Didyma Apollon tapınağı.</p>
        <p class="normal">[<a href="herodotos_split_016.html#footnote-600-243-backlink" id="footnote-600-243" name="footnote-600-243">243</a>] Bu trajedi 492'de oynatılmıştır. Yunan trajedilerinde çağdaş olaylara yer verilmezdi; Aiskhylos böyle bir şey yapmıştı; ama o bir zafer yansıtıyordu (Persler oyunu). Phrynikhos'un, Miletos'un düşüşünden iki yıl sonra oynatılan oyununun Atinalılara çok dokunmuş olduğu anlaşılıyor.</p>
        <p class="normal">[<a href="herodotos_split_016.html#footnote-600-244-backlink" id="footnote-600-244" name="footnote-600-244">244</a>] Zankle, Sicilya'nın kuzeyinde, adı sonradan Messana olmuştur. Şimdiki adı Messina'dır.</p>
        <p class="normal">[<a href="herodotos_split_016.html#footnote-600-245-backlink" id="footnote-600-245" name="footnote-600-245">245</a>] Zephyrion. İtalya'nın güneydoğusunda, şimdiki Spartivento Burnu. Gela, Sicilya'nın güney kıyılarındaydı. Hippokrates'in Gela tyranlığı yedi yıl sürmüş, yerini Gelon almıştır. (Kitap VII. bölüm 155 ve sonrası)</p>
        <p class="normal">[<a href="herodotos_split_016.html#footnote-600-246-backlink" id="footnote-600-246" name="footnote-600-246">246</a>] Polikhna. Khios adasında bir kent.</p>
        <p class="normal">[<a href="herodotos_split_016.html#footnote-600-247-backlink" id="footnote-600-247" name="footnote-600-247">247</a>] Perslerin kendi eliyle... Herodotos burada Perslerin egemenliği altında olan öbür uluslardan, özellikle Pers donanmasında büyük yer tutan Fenikelilerden ayırmak için, Perslerin kendi eliyle... diye belirtmek gereğini duymuştur.</p>
        <p class="normal">[<a href="herodotos_split_016.html#footnote-600-248-backlink" id="footnote-600-248" name="footnote-600-248">248</a>] Marathon kahramanı, Kimon oğlu büyük Miltiades'dir. Burada söz konusu olan, bunun amcasıdır ve Kypselos'un oğludur.</p>
        <p class="normal">[<a href="herodotos_split_016.html#footnote-600-249-backlink" id="footnote-600-249" name="footnote-600-249">249</a>] Miltiades ocağı da böylece, tanrılar soyuna bağlanmış oluyor, çünkü Aiakos, Zeus'ün Aigina'dan olma oğludur. – At yetiştirmek, Attika gibi hayvanı az bir yerde büyük zenginlik belirtisiydi.</p>
        <p class="normal">[<a href="herodotos_split_016.html#footnote-600-250-backlink" id="footnote-600-250" name="footnote-600-250">250</a>] Şu ulaştığımız dönemden iki yıl önce... Burada, Stein tarafından yapılan ve Dietsch– Kallenberg tarafından alınan bir düzeltmeye uyulmuştur. Kronoloji açısından iş sarpa sarmaktadır. Şu ulaştığımız dönem, 493 yılıdır; buna göre Skythlerin Khersonesos'a inişleri 495 oluyor; sonra Dareios'un Skyth seferi 513'tür. Miltiades'i Khersonesos'a Peisistratosoğulları gönderiyorlar (bölüm 39), demek ki 514'den, yani Peisistratidlerin sürülmesinden önce ki, bu tarih Dareios'un Skyth seferine uymaktadır (Kitap IV. bölüm 137). Zaten tümü ile karanlık olan bu bölüm, Herodotos uzmanlarını çok uğraştırmış olan tartışmalı bir konudur.</p>
        <p class="normal">[<a href="herodotos_split_016.html#footnote-600-251-backlink" id="footnote-600-251" name="footnote-600-251">251</a>] Gobryas oğlu Mardonios, Pers generali, Dareios'un kız kardeşinin oğlu. Plataia savaşında ölmüştür (Kitap IX). Bu ilk Atina seferi 492'de, Marathon 490'dadır.</p>
        <p class="normal">[<a href="herodotos_split_016.html#footnote-600-252-backlink" id="footnote-600-252" name="footnote-600-252">252</a>] Akanthos. Ünlü Kserkses kanalının kazıldığı yer. (Kitap VII. bölüm 22).</p>
        <p class="normal">[<a href="herodotos_split_016.html#footnote-600-253-backlink" id="footnote-600-253" name="footnote-600-253">253</a>] Krios koç demek. Kelime oyunu yapıyor.</p>
        <p class="normal">[<a href="herodotos_split_016.html#footnote-600-254-backlink" id="footnote-600-254" name="footnote-600-254">254</a>] İki Sparta kralı soyunun ikisi de atalarının Herakles olduğunu iddia ediyordu. Krallık yetkisinin ikiye bölünmüş olması olmayacak bir şey değildi, çünkü kralın yetkileri iyice budanmıştı. Sparta'nın gerçek şefleri ephoroslardı, bütün yetkiler onların ellerindeydi. Krallar elbette büyük saygı görüyorlardı, ama görevleri dinsel işlere kalmıştı. Savaşta orduya komuta ettikleri zaman bile iki ephorosun denetimi altındaydılar.</p>
        <p class="normal">[<a href="herodotos_split_016.html#footnote-600-255-backlink" id="footnote-600-255" name="footnote-600-255">255</a>] Herodotos, bir tanrı oğlu olan Perseus'un insanlar arasında bir ocak kurmuş olduğunu anlatıyor. Perseus, Zeus'ün Danae'den olma oğludur. Herakles de Zeus'ün oğludur, ama insan olarak Alkmene'nin kocası Amphitryon'un oğlu olarak kabul edilir.</p>
        <p class="normal">[<a href="herodotos_split_016.html#footnote-600-256-backlink" id="footnote-600-256" name="footnote-600-256">256</a>] Akrisios. Argos kralı. Nil'in kızlarından birinin oğlu olan Aigyptos soyundan. Akrisios kızı Danae'nin oğlunun, yani kendi torununun eliyle öleceğini bildiren bir orakl almıştı. Korktu, kızını yeraltına kapattı, ama Zeus altın yağmuru olup kızın üzerine yağdı. Akrisios, kızı Danae'yi doğurduğu çocuk olan Perseus ile beraber bir küçük kayığa koyup denize saldı, ama kurtuldular. Perseus büyüdü, üç Gorgo canavarından biri olan Medusa'yı öldürdü; Ethiopia'da kurban edilmek üzere bir kayaya bağlanmış bulunan Andromeda'yı kurtardı ve onunla evlendi ve Thessalia prensi için düzenlenen cenaze töreni yarışlarında attığı disk uçtu, Akrisios'un başına çarptı ve Perseus böylece bilmeden, tanımadan ve istemeyerek dedesini öldürmüş oldu ve orakl gerçekleşti. (Azra Erhat, Mitoloji Sözlüğü, Akrisios, Danae ve Perseus maddeleri). Herakles, Perseus'un kurduğu ocaktandır. Alkaios Perseus'un, Amphitryon Alkaios'un, Herakles de Amphitryon'un oğludur. Perseus'u Perslerin atası olarak gösteren masal, Perses ile Perseus arasındaki ad benzerliğinden çıkmıştır (Kitap VII. bölüm 61 ve 150).</p>
        <p class="normal">[<a href="herodotos_split_016.html#footnote-600-257-backlink" id="footnote-600-257" name="footnote-600-257">257</a>] Proksen. Yabancı ülkelerde kendi ülkesinin politik ve ekonomik çıkarlarını gözetmekle görevli kişi. Kendi ülkesinin elçilerini barındırır, yol gösterir, görüşmelere katılırdı. Şimdiki konsolosa benzer bir görev.</p>
        <p class="normal">[<a href="herodotos_split_016.html#footnote-600-258-backlink" id="footnote-600-258" name="footnote-600-258">258</a>] Thukydides burada Herodotos'un yanlışını çıkarır (Thukydides I. 20). Sparta krallarının ikişer oy hakları yoktu, Yaşlılar Meclisi'nin her üyesi gibi onların da birer oyu vardı. – Metni başka türlü yorumlayarak, Herodotos belki de vekil senatörünün her iki kral adına oy kullanabileceğini söylemek istemiştir, diyenler de vardır.</p>
        <p class="normal">[<a href="herodotos_split_016.html#footnote-600-259-backlink" id="footnote-600-259" name="footnote-600-259">259</a>] Kerux, haber götüren subay, çavuş, eskilerin münadi dedikleri. Bu, sadece bir haberci ya da elçi değil. Kralın, resmi görevlerin haberlerini, bildirilerini halka, yabancı krallara ve uluslara götürür, bildirir, varsa cevabını alır döner, görüşme yapmaz. Devlet bildirilerini meydanlarda halka bağırarak duyurur. Yalnız güvenilir kişilere emanet edilen önemli resmi bir görevdir, dokunulmazlığı vardır, görevinin inancası olarak elinde bir asa taşır.</p>
        <p class="normal">[<a href="herodotos_split_016.html#footnote-600-260-backlink" id="footnote-600-260" name="footnote-600-260">260</a>] Demaratos ve Kleomenes çekişmesi için (Kitap V. bölüm 75'e bakınız).</p>
        <p class="normal">[<a href="herodotos_split_016.html#footnote-600-261-backlink" id="footnote-600-261" name="footnote-600-261">261</a>] Demaratos'un demek istediği: Yargıçlığa halkın oyları ile gelmiştir, bu halkın sevgisini gösterir. Oysa krallar seçimle gelmezler. Onun için, eski görevinden daha aşağı da olsa, o şimdiki göreviyle de övünmektedir. – Gymnopaidialar, Thyrea'da düşen savaşçılar anısına her yıl kutlanan bayramdır (Kitap I. bölüm 82). Delikanlılar ve çıplak çocuklar danslar yaparlardı.</p>
        <p class="normal">[<a href="herodotos_split_016.html#footnote-600-262-backlink" id="footnote-600-262" name="footnote-600-262">262</a>] Greklerde ve Romalılarda gebelik süresi şimdiki gibi hesaplanmıyordu, dokuz ay yerine on ay denmesi bundandır.</p>
        <p class="normal">[<a href="herodotos_split_016.html#footnote-600-263-backlink" id="footnote-600-263" name="footnote-600-263">263</a>] Styx suyu. Decharme, eskilerin Styx suyunun kaynadığı yer olarak şöyle bir şey düşünmüş olabileceklerini söylemektedir: "Dağda dar bir geçit düşünülsün, iki yanı volkan krateri dimdik mor kayalar, ne ot, ne ağaç. Boğaz birdenbire kapanıyor, karşınıza bir yar çıkıyor, dik, korkunç. Başınızın üzerinde ta yukarıda siyah bir su sızıyor, kırmızı granit duvarın üzerinden ve aşağıda, mevsimine göre karların ya da kayaların arasında kayboluyor. Bu su nereye gidiyor? Yeraltında nereye doğru akıyor? Bunlar belki buralara ilk olarak yerleşenlerin aklını karıştırmış olması gereken sorular. Çevrenin iç karartıcı görünümü onlarda Styx suyunun, toprağın karnına inip cehennemi suladığı sanısını uyandırmıştır." (Decharme, sayfa 389).</p>
        <p class="normal">[<a href="herodotos_split_016.html#footnote-600-264-backlink" id="footnote-600-264" name="footnote-600-264">264</a>] Kutsal alan. Temenos. Tanrılara, kahramanlara ayrılmış, duvarla çevrili tapınak, mihrap, sunak ve çoğunlukla mezar (hazire, türbe) gibi kutsal sayılan yerler.</p>
        <p class="normal">[<a href="herodotos_split_016.html#footnote-600-265-backlink" id="footnote-600-265" name="footnote-600-265">265</a>] Argos, yüz gözlü dev. Here, kocası Zeus'ün inek biçimine soktuğu sevgilisi İo'yu gözlesin diye başına bu devi koymuş. Elli gözüyle uyur, öbür ellisiyle nöbet beklermiş. – Kleomenes'in aldığı kutsal koruluk da Argos'a adanmıştı; Kleomenes burayı almakla Argos'u almış oluyordu, yani demek ki oraklin dediği Argos burasıydı, Argos kenti değil.</p>
        <p class="normal">[<a href="herodotos_split_016.html#footnote-600-266-backlink" id="footnote-600-266" name="footnote-600-266">266</a>] Uygun alametler. Yunanca metin "kurban keserek hayırlı (uğurlu, mutlu) alametler (belirtiler, yoralar) elde etmek" anlamını vermektedir. Burada ise hayvanın bağırsaklarına bakmak söz konusu değildir. Aradaki başkalık gözden uzak tutulmamalıdır.</p>
        <p class="normal">[<a href="herodotos_split_016.html#footnote-600-267-backlink" id="footnote-600-267" name="footnote-600-267">267</a>] Doris devletlerinin çoğu gibi Aigina'da da oligarşi vardı. Atina'nın katılmış olduğu ilk devrim savaşının bu olduğu sanılıyor.</p>
        <p class="normal">[<a href="herodotos_split_016.html#footnote-600-268-backlink" id="footnote-600-268" name="footnote-600-268">268</a>] Pentathlon – Koşu, güreş, boks, atlama ve disk atma. Beş spor dalı. – Dekelealı Sophanes için bakınız, Kitap IX. bölüm 74–75.</p>
        <p class="normal">[<a href="herodotos_split_016.html#footnote-600-269-backlink" id="footnote-600-269" name="footnote-600-269">269</a>] İkaria Denizi. Andros, Tenos ve Delos adalarının bulunduğu Güney Ege suları. İkaros bu denizde boğulmuştur.</p>
        <p class="normal">[<a href="herodotos_split_016.html#footnote-600-270-backlink" id="footnote-600-270" name="footnote-600-270">270</a>] Apollon ve Artemis. Zeus'den yüklenen Leto'nun Delos adasında doğurduğu çocukları. </p>
        <p class="normal">[<a href="herodotos_split_016.html#footnote-600-271-backlink" id="footnote-600-271" name="footnote-600-271">271</a>] Herodotos'ta adı geçen Pers krallarının Pers dilindeki asıl adlarını, saltanat sürdükleri yıllarla birlikte, A.M. Mansel, Ege ve Yunan Tarihi, sayfa 522'den alarak aşağıda gösteriyoruz: </p>
        <div class="calibre5">
		<div class="tablo">
		<table class="generictable">
          <tr class="calibre6">
            <td class="calibre8">Kyros</td>
            <td class="calibre8">Kuraş</td>
            <td class="calibre8">555–529</td>
          </tr>
          <tr class="calibre6">
            <td class="calibre8">Kambyses</td>
            <td class="calibre8">Kambuzya</td>
            <td class="calibre8">529–521</td>
          </tr>
          <tr class="calibre6">
            <td class="calibre8">Dareios </td>
            <td class="calibre8">Darayavahuş</td>
            <td class="calibre8">521–486</td>
          </tr>
          <tr class="calibre6">
            <td class="calibre8">Kserkses</td>
            <td class="calibre8">Hşayarşa</td>
            <td class="calibre8">486–465</td>
          </tr>
          <tr class="calibre6">
            <td class="calibre8">Artakserkses</td>
            <td class="calibre8">Artahşatara</td>
            <td class="calibre8">465–424</td>
          </tr>
  </table>
  </div></div>
        <p class="normal">[<a href="herodotos_split_016.html#footnote-600-272-backlink" id="footnote-600-272" name="footnote-600-272">272</a>] Karystos. Euboia adasının güneyinde. Eretria, Boiotia kıyılarının karşısına rastlar.</p>
        <p class="normal">[<a href="herodotos_split_016.html#footnote-600-273-backlink" id="footnote-600-273" name="footnote-600-273">273</a>] Atinalıları kıstırıyorlardı. Asıl metinde iyi anlaşılmayan sözlerdir. Çeşitli düzeltme önerileri yapılmıştır.</p>
        <p class="normal">[<a href="herodotos_split_016.html#footnote-600-274-backlink" id="footnote-600-274" name="footnote-600-274">274</a>] "Aylar ayın durumuna göre hesap ediliyordu, dolunay on beşine doğruydu. Lakedaimonlular dolunaydan önce yola çıkmazlardı. Pausanias'ın sözleri de bunu doğrulamaktadır." (Larcher I. 28)</p>
        <p class="normal">[<a href="herodotos_split_016.html#footnote-600-275-backlink" id="footnote-600-275" name="footnote-600-275">275</a>] Aigileia. Euboia yanında küçük bir ada. Styra, Euboia'nın güney kıyılarına düşer.</p>
        <p class="normal">[<a href="herodotos_split_016.html#footnote-600-276-backlink" id="footnote-600-276" name="footnote-600-276">276</a>] "Oylar eşit olduğundan, statu quo korunmuş oluyordu." (Desrousseaux)</p>
        <p class="normal">[<a href="herodotos_split_016.html#footnote-600-277-backlink" id="footnote-600-277" name="footnote-600-277">277</a>] Ordu başkomutanlığı görevini yapan arkhonta polemarkhos deniliyordu. Herodotos'un yaşadığı çağdaş polemarkhoslar bu görevi kaybetmişlerdi, orduya seçimle gelen strategoslar komuta ediyorlardı. Oysa polemarkhoslar öbür arkhontlar gibi seçimle değil, bakla çekerek (ad çekmeyle) ayrılırlardı. (Her kabileden, önce on aday seçilir, bunlar arasından ad çekilirdi. Adayların adları tabletlere yazılır, bir kabın, seçim sandığının içine konur, aynı sayıda bakla da konur, bir tablet ve bir bakla beraber çekilir, bakla beyazsa adı çekilmiş olan aday kazanmış sayılırdı.)</p>
        <p class="normal">[<a href="herodotos_split_016.html#footnote-600-278-backlink" id="footnote-600-278" name="footnote-600-278">278</a>] Strategoslardan her biri sırayla bir gün için başkomutan görevi yapıyordu.</p>
        <p class="normal">[<a href="herodotos_split_016.html#footnote-600-279-backlink" id="footnote-600-279" name="footnote-600-279">279</a>] Kabileler arasında sıralama her yıl ad çekmeyle düzenleniyordu. Daha aşağıda gelecek olan dinsel törenler Panathenelerdir ki, her Olimpiyatın üçüncü yılında özellikle daha parlak olarak kutlanırdı.</p>
  <p class="normal">[<a href="herodotos_split_016.html#footnote-600-280-backlink" id="footnote-600-280" name="footnote-600-280">280</a>] Homeros, İlyada XV. 716</p>
        <p class="normal"> Hektor geminin burnunu tutmuş bırakmıyordu</p>
        <p class="normal"> Kavramış gagasını, buyurdu Troyalılara</p>
        <p class="normal"> Getirin ateşi!</p>
        <p class="normal"> (İlyada, A. Erhat – A. Kadir çevirisi).</p>
        <p class="normal"> Hektor, ateşi Akhaların gemilerini yakmak için istiyordu.</p>
        <p class="normal">[<a href="herodotos_split_016.html#footnote-600-281-backlink" id="footnote-600-281" name="footnote-600-281">281</a>] Kynegeiros, Yunan şairi Aiskhylos'un kardeşidir.</p>
        <p class="normal">[<a href="herodotos_split_016.html#footnote-600-282-backlink" id="footnote-600-282" name="footnote-600-282">282</a>] Mykonos. Delos yakınlarında bir ada</p>
        <p class="normal">[<a href="herodotos_split_016.html#footnote-600-283-backlink" id="footnote-600-283" name="footnote-600-283">283</a>] İonia Körfezi. Kıyılarında İllyria'nın bulunduğu deniz.</p>
        <p class="normal">[<a href="herodotos_split_016.html#footnote-600-284-backlink" id="footnote-600-284" name="footnote-600-284">284</a>] Hepsini gölgede bırakıyordu ya da hepsinden daha iyiydi, hepsinin önünde gidiyordu.</p>
        <p class="normal">[<a href="herodotos_split_016.html#footnote-600-285-backlink" id="footnote-600-285" name="footnote-600-285">285</a>] Atina donanması yetmiş gemiydi. Themistokles bunu iki yüze çıkarmıştır. Miltiades'in donanmanın o zamanki bütünü olan yetmiş gemi ile gitmiş olduğu anlaşılıyor.</p>
        <p class="normal">[<a href="herodotos_split_016.html#footnote-600-286-backlink" id="footnote-600-286" name="footnote-600-286">286</a>] Demeter ve Persephone.</p>
        <p class="normal">[<a href="herodotos_split_016.html#footnote-600-287-backlink" id="footnote-600-287" name="footnote-600-287">287</a>] Lemnoslu kadınlar her yıl Aphrodite adına bayram yapıyorlardı, sonradan bu geleneği bıraktılar, tanrıça bunu bir aşağısama sayıp öç almak istedi, kadınlara öyle bir koku verdi ki, kocaları yanlarına varamaz oldular. Kocalarının kendilerini istemediklerini gören kadınlar da hepsini öldürdüler. (Larcher)</p>
        <p class="normal">[<a href="herodotos_split_016.html#footnote-600-288-backlink" id="footnote-600-288" name="footnote-600-288">288</a>] Etesios rüzgârları kuzeydoğudan eser.</p>
        <p class="normal">[<a href="herodotos_split_018.html#footnote-600-289-backlink" id="footnote-600-289" name="footnote-600-289">289</a>] Mısırlıların Perslere karşı ayaklanması 487'dedir. Dareios 486'da ölmüştür.</p>
        <p class="normal">[<a href="herodotos_split_018.html#footnote-600-290-backlink" id="footnote-600-290" name="footnote-600-290">290</a>] Yunanlıların Kserkses dedikleri Hşayarşa, 486'da tahta geçmiştir. "Zayıf, boş, gösterişe düşkün", diyor Sayce, "babasına benzemiyordu." Saltanatının ilk yılları iyi geçmiştir. Mısır'dan sonra Babil de ayaklanmış, o da bastırılmış, satrapı öldürülmüştür. Yunanistan seferinden döndükten sonra saraya kapanmış, haremden çıkmaz olmuş. Sonradan 466'ya doğru Atinalılara bir daha yenilmiş, Pamphylia'da Eurymedon ırmağının (Antalya'da Köprüçay) denize döküldüğü yerde Miltiades'in oğlu Atinalı Kimon, Pers donanmasını ağır bir yenilgiye uğratmıştır, bunun arkasından Kıbrıs sularında bir daha yenilmiştir. Kserkses, 465'de kendi saray adamlarından ikisi tarafından ve belki de karısı Amestris'in kışkırtmasıyla öldürülmüştür. Persepolis'teki sarayının yıkıntıları çok ünlüdür.</p>
        <p class="normal">[<a href="herodotos_split_018.html#footnote-600-291-backlink" id="footnote-600-291" name="footnote-600-291">291</a>] Musaios, kahramanlık çağının masal–şairi. Şiirleri ve oraklleri bütün Yunanistan'a yayılmıştı. Peisistratos zamanında Onomakritos, Homeros destanları toplamakla görevlendirilmişti. Musaios oraklleri arasına o düzmece orakli karıştırması için belki de Lemnoslulardan para almıştı ki, maksat Atinalıları Lemnos üzerine yürümekten vazgeçirmekti. Atinalıların Lemnoslularla kavgaları, Kitap VI. bölüm 139–140'da anlatılmıştır. – Hermione VI. yüzyılda yaşamış bir şairdir.</p>
        <p class="normal">[<a href="herodotos_split_018.html#footnote-600-292-backlink" id="footnote-600-292" name="footnote-600-292">292</a>] Psammetikos oğlu İnaros için bakınız, Kitap III. bölüm 15.</p>
        <p class="normal">[<a href="herodotos_split_018.html#footnote-600-293-backlink" id="footnote-600-293" name="footnote-600-293">293</a>] Astyages'den alınan imparatorluk. Birinci kitaptaki bütün Kyros tarihi. Özellikle bölüm 107–131.</p>
        <p class="normal">[<a href="herodotos_split_018.html#footnote-600-294-backlink" id="footnote-600-294" name="footnote-600-294">294</a>] Mardonios 492 seferini söylüyor (Kitap VI. bölüm 43–46). Aslında Trakya'da Bryglerle savaşmıştır ve epeyce de hırpalanmıştır. Belki Brygleri Yunanlı saymadığı için böyle söylemektedir.</p>
        <p class="normal">[<a href="herodotos_split_018.html#footnote-600-295-backlink" id="footnote-600-295" name="footnote-600-295">295</a>] Herodotos, Artabanos'un bu tutumuna Kitap IV. bölüm 83'de kısaca dokunmuştur. Bu bölümde ise Dareios'un kardeşini tam bir Nestor gibi, uzağı gören bir bilge olarak vermektedir. Sözleri bütün olasılıkları kapsayan gerçekçi ve akılcı bir tutumu yansıtmaktadır.</p>
        <p class="normal">[<a href="herodotos_split_018.html#footnote-600-296-backlink" id="footnote-600-296" name="footnote-600-296">296</a>] Burada yıldırım sözüne genellikle özel bir anlam verenler vardır. İnsanı iş görmekten alıkoyan uyuşukluk ya da inme gibi bir şey. Biz, en iyisi diyerek, onu gene kendi anlamını belirtecek gibi çevirdik. Bir insanı bir işe girmekten iki şey alıkoyabilir. Ya korku gibi ruhsal bir etken ya da fiziki bir olay. Burada söz konusu olan da budur.</p>
        <p class="normal">[<a href="herodotos_split_018.html#footnote-600-297-backlink" id="footnote-600-297" name="footnote-600-297">297</a>] Pelops, mitolojide Lydia kralı (Phrygia değil) Tantalos'un oğludur. Tantalos, oğlunu keser ve yemek olarak tanrılara sunar. Her şeyi bilen ve gören tanrılar durumu anlarlar. Zeus, Tantalos'u cehenneme atar ve işkenceye koyar. "Gölün ortasında duruyor, dudakları susuzluktan çatlamış, içmek istedikçe su çekiliyor, bir türlü içemiyor." – Odysseia XI. 582. – Zeus, Pelops'u diriltir. Pelops, Elis'e gelir, Kral Oinomaos'u araba yarışında geçer, kızı Hippodameia'yı alır ve Oinomaos'dan sonra kral olur. Kanlı olaylara boğulmuş olan Atreus ocağının kurucusudur. Peloponez adı onun adından gelmektedir. Pelops, araba yarışında kendisine yardım etmiş olan arabacı Myrtilos'u denize atıp öldürmüş, ocağının lanetlenmesi bundanmış. (A. Erhat, Mitoloji Sözlüğü, sayfa 307).</p>
        <p class="normal">[<a href="herodotos_split_018.html#footnote-600-298-backlink" id="footnote-600-298" name="footnote-600-298">298</a>] VII. kitabın ilk bölümlerini kapsayan dramatik sahneleri Yunan coşkusunun yaratıcı gücüne yormamalıdır. Hauvette böyle söylüyor. Herodotos, İran halk anlatıları üzerinde çalışmış, "Doğu anlatılarını kendi halkının beğenisine göre uygulamıştır." Bu anlatı da tarihsel verilerin çeşitlemeleridir; Mardonios, gözü kapalı, atılgan bir politikanın; Artabanos, telaşsız ve bilge bir tutumun temsilcileri olarak işlenmişlerdir.</p>
        <p class="normal">[<a href="herodotos_split_018.html#footnote-600-299-backlink" id="footnote-600-299" name="footnote-600-299">299</a>] Marsyas flütü, Pan flütü. Apollon'un lir, Marsyas'ın pan flütü ile katıldıkları yarışmadan yenik çıkan Apollon'un, kızıp Marsyas'ı öldürmesi ve derisini Çine Çayı'nın kaynağına gerdirmesi. Bakınız: Halikarnas Balıkçısı, Anadolu Efsaneleri ve Azra Erhat, Mitoloji Sözlüğü.</p>
        <p class="normal">[<a href="herodotos_split_018.html#footnote-600-300-backlink" id="footnote-600-300" name="footnote-600-300">300</a>] Altın asma dalı ve altın çınar ağacı Susa kalesinde duruyordu. Çınar o kadar küçüktü ki, "gölgesi ağustosböceğine bile yetmezdi." (Pessonneaux)</p>
        <p class="normal">[<a href="herodotos_split_018.html#footnote-600-301-backlink" id="footnote-600-301" name="footnote-600-301">301</a>] Ölümsüzler. Pers krallarının seçme askerlerden kurulu koruma birliği. Sayıları hep aynı tutulduğu için, Ölümsüzler denilmiştir (Kitap VII. bölüm 83).</p>
        <p class="normal">[<a href="herodotos_split_018.html#footnote-600-302-backlink" id="footnote-600-302" name="footnote-600-302">302</a>] Toprak ve su istemek için Atina ve Sparta'ya adam göndermemesinin nedeni için bakınız: Kitap VII. bölüm 133.</p>
        <p class="normal">[<a href="herodotos_split_018.html#footnote-600-303-backlink" id="footnote-600-303" name="footnote-600-303">303</a>] Artayktes için bakınız: Kitap IX. bölüm 116–120.</p>
        <p class="normal">[<a href="herodotos_split_018.html#footnote-600-304-backlink" id="footnote-600-304" name="footnote-600-304">304</a>] Kserkses'in Çanakkale Boğazı'na dayak attırması, zincire vurması, dere diye sövmesi, kafasının bozukluğunu göstermek için ileri sürülen kanıtlar arasındadır.</p>
        <p class="normal">[<a href="herodotos_split_018.html#footnote-600-305-backlink" id="footnote-600-305" name="footnote-600-305">305</a>] Bu bölüm bilginleri epeyce uğraştırmış olan karanlık bir bölümdür. Verdiğimiz metin, uzun çabalardan sonra, doğruya en yakın olarak saptanmış olanıdır. Herodotos'un, köprülerin demir atarak pekiştirilmesi, demirlerin hangi rüzgâra karşı hangi yöne atıldığı konusunda verdiği ayrıntılı bilgiler, sonradan çözülmesi güç birer bilmece olmuştur.</p>
        <p class="normal">[<a href="herodotos_split_018.html#footnote-600-306-backlink" id="footnote-600-306" name="footnote-600-306">306</a>] Dareios aynı şeyi Skyth seferine çıkarken Oiobazos'a yapmıştır. (Kitap IV. bölüm 84)</p>
        <p class="normal">[<a href="herodotos_split_018.html#footnote-600-307-backlink" id="footnote-600-307" name="footnote-600-307">307</a>] Pers kralları arabada savaşırlardı.</p>
        <p class="normal">[<a href="herodotos_split_018.html#footnote-600-308-backlink" id="footnote-600-308" name="footnote-600-308">308</a>] İda Dağı'nı solda bırakmak sözü coğrafyaya uymuyor, İlion'a (Troya'ya) dağı sağa alarak geçilebilir.</p>
        <p class="normal">[<a href="herodotos_split_018.html#footnote-600-309-backlink" id="footnote-600-309" name="footnote-600-309">309</a>] İonialıların köprüyü niçin yıkmadıkları için bakınız: Kitap IV. bölüm 137.</p>
        <p class="normal">[<a href="herodotos_split_018.html#footnote-600-310-backlink" id="footnote-600-310" name="footnote-600-310">310</a>] 283 Athamas, Boiotia kralıdır ve rüzgâr–tanrı Aiolos'un oğludur. Bulut–tanrıça Nephele ile evlenir. Bir kız (Helle), bir oğlan (Phrixos), iki çocuğu olur. Athamas sonradan Nephele'den ayrılır, Kadmos kızı İno ile evlenir, bu tam bir üvey anadır, kıtlığa son vermek bahanesiyle Phrixos'u kurban etmesi için kocasına baskı yapar. Çocukların anası bulut–tanrıça Nephele çocuklarını altın postlu koça bindirip Karadeniz'in Kolkhies ülkesine kaçırır, ama yolda Helle, denize düşer, düştüğü yere Hellespontos (Helle Denizi) denir. (A. Erhat, Mitoloji Sözlüğü, sayfa 81)</p>
        <p class="normal">[<a href="herodotos_split_018.html#footnote-600-311-backlink" id="footnote-600-311" name="footnote-600-311">311</a>] Myriad. Yunanca Myrias–ados sözünden, on bin demek. Yüz yetmiş tane on bin, demek ki ordu bir milyon yedi yüz bin oluyor. O zamana kadar ordu; alay, tabur gibi bölümlere ayrılmamış bir yığındı. Burada düzene sokulduğu anlaşılıyor. (Hauvette, 355. sayfa ve sonrasına bakınız. Burada asker sayısı da incelenmiştir.)</p>
        <p class="normal">[<a href="herodotos_split_018.html#footnote-600-312-backlink" id="footnote-600-312" name="footnote-600-312">312</a>] Pamuk.</p>
        <p class="normal">[<a href="herodotos_split_018.html#footnote-600-313-backlink" id="footnote-600-313" name="footnote-600-313">313</a>] Kitap I. bölüm 28.</p>
        <p class="normal">[<a href="herodotos_split_018.html#footnote-600-314-backlink" id="footnote-600-314" name="footnote-600-314">314</a>] Metinde boşluk vardır. Khalybialılar olabilir, deniliyor.</p>
        <p class="normal">[<a href="herodotos_split_018.html#footnote-600-315-backlink" id="footnote-600-315" name="footnote-600-315">315</a>] Bu, Stein'in yorumudur. Gobryas, Dareios'un kız kardeşiyle evlendi. Oğlu Mardonios, Kserkses'in halasının oğlu oluyordu. Tritantaikhmes ise Dareios'un kardeşi Artabanos'un oğlu olduğuna göre, Dareios bunun amcası oluyordu (Kitap VII. bölüm 5). Dietsch– Kallenberg ise, Stein'in görüşünü kabul etmezler, burada Mardonios'un değil, Smerdomenes'in kastedildiğini ileri sürerler.</p>
        <p class="normal">[<a href="herodotos_split_018.html#footnote-600-316-backlink" id="footnote-600-316" name="footnote-600-316">316</a>] Kitap I. bölüm 171.</p>
        <p class="normal">[<a href="herodotos_split_018.html#footnote-600-317-backlink" id="footnote-600-317" name="footnote-600-317">317</a>] İon. Euripides'in İon adlı oyununda Apollon'un oğlu olarak gösterilmiştir. Azra Erhat bu konudaki bütün bilgileri ve bu arada bu iddiayı da vermekle beraber, İon efsanesinin "Ege kıyılarına, İaones adı ile yerleşmiş bulunan boylara Yunanistan'dan gelme bir ata bulmak amacıyla Atina'da uydurulduğu"nu söyler (Mitoloji Sözlüğü, sayfa 203, İon maddesi).</p>
        <p class="normal">[<a href="herodotos_split_018.html#footnote-600-318-backlink" id="footnote-600-318" name="footnote-600-318">318</a>] Herodotos, Karia kraliçesi Artemisia'ya hayrandır. Kitap VIII. bölüm 68 ve 101'de bunu belirtmiştir. Tarihte yer tutmuş kişiler arasında bunun kadar övdüğü yoktur, zaten övgü konusunda hayli cimri sayılır. Artemisia için yazdıklarını hemşerilik çabası gütmekle yorumlayanlar da vardır, ama bu oldukça sudan bir yorum sayılır.</p>
        <p class="normal">[<a href="herodotos_split_018.html#footnote-600-319-backlink" id="footnote-600-319" name="footnote-600-319">319</a>] Kserkses alay ediyor. Spartalılar şölenlerde krala çift porsiyon veriyorlardı ya (Kitap VI. bölüm 57), mademki öbürlerinin iki katını yiyorsun, düşmanın da iki katı ile dövüşmelisin demeye getiriyor.</p>
        <p class="normal">[<a href="herodotos_split_018.html#footnote-600-320-backlink" id="footnote-600-320" name="footnote-600-320">320</a>] Buralarını ilk olarak Megabazos boyunduruk altına almış... (Kitap V. bölüm 2 ve Kitap VI. bölüm 43–46)</p>
        <p class="normal">[<a href="herodotos_split_018.html#footnote-600-321-backlink" id="footnote-600-321" name="footnote-600-321">321</a>] En kestirme yol... Kara ordusu için.</p>
        <p class="normal">[<a href="herodotos_split_018.html#footnote-600-322-backlink" id="footnote-600-322" name="footnote-600-322">322</a>] Mahkûmların içine atıldıkları çukura barathron diyorlardı.</p>
        <p class="normal">[<a href="herodotos_split_018.html#footnote-600-323-backlink" id="footnote-600-323" name="footnote-600-323">323</a>] Talthybios. Agamemnon'un habercisi (kerux). Öbür haberci Eurybates ile ikisini "güzel yanaklı Briseis"i getirmeleri için Akhilleus'un barakasına gönderir. (İlyada I. 320).</p>
        <p class="normal">[<a href="herodotos_split_018.html#footnote-600-324-backlink" id="footnote-600-324" name="footnote-600-324">324</a>] Sitalkes, Trakya Ordyslerinin kralı. Peloponez savaşlarının başında Atinalılarla birlik olmuştur. – Nymphodoros, Larcher'e göre, Sitalkes'in kaynı olur. Aristeas ise, ileride Themistokles'e çattığı (Kitap VIII. bölüm 61) ve Salamis savaşında gemilerini alıp savuştuğu (Kitap VIII. bölüm 94) görülecek olan Korinthoslu Adeimanthos'un oğludur.</p>
        <p class="normal">[<a href="herodotos_split_000.html#footnote-600-325-backlink" id="footnote-600-325" name="footnote-600-325">325</a>] Ekin demetleri. Biçilmiş ya da biçilmemiş olgun ekin. – Salamis savaşı eylül sonralarına rastlar (Kitap VIII. bölüm 65).</p>
        <p class="normal">[<a href="herodotos_split_018.html#footnote-600-326-backlink" id="footnote-600-326" name="footnote-600-326">326</a>] Themistokles. Herodotos bu devlet adamının hizmetlerini belirtmekle beraber kişiliği üzerine oldukça karanlık şeyler de yazmıştır. Bir yandan Perslerle çarpışırken, öbür yandan Atinalıları Hellespontos'a gidip köprü–gemileri yakmak düşüncesinden caydıran Themistokles, Perslerin değeri büyük dostluklarını da düşünür, bir gün Atina'da başı darda kalırsa, sığınabilecek bir yer gerekebileceğini hesap eder (Kitap VIII. bölüm 109). Sonra da bak bu işi ben yaptım, aslında senin için çalışıyorum diye Kserkses'e haber gönderir (Kitap VIII. bölüm 110). Kendi kişisel çıkarını düşünmekten bir an geri kalmadığı için, Salamis zaferini kendi yararına kullanarak adalıları haraca keser, kesesini doldurur (Kitap VIII. bölüm 112). Artemision'dan çekilmek isteyen Yunan amirallerini bundan vazgeçirmek için Euboialılardan otuz talant rüşvet alır, bunun beşini büyük amiral Eurybiades'e, üçünü de ille gitmek isteyen Korinthoslu Adeimantos'a yedirir, kalan yirmi iki talantı da kendi cebine atar (Kitap VIII. bölüm 4 ve 5). Buna karşılık Themistokles'in sayısı yetmiş olan Atina donanmasını iki yüze çıkarttığını ve böylece Atina'yı Yunan dünyasının en büyük donanmasına sahip bir devlet haline getirdiğini de gene Herodotos'tan öğreniyoruz. Bütün büyük tarihçiler, Themistokles'i "Atina'nın yetiştirdiği en büyük devlet adamlarından biri" olarak gösterirler. (A.M. Mansel, Ege ve Yunan Tarihi, sayfa 294). Themistokles 530 (belki 525) sularında Atina'da doğmuştur. Ailesi ticaretle geçiniyordu, büyük zenginlerden değildi. Miletos düştüğü zaman Atina'da arkhonttu. Pire limanını üs haline getirip gemi yapımında kullanan odur. Atina'yı Perslere teslim etmekten yana olan tyranlara karşı durmuş, Atina duvarlarını onartmıştır. Delos Deniz Birliği'ni o kurmuş, Atina çevresinde konfedere siteler topluluğunu yaratmıştır. Marathon savaşının da belli başlı adlarındandır. Gerek Atina'daki düşmanlarının, gerekse Spartalıların çabaları sonucu olarak 470 sularına doğru devrildi. Orstrakismosla sürüldü, arkasından Perslerle ilişkilerini gösteren belgeler bulundu denerek, ölüm hükmü giydi. Bunun üzerine Anadolu'ya geçip Perslere sığındı, Persler Söke civarındaki Magnesia'yı ve daha başka kentleri, geçinsin diyerek ona verdiler ve V. yüzyılın ortalarına doğru orada öldü. Esnek, kurnaz, iyi asker ve çok daha iyi politikacı ve para için her şeyi yapan bir adam olarak tanımlanıyor, bir şef için gerekli olan şeyler, üstelik görüşü de keskin. Hatzfeld onun için, "belki de Atina'nın yetiştirdiği en büyük devlet adamıdır" diyor.</p>
        <p class="normal">[<a href="herodotos_split_018.html#footnote-600-327-backlink" id="footnote-600-327" name="footnote-600-327">327</a>] Hierophantes, myster anlatıcısı, öğreticisi, yol göstericisi anlamına gelir. Tarikata girmek isteyenlere yol gösterirlerdi.</p>
        <p class="normal">[<a href="herodotos_split_018.html#footnote-600-328-backlink" id="footnote-600-328" name="footnote-600-328">328</a>] Gamori sözü çok zengini, zengin takımını gösterir.</p>
        <p class="normal">[<a href="herodotos_split_018.html#footnote-600-329-backlink" id="footnote-600-329" name="footnote-600-329">329</a>] Atina'nın ilk kralı Kekrops, Atina'ya başka bir ülkeden gelmemiş, Atina'da topraktan yaratılmış; bunu ileri süren Atinalılar, oturdukları toprağın yerlisi oldukları ile övünürlerdi. Yazarları da aynı havayı tutturmuşlardı. Özellikle İsokrates şunları söyler: "Biz buraya gelip başkalarını kovmadık, boş bir toprağa da yerleşmedik, başka bir yerden gelmiş göçebeler değiliz... biz, bu toprağın çocuklarıyız." (Panegyrikos, 24)</p>
        <p class="normal">[<a href="herodotos_split_018.html#footnote-600-330-backlink" id="footnote-600-330" name="footnote-600-330">330</a>] Kartaca, Hannon ve Hamilkar adları Herodotos'ta Karhedon, Annon ve Anilkas olarak yazılıdır.</p>
        <p class="normal">[<a href="herodotos_split_018.html#footnote-600-331-backlink" id="footnote-600-331" name="footnote-600-331">331</a>] Himera savaşının Salamis deniz savaşı ile aynı güne rastladığı kesin değildir. Yunan kafası böyle rastlaştırmalardan ve yakıştırmalardan hoşlanıyor. Himera savaşı, sonuçları bakımından, Salamis kadar değilse bile (çünkü Himera'yı yazacak bir Aiskhylos çıkmamıştır), gene de çok önemlidir. Hatzfeld, Syrakusa'nın Akdeniz'in batısında Hellenizmin merkezi haline gelişini bu zafere bağlar (sayfa 160).</p>
        <p class="normal">[<a href="herodotos_split_018.html#footnote-600-332-backlink" id="footnote-600-332" name="footnote-600-332">332</a>] Minos'un, içine Minotauros'u kapattığı labirenti ünlü mimar Daidalos yapmıştı. Sonradan kralın gözünden düştüğü için kendisini de oraya kapattılar. Kendisi ve oğlu için kanatlar yaptı, uçarak kurtuldular. İkaros, babasını dinlemeyip çok yükseldiğinden kanatları tutan balmumu eridi ve İkaros denize düştü, Daidalos ise Sicilya'ya gitti.</p>
        <p class="normal">[<a href="herodotos_split_018.html#footnote-600-333-backlink" id="footnote-600-333" name="footnote-600-333">333</a>] Halos, Pagasai Körfezi'nde, batı kıyılarına yakın bir yerdeydi. Burada söz konusu olan Akhai ise Phtiotis'tir.</p>
        <p class="normal">[<a href="herodotos_split_018.html#footnote-600-334-backlink" id="footnote-600-334" name="footnote-600-334">334</a>] Bu Magnesia, Thessalia kıyılarındadır.</p>
        <p class="normal">[<a href="herodotos_split_018.html#footnote-600-335-backlink" id="footnote-600-335" name="footnote-600-335">335</a>] Herodotos, aslan anlamına gelen Leon adı ile bir söz oyunu yaparak, tanrılara danışmak için boğa ya da keçi yavrusu kurban eder gibi bir aslan kestiklerini söylemek istese gerek.</p>
        <p class="normal">[<a href="herodotos_split_018.html#footnote-600-336-backlink" id="footnote-600-336" name="footnote-600-336">336</a>] Kuzey rüzgârı Boreas tanrı sayılırdı. Bir Attika anlatısına göre, Atina kralı Erektheus'un kızı Oreithuya, İlissos kıyısında oynarken, Boreas kızı kapıp Trakya'ya kaçırmış (Platon, Phaidros başlangıcı). – Herodotos, Atinalıların bir başka orakl de almış olduklarını, Delphoi tanrısının Rüzgârlara yalvarmalarını söylediğini yazıyor (Kitap VII. bölüm 178).</p>
        <p class="normal">[<a href="herodotos_split_018.html#footnote-600-337-backlink" id="footnote-600-337" name="footnote-600-337">337</a>] Aphetai. Herodotos'un, bunu Yunanca yola çıkış noktası anlamına gelen kelimeye bağladığı anlaşılıyor.</p>
        <p class="normal">[<a href="herodotos_split_018.html#footnote-600-338-backlink" id="footnote-600-338" name="footnote-600-338">338</a>] Aiolos oğlu Athamas için not 283'e bakınız. Yedinci kitabın bu 197 sayılı bölümü karanlıktır, metnin bozulmuş olduğu sanılmaktadır.</p>
        <p class="normal">[<a href="herodotos_split_018.html#footnote-600-339-backlink" id="footnote-600-339" name="footnote-600-339">339</a>] Amphiktyon, Atina kralıdır. Deukalion ile Pyrrha'nın oğludur. Amphiktyoniler denilen dinsel ve politik konfederasyon onun adına kurulmuştur.</p>
        <p class="normal">[<a href="herodotos_split_018.html#footnote-600-340-backlink" id="footnote-600-340" name="footnote-600-340">340</a>] Apollon Karneios bayramı. Sparta'da ağustosta kutlanırdı. – Apollon'un Dorislilerin ulusal tanrısı olduğu ve bu dinin Thessalia'dan Phokis'e, sonra da Peloponez'e Dor göçleriyle girdiği anlaşılıyor. Her dokuz yılda bir, bir din kurulu Delphoi'den Thessalia'ya gidiyor ve ilk göçlerin izlediği yoldan geri dönüyordu. Dorlar, Apollon'a kılavuz adını vermişlerdir. Karneios sıfatı koç anlamına gelen Karnos sözcüğüne yakındır. Koç nasıl sürünün kösemeni ise, Apollon da Dorların tanrısal kösemenidir.</p>
        <p class="normal">[<a href="herodotos_split_018.html#footnote-600-341-backlink" id="footnote-600-341" name="footnote-600-341">341</a>] Ama bu durmadı... Yunanlıların savunmaya ara vermediklerini belirtmek için.</p>
        <p class="normal">[<a href="herodotos_split_018.html#footnote-600-342-backlink" id="footnote-600-342" name="footnote-600-342">342</a>] Pylagor. Amphiktyonlar Meclisi'ne sitelerden gönderilen delegeler.</p>
        <p class="normal">[<a href="herodotos_split_018.html#footnote-600-343-backlink" id="footnote-600-343" name="footnote-600-343">343</a>] Kitap IX. bölüm 71.</p>
        <p class="normal">[<a href="herodotos_split_018.html#footnote-600-344-backlink" id="footnote-600-344" name="footnote-600-344">344</a>] İkili tablet. Tabletler ağaçtan yapılıyordu. İçteki yüze balmumu sürülüyor, ucu sivri bir araçla üzerine yazı yazılıyordu. – Demaratos'un başvurduğu hile Kserkses polisinin pek de açıkgöz olmadığını gösteriyor. – Bu bölümün bütünüyle bir katma, sokuşturma olabileceğini söyleyenler vardır.</p>
        <p class="normal">[<a href="herodotos_split_020.html#footnote-600-345-backlink" id="footnote-600-345" name="footnote-600-345">345</a>] Askerlikten yana Sparta'nın üstünlüğü, bütün Yunan ulusları arasında tartışmasız kabul ediliyordu. Atinalılar bile bu konuda bir şey söylemeyi düşünmüyorlardı (Kitap IX. bölüm 26–27).</p>
        <p class="normal">[<a href="herodotos_split_020.html#footnote-600-346-backlink" id="footnote-600-346" name="footnote-600-346">346</a>] Kitap VII. bölüm 157 ve sonrası.</p>
        <p class="normal">[<a href="herodotos_split_020.html#footnote-600-347-backlink" id="footnote-600-347" name="footnote-600-347">347</a>] Kutsal ateş taşıyıcısı. Pyrohoros. Ares rahibi. Elinde kutsal ateşle Sparta ordularının önünde giderdi (Ksenophon, Lakedaimonlular hükümeti, XIII. 2).</p>
        <p class="normal">[<a href="herodotos_split_020.html#footnote-600-348-backlink" id="footnote-600-348" name="footnote-600-348">348</a>] Geraistos Burnu. Euboia adasının güneybatı ucu. Güneydoğu ucu Kaphireus Burnu'dur.</p>
        <p class="normal">[<a href="herodotos_split_020.html#footnote-600-349-backlink" id="footnote-600-349" name="footnote-600-349">349</a>] Skione. Atina yöresinde, Pallene Yarımadası'nın güneyinde bir kenttir.</p>
        <p class="normal">[<a href="herodotos_split_020.html#footnote-600-350-backlink" id="footnote-600-350" name="footnote-600-350">350</a>] Bu savaşın haziran sonu, temmuz başı olduğu anlaşılıyor.</p>
        <p class="normal">[<a href="herodotos_split_020.html#footnote-600-351-backlink" id="footnote-600-351" name="footnote-600-351">351</a>] Bakis. Yunanistan'da çok tutulan bir orakl vericisi. Anlatılar çeşitlidir, Boiotia'da, Arkadia'da, Attika'da doğmuş olduğu söylenir.</p>
        <p class="normal">[<a href="herodotos_split_020.html#footnote-600-352-backlink" id="footnote-600-352" name="footnote-600-352">352</a>] Histiaia, Euboia kuzeyinde bir kıyı kenti.</p>
        <p class="normal">[<a href="herodotos_split_020.html#footnote-600-353-backlink" id="footnote-600-353" name="footnote-600-353">353</a>] Ozolai Lokrislileri Korinthos Körfezi'nin kuzeyindeki kıyıların batı yönündeki bir bölümü tutuyorlardı. Amphissia kıyıda değil, içerideydi.</p>
        <p class="normal">[<a href="herodotos_split_020.html#footnote-600-354-backlink" id="footnote-600-354" name="footnote-600-354">354</a>] Kroisos sunuları için bakınız: Kitap I. bölüm 50–52.</p>
        <p class="normal">[<a href="herodotos_split_020.html#footnote-600-355-backlink" id="footnote-600-355" name="footnote-600-355">355</a>] Thesprotlar, Epir'in (Epeiros) güneybatısında oturuyorlardı. Akheron ırmağı bunların topraklarından geçer. Bu ırmağın mitolojide cehennemde akan ırmakla, aynı adı taşımaktan öte bir ilgisi yoktur.</p>
        <p class="normal">[<a href="herodotos_split_020.html#footnote-600-356-backlink" id="footnote-600-356" name="footnote-600-356">356</a>] Herodotos daha önce, Çanakkale Boğazı'nın yedi gün yedi gecede geçildiğini söylemiştir (Kitap VII. bölüm 56). Oysa şimdi söyledikleri buna uymamaktadır. Avrupa yakasında bir ay süreyle yığınak yapmaları yedi gün yedi gecelik geçişe ters düşüyor. Ayrıca Kserkses, Abydos'da bir tek gün kalmış gibi görünmüyor (Kitap VII. bölüm 54). Belki Doriskos'da yaptığı teftiş de bu bir ayın içine alınmıştır. O zaman da Herodotos'un sözlerinin yeterince açık olmadığı düşünülebilir.</p>
        <p class="normal">[<a href="herodotos_split_020.html#footnote-600-357-backlink" id="footnote-600-357" name="footnote-600-357">357</a>] Ares tepesi. Areios Pagos. Akropol'ün batısındaki tepe. Ceza mahkemeleri burada toplanırdı.</p>
        <p class="normal">[<a href="herodotos_split_020.html#footnote-600-358-backlink" id="footnote-600-358" name="footnote-600-358">358</a>] Akropol'ün yolu batıdan dolanıyordu. Aglauros tapınağı kuzey yöndeki yokuş üzerindeydi. Aglauros, Atina kralı Kekrops'un kızı ve Athene rahibesidir.</p>
        <p class="normal">[<a href="herodotos_split_020.html#footnote-600-359-backlink" id="footnote-600-359" name="footnote-600-359">359</a>] 420'den sonra yapılan Erekhtheion'da, Aglauros'un kız kardeşi Pandrosos'a ayrılmış olan yerde, Athene'nin kutsal zeytin ağacı ile tuzlu kaynak gene yerlerinde duruyorlardı. Herodotos'un özet olarak verdiği anlatı, Attika'da halk arasında çok yaygındı. Bölgenin koruyucu tanrıları olan Athene ve Poseidon'dan birisi zeytin ağacını, öbürü tuzlu kaynağı yaratır. Herodotos zamanında tapınağı gezdiren kılavuzlar, Poseidon'un elinden düşürmediği tridanının vurup suyu kaynattığı yerdeki kayaların üzerinde tridanın bıraktığı izleri gösterirlermiş. Ama tanrılar zeytin ağacını yaratmış olan Athene'den yana çıkmışlar ve asıl Atina tanrısı o olmuş.</p>
        <p class="normal">[<a href="herodotos_split_020.html#footnote-600-360-backlink" id="footnote-600-360" name="footnote-600-360">360</a>] Siris. Taranto Körfezi kıyılarında, Siris ırmağı üzerindeki kent.</p>
        <p class="normal">[<a href="herodotos_split_020.html#footnote-600-361-backlink" id="footnote-600-361" name="footnote-600-361">361</a>] Aiakosoğulları soyu (not 203'e bakınız). Aias ile Telamon'dan başka Peleus ile Akhilleus'u da kapsar. Aiakos, Zeus'ün Aigina'dan doğma oğlu olduğu için, bu soy Aigina'da büyük saygı görür. Stein'in bir notuna dayanan Hauvette'e göre (sayfa 406, not 3) gemi, Aiakosoğullarının heykellerini getirmek için gönderilmemiştir; çünkü, "Grekler bu tanrıların zaten savaşta kendi yanlarında bulunduklarını sanıyorlardı." Kitap VIII. bölüm 84'de Yunan filosuna çağrıda bulunan insanüstü kadın görüntüsü de bu kanıyı doğrulamaktadır.</p>
        <p class="normal">[<a href="herodotos_split_020.html#footnote-600-362-backlink" id="footnote-600-362" name="footnote-600-362">362</a>] Dikaios. Kimi eleştiriciler, gerçekte böyle birisinin bulunmadığını söylerler. Buna karşılık M.G. Mathieu, bunun Herodotos'un yararlandığı yazılı bir kaynak olabileceğini ileri sürmüştür. (Revue des Etudes Anciennes, cilt XXXIII. No. 2 Avril– Juin 1931)</p>
        <p class="normal">[<a href="herodotos_split_020.html#footnote-600-363-backlink" id="footnote-600-363" name="footnote-600-363">363</a>] Thria Ovası, Atina'nın güneybatısında, Eleusis ile Thria demosu arasındadır.</p>
        <p class="normal">[<a href="herodotos_split_020.html#footnote-600-364-backlink" id="footnote-600-364" name="footnote-600-364">364</a>] Anne ve kızı. Demeter ve Kore (öbür adıyla Persephone). – İakkhos, "Tanrıçalarla âşıkları arasında aracılık yapan tanrısal çocuktur, meşalelerin titrek ışıkları arasında Eleusis'e doğru yapılan alayı yöneten odur."(Decharme, sayfa 369). İakkhos mistik ilahisinin nasıl bir şey olduğu hakkında Aristophanes bir fikir vermektedir: "İakkhos, ulu tanrı, sesimize koş... Kullarının kutsal korosunu yönet... Özgür ve sevinçli oyunumuza senin usta adımların da katılsın, seslerimizin yarattığı bu kutsal oyuna." (Kurbağalar, 324. dize.) Azra Erhat, İakkhos'un Dionysos'la olan benzerliğini belirtiyor. "Öyle ki, İakkhos, Anadolu'dan gelme tanrı Dionysos'un Yunanistan'da ve özellikle Eleusis'de yaratılmış bir tıpkısı sayılabilir." (Azra Erhat, Mitoloji Sözlüğü, sayfa 190.) Burada söz konusu edilen bayram, Eleusis mysterlerinin eylül sonlarında kutlanan ve on iki ya da on dört gün süren büyük bayramlarıdır. Decharme bunların belki de Greklerin en büyük ve en parlak bayramları olduğunu söylemektedir. Kutsal alay Atina'dan çıkar.</p>
        <p class="normal">[<a href="herodotos_split_020.html#footnote-600-365-backlink" id="footnote-600-365" name="footnote-600-365">365</a>] Apollon Karneios. Kitap VII. bölüm 206 ve not 311'e bakınız.</p>
        <p class="normal">[<a href="herodotos_split_020.html#footnote-600-366-backlink" id="footnote-600-366" name="footnote-600-366">366</a>] Lemnoslular. Kitap IV. bölüm 145 ve sonrası.</p>
        <p class="normal">[<a href="herodotos_split_020.html#footnote-600-367-backlink" id="footnote-600-367" name="footnote-600-367">367</a>] Psyttaleia adası. Salamis ve Pire arasında, şimdiki Lipsokutali adası. Keos ve Kynosura'nın yerleri tam olarak anlaşılamamıştır. Belki de Herodotos, Attika kıyılarının burun noktalarını belirtmek istemiştir. Hauvette, bunların Salamis adasının burunları (ya da bir tek burnu) olabileceğini söylemektedir. Kitabının sayfa 410 ve sonrasında Perslerin savaş düzenleri üzerinde uzun boylu durmuş, Herodotos'un anlatısı ile Aiskhylos'un Persler'ini (355 ve sonraki dizeleri) karşılaştırmıştır.</p>
        <p class="normal">[<a href="herodotos_split_020.html#footnote-600-368-backlink" id="footnote-600-368" name="footnote-600-368">368</a>] Herodotos'un orakllere nasıl inandığını başka yerlerde de görmüştük. Bu bölüm bunu daha kesin çizgilerle ve dolaysız olarak belirtmektedir. Yalnız bu arada, bu bölümün sonradan araya katıştırılmış olmasından kuşkulananların bulunduğunu da belirtmek isteriz.</p>
        <p class="normal">[<a href="herodotos_split_020.html#footnote-600-369-backlink" id="footnote-600-369" name="footnote-600-369">369</a>] Lysimakhos oğlu Aristeides. Kserkses'in gelişinden az önce, Aristeides Atina'dan ostrakismos ile sürülmüştür. (Ostrakismos için not 194'e bakınız.) Ostrakismos yapıldığı sırada yanına gelen bir köylü, yazma bilmediği için kendisi adına şu çanak parçası (ostrakon) üzerine Aristeides adını yazmasını rica etmiş. Aristeides de yazmış, öyle anlatırlar, yani adam kendisinin sürülmesini istiyor, o da yazıyor, kendi zararına bir oy verilmesine yardımcı olacak kadar dürüst, erdemli bir adam, Themistokles'in politika düşmanı, Salamis'in yiğit savaşçısı, Delos Birliği hazinesinin erdemli yönetmeni. Öldüğü zaman on parası çıkmamış. Büyük tarihçilerin yargıları şöyle: Politikada kıvraklık, olaylara geniş açıdan bakmak konusunda Themistokles kadar değil, ama karakter bakımından ondan üstün. Kendisini sevmeyenlerin de saydıkları, saymak zorunda kaldıkları etkili bir kişilik. Bütün ömründe tek leke yok, gösterişsiz, kişisel çıkar gözetmeyen bir yaşama düzeni, erişilmez bir erdem. "Bizim ikimizi," dermiş, "barathrona atmadan Atinalılar rahat yüzü görmeyecekler." İkimiz dediği, birisi Themistokles. Ostrakona Aristeides adının yazılmasını isteyen adama sormuş: "Sana bir kötülük mü etti?" demiş. Köylü: "Yok," demiş, "hiçbir kötülüğünü görmedim, ama bu doğru adam sözünden bıktım artık." Themistokles'in donanma projesini, Miltiades'den sonra baltalayan ya da baltalamak isteyen bu Aristeides'tir. Aristeides'i de Miltiades gibi zengin takımı ve köylüler tutuyorlardı. Themistokles ise yan tutmamasına, partiler üstü kalmasına rağmen, zengin takımın tuttuğu bir kişi değildi. Bununla beraber Attika–Delos Deniz Birliği'ni ikisi kurmuşlardır.</p>
        <p class="normal">[<a href="herodotos_split_020.html#footnote-600-370-backlink" id="footnote-600-370" name="footnote-600-370">370</a>] Tenos. Ege Denizi'nde ada. Andros yakınlarındadır.</p>
        <p class="normal">[<a href="herodotos_split_020.html#footnote-600-371-backlink" id="footnote-600-371" name="footnote-600-371">371</a>] Tersine kürek çekiyor, siya ediyor, gemileri arka arka yürütüyorlar.</p>
        <p class="normal">[<a href="herodotos_split_020.html#footnote-600-372-backlink" id="footnote-600-372" name="footnote-600-372">372</a>] Kalynda, Karia'daydı, Halikarnassos gibi. Belki Herodotos bundan ötürü Artemisia ile Damasithymos arasında eskiden bir şeyler geçmiş olabileceğini düşünmüştür.</p>
        <p class="normal">[<a href="herodotos_split_020.html#footnote-600-373-backlink" id="footnote-600-373" name="footnote-600-373">373</a>] Aigaleos. Attika kıyılarında Salamis'in karşısına düşen yüksek bir yer. Kserkses, savaşı buradan seyretmiş. Ama burası savaş alanına epeyce uzak düşer. Kserkses'in yazıcıları, savaşta başarı gösteren gemilerin burunlarındaki tanıtma alametlerini nasıl seçip yazabilmişler, şaşılacak şeydir. (Kitap VII. bölüm 88)</p>
        <p class="normal">[<a href="herodotos_split_020.html#footnote-600-374-backlink" id="footnote-600-374" name="footnote-600-374">374</a>] Krios oğlu Polykritos. (Kitap VI. bölüm 50 ve 73)</p>
        <p class="normal">[<a href="herodotos_split_020.html#footnote-600-375-backlink" id="footnote-600-375" name="footnote-600-375">375</a>] Lampadophoroi. Şenlik geceleri düzenlenen donanma alayı. Büyük bayramlarda meşale koştururlarmış.</p>
        <p class="normal">[<a href="herodotos_split_020.html#footnote-600-376-backlink" id="footnote-600-376" name="footnote-600-376">376</a>] Yunanlıları köleleştirmeyi hayal ediyordu. Metinden, "Aslında istediği, Yunanlıları köleleştirmekti" anlamı da çıkabilir, ama Herodotos'un sözünde inceden bir alay da vardır ve bunun yansıtılması için böyle çevrilmiştir.</p>
        <p class="normal">[<a href="herodotos_split_020.html#footnote-600-377-backlink" id="footnote-600-377" name="footnote-600-377">377</a>] Bunlar, Kitap I. bölüm 175'de söylenenlerin değişik sözlerle tekrarıdır. Dietsch– Kallenberg sonradan katılma olduğunu söylerler.</p>
        <p class="normal">[<a href="herodotos_split_020.html#footnote-600-378-backlink" id="footnote-600-378" name="footnote-600-378">378</a>] Zoster Burnu. Pire ile Sunion Burnu arasında hemen hemen ortaya düşen burun.</p>
        <p class="normal">[<a href="herodotos_split_020.html#footnote-600-379-backlink" id="footnote-600-379" name="footnote-600-379">379</a>] Onlara da krala gönderdiği aynı adamları yolluyor... Başka bir metin. "Androslularla görüşmek üzere yolladığı aynı aracılar..." diyor. Eğer ikincisi doğru ise. Bunların Yunanlıların resmi delegeleri oldukları ve Themistokles'in öbür generallerle anlaşmalı olarak adalılardan savaş giderlerine katılma isteğinde bulunmuş olduğu sonucu çıkar. Hauvette 434 ve 435. sayfalarda bu konuyu tartışır.</p>
        <p class="normal">[<a href="herodotos_split_020.html#footnote-600-380-backlink" id="footnote-600-380" name="footnote-600-380">380</a>] Bu kolyeler, bilezikler, savaşta kazanılmış nişan, madalya gibi şeylerdir. Mardonios'un seçmiş olduğu birlikler için Kitap VII. bölüm 40–41 ve Kserkses ordusunun sayımı için Kitap VII. bölüm 61 ve sonrası.</p>
        <p class="normal">[<a href="herodotos_split_020.html#footnote-600-381-backlink" id="footnote-600-381" name="footnote-600-381">381</a>] Haber çavuşu söz verilen tazminatı kabul eder. Kserkses'in sözünde aşağısama ve alay vardı. Ama oraklin dediği olmuş; Mardonios, Plataia'da ölmüş, Leonidas'ın kanı pahası ödenmiştir.</p>
        <p class="normal">[<a href="herodotos_split_020.html#footnote-600-382-backlink" id="footnote-600-382" name="footnote-600-382">382</a>] Kserkses'in kafa yapısını gösteren bir örnek daha. Herodotos'a pek meraklı olduğu anlaşılan Victor Hugo da, aynı şeyi Doksan üç'de Marquis de Lantenac'a yaptırır. Ama Kserkses'inki besbelli uydurma, nitekim Herodotos da bir sonraki bölümde bunu söylüyor.</p>
        <p class="normal">[<a href="herodotos_split_020.html#footnote-600-383-backlink" id="footnote-600-383" name="footnote-600-383">383</a>] Belbina, Attika güneyinde ufacık bir adadır.</p>
        <p class="normal">[<a href="herodotos_split_020.html#footnote-600-384-backlink" id="footnote-600-384" name="footnote-600-384">384</a>] Pallene Yarımadası'na girebilmek için önce Potidaia'yı almak gerekiyordu. Çünkü Potidaia, kıstağın en dar yerindeydi.</p>
        <p class="normal">[<a href="herodotos_split_020.html#footnote-600-385-backlink" id="footnote-600-385" name="footnote-600-385">385</a>] Europos, Makedonia kentidir.</p>
        <p class="normal">[<a href="herodotos_split_020.html#footnote-600-386-backlink" id="footnote-600-386" name="footnote-600-386">386</a>] Trophonios. Athamas ve Phrixos soyundan. – Apollon'a verilen İsmenios adı Boiotia'daki İsmenos ırmağından gelir.</p>
        <p class="normal">[<a href="herodotos_split_020.html#footnote-600-387-backlink" id="footnote-600-387" name="footnote-600-387">387</a>] Bubares hakkında bakınız: Kitap V. bölüm 21.</p>
        <p class="normal">[<a href="herodotos_split_020.html#footnote-600-388-backlink" id="footnote-600-388" name="footnote-600-388">388</a>] Temenos, Heraklesoğullarındandır.</p>
        <p class="normal">[<a href="herodotos_split_020.html#footnote-600-389-backlink" id="footnote-600-389" name="footnote-600-389">389</a>] Silenos'un tuzağa düşmüş olduğu... Virgilius, Bucolique, VI.</p>
        <p class="normal">[<a href="herodotos_split_020.html#footnote-600-390-backlink" id="footnote-600-390" name="footnote-600-390">390</a>] Kserkses, kendisinin ve babasının bütün isteklerinden resmen vazgeçiyor. Dareios Atina'dan toprak ve su istemişti.</p>
        <p class="normal">[<a href="herodotos_split_020.html#footnote-600-391-backlink" id="footnote-600-391" name="footnote-600-391">391</a>] Karikatüründen tanımış olmalısınız. Şöyle de olabilir, "Böyle bir şeyden korkmaya utanmadınız mı?" Yunanca metin tartışma konusudur.</p>
        <p class="normal">[<a href="herodotos_split_022.html#footnote-600-392-backlink" id="footnote-600-392" name="footnote-600-392">392</a>] Yasaları hazırlayıp Halk Meclisi'nin oyuna sunan meclis, Bule.</p>
        <p class="normal">[<a href="herodotos_split_022.html#footnote-600-393-backlink" id="footnote-600-393" name="footnote-600-393">393</a>] Hyakhintos bayramı. Dorislilere özgü bir bayramdır. Hyakhintos, Apollon'un pek sevdiği güzel bir delikanlı. Beraber disk atarlarken Apollon'un elinden fırlayan disk Hyakhintos'un başına çarpıp öldürmüş, kanının aktığı yerden Hyakhintos (sümbül) dediğimiz çiçek yeşermiş. – Hyakhintos bayramı ilkbaharda kutlanıyordu; Mardonios'un Attika'ya bu ikinci girişi haziran 479'dadır. Salamis savaşı eylül 480 sonlarına rastlar. Herodotos, kralın Atina'ya girişinden bu yana dokuz ay geçmişti diyor, o zaman bu sözü yaklaşık olarak almak gerekiyor, çünkü Atinalılar Salamis'e mayıs ayında taşınmışlardır.</p>
        <p class="normal">[<a href="herodotos_split_022.html#footnote-600-394-backlink" id="footnote-600-394" name="footnote-600-394">394</a>] Thria Ovası. Kitap VIII. bölüm 65 ve not 334.</p>
        <p class="normal">[<a href="herodotos_split_022.html#footnote-600-395-backlink" id="footnote-600-395" name="footnote-600-395">395</a>] Sparta kralı ve Plataia kahramanı olan Pausanias zafer sarhoşluğuna uğradı derler, bir zamanlar İranlıların gösteriş merakıyla alay eden (Kitap IX. bölüm 82) adamın kibrinden, şatafatından yanına varılmaz olmuş. "Sonu kötü geldi, iki kez hükümetinin olurunu almadan Bizantion'da bir doğu kralı gibi yaşadı, Perslerle gizli görüşmelerde bulunduğu anlaşılarak eforlar tarafından mahkemeye verildi. Önce temize çıktı, ama sonra bir takım belgeler ve bu arada Pers kralının iki mektubu ortaya çıktı, ölüm hükmü giydi, Sparta'da bir tapınağa sığındı, ama etrafı çevrilmiş olduğundan orada açlıktan öldü." – A.M. Mansel, Ege ve Yunan Tarihi, sayfa 282–283. Ölümü 470 sularına rastlar. – Doreius için bakınız: Kitap V. bölüm 39–48.</p>
        <p class="normal">[<a href="herodotos_split_022.html#footnote-600-396-backlink" id="footnote-600-396" name="footnote-600-396">396</a>] Orestheion. Arkadia'da bir kent.</p>
        <p class="normal">[<a href="herodotos_split_022.html#footnote-600-397-backlink" id="footnote-600-397" name="footnote-600-397">397</a>] Periek–Periokos. Zorla alınan bir ülkenin köleleştirilmeyen, ama yurttaşlık haklarından tam olarak yararlanamayan yerli halkı için kullanılan terim. Bunlar Sparta'da, Spartalıların gelişlerinden sonra da özgürlüklerini korumuş olmakla beraber politik haklara sahip değildiler. Daha çok dağlık bölgelerde oturuyorlardı, ticaret ve endüstri ile geçiniyorlardı ve harmosteslerin yönetimi altında bulunuyorlardı. – Harmostes, Lakedaimonluların egemenlikleri altında bulunan ülkelere gönderdikleri askeri validir.</p>
        <p class="normal">[<a href="herodotos_split_022.html#footnote-600-398-backlink" id="footnote-600-398" name="footnote-600-398">398</a>] Batısında değil güneyinde demek gerekirdi. Çünkü Persler, Delphoi'ye kadar gitmişlerdi. Delphoi Megara'nın batısında kalır.</p>
        <p class="normal">[<a href="herodotos_split_022.html#footnote-600-399-backlink" id="footnote-600-399" name="footnote-600-399">399</a>] Erythrai ve Hysiai, Kithairon eteklerinde ve Asopos'un sağ kıyısındadır. Hauvette'e göre (sayfa 456), Pers kampının öbür yakadaki ovada, bu kentlerin karşısında olması gerekir. Greklerin barbarlar karşısında Kithairon eteklerinde mevzi tuttuklarını bildiren bölüm (Kitap IX. bölüm 19) de bunu göstermektedir.</p>
        <p class="normal">[<a href="herodotos_split_022.html#footnote-600-400-backlink" id="footnote-600-400" name="footnote-600-400">400</a>] İkinci bölümde belirtilen birinci sefer. Yani Mardonios'un Attika'da yaptığı uzun lameliften önceki sefer.</p>
        <p class="normal">[<a href="herodotos_split_022.html#footnote-600-401-backlink" id="footnote-600-401" name="footnote-600-401">401</a>] Heraklesoğullarının geri dönüşü denilen anlatı ki, tarihçiler bunu Dorların Peloponez'e yayılışları anlamında alırlar. Tyran Eurystheus'un zulmünden kurtulmak için Attika'ya Theseus'un yanına sığınan Heraklesoğulları (bir sonraki bölüme bakınız), Eurystheus'un ölümünden sonra yeniden Mykenai'ye dönmek isterler. Bu olay çeşitli biçimlerde anlatılır. Bölüm 27'de Herodotos bunlardan birini vermektedir.</p>
        <p class="normal">[<a href="herodotos_split_022.html#footnote-600-402-backlink" id="footnote-600-402" name="footnote-600-402">402</a>] Attika'da Theseus'un yanına gelen Heraklesoğulları, Atinalıların anlatısına göre, düşmanlarını yenmişlerdir. Eurystheus, Herakles'in oğlu Hyllos'un eliyle öldürülmüş ve kahramanın torunları Peloponez'e girmişlerdir.</p>
        <p class="normal">[<a href="herodotos_split_022.html#footnote-600-403-backlink" id="footnote-600-403" name="footnote-600-403">403</a>] Oidipus'un oğulları Eteokles ve Polyneikes, Thebai tahtı için çekişiyorlardı. Kentten atılan Polyneikes, Argos kralı Adrastos ve başka altı şef ile döner. Thebai'yi kuşatır. Argoslular ve Polyneikes ölürler. Thebaililer bunların ölülerini gömdürmez, meydanda bırakırlar (Sophokles, Antigone). Thebaililere karşı yürüyen Theseus, kahramanların ölülerini toplayıp gömer (Euripides, Yakaranlar).</p>
        <p class="normal">[<a href="herodotos_split_022.html#footnote-600-404-backlink" id="footnote-600-404" name="footnote-600-404">404</a>] Amazonların Attika'ya geldiklerini ve orada Theseus'a yenildiklerini anlatan bir öykü vardır. – Troya savaşlarında Atinalıların rolü ikinci sıradandır; İlyada'nın yalnız ikinci bölümünde ve sayım nedeniyle adları geçer (Homeros, İlyada, İkinci bölüm, 546 ve sonraki dizeler).</p>
        <p class="normal">[<a href="herodotos_split_022.html#footnote-600-405-backlink" id="footnote-600-405" name="footnote-600-405">405</a>] Otuz üç bin yedi yüz olması gerekir diyor Delbrück ve Hauvette bunu aktarıyor (sayfa 461). Otuz sekiz bin yedi yüz hoplitten beş bin Spartalıyı düşünce bu sayı kalır. Her hoplitin yanında bir de hafif piyade vardır. Herodotos herhalde sekiz yüz kişilik bir bölüğü, belki de bölüm 22'de söz konusu edilen okçuları, atlamış oluyor. Hafif piyadeyi geri hizmetlerde çalışanlarla karıştırmamalıdır.</p>
        <p class="normal">[<a href="herodotos_split_022.html#footnote-600-406-backlink" id="footnote-600-406" name="footnote-600-406">406</a>] Hermotybiler ve Khala–Siriler. Kitap II. bölüm 165–166.</p>
        <p class="normal">[<a href="herodotos_split_022.html#footnote-600-407-backlink" id="footnote-600-407" name="footnote-600-407">407</a>] Pentathlon için not 241'e bakınız.</p>
        <p class="normal">[<a href="herodotos_split_022.html#footnote-600-408-backlink" id="footnote-600-408" name="footnote-600-408">408</a>] Argos kralı Proitos'un kızlarını Dionysos ya da Here çarpmış, kızlar çıldırmışlar; yarı çıplak, Peloponez'de gezerlermiş. Babaları, Herodotos'un anlattığı gibi, kızlarını iyileştirsin diye Melampus'a başvurmuş. Efsaneye göre, Melampus bu kızlardan birini, kardeşi Bias da öbürünü almışlar.</p>
        <p class="normal">[<a href="herodotos_split_022.html#footnote-600-409-backlink" id="footnote-600-409" name="footnote-600-409">409</a>] Bu savaşların tümü de Med savaşlarını izleyen karışık zamanlara rastlar. Tanagra savaşının tarihi 458'dir.</p>
        <p class="normal">[<a href="herodotos_split_022.html#footnote-600-410-backlink" id="footnote-600-410" name="footnote-600-410">410</a>] Telliadailer. İamidler gibi ünlü kâhinler yetiştirmiş bir aile.</p>
        <p class="normal">[<a href="herodotos_split_022.html#footnote-600-411-backlink" id="footnote-600-411" name="footnote-600-411">411</a>] Zakynthos. Elis'in batısındaki büyük ada. Zanta.</p>
        <p class="normal">[<a href="herodotos_split_022.html#footnote-600-412-backlink" id="footnote-600-412" name="footnote-600-412">412</a>] Yalnız orakli bildiklerinden kuşkulandığı subayları. Birlik komutanları strategosların astlarıydılar.</p>
        <p class="normal">[<a href="herodotos_split_022.html#footnote-600-413-backlink" id="footnote-600-413" name="footnote-600-413">413</a>] Enkhelealılar, İllyria'da yaşayan bir halk (Kitap V. bölüm 61).</p>
        <p class="normal">[<a href="herodotos_split_022.html#footnote-600-414-backlink" id="footnote-600-414" name="footnote-600-414">414</a>] Spartalılar Thermopylai'de Perslerle çarpışmışlardı, ama içlerinden sağ kalan olmadığı için Perslerin nasıl savaştıkları hakkında bir bilgiye sahip değildiler.</p>
        <p class="normal">[<a href="herodotos_split_022.html#footnote-600-415-backlink" id="footnote-600-415" name="footnote-600-415">415</a>] Pitane, Lakonia'da bir kasabadır. Thukydides, Plataia'daki Sparta ordusunda böyle bir taburun bulunmadığını söyler, Herodotos'u yanılmış olarak gösterir (Thukydides I. 20).</p>
        <p class="normal">[<a href="herodotos_split_022.html#footnote-600-416-backlink" id="footnote-600-416" name="footnote-600-416">416</a>] Lakedaimonluların davranışları için bakınız: Kitap VIII. bölüm 142 ve Kitap IX. bölüm 6–7–8.</p>
        <p class="normal">[<a href="herodotos_split_022.html#footnote-600-417-backlink" id="footnote-600-417" name="footnote-600-417">417</a>] Oy vermek için ak ve kara çakıl taşları kullanılıyordu. Amompharetos'un davranışında ayrıca bir gözdağı verme çabası var.</p>
        <p class="normal">[<a href="herodotos_split_022.html#footnote-600-418-backlink" id="footnote-600-418" name="footnote-600-418">418</a>] Bakınız: Kitap VII. bölüm 40 ve Kitap VIII. bölüm 113.</p>
        <p class="normal">[<a href="herodotos_split_022.html#footnote-600-419-backlink" id="footnote-600-419" name="footnote-600-419">419</a>] Spartalılar için verilmiş olan orakl. Kitap VIII. bölüm 114.</p>
        <p class="normal">[<a href="herodotos_split_022.html#footnote-600-420-backlink" id="footnote-600-420" name="footnote-600-420">420</a>] Plataia savaşı: Ağustos 479</p>
        <p class="normal">[<a href="herodotos_split_022.html#footnote-600-421-backlink" id="footnote-600-421" name="footnote-600-421">421</a>] Aristodemos için bakınız: Kitap VII. bölüm 229, 231.</p>
        <p class="normal">[<a href="herodotos_split_022.html#footnote-600-422-backlink" id="footnote-600-422" name="footnote-600-422">422</a>] Theseus'un Helene'yi Sparta'dan kaldırıp Attika'ya kaçırması ve Aphidnai kasabasına kapatması anlatısına dokunuyor. – Daha aşağıdaki, Hatta şu anlattığımız olaylardan yıllarca sonra Atinalılarla Peloponezliler arasında çıkmış olan şu son savaşta bile, Lakedaimonlular Attika'yı baştan başa silip süpürdükleri halde Dekelea'ya dokunmamışlardır, cümlesindeki şu son savaş dediği, Peloponez savaşlarının başladığı zamandır. Her yıl ilkbaharda Kral Arkhidamos, Spartalılarla geliyor, Attika'yı yağma ediyordu ve onlar gelmeden önce, kırlarda yaşayanlar Perikles'in yönergesine uyarak Atina'ya sığınıyorlardı.</p>
        <p class="normal">[<a href="herodotos_split_022.html#footnote-600-423-backlink" id="footnote-600-423" name="footnote-600-423">423</a>] Daton. Trakya kenti.</p>
        <p class="normal">[<a href="herodotos_split_022.html#footnote-600-424-backlink" id="footnote-600-424" name="footnote-600-424">424</a>] Leotykhidas. Sparta kralı. (Kitap VI. bölüm 65–73)</p>
        <p class="normal">[<a href="herodotos_split_022.html#footnote-600-425-backlink" id="footnote-600-425" name="footnote-600-425">425</a>] Bunu uğur sayıyorum... Hegesistratos, ordu yöneticisi, orduya yol gösteren demektir.</p>
        <p class="normal">[<a href="herodotos_split_022.html#footnote-600-426-backlink" id="footnote-600-426" name="footnote-600-426">426</a>] İonia Körfezi'ndeki Apollonia, Epir'dedir (Epeiros).</p>
        <p class="normal">[<a href="herodotos_split_022.html#footnote-600-427-backlink" id="footnote-600-427" name="footnote-600-427">427</a>] Eumenidler. Erinyslerin bir başka adı. Öç alma tanrıları.</p>
        <p class="normal">[<a href="herodotos_split_022.html#footnote-600-428-backlink" id="footnote-600-428" name="footnote-600-428">428</a>] Keruxlerin kullandıkları asa. Zeus'ün habercisi Hermes'in asasından alınmadır. Not 232'ye bakınız.</p>
        <p class="normal">[<a href="herodotos_split_022.html#footnote-600-429-backlink" id="footnote-600-429" name="footnote-600-429">429</a>] Saldırganlardan yana geliştiğini... Grekçe metinde, "Üstünlük öbür yana kayıyordu" anlamına gelen bir sıfat kullanılmıştır. Öbür yanın hangisi olduğunda duraksayanlar vardır, metni Fransızca'ya çeviren Henri Berguin, Samosluların durumuna göre böyle çevirmeyi uygun bulduğunu yazıyor.</p>
        <p class="normal">[<a href="herodotos_split_022.html#footnote-600-430-backlink" id="footnote-600-430" name="footnote-600-430">430</a>] Phylakelilerin kralı Protesilaos, Troya savaşına katılmak üzere gelmiş ve karaya çıkarken öldürülmüştür. (İlyada, İkinci bölüm, 695 ve sonrası).</p>
        <p class="normal">[<a href="herodotos_split_022.html#footnote-600-431-backlink" id="footnote-600-431" name="footnote-600-431">431</a>] "Sonunda geriye dönüp Kyros zamanına kadar çıkan Herodotos, bir kıssadan hisse havası içinde Pers tarihinin Kyros–Kserkses döneminin moral açıklamasını yapmaktadır: Son bölümdeki öykü, Artabanos'un yedinci kitapta yer alan söylevini akla getiriyor. Belki de Herodotos kitabının devamını yazmayı tasarlamış, yazılmış olanla yazılacak olanı birbirinden ayırmak için arayı böyle önemli bir bölümle kesmek istemiştir." (Croiset, Littêrature Grecque, II. sayfa 604)</p>
    </div>
	</body>
</html>