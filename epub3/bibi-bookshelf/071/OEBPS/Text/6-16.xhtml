<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>6-16</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x6" xml:lang="tr-TR">
		<div class="Basic-Text-Frame">
			<p class="split">  </p>
			<p class="paragraf ParaOverride-3"><span class="CharOverride-2">Yücelik geçici bir deneyimdir. Asla kalıcı değildir. Kısmen insanoğlunun efsane yaratmaya meyilli hayal gücüne dayanır. Yüceliği deneyimleyen kişi, nasıl bir efsanenin içinde olduğunu anlamalıdır. Kendisine hangi imajın verildiğini düşünmelidir. Alay etmesini de bilmelidir. Böylece rolünü inanmadan oynar. Alaycılık kendini rolüne fazla kaptırmasını önler. Bu nitelik olmazsa, yücelik insanı yok eder.  </span></p>
			<p class="paragraf ParaOverride-9">—PRENSES IRULAN,   </p>
			<p class="paragraf ParaOverride-9">“Muad’Dib’in Toplu Özdeyişleri”  </p>
			<p class="paragbos">  </p>
			<p class="paragraf">Hava erkenden karardığı için, Arrakeen konağının yemek salonundaki süspansör lambaları yakılmıştı. Sarı kürelerden yayılan ışık yukarıdaki, boynuzları kanlı, siyah boğa kafasını ve Eski Dük’ün yağlıboya tablosunu aydınlatıyordu.  </p>
			<p class="paragraf">Bu tılsımların altındaki yemek masasının beyaz örtüsünün üstüne, Atreideslerin pırıl pırıl gümüş yemek takımları, kristal bardaklarla birlikte özenle dizilmişti; masanın etrafı ağır ahşap sandalyelerle çevriliydi. Tavanın ortasından sarkan büyük, klasik avize yanmıyordu. Tavanın karanlığına doğru yükselen zincirinin yukarı ucuna zehir-bulucu gizlenmişti.  </p>
			<p class="paragraf">Dük kapı eşiğinde durup salonu incelerken, zehir-bulucuyu ve toplumundaki anlamını düşündü.  </p>
			<p class="paragraf"><span class="CharOverride-2">Zehre ne kadar önem verdiğimiz, dilimizde bu kadar çok zehir adı olmasından anlaşılıyor,</span> diye düşündü. <span class="CharOverride-2">Kalleşçe cinayet işlemenin türlü</span> tü<span class="CharOverride-2">rl</span><span class="CharOverride-2">ü yollarını biliyoruz. Bu gece çomurki kullanmayı mı deneyecekler... içkime zehir mi katacaklar? Yoksa çomas mı kullanacaklar... yemeğimi mi zehirleyecekler?</span><span class="CharOverride-2">  </span></p>
			<p class="paragraf">Başını iki yana salladı.  </p>
			<p class="paragraf">Uzun masanın üstündeki her tabağın yanında su dolu birer kulplu sürahi vardı. Dük masada fakir bir Arrakeen ailesine bir yıldan fazla yetecek kadar su bulunduğunu tahmin etti.  </p>
			<p class="paragraf">Kapının her iki yanında, sarı ve yeşil mermerden yapılmış, süslemeli, geniş birer küvet bulunuyordu. Her küvetin yanında havlular asılıydı. Kâhya, konukların içeri girerken ellerini su dolu küvetlere daldırıp yere su serpmelerinin ve ellerini sildikleri havluyu kapının önünde giderek büyüyen su birikintisine atmalarının âdetten olduğunu söylemişti. Yemekten sonra bu havlular dışarıda beklemekte olan dilencilere, suyunu sıkmaları için verilecekti.  </p>
			<p class="paragraf">Dük, <span class="CharOverride-2">Harkonnen derebeyliğine özgü, tipik bir davranış,</span> diye düşündü. <span class="CharOverride-2">İnsanları</span><span class="CharOverride-2"> aşağılamak için akla gelebilecek her şeyi yaparlar.</span> Derin bir soluk aldı; sinirlenince karın kasları kasılmıştı.  </p>
			<p class="paragraf">“Bu âdeti kaldırıyorum!” diye mırıldandı.  </p>
			<p class="paragraf">Karşıdaki mutfakta çalışan bir hizmetçi kadın, gördü; kâhyanın tavsiye ettiği, yaşlı, eklemleri boğum boğum olmuş hizmetçilerden biriydi bu. Dük elini kaldırıp onu çağırdı. Kadın gölgelerin içinden koşarak geldi; Dük kadının kösele gibi sertleşmiş yüzüne, masmavi gözlerine baktı.  </p>
			<p class="paragraf">“Buyrun Lordum?” Kadın başını eğerek gözlerini gizledi.  </p>
			<p class="paragraf">Dük eliyle küvetleri gösterdi. “Bunları ve havluları ortadan kaldırın.”  </p>
			<p class="paragraf">“Ama... soyludoğan...” Kadın başını kaldırdı; ağzı açık kalakalmıştı.  </p>
			<p class="paragraf">Dük, “Âdetleri biliyorum!” diye haykırdı. “Bu küvetleri ön kapıya götür. Yemeğimiz bitene dek, isteyen her dilenci bir fincan su alabilir. Anladın mı?”  </p>
			<p class="paragraf">Kadının buruş buruş yüzünde çeşitli ifadeler belirdi: Can sıkıntısı, öfke...  </p>
			<p class="paragraf">Leto birden durumu kavradı; kadın ayaklar altında ezilecek o havluları satmayı, kapının önünde toplanmış zavallılardan üç beş kuruş kazanmayı ummuştu besbelli. Belki bu da âdettendi.  </p>
			<p class="paragraf">Yüzü asılan Dük, “Emirlerimin harfiyen yerine getirilip getirilmediğini kontrol etmek için kapıya muhafız dikeceğim,” diye homurdandı.  </p>
			<p class="paragraf">Dönüp hızla koridordan geçerek Büyük Salon’a girdi. Zihninde peş peşe beliren anılar, yaşlı ve dişsiz kadınların mırıltısı gibiydi. Denizi, dalgaları... kum yerine çimen gördüğü günleri... rüzgârda savrulan yapraklar misali geçip giden harika yazları anımsıyordu.  </p>
			<p class="paragraf">Bunların hepsi geçmişte kalmıştı.  </p>
			<p class="paragraf"><span class="CharOverride-2">Yaşlanıyorum,</span> diye düşündü. <span class="CharOverride-2">Ölümün soğuk pençesini </span><span class="CharOverride-2">hissettim. Hem de neden? Yaşlı bir kadının açgözlülüğü yüzünden.  </span></p>
			<p class="paragraf">Büyük Salon’da, Leydi Jessica şöminenin önünde toplanmış kadınlı erkekli bir grubun ortasında durmaktaydı. Şöminede çıtır çıtır yanan ateşin ışığı mücevherleri, dantelleri, pahalı kumaşları turuncuya boyuyordu. Dük gruptakiler arasında Carthag’lı damıtıcı-giysi imalatçısını, elektronik cihaz ithalatçısını, Dük’ün kutup fabrikasının yakınında yazlığı olan su nakliyatçısını, Lonca Bankası’nın temsilcisini (sırım gibi ve soğuk biriydi), baharat madenciliği ekipmanlarının yedek parçalarını satan taciri ve görünürdeki işi gezegene gelen ziyaretçilere eskort temin etmek olsa da aslında mesleğini kaçakçılık, casusluk ve şantaj faaliyetleri için paravan olarak kullandığı söylenen zayıf, somurtkan kadını tanıdı.  </p>
			<p class="paragraf">Salondaki kadınların çoğu birbirine benziyordu; süslü, çekici, ama tuhaf bir şekilde soğuktular.  </p>
			<p class="paragraf">Dük,<span class="CharOverride-2"> Jessica ev sahibesi olmasaydı bile diğerlerinin yanında hemen dikkat çekerdi,</span> diye düşündü. Jessica mücevher takmamış, kıyafetinde de sıcak renkleri yeğlemişti; üstünde uzun bir açık kırmızı elbise vardı, saçını da toprak rengi bir kurdeleyle topuz yapmıştı.  </p>
			<p class="paragraf">Dük, Jessica’nın onu alttan alta iğnelemek için böyle giyindiğini, son zamanlardaki soğuk tavırlarının öcünü aldığı fark etti. Jessica, Dük’ün ona en çok bu sıcak renkleri yakıştırdığını biliyordu.  </p>
			<p class="paragraf">Grubun yakınında ama dışında, ışıldayan üniformasıyla Duncan Idaho duruyordu. Yüzü ifadesizdi; siyah kıvırcık saçı özenle taranmıştı. Fremenlerin yanından çağrılmıştı ve Hawat ona yeni bir görev vermişti: “Leydi Jessica’yı koruma bahanesiyle sürekli göz hapsinde tutacaksın.”  </p>
			<p class="paragraf">Dük etrafına bakındı.  </p>
			<p class="paragraf">Bir köşede duran Paul’ün etrafı, ona yaltaklanıp duran, Arrakeen sosyetesinden gençlerle çevriliydi; aralarında Malikâne Muhafızlarından üç subay geziniyordu. Dük özellikle genç kızlara dikkat etti. Düklük veliahtı onlar için ne büyük bir avdı. Ama Paul asil, resmi bir tavırla hepsine eşit davranıyordu.  </p>
			<p class="paragraf">Dük, İyi bir Dük olacak, diye düşündü. Birden bunun da ölüme dair bir düşünce olduğunu fark edince ürperdi.  </p>
			<p class="paragraf">Paul babasının kapıda durduğunu anlayınca bakışlarını kaçırdı. Etrafında toplanmış konuklara, içki bardakları tutan mücevherli ellere (ve içkileri dikkat çekmeden tahlil eden, uzaktan kumandalı zehir-buluculara) baktı. Etrafında gevezelik eden insanların yüzlerine bakarken, birden hepsinden tiksindi. Bu gördüğü yüzler, habis düşünceleri gizleyen ucuz maskelerdi; herkes içindeki derin sessizliği bastırmak için yüksek sesle konuşuyordu.  </p>
			<p class="paragraf"><span class="CharOverride-2">Havamda değilim,</span> diye düşündü ve Gurney’nin buna ne diyeceğini merak etti.  </p>
			<p class="paragraf">Neden keyifsiz olduğunu biliyordu. Bu partiye katılmak istememişti, ama babası ısrar etmişti. “Koruman gereken bir statün var. Artık büyüdün, insan içine çıkmanın vakti geldi. Erkek oldun sayılır.”  </p>
			<p class="paragraf">Paul babasının kapı eşiğinden salona göz gezdirdikten sonra Leydi Jessica’nın etrafını sarmış gruba doğru yürüdüğünü gördü.  </p>
			<p class="paragraf">Leto, Jessica’nın grubuna yaklaştığında, su nakliyatçısı bir soru soruyordu: “Dük’ün iklimi kontrol edeceği doğru mu?”  </p>
			<p class="paragraf">Dük adamın arkasından konuştu: “Henüz o konuyu düşünmedik beyefendi.”  </p>
			<p class="paragraf">Adam arkasına döndü; yüzü toparlak ve esmerdi. “Ahh, Dük,” dedi. “Sizi bekliyorduk.”  </p>
			<p class="paragraf">Leto, Jessica’ya baktı. “Yapmam gereken bir iş vardı.” Sonra tekrar su nakliyatçısıyla ilgilenerek, el yıkama küvetlerine dair verdiği emri anlatıp “Artık o eski âdetin sonu geldi,” diye ekledi.  </p>
			<p class="paragraf">Adam, “Bu resmi bir emir mi Lordum?” diye sordu.  </p>
			<p class="paragraf">“Bunun cevabını.... eee... vicdanınıza bırakıyorum,” dedi Dük. Arkasına dönünce, Kynes’ın gruba yaklaştığını gördü.  </p>
			<p class="paragraf">Kadınlardan biri, “Bence bu çok cömertçe bir hareket,” dedi; “suyu...” Biri onu susturdu.  </p>
			<p class="paragraf">Dük, Kynes’a baktı; gezegenbilimci resmi İmparatorluk Memuru apoletlerine sahip, eski moda, koyu kahverengi bir üniforma giymiş, yakasına da mevkiini belli eden, başı gözyaşı şeklinde, ufak bir altın iğne geçirmişti.  </p>
			<p class="paragraf">Su nakliyatçısı öfkeli bir sesle “Yoksa Dük âdetlerimizi beğenmedi mi?” diye sordu.  </p>
			<p class="paragraf">“Bu âdet değiştirildi,” dedi Dük. Kynes’a başıyla selam verirken, Jessica’nın kaşlarını çattığını fark edince, <span class="CharOverride-2">Kaşlarını çatmak ona yakışmıyor, ama kavgalı olduğumuz söylentisini güçlendirecek,</span> diye düşündü.  </p>
			<p class="paragraf">Su nakliyatçısı, “Dük Hazretleri izin verirlerse, kendilerine âdetlerimiz hakkında bazı sorular sormak isterim,” dedi.  </p>
			<p class="paragraf">Leto adamın birden aşırı kibar konuşmaya başladığını fark etmişti; gruptaki herkes susmuş, salondakiler dönüp onlara bakmaya başlamıştı.  </p>
			<p class="paragraf">Jessica, “Yemek vakti gelmedi mi?” diye sordu.  </p>
			<p class="paragraf">“Ama konuğumuzun soruları varmış,” dedi Leto. Sonra su nakliyatçısına baktı; o toparlak yüzlü, iri gözlü, kalın dudaklı adama bakarken Hawat’ın raporunu anımsadı: “...bu su nakliyatçısı tehlikeli bir adam... adı Lingar Bewt, unutmayın. Harkonnenlar onu kullandı, ama asla tamamen kontrol edemedi.”  </p>
			<p class="paragraf">Bewt gülümseyerek, “Su âdetleri çok ilginçtir,” dedi. “Bu evdeki limonluğu ne yapacağınızı merak ediyorum. Onu elinizde tutarak insanlara hakaret etmeyi sürdürecek misiniz, Lordum?”  </p>
			<p class="paragraf">Leto öfkesine hâkim olarak adama baktı. Aklından hızla düşünceler geçiyordu. Bewt’in Dük’e kendi şatosunda, hem de onunla bir ittifaka imza atmışken meydan okuması cesurcaydı. Ayrıca bunu yapması, ne kadar güçlü olduğunun göstergesiydi. Bu gezegende su güç demekti. Su kaynakları ve dağıtım şebekeleri bir işaretle yok edilebilirse (ki bu adam böyle bir şeyi yapabilecek güçte gibi görünüyordu), Arrakis’in sonu gelebilirdi. Belki de Bewt’in Harkonnenlara karşı kozu buydu.  </p>
			<p class="paragraf">“Lordum Dük ile benim limonlukla ilgili başka planlarımız var,” dedi Jessica. Leto’ya gülümsedi. “Orayı elbette ki elimizde tutmayı planlıyoruz, ama Arrakis halkı adına. Günün birinde Arrakis’in ikliminin değiştirilebileceğini ve böylece o bitkilerin açık havada, her yerde yetiştirilebileceğini umuyoruz.”  </p>
			<p class="paragraf">Leto, <span class="CharOverride-2">Sağol Jessica!</span> diye düşündü. <span class="CharOverride-2">Bakalım bizim su nakliyatçısı buna ne diyecek.  </span></p>
			<p class="paragraf">“Su ve iklim kontrolüyle yakından ilgilendiğiniz belli,” dedi Dük. “Ama başka alanlara da yatırım yapmanızı tavsiye ederim. Günün birinde su Arrakis’te değerli bir mal olmaktan çıkacak.”  </p>
			<p class="paragraf"><span class="CharOverride-2">Hawat bu Bewt denen adamın teşkilatına sızma çabalarını artırmalı,</span> diye düşündü. <span class="CharOverride-2">Ayrıca hemen yedek su depoları inşa etmeye başlamalıyız. Kimse bana aba altından sopa gösteremez!  </span></p>
			<p class="paragraf">Bewt başıyla onayladı; hâlâ gülümsüyordu. “Güzel bir hayal Lordum.” Bir adım geri çekildi.  </p>
			<p class="paragraf">Leto, Kynes’ın yüzündeki ifadeye dikkat etti. Adam gözlerini Jessica’dan ayırmıyordu. Büyülenmiş gibiydi; âşık olmuş ya da dinsel transa geçmişti sanki.  </p>
			<p class="paragraf">Kynes kehanette söylenenleri anımsayarak donakalmıştı: “Ve onlar en değerli hayalini paylaşacak.” Jessica’ya “Yolun kısaltılışını mı getiriyorsunuz?” diye sordu.  </p>
			<p class="paragraf">Su nakliyatçısı, “Ah, Dr. Kynes,” dedi. “Fremen güruhunuzu bırakıp gelmişsiniz. Lütfettiniz.”  </p>
			<p class="paragraf">Kynes, Bewt’e muğlak bir ifadeyle bakarak, “Çölde bir söz vardır: Suyun fazlası insanı ihtiyatsız yapar derler,” dedi.  </p>
			<p class="paragraf">“Çölde bir sürü tuhaf söz vardır,” dedi Bewt, ama sesi kaygılandığını ele veriyordu.  </p>
			<p class="paragraf">Jessica, Leto’nun yanına gidip koluna girdi; sakinleşmeye çalışıyordu. Kynes “yolun kısaltılışı” demişti. Bu terim eski dilde “Kuisatz Haderah” demekti. Gezegenbilimcinin tuhaf sorusu etraftaki diğer insanların dikkatini çekmemiş gibiydi; Kynes şimdi kadınlardan birine doğru eğilmişti ve kadının kendisine alçak sesle kur yapmasını dinliyordu.  </p>
			<p class="paragraf">Jessica <span class="CharOverride-2">Kuisatz Haderah,</span> diye düşündü. <span class="CharOverride-2">Missionaria Protectiva’m</span><span class="CharOverride-2">ız o efsaneyi buraya da mı yaymış?</span><span class="CharOverride-2"> </span>Bu düşünce Paul’e ilişkin gizli umudunu güçlendirdi. O Kuisatz Haderah olabilirdi. Sahiden olabilirdi.  </p>
			<p class="paragraf">Lonca Bankası temsilcisi, su nakliyatçısıyla sohbete dalmıştı; uğultuda bir ara Bewt’in sesi yükseldi: “Arrakis’i değiştirmeyi deneyen çok kişi oldu.”  </p>
			<p class="paragraf">Dük, Kynes’ın bu sözü duyunca birden irkildiğini ve hemen doğrulup, kendisiyle flört eden kadından uzaklaştığını fark etti.  </p>
			<p class="paragraf">Çöken ani sessizlikte, Leto’nun arkasında duran uşak üniformalı bir malikâne muhafızı genzini temizleyip, “Yemek hazır Lordum,” dedi.  </p>
			<p class="paragraf">Dük, Jessica’ya soran bakışlarla baktı.  </p>
			<p class="paragraf">Jessica, “Burada âdet, ev sahibi ile sahibesinin yemek masasına konukların ardından gitmesidir,” dedi ve gülümseyerek ekledi: “Bu âdeti de değiştirelim mi Lordum?”  </p>
			<p class="paragraf">Dük soğuk bir sesle konuştu: “Bence iyi bir âdet. Şimdilik kalsın.”  </p>
			<p class="paragraf"><span class="CharOverride-2">Hain olduğundan şüphelenirmiş gibi yapmayı sürdürmeliyim,</span> diye düşündü. Yanlarından geçip giden konuklara baktı. <span class="CharOverride-2">Kaçınız bu yalana inanıyor?  </span></p>
			<p class="paragraf">Dük’ün soğukluğunu fark eden Jessica sebebini merak etti; bunu son hafta içinde sık sık merak etmişti. <span class="CharOverride-2">Kendi kendisiyle savaşan bir adam gibi davranıyor,</span> diye düşündü. <span class="CharOverride-2">Yoksa bu yemeği fazla erken düzenledim diye mi? Ama subaylarımız</span>ı<span class="CharOverride-2"> yerel aristokrasiyle hızla kaynaştırmam</span>ız gerektiğini o da biliyor. Biz artık hepsinin ana babası sanılırız. Bunu anlatmanın en iyi yolu da böyle bir sosyal paylaşım ortamı oluşturmak.  </p>
			<p class="paragraf">Leto konukların geçip gitmesini izlerken, Thufir Hawat’ın bu yemeğin verileceğini duyunca gösterdiği tepkiyi anımsadı: “Lordum! Kesinlikle izin vermiyorum!”  </p>
			<p class="paragraf">Dük acı acı gülümsedi. Fena kapışmışlardı. Dük yemeğe katılmakta diretince, Hawat başını iki yana sallayarak “İçimde kötü bir his var Lordum,” demişti. “Arrakis’te her şey çok hızlı olup bitiyor. Bu Harkonnenların tarzı değil. Kesinlikle değil.”  </p>
			<p class="paragraf">Paul babasının yanından, kolunda kendisinden yarım baş uzun bir genç kadınla geçti. Babasına soğuk bir bakış fırlattıktan sonra, genç kadının söylediği bir şeye başını salladı.  </p>
			<p class="paragraf">“Kızın babası damıtıcı-giysi imalatçısı,” dedi Jessica. “Söylenene göre, çöl ortasında onun mallarını ancak salaklar kullanırmış.”  </p>
			<p class="paragraf">Dük, “Paul’ün önündeki yaralı yüzlü adam kim?” diye sordu. “Onu tanımıyorum.”  </p>
			<p class="paragraf">Jessica, “Listeye sonradan eklenenlerden biri,” diye fısıldadı. “Gurney davet etti. Kaçakçı.”  </p>
			<p class="paragraf">“Gurney mi davet etti?”  </p>
			<p class="paragraf">“Ben istedim. Hawat araştırdı; adam temiz, gerçi Hawat pek emin değil gibiydi. Adamın adı Tuek, Esmar Tuek. Önde gelen kaçakçılardan biri. Burada onu tanımayan yok. Sık sık ziyafetlere çağrılırmış.”  </p>
			<p class="paragraf">“Burada ne işi var?”  </p>
			<p class="paragraf">“İşte herkes bu soruyu soracak,” dedi Jessica. “Tuek sırf varlığıyla kuşku ve şüphe tohumları atacak. Ayrıca rüşvete karşı koyduğun kuralları gerekirse kaçakçılar cephesinden de dayatabileceğini göstermeye yarayacak. Bu fikir Hawat’ın da hoşuna gitti.”  </p>
			<p class="paragraf">“Ama benim hoşuma gitmedi.” Dük yanlarından geçen bir çifte başıyla selam verdi. Geride yalnızca birkaç konuğun kaldığını gördü. “Niye hiç Fremen davet etmedin?”  </p>
			<p class="paragraf">“Kynes var ya,” dedi Jessica.  </p>
			<p class="paragraf">“Doğru, Kynes var,” dedi Dük. “Başka küçük sürprizlerin de var mı peki?” Jessica’yı koluna alarak son çiftin arkasından yürümeye başladı.  </p>
			<p class="paragraf">“Hayır yok,” dedi Jessica.  </p>
			<p class="paragraf"><span class="CharOverride-2">Sevgilim, o kaçakçının hızlı gemilere sahip olduğunu, ona rüşvet verebileceğimizi görmüyor musun?</span> diye düşündü. <span class="CharOverride-2">Burada işler ters giderse, Arrakis’ten kaçma imkânımız olmalı.  </span></p>
			<p class="paragraf">Yemek salonuna girince Leto’nun kolunu bıraktı ve onun çektiği sandalyeye oturdu. Jessica oturunca, Leto masanın diğer ucundaki kendi yerine doğru sert adımlarla yürüdü. Bir uşak oturması için sandalyesini çekti. Herkes bir anda oturunca salonda kumaş hışırtıları ve sandalye gıcırtıları duyuldu, ama Dük oturmamıştı. Eliyle bir işaret yapınca, masanın etrafındaki uşak üniformalı malikâne muhafızları geri çekilip hazırola geçti.  </p>
			<p class="paragraf">Salona gergin bir sessizlik çöktü.  </p>
			<p class="paragraf">Masanın diğer ucundan bakan Jessica, Leto’nun ağız kenarlarının hafifçe titrediğini, yanaklarının öfkeden kızarmış olduğunu gördü. <span class="CharOverride-2">Neye kızdı acaba? </span>diye kendine sordu. <span class="CharOverride-2">Kaçakçıyı davet etmeme kızmış olamaz.  </span></p>
			<p class="paragraf">“Aranızdan bazıları küvette el yıkama âdetini kaldırmamı sorguluyor,” dedi Leto. “Bunu yapmamın bir sebebi var; size daha pek çok şeyin değişeceğini göstermek istiyorum.”  </p>
			<p class="paragraf">Masadakiler suskun kaldı; horgörüyle bakıyorlardı.  </p>
			<p class="paragraf">Jessica, <span class="CharOverride-2">Sarhoş olduğunu düşünüyorlar,</span> diye düşündü.  </p>
			<p class="paragraf">Leto su dolu kulplu sürahisini havaya kaldırdı; kulplu sürahi süspansör lambalarının aydınlığında ışıldadı. “İmparatorluk’un bir şövalyesi olarak, kadehimi size kaldırıyorum,” dedi.  </p>
			<p class="paragraf">Diğerleri kulplu sürahilerini kaptılar; tüm gözler Dük’ün üstündeydi. Aniden çöken sessizlikte, bir süspansör lambası mutfak koridorundan gelen hafif esintide sallandı. Dük’ün şahini andıran yüzünde gölgeler gezindi.  </p>
			<p class="paragraf">Dük, “Buradayım ve burada kalacağım!” diye haykırdı.  </p>
			<p class="paragraf">Ağızlara götürülen kulplu sürahiler havada kalakaldı. Dük kolunu indirmemişti. “Canı gönülden benimsediğimiz vecizelerden birine içiyorum: ‘Kalkınma ticaretle olur! Ticaret refah getirir!’”  </p>
			<p class="paragraf">Suyunu yudumladı.  </p>
			<p class="paragraf">Masadaki diğerleri de aynı şeyi yaptı. Şaşkın şaşkın bakışıyorlardı.  </p>
			<p class="paragraf">Dük, “Gurney!” diye seslendi.  </p>
			<p class="paragraf">Salonun Leto’nun bulunduğu taraftaki ucundan, bir duvar girintisiden Halleck’in sesi geldi. “Buradayım Lordum.”  </p>
			<p class="paragraf">“Bize bir şarkı çal Gurney.”  </p>
			<p class="paragraf">Duvar girintisinden bir minör akor sesi yayıldı. Dük’ün bir el hareketiyle rahata geçen hizmetçiler masaya yemek tabakları koymaya başladı: cepeda soslu haşlanmış çöl tavşanı, aplomage sirian, sebzeli çukka, melanj kahvesi (masaya yoğun bir baharat kokusu yayılmıştı), köpüklü Caladan şarabı gezdirilmiş pot-a-oie.  </p>
			<p class="paragraf">Dük hâlâ ayakta duruyordu.  </p>
			<p class="paragraf">Bekleyen konukların bakışları ayaktaki Dük ile masadaki yiyecekler arasında mekik dokurken, Leto “Eskiden ev sahiplerinin görevi konuklarını kendi becerileriyle eğlendirmekti,” dedi. Kulplu sürahisini öyle sıkı tutuyordu ki, parmak eklemleri bembeyaz kesilmişti. “Şarkı söyleyemem, ama size Gurney’nin şarkısının sözlerini okuyacağım. Kadehimi bu sözlere de kaldırıyorum, bu mevkiye gelmemiz için canını feda eden herkese kaldırıyorum.”  </p>
			<p class="paragraf">Masadakiler huzursuzca kıpırdandı.  </p>
			<p class="paragraf">Jessica başını eğip, en yakınında oturan insanlara; toparlak yüzlü su nakliyatçısıyla karısına, soluk tenli ve haşin bakışlı Lonca Bankası temsilcisine (gözlerini Leto’ya dikmiş bakarken, ağzı açık bir bostan korkuluğuna benziyordu) ve masmavi gözlerini eğmiş, yüzü yara izli ve kırışıklı Tuek’e baktı.  </p>
			<p class="paragraf">Dük, “Düşünün dostlar... artık düşünemeyen askerleri,” diye okumaya başladı.   </p>
			<p class="paragbos">  </p>
			<p class="paragraf">“Bir avuç acı ve para için öldüler.  </p>
			<p class="paragraf">Ruhları gümüş yakalarımızı takıyor.  </p>
			<p class="paragraf">Düşünün dostlar... artık düşünemeyen askerleri.  </p>
			<p class="paragraf">Zamanda birer benekti onlar, hilesiz dolapsız.  </p>
			<p class="paragraf">Para hırsından kurtuldular.  </p>
			<p class="paragraf">Düşünün dostlar... artık düşünemeyen askerleri.  </p>
			<p class="paragraf">Ecelimiz sırıtarak gelince, biz de kurtulacağız para hırsından.”  </p>
			<p class="paragbos">  </p>
			<p class="paragraf">Dük son mısrayı bitirirken sesini giderek alçalttı. Sonra kulplu sürahisini ağzına dikip kana kana su içti, ardından da kulplu sürahiyi masaya küt diye bıraktı. Kulplu sürahinin ağzından sıçrayan sular keten masa örtüsünü ıslattı.  </p>
			<p class="paragraf">Diğerleri sularını huzursuzca, sessizce içtiler.  </p>
			<p class="paragraf">Dük kulplu sürahisini tekrar kaldırdı ve bu kez suyun yarısını yere döktü; şimdi masadaki diğerlerinin de aynı şeyi yapması gerektiğini biliyordu.  </p>
			<p class="paragraf">Onu ilk taklit eden Jessica oldu.  </p>
			<p class="paragraf">Diğerleri de bir an donup kaldıktan sonra kulplu sürahilerindeki suyu dökmeye başladılar. Jessica, babasının yanında oturan Paul’ün çevresindekilerin tepkilerini incelediğini gördü. Konukların tepkileri, özellikle de kadınlarınki Jessica’yı da hayrete düşürmüştü. Kulplu sürahilerdeki su temizdi, kullanılıp yere atılmış havlulardaki su gibi değildi. Konuklar sularını yere dökmek istemiyordu; elleri titriyordu, tereddüt ediyor ve huzursuzca gülüyorlardı, sonunda da suyu gönülsüzce döküyorlardı. Kadınlardan biri kulplu sürahisini düşürdü, partneri eğilip kulplu sürahiyi yerden alırken de yüzünü öte tarafa çevirdi.  </p>
			<p class="paragraf">Ama Jessica’nın dikkatini en çok çeken Kynes oldu. Gezegenbilimci kısa bir süre tereddüt ettikten sonra, kulplu sürahisindeki suyu ceketinin altındaki bir şişenin içine boşalttı. Jessica’nın kendisini seyrettiğini fark edince, boş kulplu sürahisini sessizce ona doğru kaldırdı. Utanmış gibi görünmüyordu.  </p>
			<p class="paragraf">Halleck hâlâ balisetini çalıyordu, ama minör tondan çıkmıştı; kalabalığı neşelendirmek istercesine, oynak ve canlı bir hava çalmaktaydı.  </p>
			<p class="paragraf">Dük, “Yemeğe başlayalım,” diyerek sandalyesine oturdu.  </p>
			<p class="paragraf">Jessica, <span class="CharOverride-2">Kızgın ve kararsız,</span> diye düşündü. <span class="CharOverride-2">O fabrika sürüngenini kaybetmek onu gereğinden fazla üzmüş. Belki de mesele sadece bu değildir. Umutsuz gibi davranıyor.</span> Ansızın kapıldığı hüznü ve öfkeyi gizlemek için çatalını kaldırdı. <span class="CharOverride-2">Neden öyle davranmasın ki? Gerçekten umutsuz.  </span></p>
			<p class="paragraf">Gergin başlayan akşam yemeği giderek şenlendi. Damıtıcı-giysi imalatçısı, Jessica’nın aşçısını ve şarabını övdü.  </p>
			<p class="paragraf">“İkisini de Caladan’dan getirdik,” dedi Jessica.  </p>
			<p class="paragraf">İmalatçı, çukkanın tadına bakıp “Nefis!” dedi. “Tek kelimeyle nefis! Melanjsız olması da çok iyi. Her şeye baharat konması bir süre sonra bıkkınlık veriyor.”  </p>
			<p class="paragraf">Lonca Bankası temsilcisi, karşısında oturan Kynes’a baktı. “Doktor Kynes, bir fabrika sürüngeni daha solucanlara yem olmuş galiba.”  </p>
			<p class="paragraf">“Haber çabuk yayılmış,” dedi Dük.  </p>
			<p class="paragraf">Bankacı, gözlerini Leto’ya çevirerek “Yani doğru?” diye sordu.  </p>
			<p class="paragraf">Dük öfkeyle, “Elbette doğru!” dedi. “Kahrolası taşıyıcı ortadan kayboldu. Koca araç nasıl ortadan kaybolur?”  </p>
			<p class="paragraf">“Solucan geldiğinde, sürüngeni kurtaracak hiçbir şey yoktu,” dedi Kynes.  </p>
			<p class="paragraf">“Ortadan kaybolmamalıydı!” dedi Dük.  </p>
			<p class="paragraf">Bankacı, “Kimse taşıyıcının gittiğini görmedi mi?” diye sordu.  </p>
			<p class="paragraf">“Gözcüler genellikle kumları gözler,” dedi Kynes. “Başlıca görevleri solucanişaretlerini kollamaktır. Bir taşıyıcıda genellikle dört adam... iki pilot ve iki işçi bulunur. Bu adamlardan biri veya ikisi Dük’ün düşmanlarının hizmetindeyse...”  </p>
			<p class="paragraf">“Ahhh, anlıyorum,” dedi bankacı. “Peki siz, Değişim Yargıcı olarak bu konuda ne yapmayı düşünüyorsunuz?”  </p>
			<p class="paragraf">“Konumumu çok dikkatli değerlendirmek zorundayım,” dedi Kynes; “bu masada konuşmayacağım kadar önemli bir mesele bu.” <span class="CharOverride-2">Şu is</span><span class="CharOverride-2">keletin yaptığına bak! diye düşündü. </span><span class="CharOverride-2">Öyle</span><span class="CharOverride-2"> </span><span class="CharOverride-2">ihlalleri</span><span class="CharOverride-2"> görmezden gelme emri aldığımı biliyor.  </span></p>
			<p class="paragraf">Bankacı gülümsedikten sonra yemeğine devam etti.  </p>
			<p class="paragraf">Jessica, Bene Gesserit Okulu’nda aldığı bir dersi hatırladı. Konu casusluk ve karşı casusluktu. Öğretmenleri mutlu görünen, şişman bir Rahibe Ana’ydı; kadının neşeli sesi, konuyla tuhaf bir tezat oluşturuyordu.  </p>
			<p class="paragraf">“Tüm casusluk ve/veya karşı casusluk okullarında, öğrencilere belirli birtakım temel tepkiler vermeleri öğretilir. Her okulun disiplini ve yöntemi, öğrencilerine damgasını vurur. Bu yöntem analiz edilebilir ve öngörülebilir.  </p>
			<p class="paragraf">“Casuslar güdüsel açıdan birbirine benzer. Yani tüm casuslar, okulları veya amaçları farklı olsa da benzer saiklerle hareket eder. Önce bu unsuru analiz etmeyi öğreneceksiniz... Başta sorgucuların içsel eğilimini ele veren sorgulama yöntemlerini, ikinci olarak da analize tabi olanların dilsel ve düşünsel eğilimlerini yakından gözlemleyerek öğreneceksiniz. İncelediğiniz kişilerin ana dilini, hem seslerini hem de konuşma tarzlarını incelemek suretiyle kolaylıkla saptayabileceksiniz.”  </p>
			<p class="paragraf">Jessica masada oğlu, Dük’ü ve konuklarıyla birlikte otururken korkunç bir gerçeği fark etti: Lonca Bankası temsilcisi bir Harkonnen ajanıydı. Giedi Prime şivesiyle konuşuyordu; şivesini çok iyi gizlese de, Jessica’nın eğitimli kulaklarından kaçmamıştı.  </p>
			<p class="paragraf"><span class="CharOverride-2">Yoksa Lonca, Atreides Hanedanı’na düşman mı oldu?</span> diye kendine sordu. Bu düşünce karşısında afalladığını gizlemek için bir tabak yemek daha istedi; bir yandan da adamın niyetini ele veren sözlerini dinliyordu. <span class="CharOverride-2">Lafı görünürde masum bir şeye getirecek, ama huzursuz edici imalarda bulunacak,</span> diye düşündü. <span class="CharOverride-2">Tarzı bu.  </span></p>
			<p class="paragraf">Bankacı ağzındaki lokmayı yutup bir yudum şarap aldı ve sağında oturan kadının bir sözüne gülümsedi. Sonra masanın ucunda oturan bir adamın söylediklerine kulak kabarttı; adam Dük’e yerel Arrakeen bitkilerinin dikensiz olduğunu açıklıyordu.  </p>
			<p class="paragraf">Bankacı, Jessica’ya bakarak “Arrakis’te kuşların uçuşunu izlemeyi seviyorum,” dedi. “Gerçi bütün kuşlarımız leş yiyicidir elbette; çoğu su içmeden yaşar... kan içerler.”  </p>
			<p class="paragraf">Masanın diğer ucunda, Paul ile babasının arasında oturan damıtıcı-giysi imalatçısının kızı güzel yüzünü buruşturup kaşlarını çatarak “Suu-Suu, ne iğrenç şeyler söylüyorsunuz,” dedi.  </p>
			<p class="paragraf">Bankacı gülümsedi. “Bana Suu-Suu derler, çünkü Seyyar Su Satıcıları Birliği’nin mali danışmanıyım.” Jessica bir şey demeden bakmayı sürdürünce ekledi: “Su satıcıları ‘Suu-suu-sûk!’ diye bağırdığı için.” Sonra onların bağırışını öyle iyi taklit etti ki, masadaki pek çok kişi güldü.  </p>
			<p class="paragraf">Jessica adamın sesindeki böbürlenmeyi sezmişti, ama daha çok dikkatini çeken bir şey vardı: O genç kadın, önceden kararlaştırılmış bir işaret verildikten sonra konuşmuştu. Bankacının söyleyeceği şeyi söylemesi için bahane yaratmıştı. Jessica, Lingar Bewt’e baktı; su kodamanı kaşlarını çatmış, yemeğiyle ilgileniyordu. Jessica bankacının ne demek istediğini anladı: “Ben Arrakis’teki en büyük güç kaynağını... yani suyu kontrol ediyorum.”  </p>
			<p class="paragraf">Paul adamın sesindeki yapmacıklığı sezmiş, annesinin konuşmaları Bene Gesserit dikkatiyle takip ettiğini görmüştü. Oynanan oyunu bozmaya karar verdi. Bankacıya “Yani o kuşlar yamyam mı demek istiyorsunuz?” dedi.  </p>
			<p class="paragraf">“Bu tuhaf bir soru genç efendi,” dedi bankacı. “Kan içtiklerini söyledim o kadar. Hemcinslerinin kanını içerler demedim.”  </p>
			<p class="paragraf">“Tuhaf bir soru değil,” dedi Paul; Jessica, Paul’ün sesinde kendisinden öğrendiği hazırcevaplık tonunu algıladı. “Genç organizmaların en büyük potansiyel rakiplerinin hemcinsleri olduğunu az çok okumuş herkes bilir.” Paul yanındaki kızın tabağından çatalıyla bir lokma alıp yedi. “Aynı kaptan yerler. Temel ihtiyaçları aynıdır.”  </p>
			<p class="paragraf">Banker kaskatı kesilip, kaşlarını çatarak Dük’e baktı.  </p>
			<p class="paragraf">“Oğlumu çocuk sanma, yanılırsın,” dedi Dük. Gülümsedi.  </p>
			<p class="paragraf">Jessica masaya baktığında, Bewt’in keyfinin yerine geldiğini, Kynes ile kaçakçı Tuek’in de sırıttıklarını fark etti.  </p>
			<p class="paragraf">“Bu ekolojik bir kuraldır,” dedi Kynes; “genç efendi bu kuralı gayet iyi anlamış besbelli. Hayat öğeleri arasındaki mücadele, bir sistemden bedelsiz enerji sağlamak için yapılır. Kan oldukça güçlü bir enerji kaynağıdır.”  </p>
			<p class="paragraf">Bankacı çatalını bırakıp öfkeyle konuştu: “Fremen pislikler kendi ölülerinin kanını içermiş.”  </p>
			<p class="paragraf">Kynes başını iki yana sallayarak, ders verircesine konuştu: “Kanını içmezler. Ama sonuçta bir insanın tüm suyu halkına... kabilesine aittir. Büyük Düzlüğün civarında yaşamanın getirdiği zorunluluklardan biridir bu. Orada su çok değerlidir, insan vücudunun yüzde yetmişiyse sudur. Ölü bir insanın artık o suya ihtiyacı olmaz elbette.”  </p>
			<p class="paragraf">Bankacı ellerini masaya, tabağının iki yanına koydu; Jessica adamın sandalyesini geri itip ayağa kalkacağını ve salonu öfkeyle terk edeceğini düşündü.  </p>
			<p class="paragraf">Kynes, Jessica’ya baktı. “Masada böyle çirkin bir hususu açıkladığım için kusura bakmayın Leydim, ama yanlış bir şey söylendi, düzeltmem gerekiyordu.”  </p>
			<p class="paragraf">Bankacı öfkeyle, “Fremenlerle yaşaya yaşaya insanlıktan çıkmışsın,” dedi.  </p>
			<p class="paragraf">Kynes ona istifini bozmadan baktı; bankacının soluk, titreyen yüzünü inceledi. “Bana meydan mı okuyorsunuz beyefendi?”  </p>
			<p class="paragraf">Bankacı donakaldı. Yutkundu ve hemen ardından soğuk bir sesle konuştu: “Tabii ki hayır. Ev sahibimize ve sahibemize karşı öyle bir saygısızlık yapmam.”  </p>
			<p class="paragraf">Jessica adamın korktuğunu sesinden, yüzünden, soluklarından, şakağında atan damardan anladı. Adamın Kynes’tan ödü patlıyordu!  </p>
			<p class="paragraf">“Ev sahibimiz ve sahibemiz hakarete uğrayıp uğramadıklarını anlayacak kapasitede insanlar,” dedi Kynes. “İnsanın onurunu korumasının önemini bilen cesur insanlar. Şimdi... burada... Arrakis’te olmaları cesaretlerinin kanıtıdır.”  </p>
			<p class="paragraf">Jessica, Leto’nun bu olanlardan hoşlandığını gördü. Oysa birçok kişi hoşlanmamıştı. Masada oturanlar her an kaçmaya hazırdı, elleri masanın altındaydı. İki istisna vardı: bunlardan biri bankacının düştüğü zor duruma açıkça gülen Bewt, diğeriyse Kynes’tan işaret bekler gibi görünen kaçakçı Tuek’ti. Jessica, Paul’ün Kynes’a hayranlıkla baktığını gördü.  </p>
			<p class="paragraf">“Eee?” dedi Kynes.  </p>
			<p class="paragraf">Bankacı, “Hakaret etmek istememiştim,” diye mırıldandı. “Sözlerim hakaret gibi algılandıysa özür dilerim.”  </p>
			<p class="paragraf">“Özrün kabul edilmiştir,” dedi Kynes. Jessica’ya gülümsedikten sonra, hiçbir şey olmamış gibi yemeğine devam etti.  </p>
			<p class="paragraf">Jessica kaçakçının da gevşediğini gördü. Adamın Kynes’ın yardımına koşmaya hazır gibi davrandığı, Jessica’nın gözünden kaçmamıştı. Kynes ile Tuek arasında bir tür ilişki olmalıydı.  </p>
			<p class="paragraf">Leto elindeki çatalı evirip çevirerek Kynes’a baktı. Ekolojistin Atreides Hanedanı’na bakışının değiştiği tavırlarından anlaşılıyordu. Kynes çöldeki yolculuk sırasında daha soğuk davranmıştı.  </p>
			<p class="paragraf">Jessica tekrar yemek ve içki servisi yapılmasını işaret etti. Hizmetçiler langues de lapins de garenne –kızıl şarap ve mantar mayası sosu– getirdi.  </p>
			<p class="paragraf">Yemek masasında sohbetler azar azar tekrar başladı, ama Jessica konukların huzursuz olduğunu seziyordu; bankacının asık suratla yemek yediğini gördü. Kynes onu gözünü kırpmadan öldürebilirdi, diye düşündü. Kynes’ın soğukkanlılıkla adam öldürebileceğinin tavırlarından anlaşıldığını fark etti. O adam gözünü kırpmadan cinayet işleyebilirdi; bu da Fremenlerin bir özelliği olsa gerekti.  </p>
			<p class="paragraf">Jessica solundaki damıtıcı-giysi imalatçısına dönüp “Arrakis’te suyun bu kadar önemli olması hayret verici,” dedi.  </p>
			<p class="paragraf">İmalatçı, “Çok önemlidir,” diye onayladı. “Bu nedir? Tadı nefis.”  </p>
			<p class="paragraf">“Özel soslu yaban tavşanı dili,” dedi Jessica. “Çok eskilerden kalma bir yemektir.”  </p>
			<p class="paragraf">“Tarifini mutlaka almalıyım,” dedi adam.  </p>
			<p class="paragraf">Jessica başını salladı. “Almanızı sağlayacağım.”  </p>
			<p class="paragraf">Kynes, Jessica’ya bakarak, “Arrakis’e yeni gelenler genellikle suyun buradaki önemini ilk başta kavrayamaz,” dedi. “Oysa bu Minimum Kanunu ile ilgili bir durumdur.”  </p>
			<p class="paragraf">Kynes’ın kendisini sınadığını sesinden anlayan Jessica “Büyüme en az miktarda bulunan zaruri faktöre bağlıdır,” dedi. “Doğal olarak da büyüme hızını en elverişsiz koşul belirler.”  </p>
			<p class="paragraf">“Gezegensel sorunların farkında olan Büyük Hanedan mensuplarına sık rastlanmaz,” dedi Kynes. “Arrakis’teki en elverişsiz koşul su. Ayrıca unutmayın ki büyüme, kontrollü gerçekleşmezse de elverişsiz koşullar doğabilir.”  </p>
			<p class="paragraf">Jessica, Kynes’ın gizli bir mesaj verdiğini sezdi, ama mesajı anlayamadı. “Büyüme,” dedi, “Arrakis’in giderek artan nüfusuna yetecek, doğal bir su dolaşım sisteminin daha elverişli koşullar altında oluşturulabileceğini mi söylemek istiyorsunuz?”  </p>
			<p class="paragraf">Su nakliyatçısı, “İmkânsız!” diye haykırdı.  </p>
			<p class="paragraf">Jessica, Bewt’e döndü. “İmkânsız mı?”  </p>
			<p class="paragraf">“Arrakis’te imkânsız,” dedi nakliyatçı. “O hayalpereste kulak asmayın. Bütün laboratuvar kanıtları onun savını çürütüyor.”  </p>
			<p class="paragraf">Kynes, Bewt’e baktı; Jessica masadaki diğer herkesin sustuğunu, bu yeni atışmayı dinlemeye başladığını fark etti.  </p>
			<p class="paragraf">“Laboratuvar kanıtları çok basit bir gerçeği gözden kaçırmamıza yol açıyor,” dedi Kynes. “O gerçek şu: Ele aldığımız meseleler dışarıda, bitkilerle hayvanların normal hayatlarını sürdürdükleri yerlerde doğdu ve hâlâ orada sürüyor.”  </p>
			<p class="paragraf">Bewt horgörüyle, “Normal mi!” dedi. “Arrakis’te hiçbir şey normal değil!”  </p>
			<p class="paragraf">“Tam tersine,” dedi Kynes. “Burada kendini sürdürecek bazı doğal döngüler yaratılabilir, ancak gezegenin kısıtlılıklarını ve üstündeki baskıları iyi anlamak kaydıyla.”  </p>
			<p class="paragraf">“Bu asla yapılamayacak,” dedi Bewt.  </p>
			<p class="paragraf">Dük ansızın bir şeyi kavradı; Kynes’ın tavrının ne zaman değiştiğini fark etti... Jessica’nın limonluğu Arrakis halkı adına elde tutma planından bahsetmesinden sonra değişmişti.  </p>
			<p class="paragraf">Leto, “Kendini sürdürecek bir sistem oluşturmak için ne gerekli Doktor Kynes?” diye sordu.  </p>
			<p class="paragraf">“Arrakis’in yüzde üçünü, karbon bileşikleri üreten ve besin olarak kullanılabilecek yeşil bitkilerle kaplamak yeterli.”  </p>
			<p class="paragraf">Dük, “Tek sorun su mu?” diye sordu. Kynes’ın heyecanını hissettikçe o da heyecanlanmaya başlıyordu.  </p>
			<p class="paragraf">“Su diğer sorunlardan daha önemli,” dedi Kynes. “Bu gezegende bol oksijen var, ama normalde ona eşlik eden diğer öğeler, yani geniş bir bitki örtüsü ve büyük serbest karbondioksit kaynakları, örneğin volkanlar yok. Buradaki geniş arazilerde sıradışı kimyevi dönüşümler gerçekleşiyor.”  </p>
			<p class="paragraf">Dük, “Üzerinde çalıştığın projeler var mı?” diye sordu.  </p>
			<p class="paragraf">“Tansley Etkisi’ni yaratmak için bol vaktimiz oldu; küçük, amatörce deneyler yaptık; artık bilimsel çalışmalarımda bu deneylerin sonuçlarından faydalanabilirim,” dedi Kynes.  </p>
			<p class="paragraf">“Yeterince su yok,” dedi Bewt. “Yeterince su yok.”  </p>
			<p class="paragraf">Kynes, “Bewt Efendi su uzmanıdır,” dedi. Gülümsedi, sonra da yemeğine geri döndü.  </p>
			<p class="paragraf">Dük sağ elini masaya vurup “Hayır, yanıt istiyorum!” diye bağırdı. “Doktor Kynes, yeterince su var mı?”  </p>
			<p class="paragraf">Kynes gözlerini tabağından ayırmadı.  </p>
			<p class="paragraf">Jessica adamın yüzünde beliren ifadeleri izledi. <span class="CharOverride-2">Kendini iyi maskeliyor,</span> diye düşündü; ama artık onu tanımıştı ve az önce söylediklerine pişman olduğunu anladı.  </p>
			<p class="paragraf">Dük sert bir sesle, “Yeterince su var mı?” diye tekrar sordu.  </p>
			<p class="paragraf">“Olabilir,” dedi Kynes.  </p>
			<p class="paragraf">Jessica, <span class="CharOverride-2">Emin değilmiş numarası yapıyor!</span> diye düşündü.  </p>
			<p class="paragraf">Paul derin gerçeği algılama hissi sayesinde, Kynes’ın ne düşündüğünü anlamıştı; heyecanını gizlemek için, aldığı eğitimde öğrendiklerini sonuna kadar uygulamak zorunda kaldı. <span class="CharOverride-2">Yeterince su var! Ama Kynes bunun bilinmesini istemiyor.  </span></p>
			<p class="paragraf">“Gezegenbilimcimiz bir sürü ilginç hayal kurar,” dedi Bewt. “Fremenlerle birlikte kehanetlerin gerçekleşmesini, peygamberlerin gelmesini bekler.”  </p>
			<p class="paragraf">Masanın çeşitli yerlerinden kıkırtılar yükseldi. Jessica kimlerin güldüğüne dikkat etti: Kaçakçı, damıtıcı-giysi imalatçısının kızı, Duncan Idaho, eskort hizmeti veren gizemli kadın.  </p>
			<p class="paragraf"><span class="CharOverride-2">Bu gece burada tuhaf gerilimler var,</span> diye düşündü. <span class="CharOverride-2">Anlayamadığım bir sürü şey oluyor. Yeni bilgi kaynakları bulmalıyım.  </span></p>
			<p class="paragraf">Dük bakışlarını Kynes’tan Bewt’e, sonra da Jessica’ya çevirdi. Tuhaf bir şekilde hayal kırıklığına uğramış, sanki enerjisi tükenmişti. “Olabilir demek,” diye mırıldandı.  </p>
			<p class="paragraf">Kynes hemen “Belki bunu başka zaman konuşsak daha iyi olur Lordum,” dedi. “Öyle çok...”  </p>
			<p class="paragraf">Servis kapısından içeri dalan üniformalı bir Atreides askerinin muhafızların arasından telaşla geçerek Dük’ün yanına gittiğini görünce sustu. Adam eğilip Leto’nun kulağına bir şeyler fısıldadı.  </p>
			<p class="paragraf">Jessica askerin Hawat’ın adamı olduğunu kepindeki armadan anlayınca huzursuzlandı ve bunu belli etmemeye çalıştı. Damıtıcı-giysi imalatçısının yanındaki kadınla –ufak tefek, siyah saçlı, bebek yüzlüydü; üst göz kapakları biraz katlanmıştı– konuşmaya başladı.  </p>
			<p class="paragraf">“Tabağına dokunmamışsın canım,” dedi Jessica. “Sana başka bir şeyler söyleyeyim mi?”  </p>
			<p class="paragraf">Kadın, damıtıcı-giysi imalatçısına baktıktan sonra “Pek aç değilim,” diye karşılık verdi.  </p>
			<p class="paragraf">Dük birden ayağa kalkıp, askerinin yanında durarak sert bir sesle konuştu: “Siz yemeğe devam edin. Ben izninizi istemek zorundayım; bizzat ilgilenmem gereken bir mesele çıkmış.” Yana çekildi. “Paul, yokluğumda misafirlerimizle sen ilgilen lütfen.”  </p>
			<p class="paragraf">Paul ayağa kalktı. Babasına niye gitmek zorunda olduğunu sormak istiyor, ama sormaması gerektiğini biliyordu. Gidip babasının sandalyesine oturdu.  </p>
			<p class="paragraf">Halleck’in oturduğu duvar girintisine bakan Dük, “Gurney, sen de lütfen masaya geçip Paul’ün önceki sandalyesine otur,” dedi. “Masada boş yer olmamalı. Yemekten sonra Paul’ü iniş alanındaki karargâha getirmeni isteyebilirim. Benden haber bekle.”  </p>
			<p class="paragraf">Halleck duvar girintisinden çıktı; üniformalıydı ve bu şatafatlı salonda kaba saba ve çirkin görünüşüyle aykırı duruyordu. Balisetini duvara dayayıp, Paul’ün boşalttığı sandalyeye gitti ve oturdu.  </p>
			<p class="paragraf">“Kaygılanacak bir durum yok, ama malikâne muhafızlarımız güvenliğin sağlandığını bildirene dek kimsenin evimizden ayrılmamasını rica edeceğim,” dedi Dük. “Burada kaldığınız sürece tamamen emniyette olacaksınız; o küçük sorunu da hemen halledeceğiz.”  </p>
			<p class="paragraf">Paul babasının verdiği gizli mesajı almıştı... Muhafızlar, güvenlik, emniyet, hemen. Ortada sadece bir güvenlik sorunu vardı; saldırı olmamıştı. Annesinin de mesajı almış olduğunu gördü. İkisi de rahatladılar.  </p>
			<p class="paragraf">Dük başını hafifçe salladıktan sonra dönüp uzun adımlarla servis kapısından çıktı; askeri onu takip etti.  </p>
			<p class="paragraf">“Lütfen yemeğinize devam edin,” dedi Paul. “Yanlış hatırlamıyorsam Dr. Kynes sudan bahsediyordu.”  </p>
			<p class="paragraf">Kynes, “Bunu başka zaman konuşsak olmaz mı?” diye sordu.  </p>
			<p class="paragraf">“Tabii ki olur,” dedi Paul.  </p>
			<p class="paragraf">Oğlunun vakur, olgun ve özgüvenli davrandığını düşünen Jessica onunla gurur duydu.  </p>
			<p class="paragraf">Bankacı, kulplu sürahisini Bewt’e doğru kaldırdı. “Hiçbirimiz Lingar Bewt üstat kadar güzel konuşamayız. İnsanın soylulara özeniyor diyesi geliyor. Haydi Bewt üstat, kadeh kaldırın. Adam yerine koymamız gereken şu çocuğa bir iki nasihat verirsiniz belki.”  </p>
			<p class="paragraf">Jessica masanın altındaki sağ elini sıkıp yumruk yaptı. Halleck’in Idaho’ya el işareti yaptığını, duvarların dibinde duran malikâne muhafızlarının azami koruma duruşuna geçtiğini gördü.  </p>
			<p class="paragraf">Bewt bankacıya öfkeyle baktı.  </p>
			<p class="paragraf">Halleck’e ve savunma duruşuna geçmiş muhafızlara göz atan Paul, bakışlarını bankacıya çevirdi; bir süre bakıştılar, sonra bankacı kulplu sürahisini indirdi. “Bir keresinde Caladan’da, boğulmuş bir balıkçının cesedinin çıkarılışını görmüştüm,” dedi Paul. “Adam...”  </p>
			<p class="paragraf">Damıtıcı-giysi imalatçısının kızı, “Boğulmak nedir?” diye sordu.  </p>
			<p class="paragraf">Paul bir an duraksadıktan sonra “Boğulmak, suya gömülmek ve orada ölene dek kalmaktır,” dedi.  </p>
			<p class="paragraf">Kız, “Ne tuhaf bir ölüm şekli,” diye mırıldandı.  </p>
			<p class="paragraf">Paul hafifçe gülümsedi. Tekrar bankacıya baktı. “İlginç olan şey, adamın omuzlarındaki yaralardı... başka bir balıkçının botlarındaki kancalar, adamın omuzlarını parçalamıştı. Cesedi çıkarılan balıkçının gemisi batmıştı, yani su seviyesinin altına inmişti... o gemide epey balıkçı vardı; bu arada, bu bahsettiğim gemiler su üstünde yolculuk etmekte kullanılan araçlardır. Cesedin çıkarılmasına yardım eden bir balıkçı, adamın omuzlarındaki yaraların benzerini defalarca gördüğünü söyledi. O yaralar, boğulan başka bir balıkçının su yüzeyine, havaya ulaşmak için o zavallı adamın omuzlarına bastığını gösteriyordu.”  </p>
			<p class="paragraf">Bankacı, “Bunun nesi ilginç?” diye sordu.  </p>
			<p class="paragraf">“Babamın o sırada söylediği bir söz ilginç. Denizde boğulan bir adamın kurtulmak için bir başkasının omuzlarına basmasının anlaşılabilir olduğunu ama bunu misafir salonunda yapmasının affedilmez olduğunu söyledi.” Paul bankacının ne demek istediğini anlamasını bekledikten sonra devam etti: “Bence yemek masasında da yapılmamalı.”  </p>
			<p class="paragraf">Salona aniden sessizlik çöktü.  </p>
			<p class="paragraf">Jessica, <span class="CharOverride-2">Fazla sert konuştu,</span> diye düşündü. <span class="CharOverride-2">Bu bankacı, </span><span class="CharOverride-2">oğlumu düelloya davet edebilecek</span><span class="CharOverride-2"> kadar yüksek mevkili biri olabilir.</span> Idaho’nun harekete geçmeye hazırlandığını gördü. Malikâne muhafızları da tetikteydi. Gurney Halleck gözlerini karşısındaki adamlara dikmişti.  </p>
			<p class="paragraf">“Ha ha ha haaaa!” Gülen kaçakçıydı; Tuek başını geriye atmış, kahkahadan kırılıyordu.  </p>
			<p class="paragraf">Masadakiler huzursuzca gülümsedi.  </p>
			<p class="paragraf">Bewt sırıtıyordu.  </p>
			<p class="paragraf">Bankacı sandalyesini geriye itmiş, ateş saçan gözlerle Paul’e bakıyordu.  </p>
			<p class="paragraf">“Bir Atreides’e laf atmak tehlikelidir,” dedi Kynes.  </p>
			<p class="paragraf">Bankacı sert bir sesle, “Atreideslerin âdeti konuklarına hakaret etmek midir?” diye sordu.  </p>
			<p class="paragraf">Paul’ün karşılık vermesine fırsat kalmadan Jessica öne eğilip, “Beyefendi!” dedi. <span class="CharOverride-2">Bu Harkonnen yaratığının ne tür bir oyun oynadığını öğrenmeliyiz,</span> diye düşündü. <span class="CharOverride-2">Buraya Paul’ü sınamak için mi geldi? Yardımcıları var mı?  </span></p>
			<p class="paragraf">“Oğlum genel konuştu. Niye üstünüze alınıyorsunuz ki?” diye sordu. “Bence söyledikleri oldukça yerindeydi.” Elini usulca bacağına indirip, baldırındaki kında duran billurbıçağa dokundu.  </p>
			<p class="paragraf">Bankacı ateş saçan gözlerini Jessica’ya çevirdi. Paul masadakiler artık ona bakmaz olunca rahatlamıştı; Jessica onun rahat hareket edebilmek için sandalyesini geriye ittiğini gördü. Paul şifreli mesajı almıştı. “Genel”, dövüşe hazırlan demekti.  </p>
			<p class="paragraf">Jessica’ya soran gözlerle bakan Kynes, Tuek’e gizlice el işareti yaptı.  </p>
			<p class="paragraf">Kaçakçı ayağa kalkıp kulplu sürahisini kaldırdı. “Sürahimi genç Paul Atreides’e kaldırıyorum,” dedi. “Çocuk gibi görünse de, erkek gibi davranıyor.”  </p>
			<p class="paragraf">Jessica, <span class="CharOverride-2">Neden bu işe karışıyorlar? </span>diye merak etti.  </p>
			<p class="paragraf">Bankacı şimdi Kynes’a bakıyordu; Jessica ajanın yüzünde tekrar korku belirdiğini gördü.  </p>
			<p class="paragraf">Masadakiler kulplu sürahilerini kaldırmaya başladı.  </p>
			<p class="paragraf">Jessica,<span class="CharOverride-2"> </span><span class="CharOverride-2">İnsanlar</span><span class="CharOverride-2"> Kynes’ı dinliyor, </span>diye düşündü. <span class="CharOverride-2">Bize Paul’ün yanında olduğunu gösterdi. Gücünün sırrı ne? Değişim Yargıcı olması olamaz. Bu geçici bir şey. Memur olması da olamaz.  </span></p>
			<p class="paragraf">Elini billurbıçağın sapından çekip, kulplu sürahisini Kynes’a doğru kaldırdı; Kynes aynı şekilde karşılık verdi.  </p>
			<p class="paragraf">Yalnızca Paul ile bankacı –Jessica, <span class="CharOverride-2">Suu-suu! Ne salakça bir lakap!</span> diye düşündü– sürahilerini kaldırmamıştı. Bankacı, Kynes’a bakmayı sürdürmekteydi. Paul ise tabağına bakıyordu.  </p>
			<p class="paragraf">Paul, <span class="CharOverride-2">Ben gereken şekilde davranıyordum, </span>diye düşündü. <span class="CharOverride-2">Niye karışıyorlar ki?</span> En yakınındaki erkek konuklara baktı. <span class="CharOverride-2">Annem dövüşe hazırlan dedi. Ama kime karşı? Şu bankacının saldıracağını hiç sanmam.  </span></p>
			<p class="paragraf">Halleck kıpırdandı ve karşısındaki konukların başlarının yukarısına bakarak, sanki ortaya konuşuyormuş gibi “Toplumumuzda insanlar alıngan olmamalıdır,” dedi. “Bu genellikle intihar demektir.” Yanında oturan damıtıcı-giysi imalatçısının kızına baktı. “Aynı fikirde değil misiniz hanımefendi?”  </p>
			<p class="paragraf">“Ah, evet. Evet. Kesinlikle katılıyorum,” dedi kız. “Çok fazla şiddet var. Tiksiniyorum. Çoğunlukla insanlar hakaret etmek istemiyor aslında, ama yine de bir sürü kişi ölüyor. Bu çok saçma.”  </p>
			<p class="paragraf">“Sahiden de saçma,” dedi Halleck.  </p>
			<p class="paragraf">Jessica kızın neredeyse kusursuz rol yaptığını fark etmişti. <span class="CharOverride-2">Bu boş kafalı </span><span class="CharOverride-2">küçük kız aslında boş kafalı </span><span class="CharOverride-2">küçük bir kız filan değil,</span> diye düşündü. O zaman Paul’e yönelik gerçek tehdidi kavradı ve Halleck’in de bu tehdidi algılamış olduğunu fark etti. Paul’ü seksle tuzağa düşürmeye çalışmışlardı. Jessica rahatladı. Bunu ilk fark eden oğlu olmuştu muhtemelen. Aldığı eğitim sayesinde, bu apaçık tuzağı fark etmiş olmalıydı.  </p>
			<p class="paragraf">Kynes bankacıya, “Yine özür dilemen gerekmez mi?” diye sordu.  </p>
			<p class="paragraf">Bankacı, Jessica’ya bakıp pis pis sırıtarak, “Leydim, korkarım şarabınızı fazla kaçırdım,” dedi. “Böyle sert içkilere alışık değilim.”  </p>
			<p class="paragraf">Adamın sesindeki öfke ve tehdidi fark eden Jessica tatlılıkla karşılık verdi: “Yabancılar tanıştığında, birbirlerine karşı oldukça hoşgörülü olmalıdırlar; çünkü âdetleri ve aldıkları eğitim farklıdır.”  </p>
			<p class="paragraf">“Teşekkürler Leydim,” dedi bankacı.  </p>
			<p class="paragraf">Damıtıcı-giysi imalatçısının yanındaki siyah saçlı kadın, Jessica’ya eğildi: “Dük burada emniyette olduğumuzu söyledi. Umarım başka kavga çıkmaz.”  </p>
			<p class="paragraf">Jessica, <span class="CharOverride-2">Konuşmayı bu yöne çekmesi emredilmiş,</span> diye düşündü.  </p>
			<p class="paragraf">“Anlaşılan önemli bir sorun yok,” dedi. “Ama Dük’ün bugünlerde bizzat uğraşması gereken öyle çok mesele var ki. Atreideslerle Harkonnenlar arasındaki düşmanlık sürdükçe, asla tedbiri elden bırakamayız. Dük <span class="CharOverride-2">kanlı</span> güdüyor. Arrakis’te tek bir Harkonnen ajanını bile sağ bırakmayacak elbette.” Lonca Bankası ajanına göz attı. “Bu geleneklere tamamen uygun.” Bakışlarını Kynes’a çevirdi. “Öyle değil mi Dr. Kynes?”  </p>
			<p class="paragraf">“Haklısınız,” dedi Kynes.  </p>
			<p class="paragraf">Damıtıcı-giysi imalatçısı yanındaki kadını yavaşça geriye çekti. Kadın ona bakıp “Şimdi bir şeyler yemek istiyorum,” dedi. “Az önce yediğin kuş etli yemeğin aynısından istiyorum.”  </p>
			<p class="paragraf">Jessica bir hizmetçiye eliyle işaret yaptıktan sonra bankacıya döndü: “Kuşlardan ve alışkanlıklarından bahsetmiştiniz beyefendi. Arrakis öyle ilginç bir yer ki. Söyler misiniz, baharat nerelerde bulunur? Avcılar çölün içlerine kadar gider mi?”  </p>
			<p class="paragraf">“Yo, hayır Leydim,” dedi bankacı. “Çölün içleri hakkında pek bir şey bilmiyoruz. Güney bölgeleriniyse neredeyse hiç bilmiyoruz.”  </p>
			<p class="paragraf">“Güneyde zengin bir baharat kütlesi yatağı olduğuna dair bir efsane var,” dedi Kynes. “Ama bir şarkıda kullanmak için uydurulduğundan şüpheleniyorum. Bazen gözüpek baharat avcılarının orta kuşağın sınırına kadar gittikleri oluyor, ama bu çok tehlikeli; oralarda kaybolmak işten bile değil, ayrıca sık sık fırtına çıkar. Kalkan Duvarı üslerinden uzaklaştıkça ölü sayısı artar. Fazla güneye gitmek asla kârlı değildir. Hava uydumuz olsaydı, belki...”  </p>
			<p class="paragraf">Bewt başını kaldırıp, dolu ağızla konuştu: “Fremenlerin oraya gittiği söyleniyor; her yere gidiyorlarmış... Güney enlemlerinde bile sızıntılar ve yudum-kuyuları arıyorlarmış.”  </p>
			<p class="paragraf">Jessica, “Sızıntılar ve yudum-kuyuları mı?” diye sordu.  </p>
			<p class="paragraf">Kynes hemen atıldı: “Saçma sapan söylentiler Leydim. Bunlar başka gezegenlerde bulunsa da Arrakis’te bulunmaz. Sızıntılar, yeraltındaki suyun yeryüzüne çıktığı ya da kazılarak ulaşılabilecek derinlikte olduğu yerlerdir; bunları birtakım belirtilere bakarak bulmak mümkündür. Yudum-kuyuları ise pipetle su içilebilen yerlerdir, en azından öyle söyleniyor.”  </p>
			<p class="paragraf">Jessica, <span class="CharOverride-2">Yalan söylüyor,</span> diye düşündü.  </p>
			<p class="paragraf">Pauy, <span class="CharOverride-2">Niye yalan söylüyor?</span> diye merak etti.  </p>
			<p class="paragraf">“Çok ilginç,” dedi Jessica. <span class="CharOverride-2">Buradakiler ne ilginç tabirler kullanıyor. Batıl inançlara ne kadar bağlı olduklarını kendi ağızlarıyla ele verdiklerini bilmiyorlar,</span> diye düşündü.  </p>
			<p class="paragraf">“Işıltı kentlerden gelir, bilgelikse çölden demiştiniz,” dedi Paul.  </p>
			<p class="paragraf">“Arrakis’te atasözlerinin bini bir paradır,” dedi Kynes.  </p>
			<p class="paragraf">Jessica tam yeni bir soru soracakken, bir uşak yanına gelip eğilerek bir mesaj uzattı. Kâğıdı açınca Dük’ün el yazısını ve şifre işaretlerini gören Jessica mesajı okudu.  </p>
			<p class="paragraf">“Dük’ümüz her şeyin yolunda olduğunu söylüyor,” dedi. “Gitmesine sebep olan mesele halledilmiş. Kayıp taşıyıcı bulunmuş. Mürettebatın içindeki bir Harkonnen ajanı diğerlerini esir alıp aracı bir kaçakçı üssüne götürmüş; taşıyıcıyı orada satmayı umuyormuş. Hem adamlar hem de araç bize iade edilmiş.” Tuek’e bakıp başıyla onayladı.  </p>
			<p class="paragraf">Tuek aynı şekilde karşılık verdi.  </p>
			<p class="paragraf">Jessica mesajı katlayıp yenine sıkıştırdı.  </p>
			<p class="paragraf">“Çatışma çıkmadığına sevindim,” dedi bankacı. “Halk Atreideslerin barış ve refah getireceğini umuyor.”  </p>
			<p class="paragraf">“Özellikle de refah,” dedi Bewt.  </p>
			<p class="paragraf">Jessica, “Artık tatlılarımızı yiyelim mi?” diye sordu. “Aşçımıza bir Caladan tatlısı hazırlattım: Dolsa soslu pongi sütlacı.”  </p>
			<p class="paragraf">Damıtıcı-giysi imalatçısı “Nefis olsa gerek,” dedi. “Onun da tarifini alabilir miyim?”  </p>
			<p class="paragraf">“İstediğiniz her tarifi alabilirsiniz,” dedi Jessica. Daha sonra Hawat’a bu adamdan bahsetmeye karar verdi. Damıtıcı-giysi imalatçısı korkak ve hırslı bir adamdı, satın alınabilirdi.  </p>
			<p class="paragraf">Etrafındakiler gevezeliğe başladı: “Kumaşı ne güzel...” “Mücevheri yüzük yaptırıyor...” “Önümüzdeki çeyrekte üretimi artırmayı deneyebiliriz...”  </p>
			<p class="paragraf">Jessica tabağına bakarak, Leto’nun mesajının şifreli kısmını düşündü: “Harkonnenlar bir gemi dolusu lazer silahı getirmeye çalıştı. Onları yakaladık. Ama başka silahlar getirmiş olabilirler. Kalkanları pek önemsemedikleri ortada. Gerekli tedbirleri alın.”  </p>
			<p class="paragraf">Jessica lazer silahlarını düşündü. Akkor ışınları kalkanla korunmayan her şeyi kesebilirdi. Bir kalkana ateş edilirse hem lazer silahı hem de kalkan patlardı, ama bu Harkonnenları pek kaygılandırmıyor gibiydi. Neden? Bir lazer silahı-kalkan patlamasının sonucu öngörülemezdi; atomiklerden daha güçlü olabilirdi, ama yalnızca silahı ateşleyenle kalkanlı hedefini öldürmesi de mümkündü.  </p>
			<p class="paragraf">Bu belirsizlikler Jessica’yı rahatsız etmişti.  </p>
			<p class="paragraf">“O taşıyıcıyı bulacağımızı biliyordum,” dedi Paul. “Babam bir sorunu çözmeyi kafasına koydu mu mutlaka çözer. Bunu Harkonnenlar da öğrenmeye başlıyor.”  </p>
			<p class="paragraf">Jessica, <span class="CharOverride-2">Böbürleniyor,</span> diye düşündü. <span class="CharOverride-2">Böbürlenmemeli. Bu gece lazer silahlarından korunmak için yerin epey altında uyuyacak birinin böbürlenmeye hakkı yok.  </span></p>
		</div>
</body>
</html>