<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>6-36</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x6" xml:lang="tr-TR">
		<div class="Basic-Text-Frame">
			<p class="split">  </p>
			<p class="paragraf ParaOverride-3"><span class="CharOverride-2">İlerleme fikri, bizi geleceğin dehşetinden koruyan bir koruma mekanizmasıdır.  </span></p>
			<p class="paragraf ParaOverride-9">—PRENSES IRULAN,   </p>
			<p class="paragraf ParaOverride-9">“Muad’Dib’in Toplu Özdeyişleri”  </p>
			<p class="paragbos">  </p>
			<p class="paragraf">Feyd-Rautha Harkonnen on yedinci doğumgününde, aile oyunlarında yüzüncü köle-gladyatörünü öldürdü. Bunu izlemek için İmparatorluk Sarayı’ndan Harkonnenların yurdu Giedi Prime’a gelen konuklar –Kont ve Leydi Fenring– o ikindi vakti üçgen şeklindeki arenanın üstündeki altın locada, Harkonnen ailesinin fertleriyle birlikte oturmaya davet edilmişti.  </p>
			<p class="paragraf">Na-Baron’un doğumgünü şerefine ve tüm Harkonnenlar ile kullarına veliahtın Feyd-Rautha olduğunu hatırlatmak maksadıyla, Giedi Prime’da tatil ilan edilmişti. Yaşlı Baron o gün gezegendeki herkesin dinlenmesini emretmişti, hanedanlık şehri Harko’da da halk kutlama yapıyormuş gibi görünmesi için çaba harcanmıştı; binalarda bayraklar dalgalanıyordu, Saray Yolu’nun duvarları boyanmıştı.  </p>
			<p class="paragraf">Ama Kont Fenring ile eşi ana yoldan çıktıklarında çöp yığınları, karanlık ve çamurlu sokaklar, rengi atmış kahverengi duvarlar gördüler; halkın korkuyla, usulca kaçıştığına dikkat ettiler.  </p>
			<p class="paragraf">Baron’un mavi duvarlı kalesinde her şey mükemmeldi, ama Kont ile eşi bunun bedelini görebiliyorlardı. Her yerde muhafızlar vardı; ellerindeki silahların parlaklığı, bu işten anlayanlara, sık sık kullanıldıklarını gösteriyordu. Kalenin içinde bile, bölümler arasında kontrol noktaları vardı. Hizmetçilerin askeri eğitim aldığı yürüyüş tarzlarından, omuzlarının duruşundan... gözlerini dikip bakmalarından anlaşılıyordu.  </p>
			<p class="paragraf">Kont şifreli konuşarak eşine, “Baron baskı altında,” diye mırıldandı. “Dük Leto’dan kurtulmanın bedelinin ne kadar ağır olduğunu yeni yeni anlamaya başlıyor.”  </p>
			<p class="paragraf">“Sana bir ara anka kuşu efsanesini anlatmalıyım,” dedi eşi.  </p>
			<p class="paragraf">Kalenin kabul salonundaydılar; aile oyunlarını izlemek üzere arenaya götürülmeyi bekliyorlardı. Burası geniş bir salon değildi –uzunluğu kırk, genişliği yirmi metre kadardı–; ama yan duvarlar boyunca uzanan sahte sütunlar ve tavanın hafifçe kubbeli olması, aslından çok daha geniş olduğu izlenimi uyandırıyordu.  </p>
			<p class="paragraf">“Ahhh, işte Baron geliyor,” dedi Kont.  </p>
			<p class="paragraf">Salonun diğer ucunda beliren Baron süspansör kullanmak zorunda olduğundan her zamanki gibi tuhaf bir şekilde sekerek, havada süzülerek yaklaşıyordu. Çifte gerdanı inip kalkıyor, turuncu kaftanının altındaki süspansörler hafifçe sarsılarak yer değiştiriyordu. Parmaklarındaki yüzükler ve kaftanına işlenmiş ateş opalleri parlıyordu.  </p>
			<p class="paragraf">Baron’un yanında Feyd-Rautha yürüyordu. Siyah kâkülleri ona donuk gözleriyle hiç uyuşmayan neşeli bir hava katıyordu. Dar siyah tünik ve bol pantolon giymişti. Küçük ayaklarında yumuşak tabanlı terlikler vardı.  </p>
			<p class="paragraf">Leydi Fenring o delikanlının duruşunu ve tüniğinin altında hareket eden kaslarını incelerken, <span class="CharOverride-2">İşte asla kendini salıp da şişmanlamayacak biri</span>, diye düşündü.  </p>
			<p class="paragraf">Baron karşılarına gelince durup Feyd-Rautha’nın kolunu tutarak, “Yeğenim, na-Baron, Feyd-Rautha Harkonnen,” dedi. Sonra bebeksi yüzünü Feyd-Rautha’ya çevirdi: “Kont ve Leydi Fenring; sana bahsetmiştim.”  </p>
			<p class="paragraf">Feyd-Rautha başını hafifçe eğerek selam verdi. Leydi Fenring’e baktı. Leydi Fenring altın sarısı saçlı ve fidan gibiydi; kusursuz vücudunun üstüne açık kahverengi, dökümlü bir elbise giymişti... sade giyinmiş, takı takmamıştı. Feyd-Rautha’nın bakışına grimsi yeşil gözleriyle bakarak karşılık verdi. Bene Gesseritlere özgü sakin duruşu, delikanlıyı biraz rahatsız etmişti.  </p>
			<p class="paragraf">“Mmmm,” dedi Kont. Feyd-Rautha’yı süzdü. “Mmmm, ne mükemmel bir delikanlı, değil mi canım?” Baron’a baktı. “Sevgili Baron, bu mükemmel delikanlıya bizden bahsettiğinizi söylediniz. Ne demiştiniz acaba?”  </p>
			<p class="paragraf">“Yeğenime İmparator’un sizi el üstünde tuttuğunu söyledim Kont Fenring,” dedi Baron. <span class="CharOverride-2">Ona iyi bak Feyd!</span> diye düşündü. <span class="CharOverride-2">Tavşan gibi davranan bir katil... en tehlikelisi budur.  </span></p>
			<p class="paragraf">“Ah, evet!” dedi Kont; eşine bakarak gülümsedi.  </p>
			<p class="paragraf">Feyd-Rautha adamın tavırlarını ve sözlerini aşağılayıcı bulmuştu. Adam inceden hakaret eder gibiydi. Delikanlı, Kont’a odaklandı: Kont güçsüz görünen, ufak tefek bir adamdı. Gelincik suratlıydı... koyu renk gözleri fazla iriydi. Şakaklarına kır düşmüştü. Hareketlerini takip etmek güçtü... biriyle konuşurken, elini veya başını diğer tarafa çeviriyordu.  </p>
			<p class="paragraf">Kont, Baron’un omzuna bakarak, “Mmmmm, böyle mükemmel insanlar, mmm, artık pek kalmadı,” dedi. “Dört dörtlük bir, hımm, veliaht seçmişsiniz... kutlarım. Hele ağabeyini düşününce.”  </p>
			<p class="paragraf">“Çok naziksiniz,” dedi Baron. Eğilerek selam verdi; ama Feyd-Rautha amcasının gözlerine bakınca, asıl hislerinin çok farklı olduğunu anladı.  </p>
			<p class="paragraf">“İroni, mmm, yaptığınızda, ahh, derin düşüncelere, hımm, dalmışsınız demektir,” dedi Kont.  </p>
			<p class="paragraf">Feyd-Rautha, <span class="CharOverride-2">İşte yine </span><span class="CharOverride-2">aynı şeyi yapıyor,</span> diye düşündü. <span class="CharOverride-2">Sanki hakaret ediyor, ama karşı çıkılacak bir şey söylemiyor.  </span></p>
			<p class="paragraf">Feyd-Rautha adamın konuşmasını dinlerken, başı lapanın içine bastırılıyormuş gibi bir hisse kapılıyordu... adamın mmmm deyip durması canını sıkıyordu. Dikkatini tekrar Leydi Fenring’e yöneltti.  </p>
			<p class="paragraf">“Biz, ahh, bu delikanlının zamanını çalıyoruz,” dedi Leydi Fenring. “Anladığım kadarıyla bugün arenaya çıkacak.”  </p>
			<p class="paragraf">Feyd-Rautha, <span class="CharOverride-2">İmparatorluk</span><span class="CharOverride-2"> hareminin hurileri adına, bu ne muhteşem bir kadın!</span> diye düşündü. “Bugün sizin için öldüreceğim Leydim,” dedi. “İzninizle, arenada zaferimi size adayacağım.”  </p>
			<p class="paragraf">Kadın onun bakışlarına sakince karşılık verdi, ama sesi kırbaç gibiydi: “İzin vermiyorum.”  </p>
			<p class="paragraf">“Feyd!” dedi Baron. <span class="CharOverride-2">Şu hınzırın yaptığına bak!</span> diye düşündü. <span class="CharOverride-2">Bu katil Kont’un onu düelloya davet etmesini mi istiyor?  </span></p>
			<p class="paragraf">Ama Kont gülümseyip, “Mmmmm,” demekle yetindi.  </p>
			<p class="paragraf">“Feyd, artık arenaya hazırlanmanın vakti geldi,” dedi Baron. “Dinlenmelisin; sakın aptalca risklere de atılma.”  </p>
			<p class="paragraf">Feyd-Rautha eğilerek selam verdi; yüzü öfkeden kararmıştı. “Her şey istediğin gibi olacak amca,” dedi. Kont Fenring’e başıyla veda etti. “Beyefendi.” Sonra Leydi’ye döndü: “Leydim.” Dönüp uzun adımlarla salondan çıkarken, çift kanatlı kapının yanında toplanmış Küçük Hanedan mensuplarına doğru dürüst bakmadı bile.  </p>
			<p class="paragraf">Baron, “Öyle genç ki,” diyerek iç geçirdi.  </p>
			<p class="paragraf">“Mmmm, ah, hakikaten öyle,” dedi Kont.  </p>
			<p class="paragraf">Leydi Fenring şöyle düşündü: <span class="CharOverride-2">O delikanlı, Rahibe Ana’nın bahsettiği kişi olabilir mi? Bu korumamız gereken bir soy mu?  </span></p>
			<p class="paragraf">“Arenaya gitmemize bir saatten fazla zaman var,” dedi Baron. “Kont Fenring, isterseniz biraz sohbet edelim.” Tombul başını yana eğdi. “Konuşacak çok şey var; epey ilerleme kaydettik.”  </p>
			<p class="paragraf"><span class="CharOverride-2">Bakalım İmparator’un ayakçısı, getirdiği mesajı açıkça söylemeden nasıl iletecek?</span> diye düşündü.  </p>
			<p class="paragraf">Kont, eşine döndü: “Mmmm, şey, bize biraz, ahh, izin verir misin canım?”  </p>
			<p class="paragraf">“Her gün, her saat değişim getirir,” dedi Leydi. “Mmmm.” Baron’a tatlı tatlı gülümsedikten sonra sırtını döndü. Salonun ucundaki çift kanatlı kapıya doğru yürümeye başladı; sırtını dimdik tutup soylu bir edayla yürürken, uzun eteği hışırdıyordu.  </p>
			<p class="paragraf">Baron Küçük Hanedan mensuplarının Leydi’nin yaklaştığını görünce konuşmayı kestiklerini, gözleriyle onu takip ettiklerini fark etti. <span class="CharOverride-2">Bene Gesseritler!</span> diye düşündü. <span class="CharOverride-2">Topunun köküne kibrit suyu!  </span></p>
			<p class="paragraf">“Soldaki şu iki sütunun arasında bir sessizlik konisi var,” dedi Baron. “Orada rahatça konuşabiliriz.” Seke seke önden gidip o ses geçirmez alana girince, kalenin sesleri boğuklaşıp hafifledi.  </p>
			<p class="paragraf">Kont, Baron’un peşinden gitti; dudakları okunmasın diye duvara döndüler.  </p>
			<p class="paragraf">“Sardaukarlara Arrakis’i terk etmelerini emretmenizden hoşlanmadık,” dedi Kont.  </p>
			<p class="paragraf">Baron, <span class="CharOverride-2">Açık konuşuyor! </span>diye düşündü.  </p>
			<p class="paragraf">“Sardaukarlar daha fazla kalsa, İmparator’un bana yardım ettiğini başkalarının öğrenmesi riski doğardı,” dedi Baron.  </p>
			<p class="paragraf">“Ama yeğeniniz Rabban, Fremen sorununu çözebilecek gibi görünmüyor.”  </p>
			<p class="paragraf">Baron, “İmparator ne istiyor ki?” diye sordu. “Arrakis’te en fazla bir avuç Fremen kalmıştır. Güney çölünde yaşanmaz. Kuzey çölünde ise devriyelerimiz sürekli kol geziyor.”  </p>
			<p class="paragraf">“Güney çölünün yaşanmaz olduğunu kim söyledi?”  </p>
			<p class="paragraf">“Sizin gezegenbilimciniz söyledi, sevgili Kont.”  </p>
			<p class="paragraf">“Ama Doktor Kynes öldü.”  </p>
			<p class="paragraf">“Ah, evet... ne acı.”  </p>
			<p class="paragraf">“Güney çölü üstünde yapılan bir uçuştan aldığımız rapora göre, orada bitkilerin yaşadığına dair belirtiler var,” dedi Kont.  </p>
			<p class="paragraf">“Lonca uzaydan inceleme yapmayı kabul etti mi peki?”  </p>
			<p class="paragraf">“Bunun mümkün olamayacağını biliyorsunuz Baron. İmparator Arrakis’i resmi olarak gözetleyemez.”  </p>
			<p class="paragraf">“Benim de buna param yetmez. Bu uçuşu kim yapmış?”  </p>
			<p class="paragraf">“Bir... kaçakçı.”  </p>
			<p class="paragraf">“Biri size yalan söylemiş Kont,” dedi Baron. “Kaçakçılar güneyde Rabban’ın adamlarından daha kolay gezemez. Orada fırtınalar, kum statiği filan var, biliyorsunuz. Yol işaretleri de konulur konulmaz devriliyor.”  </p>
			<p class="paragraf">“Statik türlerini başka zaman konuşuruz,” dedi Kont.  </p>
			<p class="paragraf">Baron, <span class="CharOverride-2">Ahhhh,</span> diye düşündü. Sert bir sesle “Hesaplarımda yanıldığımı mı söylüyorsunuz?” diye sordu.  </p>
			<p class="paragraf">“Yanıldıysanız mazeretiniz olamaz,” dedi Kont.  </p>
			<p class="paragraf">Baron, <span class="CharOverride-2">Beni sinirlendirmeye çalışıyor,</span> diye düşündü. Sakin olmak için iki derin nefes aldı. Kendi terinin kokusunu alıyordu, kaftanının altındaki süspansör kayışı da birden belini sıkmaya ve kaşındırmaya başlamıştı.  </p>
			<p class="paragraf">“İmparator, odalıkla oğlanın ölümüne kızmış olamaz,” dedi Baron. “Çöle kaçmışlardı. Fırtına vardı.”  </p>
			<p class="paragraf">“Evet, işinize gelen öyle çok kaza oldu ki,” dedi Kont.  </p>
			<p class="paragraf">“Konuşma tarzınızı beğenmedim Kont,” dedi Baron.  </p>
			<p class="paragraf">“Öfkeyle şiddet farklı şeylerdir,” dedi Kont. “Sizi uyarıyorum: Burada başıma talihsiz bir kaza gelecek olursa, Arrakis’te yaptıklarınızı bütün Büyük Hanedanlar öğrenir. Nasıl dolaplar çevirdiğinizden epeydir şüpheleniyorlar zaten.”  </p>
			<p class="paragraf">“Hatırlayabildiğim kadarıyla çevirdiğim en son dolap, çok sayıda Sardaukar lejyonunu Arrakis’e götürmekti,” dedi Baron.  </p>
			<p class="paragraf">“Bununla İmparator’a şantaj yapabileceğinizi mi sanıyorsunuz?”  </p>
			<p class="paragraf">“Bunu aklımdan bile geçirmemiştim!”  </p>
			<p class="paragraf">Kont gülümsedi. “Bazı Sardaukar kumandanları, Fremen pisliklerle savaşmak için oraya izinsiz gittiklerini söyleyebilir.”  </p>
			<p class="paragraf">“Buna kim inanır ki?” dedi Baron. Ama bu tehdit onu sarsmıştı. <span class="CharOverride-2">Sardaukarlar gerçekten bu kadar disiplinli mi?</span> diye merak etti.  </p>
			<p class="paragraf">“İmparator hesaplarınızı denetlemek istiyor,” dedi Kont.  </p>
			<p class="paragraf">“Ne zaman isterse.”  </p>
			<p class="paragraf">“Ah... itiraz etmiyor musunuz?”  </p>
			<p class="paragraf">“Kesinlikle hayır. CHOAM Şirketi yöneticiliği hesaplarımı istediği kadar inceleyebilir.” <span class="CharOverride-2">Bana yanlış bir suçlama yaparsa, ortalığı ayağa kaldırabilirim. “Bakın, bana haksızlık yapılıyor,” diyebilirim. Böylece, daha sonraki suçlamaları doğru bile olsa, Büyük Hanedanlar ona inanmaz.  </span></p>
			<p class="paragraf">Kont, “Hesaplarınız titizlikle incelenecek,” diye mırıldandı.  </p>
			<p class="paragraf">Baron, “İmparator niye Fremenlerin kökünü kazımak istiyor?” diye sordu.  </p>
			<p class="paragraf">“Konuyu değiştirmek istiyorsunuz ha?” Kont omuz silkti. “Bunu Sardaukarlar istiyor, İmparator değil. Sardaukarların öldürme egzersizi yapması gerek... yarım kalmış işlerden de nefret ederler.”  </p>
			<p class="paragraf">Baron, <span class="CharOverride-2">Arkasında kana susamış katiller olduğunu hatırlatarak bana gözdağı mı vermek istiyor?</span> diye merak etti.  </p>
			<p class="paragraf">“İş yapmak için birilerini öldürmek illa ki gerekir,” dedi Baron. “Ama bir yere kadar. Baharat toplayacak birileri kalmalı.”  </p>
			<p class="paragraf">Kont kesik bir kahkaha attı. “Fremenleri ehlileştirebileceğinizi mi sanıyorsunuz?”  </p>
			<p class="paragraf">“Sayıları uğraşmaya değecek kadar fazla olmadı hiç,” dedi Baron. “Ama öldürülmeleri halkımın geri kalanını rahatsız ediyor. Bu mesele öyle bir noktaya geldi ki, sonunda Arrakis sorununa başka bir çözüm aramak zorunda kalabilirim sevgili Fenring. İlhamımı İmparator’dan aldığımı da itiraf etmeliyim.”  </p>
			<p class="paragraf">“Öyle mi?”  </p>
			<p class="paragraf">“İmparator’un hapishane gezegeni Salusa Secundus ilham verdi.”  </p>
			<p class="paragraf">Kont ona dikkatle baktı; gözleri parlıyordu. “Arrakis ile Salusa Secundus’un birbiriyle ne alakası var?”  </p>
			<p class="paragraf">Baron, Fenring’in ne kadar dikkatli baktığını fark etmişti; “Henüz bir alakaları yok,” dedi.  </p>
			<p class="paragraf">“Henüz mü?”  </p>
			<p class="paragraf">“Siz de kabul edersiniz ki, Arrakis’teki iş gücünü artırmanın yollarından biri... orayı bir hapishane gezegenine dönüştürmek.”  </p>
			<p class="paragraf">“Mahkûm sayısında artış mı bekliyorsunuz?”  </p>
			<p class="paragraf">Baron, “Halk huzursuz,” diye itiraf etti. “Onları epey sömürmek zorunda kalıyorum Fenring. Sonuçta ortak güçlerimizi Arrakis’e nakletmek için o kahrolası Lonca’ya ödediğim parayı biliyorsunuz. O parayı bir yerden çıkarmalıyım.”  </p>
			<p class="paragraf">“İmparator’un iznini almadan Arrakis’i bir hapishane gezegenine dönüştürmenizi tavsiye etmem Baron.”  </p>
			<p class="paragraf">“Bunu tabii ki yapmam,” dedi Baron. Fenring’in sesinin birden buz gibi olması dikkatini çekmişti.  </p>
			<p class="paragraf">“Bir şey daha,” dedi Kont. “Dük Leto’nun mentatı Thufir Hawat’ın ölmediğini ve hizmetinizde çalıştığını öğrendik.”  </p>
			<p class="paragraf">“Ziyan olmasına içim el vermedi,” dedi Baron.  </p>
			<p class="paragraf">“Sardaukar kumandanımıza yalan söylediniz... Hawat’ın öldüğünü söylediniz.”  </p>
			<p class="paragraf">“Masum bir yalandı, sevgili Kont. Onunla uzun bir tartışmaya girmek istemedim.”  </p>
			<p class="paragraf">“Gerçek hain Hawat mıydı?”  </p>
			<p class="paragraf">“Hayır, kesinlikle hayır! Hain, sahte doktordu.” Baron boynunun terini sildi. “Durumumu anlamalısınız Fenring; mentatsız kalmıştım. Bunu biliyorsunuz. İlk kez mentatsız kalıyordum. Çok rahatsız ediciydi.”  </p>
			<p class="paragraf">“Hawat’ı kendi tarafınıza geçirmeyi nasıl başardınız?”  </p>
			<p class="paragraf">“Dük’ü ölmüştü.” Baron kendini gülümsemeye zorladı. “Hawat’tan korkmamıza gerek yok, sevgili Kont. Ona kalıcı bir zehir içirdik. Yemeklerine panzehir katıyoruz. Panzehiri almazsa, zehir harekete geçer ve onu birkaç günde öldürür.”  </p>
			<p class="paragraf">“Panzehiri kesin,” dedi Kont.  </p>
			<p class="paragraf">“Ama Hawat çok işime yarıyor!”  </p>
			<p class="paragraf">“Kimsenin bilmemesi gereken şeyler biliyor.”  </p>
			<p class="paragraf">“İmparator’un yaptıklarının öğrenilmesinden korkmadığını söylemiştiniz.”  </p>
			<p class="paragraf">“Benimle oyun oynamayın Baron!”  </p>
			<p class="paragraf">“İmparatorluk mührü taşıyan bir emir alırsam uyarım,” dedi Baron. “Ama kaprislerinize boyun eğecek değilim.”  </p>
			<p class="paragraf">“Kapris mi yapıyorum sizce?”  </p>
			<p class="paragraf">“Başka ne olabilir ki? İmparator’un da bana borcu var Fenring. Onu o baş belası Dük’ten kurtardım.”  </p>
			<p class="paragraf">“Birkaç Sardaukar’ın yardımıyla.”  </p>
			<p class="paragraf">“İmparator işin içinde olduğunu belli etmemek için adamlarına başka hangi Hanedan’ın üniformasını giydirebilirdi ki?”  </p>
			<p class="paragraf">“İmparator da kendine aynı soruyu sordu Baron, ama biraz farklı bir vurguyla.”  </p>
			<p class="paragraf">Baron, Fenring’i süzdü; adamın çenesini sıktığını, kendine zor hâkim olduğunu gördü. “Ahhh, haydi ama. İmparator bana karşı gizli bir saldırıya geçebileceğini sanmıyordur herhalde?”  </p>
			<p class="paragraf">“Bunun gerekli olmayacağını umuyor.”  </p>
			<p class="paragraf">“İmparator onun için tehlikeli olduğuma inanıyor olamaz!” Baron kızmış ve üzülmüş numarası yaparken şöyle düşündü: <span class="CharOverride-2">Beni haksız yere suçlasın bakalım! Böylece göğsümü döve döve, haksızlığa uğradığımı haykıra haykıra tahta çıkabilirim.  </span></p>
			<p class="paragraf">Kont’un sesi soğuklaştı: “İmparator aklının söylediklerine inanıyor.”  </p>
			<p class="paragraf">“İmparator beni Landsraad Yüce Divanı’nda hainlikle suçlamaya cesaret edebilir mi?” Baron soluğunu tuttu; yanıtın evet olmasını umuyordu.  </p>
			<p class="paragraf">“İmparator’un herhangi bir şeye cesaret etmesine gerek yok.”  </p>
			<p class="paragraf">Baron yüz ifadesini gizlemek için sırtını döndü. <span class="CharOverride-2">Tahta oturabilirim!</span> diye düşündü. <span class="CharOverride-2">İmparator</span><span class="CharOverride-2"> olabilirim! Beni haksız yere suçlasın! O zaman...</span> <span class="CharOverride-2">Büyük Hanedanları </span><span class="CharOverride-2">rü</span><span class="CharOverride-2">şvet ve tatlı dille etrafımda toplarım. Bayrağımın altında</span><span class="CharOverride-2">, sığınacak yer</span><span class="CharOverride-2"> arayan köylüler gibi toplanırlar. En çok korktukları şey, </span><span class="CharOverride-2">İmparator’un</span><span class="CharOverride-2"> Sardaukarlarının onlara teker teker saldırması.  </span></p>
			<p class="paragraf">“İmparator sizi asla hainlikle suçlamak zorunda kalmayacağını umuyor,” dedi Kont.  </p>
			<p class="paragraf">Baron alaycı konuşmamakta, gücenmiş gibi yapmakta epey zorlansa da, bunu başardı. “Ben sadık bir kulum. Bu sözler beni ifade edemeyeceğim kadar incitti.”  </p>
			<p class="paragraf">“Mmmmmm,” dedi Kont.  </p>
			<p class="paragraf">Baron, Kont’a dönmeden başını salladı. “Arenaya gitme vakti geldi,” dedi.  </p>
			<p class="paragraf">“Haklısınız,” dedi Kont.  </p>
			<p class="paragraf">Sessizlik konisinden yan yana çıkıp, salonun ucundaki Küçük Hanedan mensupları grubuna doğru yürüdüler. Kalenin bir yerinde bir çan ağır ağır çalmaya başladı... arena gösterisine yirmi dakika kaldığını haber veriyordu.  </p>
			<p class="paragraf">Kont yaklaştıkları insanları başıyla göstererek, “Küçük Hanedanlar onlara yol göstermenizi bekliyor,” dedi.  </p>
			<p class="paragraf">Baron, <span class="CharOverride-2">İmalı</span><span class="CharOverride-2"> konuşuyor, </span>diye düşündü.  </p>
			<p class="paragraf">Salon kapısının iki yanına yeni asılmış tılsımlara... boğa kafasına ve müteveffa Dük Leto’nun babasının yağlıboya tablosuna baktı. Bunlar Baron’u tuhaf bir şekilde ürkütüyordu; bu tılsımların... cesaretini göstermeyle meraklı babanın resmiyle onu öldüren boğanın kafasının önce Caladan’daki, sonra da Arrakis’teki salonlarda asılıyken Dük Leto’ya ne hissettirdiğini merak etti.  </p>
			<p class="paragraf">Peşlerinde diğer konuklarla salondan çıkıp bekleme odasına girerlerken Kont “İnsanoğlunun, mmmm, tek bir bilimi vardır,” dedi. Burası beyazlı morlu çinilerle kaplı, yüksek pencereli, dar bir odaydı.  </p>
			<p class="paragraf">Baron, “Neymiş bu bilim?” diye sordu.  </p>
			<p class="paragraf">“Mmmm, şey, hoşnutsuzluk bilimi,” dedi Kont.  </p>
			<p class="paragraf">Arkalarındaki Küçük Hanedan mensupları koyun gibi hep bir ağızdan güldü, ama uşaklar dış kapıyı açınca ve motorların gürültüsü duyulunca kahkahaları kesildi; kapının önünde arabalar diziliydi... flamaları rüzgârda dalgalanıyordu.  </p>
			<p class="paragraf">Baron bu ani gürültüde duyulmak için sesini yükselterek “Kont Fenring, umarım yeğenimin bugünkü performansı sizi hayal kırıklığına uğratmaz,” dedi.  </p>
			<p class="paragraf">“Ben, mmm, sadece beklentiliyim, evet,” dedi Kont. “İnsan şifahi usulde, mmm, karşısındakinin kim olduğuna, ahhh, dikkat etmeli.”  </p>
			<p class="paragraf">İrkilen Baron, şaşkınlığını kapının önündeki merdivenin ilk basamağında tökezleyerek gizledi. <span class="CharOverride-2">Şifahi usûl! Yani İmparator’a karşı işlenen bir suçu bildiren rapor!  </span></p>
			<p class="paragraf">Fakat Kont şaka yapmış gibi gülerek, Baron’un koluna pat pat vurdu.  </p>
			<p class="paragraf">Ama arenaya giderlerken, zırhlı arabasının arka koltuğunda oturan Baron yanındaki Kont’a sık sık kaçamak bakışlar fırlatarak, İmparator’un ayakçısının niye Küçük Hanedan mensuplarının önünde böyle bir şaka yapmaya gerek gördüğünü düşündü. Fenring gereksiz işler yapmayan, boş konuşmayan, hep imalı laflar eden biriydi.  </p>
			<p class="paragraf">Üçgen arenanın üstündeki altın locaya girip oturdular; borular çalınıyordu, tepelerinde ve etraflarında sıra sıra oturmuş insanlar flama sallıyordu, Baron o sırada birden yanıtı buldu.  </p>
			<p class="paragraf">Kont onun kulağına eğilerek, “Sevgili Baron, İmparator’un veliahtınızı resmen onaylamadığını biliyorsunuz, değil mi?” dedi.  </p>
			<p class="paragraf">Baron öyle şaşırdı ki, sanki bir sessizlik konisinin içine girdi. Fenring’e bakakaldı; Kont’un eşinin, loca girişindeki muhafızların arasından geçip aralarına katıldığını hayal meyal gördü.  </p>
			<p class="paragraf">“Buraya gelmemin asıl sebebi bu,” dedi Kont. “İmparator uygun bir veliaht seçip seçmediğinizi öğrenmek istiyor. Bir insanın gerçek yüzünü görmek için arena gibisi yoktur, değil mi?”  </p>
			<p class="paragraf">Baron öfkeyle, “İmparator veliaht seçiminde serbest olacağıma söz vermişti!” dedi.  </p>
			<p class="paragraf">“Bakalım, göreceğiz,” dedi Fenring; dönüp eşini selamladı. Eşi Baron’a gülümseyerek oturdu ve aşağıdaki kumlu alana bakmaya başladı; Feyd-Rautha alana giriyordu... üstünde dar giysiler vardı... siyah eldivenli sağ elinde uzun bir bıçak, beyaz eldivenli sol elindeyse kısa bir bıçak tutuyordu.  </p>
			<p class="paragraf">Leydi Fenring, “Beyaz zehiri, siyah saflığı simgeliyor,” dedi. “Ne tuhaf bir âdet, değil mi aşkım?”  </p>
			<p class="paragraf">“Mmmm,” dedi Kont.  </p>
			<p class="paragraf">Hanedan mensuplarının bulunduğu üst localardan alkışlar yükseldi; durup alkışları kabul eden Feyd-Rautha başını kaldırıp yukarıdaki yüzleri inceledi... kuzenîlerini ve kuzenlerini, yarıkardeşlerini, odalıkları ve dış-freyn akrabalarını gördü. Titreşen rengârenk giysilerin ve bayrakların arasında trompet gibi ses çıkaran öyle çok pembe ağız vardı ki.  </p>
			<p class="paragraf">Feyd-Rautha yan yana, üst üste dizilmiş o suratların, köle-gladyatörün yerine kendisinin kanının döküldüğünü görmekten de mutlu olacaklarını fark etti. Gerçi bu dövüşün sonucu şimdiden belliydi. Gerçek bir tehlike yoktu... ama yine de...  </p>
			<p class="paragraf">Feyd-Rautha kadim geleneğe uyarak, bıçaklarını havaya kaldırıp arenanın üç köşesini selamladı. Beyaz eldivenli elindeki kısa bıçağı (beyaz, zehrin simgesiydi) kınına soktu. Sonra, siyah eldivenli elindeki uzun bıçağı da kınına soktu; bu güya saf bıçak artık saf değildi... Feyd-Rautha bugün tamamen kişisel bir zafer kazanmak için bu siyah bıçağın ucuna gizlice zehir sürmüştü.  </p>
			<p class="paragraf">Vücut kalkanını ayarlaması bir saniye sürdü; kalkanın düzgün çalışıp çalışmadığını anlamak için öylece durup alın derisinin gerilmesini bekledi.  </p>
			<p class="paragraf">Gergin bir andı bu; Feyd-Rautha usta bir gösterici gibi, emin hareketlerle bu ânı uzattı... yardımcılarına ve oyalayıcılara başını salladı, aletlerine göz gezdirdi... sivri ve parlak kancalı, mavi flamalı mızrakları yerli yerindeydi.  </p>
			<p class="paragraf">Feyd-Rautha müzisyenlere işaret verdi.  </p>
			<p class="paragraf">Geçmişin şatafatlılığıyla yüklü, ağır bir marş çalmaya başladı; Feyd-Rautha adamların başına geçti... birlikte arenayı kat edip, amcasını selamlamak üzere locasının dibine gittiler. Feyd-Rautha aşağı atılan tören anahtarını havada yakaladı.  </p>
			<p class="paragraf">Müzik kesildi.  </p>
			<p class="paragraf">Aniden çöken sessizlikte, Feyd-Rautha iki adım gerileyip anahtarı havaya kaldırarak, “Bu gerçeği...” diye bağırdı. Duraksadı; amcasının ne düşündüğünü biliyordu: <span class="CharOverride-2">Bu salak delik</span><span class="CharOverride-2">anlı dövüşü Leydi Fenring’e </span><span class="CharOverride-2">adayıp </span><span class="CharOverride-2">başımızı belaya sokacak!  </span></p>
			<p class="paragraf">“...amcam ve hamim, Baron Vladimir Harkonnen’a adıyorum!” diye haykırdı.  </p>
			<p class="paragraf">Amcasının rahatladığını görmek çok hoşuna gitti.  </p>
			<p class="paragraf">Müzik hızlı bir tempoyla sürdü; Feyd-Rautha adamlarını tedbir kapısına gönderdi, bu kapıdan yalnızca uygun kimlik bilekliğini takanlar geçebilirdi. Feyd-Rautha bu kapıyı asla kullanmamakla ve oyalayıcılara genellikle ihtiyaç duymamakla övünürdü. Ama bugün gerekirse müdahale edebileceklerini bilmek iyiydi, sıradışı planlar bazen sıradışı tehlikeleri beraberinde getirirdi.  </p>
			<p class="paragraf">Arenaya tekrar sessizlik çöktü.  </p>
			<p class="paragraf">Feyd-Rautha dönüp karşısındaki büyük, kırmızı kapıya baktı; gladyatör buradan gelecekti.  </p>
			<p class="paragraf">Özel gladyatör.  </p>
			<p class="paragraf">Thufir Hawat’ın planı basit ve kusursuzdu, takdire şayandı; köle uyuşturulmayacaktı... planın tehlikeli yanı buydu. Ama adamın bilinçaltı koşullandırılmıştı; böylece, kritik bir anda söylenen bir anahtar sözcük, adamın donup kalmasına yol açacaktı. Feyd-Rautha bu hayati önem taşıyan sözcüğü düşünüp, ağzını onu söylermiş gibi hareket ettirdi: “Pislik!” Seyirciler arenadaki kölenin na-Baron’u öldürsün diye, kasıtlı olarak uyuşturulmadığını sanacaktı. Özenle hazırlanmış tüm deliller ise kölecibaşına işaret edecekti.  </p>
			<p class="paragraf">Kırmızı kapının servo motorları çalışmaya başlayınca hafif bir uğultu duyuldu.  </p>
			<p class="paragraf">Feyd-Rautha tüm dikkatini kapıya verdi. Bu ilk an çok kritikti. Dövüşten anlayan biri, gladyatörün kapıda belirdiği andan çok şey öğrenebilirdi. Bütün gladyatörlere elakka uyuşturucusu verilirdi... böylece ölümüne dövüşmeye hazır hale gelirlerdi; ama bıçağı nasıl tuttuklarına, savunma yaparken hangi tarafa döndüklerine, tribünlerdeki seyircilerin farkında olup olmadıklarına bakmak gerekirdi. Bir kölenin başını ne tarafa eğdiği, onun hangi taraftan hamle ve savunma yapacağı konusunda son derece hayati bir ipucu verebilirdi.  </p>
			<p class="paragraf">Kırmızı kapı gürültüyle açıldı.  </p>
			<p class="paragraf">İri yarı, kaslı bir adam arenaya daldı; kafası kazılı, kara gözleri çukurdu. Derisi havuç rengiydi; elakka uyuşturucusu insan derisine bu rengi verirdi, ama Feyd-Rautha adamın derisinin aslında boyanmış olduğunu biliyordu. Kölenin üstünde dar, yeşil, tek parça bir giysi ile kırmızı bir yarımkalkan kemeri vardı... kemerin üstündeki ok işaretinin sola dönük olması, adamın sol tarafının kalkanlı olduğunu gösteriyordu. Bıçağını kılıç gibi tutuyordu; eğitimli bir dövüşçü duruşuyla, bıçağın ucunu biraz öne uzatmıştı. Kalkanlı tarafını Feyd-Rautha ile tedbir kapısının yakınındaki gruba çevirip, arenanın içinde yavaşça ilerlemeye başladı.  </p>
			<p class="paragraf">Feyd-Rautha’nın mızrakçılarından biri, “Bu adamın görünüşünü hiç beğenmedim,” dedi. “Uyuşturulduğuna emin misiniz Lordum?”  </p>
			<p class="paragraf">Feyd-Rautha, “Rengine baksana,” dedi.  </p>
			<p class="paragraf">Bir başka yardımcısı, “Ama dövüşçü gibi duruyor,” dedi.  </p>
			<p class="paragraf">Feyd-Rautha kum zeminde iki adım ilerleyip köleyi inceledi.  </p>
			<p class="paragraf">Oyalayıcılardan biri, “Koluna ne yapmış öyle?” diye sordu.  </p>
			<p class="paragraf">Feyd-Rautha adamın sol ön kolundaki kanlı yaraya baktı; bakışlarını adamın elinden aşağı indirince, yeşil giysinin sol kalçasında, kanla çizilmiş bir figür gördü: bir şahin resmi.  </p>
			<p class="paragraf">Şahin!  </p>
			<p class="paragraf">Feyd-Rautha başını kaldırıp o kara, çukura kaçmış gözlere bakınca, şaşılacak kadar parlak ve dikkatli olduklarını gördü; adam öfkeyle bakıyordu.  </p>
			<p class="paragraf">Feyd-Rautha, <span class="CharOverride-2">Dük Leto’nun Arrakis’te esir aldığımız askerlerinden biri bu!</span> diye düşündü. <span class="CharOverride-2">Sıradan bir gladyatör değil! </span>Tepeden tırnağa ürperdi; yoksa Hawat’ın başka bir planı mı vardı... hile içinde hile içinde hile mi yapmıştı? Üstelik bir tek kölecibaşı suçlanacaktı!  </p>
			<p class="paragraf">Feyd-Rautha’nın başyardımcısı kulağına eğilip, “Bu seferkinin görünüşünü beğenmedim Lordum,” dedi. “İzninizle onu sınamak için sol koluna bir iki kez mızrak savurayım.”  </p>
			<p class="paragraf">“Ben yaparım,” dedi Feyd-Rautha. Yardımcısının elinden iki uzun kancalı mızrak alıp dengelerini ölçtü. Aslında bu kancaların ucuna da uyuşturucu sürülmüş olması gerekiyordu. Ama bu kez sürülmemişti. Başyardımcısı bu yüzden ölebilirdi. Ama bu da planın bir parçasıydı.  </p>
			<p class="paragraf">“Kahraman olacaksın,” demişti Hawat. “Gladyatörü teke tek dövüşte öldüreceksin, hem de hıyanete rağmen. Kölecibaşı idam edilecek, yerine de senin adamın geçecek.”  </p>
			<p class="paragraf">Feyd-Rautha beş adım daha ilerledi; hareketleri ağırdı... köleyi süzüyordu. Yukarıdaki localarda oturan uzmanların bir terslik olduğunu şimdiden anladığını biliyordu. Gladyatörün ten rengi uyuşturulmuş bir adamınki gibiydi, ama olduğu yerde duruyor ve hiç titremiyordu. Uzmanlar kendi aralarında şöyle fısıldaşıyor olsa gerekti: “Baksanıza nasıl duruyor. Gayet sakin... oysa saldırması ya da geri çekilmesi gerekirdi. Bakın, nasıl gücünü topluyor, nasıl bekliyor. Beklememesi gerekirdi.”  </p>
			<p class="paragraf">Feyd-Rautha heyecanlandığını hissediyordu. <span class="CharOverride-2">Hawat ihanet etmiş olsa bile, bu köleyle başa çıkabilirim,</span> diye düşündü. <span class="CharOverride-2">Hem bu kez kısa bıçağımın değil, uzun bıçağımın ucu zehirli. Bunu Hawat bile bilmiyor.  </span></p>
			<p class="paragraf">Köle, “Hey Harkonnen!” diye seslendi. “Ölmeye hazır mısın?”  </p>
			<p class="paragraf">Arenaya ölüm sessizliği çöktü. <span class="CharOverride-2">Köleler meydan okumazdı!  </span></p>
			<p class="paragraf">Feyd-Rautha artık gladyatörün gözlerini net görebiliyordu; adamın soğuk bakışları vahşi ve umutsuzdu. Adamın duruşuna dikkat etti; gevşek ve tetikteydi, kasları zafer kazanmaya hazırdı. Hawat bir köle aracılığıyla ona mesaj göndermişti: “Na-Baron’u öldürmek için eline gerçek bir fırsat geçecek.” En azından planlarının bu kısmı doğru dürüst uygulanmıştı demek.  </p>
			<p class="paragraf">Feyd-Rautha hafifçe gülümsedi. Kancalı mızrakları havaya kaldırırken kölenin duruşuna baktı ve onu yenebileceğini düşündü.  </p>
			<p class="paragraf">Köle, “Haydi! Haydi!” diye meydan okuyarak iki adım ilerledi.  </p>
			<p class="paragraf">Feyd-Rautha, <span class="CharOverride-2">Artık bütün seyirciler durumu anlamıştır,</span> diye düşündü.  </p>
			<p class="paragraf">Bu kölenin uyuşturucunun etkisiyle korkuyor olması gerekirdi. Kazanma şansı olmadığını bildiğini her hareketiyle ele vermesi gerekirdi. Na-Baron’un beyaz eldivenli elinde tuttuğu zehirli bıçaktan ürkmesi gerekirdi. Na-Baron kurbanlarını asla çabucak öldürmezdi; nadide zehirler kullanmaya, zehrin can çekişen kurban üstündeki ilginç etkilerini seyircilere açıklamaya bayılırdı. Bu köle korkuyordu, evet... ama dehşete kapılmamıştı.  </p>
			<p class="paragraf">Feyd-Rautha kancalı mızrakları yukarı kaldırıp, selam verircesine başını salladı.  </p>
			<p class="paragraf">Gladyatör saldırıya geçti.  </p>
			<p class="paragraf">Feyd-Rautha hiç bu kadar iyi bir saldırı ve savunma hamlesi görmemişti. Kölenin zamanlaması mükemmel bir yan hamleyle savurduğu bıçağın ucu, na-Baron’un sol bacak tendonlarının bir santim yanından geçmişti.  </p>
			<p class="paragraf">Feyd-Rautha dans eder gibi gerilerken, kölenin sağ ön koluna bir kancalı mızrak savurdu; mızrağın kancaları adamın koluna saplandı... kancaları çıkarmaya kalkarsa tendonları parçalanırdı; Feyd-Rautha mızrağı bırakarak geri çekildi.  </p>
			<p class="paragraf">Seyircilerden heyecan nidaları yükseldi.  </p>
			<p class="paragraf">Bu ses Feyd-Rautha’nın içini gururla doldurdu.  </p>
			<p class="paragraf">Yukarıda, İmparatorluk Sarayı’ndan gelen gözlemcilerle, Fenringlerle birlikte oturan amcasının ne hissettiğini biliyordu. Bu dövüşe kimse karışamazdı. Tanıkların önünde kurallara uymak şarttı. Baron arenadaki olayları şahsına yönelik bir tehdit olarak algılayacaktı.  </p>
			<p class="paragraf">Köle gerilerken, bıçağını ağzına alarak, kancalı mızrağı flamayla koluna bağladı. “İğneni hissetmiyorum bile!” diye bağırdı. Bıçağını eline alıp sol tarafını Feyd-Rautha’ya çevirerek, tekrar azar azar ilerlemeye başladı; yarımkalkandan olabildiğince faydalanmak için gövdesini geriye eğmişti.  </p>
			<p class="paragraf">Bu hareketi de seyircilerin gözünden kaçmadı. Aile localarından tiz çığlıklar yükseldi. Feyd-Rautha’nın yardımcıları seslenerek, onlara ihtiyacı olup olmadığını sormaya başladılar.  </p>
			<p class="paragraf">Feyd-Rautha elini sallayarak geri çekilmelerini, tedbir kapısına geri dönmelerini işaret etti.  </p>
			<p class="paragraf"><span class="CharOverride-2">Onlara hayatlarında görmedikleri bir gösteri sunacağım,</span> diye düşündü. <span class="CharOverride-2">Arkalarına yaslanıp keyif çatarak dövüşçülerin tarzın</span><span class="CharOverride-2">ı takdir edecekleri, uygarca bir dövüş olmayacak bu</span>. <span class="CharOverride-2">Onları irkiltecek bir dövüş olacak. Baron olduğumda bugünü hatırlayacaklar ve hepsi benden korkacak.  </span></p>
			<p class="paragraf">Feyd-Rautha, yengeç gibi yaklaşan gladyatörün karşısında yavaşça gerilemeye başladı. Ayaklarının altında ezilen kumlar gıcırdıyordu. Kölenin hızlı hızlı soluduğunu duyuyor, kendi terinin kokusunu alıyordu; havada hafif bir kan kokusu da vardı.  </p>
			<p class="paragraf">Na-Baron gerilemeyi sürdürürken, sağa dönüp ikinci kancalı mızrağı hazırladı. Köle dans edercesine yana sıçradı. Feyd-Rautha tökezler gibi olunca, seyircilerden yükselen çığlıkları duydu.  </p>
			<p class="paragraf">Köle yeniden saldırıya geçti.  </p>
			<p class="paragraf">Feyd-Rautha yana sıçrarken, <span class="CharOverride-2">Tanrılar adına, bu ne yaman bir dövüşçü! </span>diye düşündü. Hayatını kurtaran tek şey, gençliğinin verdiği çeviklikti. Ama ikinci kancalı haladını kölenin sağ kolunun delta kasına saplamayı başardı.  </p>
			<p class="paragraf">Seyirciler tiz seslerle tezahürat yapmaya başladı.  </p>
			<p class="paragraf">Feyd-Rautha, <span class="CharOverride-2">Bana tezahürat yapıyorlar,</span> diye düşündü. Seyircilerin sesindeki coşkuyu duyuyordu; tam Hawat’ın söylediği gibi olmuştu. Bir aile dövüşçüsüne ilk kez böylesine tezahürat yapıyorlardı. Feyd-Rautha, Hawat’ın söylediği bir başka sözü düşündü: “Takdir ettiğin bir düşmandan korkman daha kolaydır.”  </p>
			<p class="paragraf">Hızla arenanın ortasına çekildi; burada olup bitenleri herkes rahatça görebilirdi. Uzun bıçağını çekip dizlerini kırarak, kölenin yaklaşmasını bekledi.  </p>
			<p class="paragraf">Adam ikinci kancalı mızrağı da koluna bağlar bağlamaz, hemen Feyd-Rautha’nın peşine düşmüştü.  </p>
			<p class="paragraf">Feyd-Rautha, <span class="CharOverride-2">Akrabalarım bunu yaptığımı görsün,</span> diye düşündü. <span class="CharOverride-2">Ben onların düşmanıyım: beni hep bu halimle hatırlasınlar.  </span></p>
			<p class="paragraf">Kısa bıçağını çekti.  </p>
			<p class="paragraf">“Senden korkmuyorum, Harkonnen domuzu,” dedi gladyatör. “Ben zaten öleceğim... bana işkence yapamayacaksınız. Yardımcıların bana el süremeden, bıçağımla intihar ederim. Ama seni de yanımda götüreceğim!”  </p>
			<p class="paragraf">Feyd-Rautha sırıttı. Uzun bıçağını, zehirli olanı öne uzattı. “Bunu dene,” diyerek, diğer elindeki kısa bıçakla saldırdı.  </p>
			<p class="paragraf">Köle bıçağını diğer eline geçirip darbeyi savuşturduktan sonra na-Baron’un beyaz eldivenli elindeki bıçağını, âdetlere göre zehirli olması gereken kısa bıçağı almaya çalıştı.  </p>
			<p class="paragraf">Gladyatör soluk soluğa, “Öleceksin Harkonnen,” dedi.  </p>
			<p class="paragraf">Kumlu zeminde, birbirlerine yan dönmüş halde çarpıştılar. Feyd-Rautha’nın kalkanı köleninkiyle temas ettiğinde, mavi bir ışık çakıyordu. Etraflarındaki havaya ozon kokusu yayılmıştı.  </p>
			<p class="paragraf">Köle dişlerini sıkarak, “Kendi zehrinle öl!” dedi.  </p>
			<p class="paragraf">Beyaz eldivenli eldeki bıçağı, zehirli sandığı bıçağı Feyd-Rautha’ya doğru çevirmeye başladı.  </p>
			<p class="paragraf">Feyd-Rautha, <span class="CharOverride-2">Bunu görsünler!</span> diye düşündü. Uzun bıçağını savurdu, ama kölenin koluna bağlanmış kancalı mızrağa vurdu sadece.  </p>
			<p class="paragraf">Feyd-Rautha bir an umutsuzluğa kapıldı. Kancalı mızrakların kölenin işine yarayabileceği aklına gelmemişti. Oysa köle şimdi onları ikinci bir kalkan niyetine kullanıyordu. Ayrıca bu gladyatör öyle güçlüydü ki! Feyd-Rautha’ya doğru çevrilmiş kısa bıçağın sivri ucu giderek yaklaşıyordu. Feyd-Rautha zehirli olmayan bir bıçağın da ölümcül olabileceğini düşündü.  </p>
			<p class="paragraf">Soluk soluğa, “Pislik!” dedi.  </p>
			<p class="paragraf">Bu anahtar sözcük, gladyatörün kaslarının bir anlığına gevşemesine yol açtı. Bu an Feyd-Rautha için yeterliydi. Hemen geri çekilip, uzun bıçağını kullanabileceği kadar uzaklaştı. Bıçağın zehirli ucu, kölenin göğsüne kızıl bir çizgi çizdi. Zehir hemen acı çektirmeye başlayan türdendi. Adam Feyd-Rautha’yı bırakıp sendeleyerek geriledi.  </p>
			<p class="paragraf">Feyd-Rautha, <span class="CharOverride-2">Şimdi</span><span class="CharOverride-2"> sevgili akrabalarım seyretsinler bakalım,</span> diye düşündü. <span class="CharOverride-2">Zehirli olduğunu sandığı bıçağı üstüme çeviren, bana karşı kullanmaya kalkan bu kölenin halini düşünsünler. Bu arenaya gelen bir gladyatörün böyle bir şeye nasıl kalkışabildiğini merak etsinler. Hangi elimde zehir taşıdığımdan asla emin olamayacaklarını da hiç unutmasınlar.  </span></p>
			<p class="paragraf">Feyd-Rautha sessizce durup, kölenin hareketlerinin ağırlaşmasını seyretti. Adam kendisine ne olduğunun farkındaydı. Yüzüne bakan herkes bunu anlayabilirdi. Yüzünde ölüm yazılıydı. Köle ona neyin nasıl yapıldığını biliyordu. Zehir yanlış bıçaktaydı.  </p>
			<p class="paragraf">Adam, “Sen!” diye inledi.  </p>
			<p class="paragraf">Feyd-Rautha can çekişen adama yer açmak için geri çekildi. Zehrin felç edici etkisi henüz başlamamıştı, ama adamın hareketlerinin yavaşlaması, başlamak üzere olduğunun göstergesiydi.  </p>
			<p class="paragraf">Köle iple çekilircesine, öne doğru sendeledi... ağır ağır, ayaklarını sürüyerek yürüyordu. Onun evreninde, attığı her adım son adımı olabilirdi. Bıçağını hâlâ elinden bırakmamıştı, ama ucu titriyordu.  </p>
			<p class="paragraf">“Bir gün... birimiz... seni... öldüreceğiz,” diye inledi.  </p>
			<p class="paragraf">Ağzında hafif, kederli bir gülümseme belirdi. Diz çöktü, sallandı, sonra da kaskatı kesilerek yere yüzüstü kapaklandı.  </p>
			<p class="paragraf">Feyd-Rautha sessiz arenada ilerleyip, ayağının ucuyla gladyatörü sırtüstü çevirdi; adamın yüzünün zehrin acısıyla çarpıldığını seyircilerin görmesini istiyordu. Ama gladyatörü çevirdiğinde, adamın göğsünde kendi bıçağının saplı olduğunu gördü.  </p>
			<p class="paragraf">Bunu görmek Feyd-Rautha’nın canını sıktı; ama yine de felce direnip kendine bunu yapmayı başarabilen kölenin çabasını takdir etti. Birden, o adamın gerçekten korkulacak biri olduğunu anladı.  </p>
			<p class="paragraf">İnsanı insanüstü kılan şey korkutucudur.  </p>
			<p class="paragraf">Bu düşünceye yoğunlaşırken, etrafından sesler yükseldiğini fark etti. Seyirciler çılgınca alkışlıyor, tezahürat yapıyorlardı.  </p>
			<p class="paragraf">Feyd-Rautha dönüp onlara baktı.  </p>
			<p class="paragraf">Baron, Kont ve eşi hariç herkes alkışlıyordu; Baron çenesini eline dayamış, derin düşüncelere dalmıştı... Kont ile eşiyse aşağıya, Feyd-Rautha’ya bakarken gerçek hislerini gülümseyerek maskeliyorlardı.  </p>
			<p class="paragraf">Kont Fenring eşine döndü: “Mmmm, çok becerikli bir, mmm, delikanlı. Mmmm, değil mi canım?”  </p>
			<p class="paragraf">Leydi Fenring, “Ahh, sinirsel refleksleri çok hızlı,” dedi.  </p>
			<p class="paragraf">Baron o ikisine baktıktan sonra gözlerini tekrar arenaya çevirip, <span class="CharOverride-2">O köle, bir akrabamı öldürmeye nasıl bu kadar yaklaşabildi!</span> diye düşündü. Korkusu yerini hiddete bırakmaya başlamıştı. <span class="CharOverride-2">Bu gece kölecibaşını bir ateşin üstünde ağır ağır kızartacağım... ve eğer bu Kont’la karısının da bu işte parmağı varsa...  </span></p>
			<p class="paragraf">Feyd-Rautha, Baron’un locasında konuşulanları duyamıyordu; şimdi bütün seyirciler ayaklarını yere vurarak bağırmaya başlamıştı:  </p>
			<p class="paragraf">“Kafasını kes! Kafasını kes! Kafasını kes! Kafasını kes!”  </p>
			<p class="paragraf">Baron, Feyd-Rautha’nın dönüp kendisine baktığını görünce kaşlarını çattı. Hiddetini dizginlemekte zorlanıyordu; arenada, kölenin cesedinin yanında duran delikanlıya el salladı.<span class="CharOverride-2"> Kafasını kessin. Kölecibaşının hain olduğunu ortaya çıkarmakla bunu hak etti.  </span></p>
			<p class="paragraf">Feyd-Rautha onay verildiğini görünce, <span class="CharOverride-2">Beni onurlandırdıklarını </span><span class="CharOverride-2">sanıyorlar</span>, diye düşündü. <span class="CharOverride-2">Ne düşündüğümü görsünler bakalım!  </span></p>
			<p class="paragraf">Yardımcılarının testere getirdiğini görünce, elini sallayarak gitmelerini işaret etti. Bocaladıklarını görünce de aynı hareketi tekrarladı. <span class="CharOverride-2">Beni altı üstü bir kelleyle onurlandırabileceklerini sanıyorlar!</span> diye düşündü. Cesedin üstüne eğilip, gladyatörün ellerini göğsündeki bıçağın sapının etrafına yerleştirdi... sonra da bıçağı çıkarıp, cansız ellerin arasına koydu.  </p>
			<p class="paragraf">Bu işi bir saniyede halletmişti; doğrulup yardımcılarına seslendi. “Bu köleyi ellerinde bıçakla gömün,” dedi. “Bunu hak etti.”  </p>
			<p class="paragraf">Altın locada Kont Fenring, Baron’a doğru eğildi. “Mükemmel bir jest... gerçekten müthiş,” dedi. “Yeğeniniz hem cesur hem etkileyici.”  </p>
			<p class="paragraf">Baron, “Kölenin kafasını kesmeyi reddetmekle kalabalığa hakaret ediyor,” diye mırıldandı.  </p>
			<p class="paragraf">Leydi Fenring, “Kesinlikle hayır,” dedi. Başını kaldırıp, etraflarında oturan seyircilere baktı.  </p>
			<p class="paragraf">Baron’un gözü kadının boynuna takıldı; kadının kasları gerçekten mükemmeldi... boynu, oğlan boynu gibiydi.  </p>
			<p class="paragraf">Leydi Fenring, “Yeğeninizin davranışı hoşlarına gitti,” dedi.  </p>
			<p class="paragraf">Feyd-Rautha’nın yaptığı jestin büyüklüğünü en arka koltuklardakiler bile kavradığında, ölü gladyatörün yardımcılar tarafından taşınan cesedinin başının yerli yerinde olduğunu herkes gördüğünde, Baron kadının haklı olduğunu anladı. Halk çılgına döndü. Birbirlerini yumrukluyor, tepiniyor, çığlıklar atıyorlardı.  </p>
			<p class="paragraf">Baron bezgin bir sesle konuştu. “Bir şenlik düzenlemem gerekecek. Halkı bu halde evlerine gönderemem. Enerjilerini boşaltmaları gerek. Coşkularını paylaştığımı görmeliler.” Eliyle muhafıza bir işaret yapınca, tepelerindeki bir uşak Harkonnenların turuncu flamasını locanın üstünde üç kez salladı... bu şenlik yapılacağının işaretiydi.  </p>
			<p class="paragraf">Feyd-Rautha arenayı kat edip, altın locanın altında durdu; silahlarını kınlarına koymuş, kollarını iki yanından sarkıtmıştı. Gürültüsü dinmemiş kalabalığın çığlıkları arasından seslendi: “Şenlik mi var amca?”  </p>
			<p class="paragraf">Halk ikisinin konuştuğunu görünce susup beklemeye başladı.  </p>
			<p class="paragraf">Baron aşağıya, “Evet Feyd, senin şerefine!” diye seslendi. Sonra flamanın tekrar şenlik işareti vermesini emretti.  </p>
			<p class="paragraf">Arenanın diğer ucundaki ted-kapıları açılmıştı; arenaya akın eden delikanlılar Feyd-Rautha’ya doğru koşuyordu.  </p>
			<p class="paragraf">Kont, “Ted-kalkanlarının indirilmesini mi emrettiniz Baron?” diye sordu.  </p>
			<p class="paragraf">“Çocuğa kimse zarar vermez,” dedi Baron. “O bir kahraman.”  </p>
			<p class="paragraf">Feyd-Rautha’ya ilk ulaşanlar onu omuzlarına alıp arenada gezdirmeye başladılar.  </p>
			<p class="paragraf">“Bu gece Harko’nun en fakir semtlerinde bile silahsız ve kalkansız gezebilir,” dedi Baron. “Sırf yanlarında olsun diye, ona son lokmalarını bile verirler.”  </p>
			<p class="paragraf">Baron koltuğundan kalkıp ağırlığını süspansörlerine verdi. “Şimdi izninizle. Acilen ilgilenmem gereken bazı meseleler var. Muhafızlar sizi şatoya götürür.”  </p>
			<p class="paragraf">Kont ayağa kalkıp eğilerek veda etti. “Elbette Baron. Şenliği dört gözle bekliyoruz. Mmmm, ilk kez bir Harkonnen şenliği göreceğim.”  </p>
			<p class="paragraf">“Evet,” dedi Baron. “Şenlik.” Dönüp locanın özel çıkış kapısından çıkarken etrafı muhafızlarla çevrildi.  </p>
			<p class="paragraf">Bir muhafız subayı, Kont Fenring’in önünde eğilerek selam verdi. “Emrinizdeyim Lordum.”  </p>
			<p class="paragraf">“Biz, ahhh, kalabalığın, mmm, biraz dağılmasını, eee, bekleyelim,” dedi Kont.  </p>
			<p class="paragraf">“Başüstüne Lordum.” Adam tekrar eğilip üç adım geri çekildi.  </p>
			<p class="paragraf">Kont Fenring eşine dönüp, özel şifreli dilleriyle “Gördün değil mi?” diye fısıldadı.  </p>
			<p class="paragraf">Eşi aynı dilde mırıldanarak karşılık verdi: “O çocuk, gladyatörün uyuşturulmayacağını biliyordu. Bir an korktu, evet, ama şaşırmadı.”  </p>
			<p class="paragraf">“Planlanmıştı,” dedi Kont. “O gösterinin tamamı planlanmıştı.”  </p>
			<p class="paragraf">“Kuşkusuz.”  </p>
			<p class="paragraf">“Hawat’ın işi olsa gerek.”  </p>
			<p class="paragraf">“Haklısın,” dedi eşi.  </p>
			<p class="paragraf">“Baron’a Hawat’ı öldürmesini söyledim.”  </p>
			<p class="paragraf">“Hata yapmışsın canım.”  </p>
			<p class="paragraf">“Evet, bunu şimdi anlıyorum.”  </p>
			<p class="paragraf">“Harkonnenların yakında yeni bir baronu olabilir.”  </p>
			<p class="paragraf">“Hawat’ın planı buysa.”  </p>
			<p class="paragraf">Leydi Fenring, “Bunu araştırmak gerek,” dedi.  </p>
			<p class="paragraf">“Delikanlıyı kontrol etmek daha kolay olur.”  </p>
			<p class="paragraf">Leydi Fenring, “Bizim için... bu geceden sonra evet,” dedi.  </p>
			<p class="paragraf">“Onu baştan çıkarmakta zorlanmazsın değil mi, minik kuluçka tavuğum?”  </p>
			<p class="paragraf">“Zorlanmam aşkım. Bana nasıl baktığını gördün.”  </p>
			<p class="paragraf">“Evet... bu hanedanın soyuna neden ihtiyacımız olduğunu şimdi anlıyorum.”  </p>
			<p class="paragraf">“Evet... ona sözümüzün geçmesi gerektiği de ortada. En derin benliğine gerekli prana-bindu sözcüklerini yerleştirerek onu ele geçireceğim.”  </p>
			<p class="paragraf">“İşini bitirir bitirmez buradan ayrılalım,” dedi Kont.  </p>
			<p class="paragraf">Leydi Fenring ürperdi. “Kesinlikle. Bu korkunç yerde çocuk doğurmak istemem.”  </p>
			<p class="paragraf">“İnsanlık adına nelere katlanıyoruz,” dedi Kont.  </p>
			<p class="paragraf">Leydi Fenring, “Senin işin kolay,” dedi.  </p>
			<p class="paragraf">“Bazı kadim önyargılarımı güçlükle bastırıyorum,” dedi Kont. “Bu adamlar çok ilkeller.”  </p>
			<p class="paragraf">Leydi Fenring, “Zavallı aşkım,” dedi; Kont’un yanağına pat pat vurdu. “Bu hanedanın soyunu kurtarmanın tek emin yolu bu, biliyorsun.”  </p>
			<p class="paragraf">Kont soğuk bir sesle “Ne yaptığımızın gayet iyi farkındayım,” dedi.  </p>
			<p class="paragraf">Leydi Fenring, “Başaracağız,” dedi.  </p>
			<p class="paragraf">Kont, “Suçluluk duygusu başarısızlık hissiyle başlar, biliyorsun,” diye anımsattı.  </p>
			<p class="paragraf">Leydi Fenring, “Suçluluk duygusu filan olmayacak,” dedi. “Feyd-Rautha’nın bilinçaltına hipnotik tohumlar ekip, rahmimde de çocuğunu taşımaya başladım mı... hemen gideceğiz.”  </p>
			<p class="paragraf">“Amcası nasıl allak bullak oldu, gördün mü?” dedi Kont.  </p>
			<p class="paragraf">Leydi Fenring “Sinirli bir yapısı var, ama yeğeni büyüyünce ondan beter olabilir,” dedi.  </p>
			<p class="paragraf">“Amcası yüzünden. Oysa başka türlü... mesela Atreides tarzıyla yetiştirilseydi...”  </p>
			<p class="paragraf">Leydi Fenring, “Sahiden çok yazık,” dedi.  </p>
			<p class="paragraf">“Keşke hem bu çocuğu hem de o Atreides çocuğunu kurtarabilseydik. Duyduğuma göre, Paul hayranlık verici bir çocukmuş; iyi bir çiftleşmenin ve eğitimin ürünüydü.” Başını iki yana salladı. “Ama talihsiz aristokratlar için üzülmenin faydası yok.”  </p>
			<p class="paragraf">Leydi Fenring, “Bir Bene Gesserit deyişi vardır,” dedi.  </p>
			<p class="paragraf">“Olmasa şaşardım zaten!” dedi Kont.  </p>
			<p class="paragraf">Leydi Fenring “Bunu seveceksin,” dedi. “Şöyle: ‘Cesedini görmeden kimseyi ölü saymayın. Görseniz bile yanılmış olabilirsiniz.’”  </p>
		</div>
</body>
</html>