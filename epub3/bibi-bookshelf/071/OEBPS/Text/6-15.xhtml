<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>6-15</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x6" xml:lang="tr-TR">
		<div class="Basic-Text-Frame">
			<p class="split">  </p>
			<p class="paragraf ParaOverride-3"><span class="CharOverride-2">Babam Padişah İmparator bir gün beni elimden tuttu; huzursuzluğunu annemden öğrendiğim yöntemler sayesinde hissettim. Beni Portreler Salonu’na, Dük Leto Atreides’in egosuretinin karşısına götürdü. Babamla Dük’ün birbirlerine ne kadar benzediklerini fark ettim; ikisinin de yüzü zayıf ve yakışıklı, yüz hatları keskin, bakışları etkileyici ve soğuktu. “Kızım, prensesim, keşke bu adam kendine eş ararken daha büyük olsaydın,” dedi babam. O sırada 71 yaşındaydı ve p</span><span class="CharOverride-2">ortredeki adamdan daha yaşlı görünmüyordu... Ben ise daha 14 yaşındaydım; ama o an bir şeyi anladığımı hatırlıyorum; babam, Dük’ün kendi oğlu olmamasına içten içe hayıflanıyordu ve onları birbirine düşman kılan siyasi zorunluluklardan hoşlanmıyordu.  </span></p>
			<p class="paragraf ParaOverride-9">—PRENSES IRULAN,   </p>
			<p class="paragraf ParaOverride-9">“Babamın Evinde”  </p>
			<p class="paragbos">  </p>
			<p class="paragraf">Dr. Kynes’ın ihanet etmekle görevlendirildiği insanlarla ilk görüşmesi sarsıcı olmuştu. Efsaneleri yalnızca kültürel kökenlere dair ilginç ipuçları olarak görmekle övünen bir bilim insanıydı o. Ama o çocuk kadim kehanete tıpatıp uyuyordu. “Arayan gözleri” ve “vakur bir dürüstlüğü” vardı.  </p>
			<p class="paragraf">Tanrıça Ana’nın Mesih’i kendisiyle birlikte mi getireceği, yoksa Arrakis’te mi doğuracağı kehanette belirtilmiyordu elbette. Yine de, Kynes’ın görüştüğü kişilerin bu kehanete tuhaf bir şekilde uyduğu inkâr edilemezdi.  </p>
			<p class="paragraf">Sabahın ortasında, Arrakeen iniş alanının idare binasında tanışmışlardı. Biraz ileride rölantide çalışan armasız ornitopterin motoru uyuşuk bir böcek gibi vızıldıyordu; aracın yanında kılıcını çekmiş bir Atreides muhafızı durmaktaydı; kalkan kullandığı, etrafındaki havanın hafifçe dalgalanmasından anlaşılıyordu.  </p>
			<p class="paragraf">Kynes kalkanın havada oluşturduğu titreşimlere bakıp dudak büktü: <span class="CharOverride-2">Arrakis’in onlara bir sürprizi olacak!  </span></p>
			<p class="paragraf">Gezegenbilimci elini kaldırıp, yanındaki Fremen muhafıza durmasını işaret etti. Sonra da binanın girişine, plastik kaplı kayanın içlerine açılan karanlık deliğe doğru yürüdü. <span class="CharOverride-2">Bu kocaman, yekpare bina nasıl da açıkta,</span> diye düşündü. Bir mağarada görüşmeleri çok daha uygun olurdu.  </p>
			<p class="paragraf">Girişteki bir hareket dikkatini çekti. Durup cüppesini düzeltti ve elini sol omzuna götürerek damıtıcı-giysisinin ayarlarını yaptı.  </p>
			<p class="paragraf">Giriş kapıları ardına dek açıldı. İçeriden tez adımlarla yürüyen Atreides muhafızları çıktı. Hepsi de düşük hızlı mermi atan sersemletici, kılıç ve kalkan taşıyordu. Şahin yüzlü, esmer tenli, siyah saçlı, uzun boylu bir adam peşlerinden geliyordu. Cüppe pelerininin göğüs kısmında Atreides arması vardı; adamın bu giysiye alışık olmadığı belliydi. Pelerininin kenarı damıtıcı-giysisinin bacak kısımlarına takılıyordu. Rahat yürüyemiyordu.  </p>
			<p class="paragraf">Adamın arkasından yine siyah saçlı, ama yüzü daha toparlak bir delikanlı gelmekteydi. Kynes on beşinde olduğunu bildiği bu gencin yaşından küçük gösterdiğini düşündü. Ama delikanlının genç bedeninde buyurgan, kendinden emin bir hava vardı; sanki diğer insanların göremediği şeyleri görüyor ve biliyordu. Sırtında babasının pelerininin aynısı olmasına karşın, bu pelerinleri hayatı boyunca kullanmışçasına rahat hareket ediyordu.  </p>
			<p class="paragraf">Kehanette “Mehdi başkalarının göremediği şeyleri fark edecek,” deniyordu.  </p>
			<p class="paragraf">Kynes başını iki yana sallayarak kendine şöyle dedi: <span class="CharOverride-2">Bunlar yalnızca insan.  </span></p>
			<p class="paragraf">Onlar gibi çöle uygun giyinmiş biri peşlerinden geliyordu; Kynes bu adamı tanıdı... Gurney Halleck’ti. Halleck’e duyduğu öfkeyi bastırmak için derin bir soluk aldı. Halleck ona Dük ile veliahtının huzurunda nasıl davranması gerektiği konusunda nutuk çekmişti.  </p>
			<p class="paragraf">“Dük’e ‘Lordum’ veya ‘Efendim’ diyebilirsin. ‘Soyludoğan’ demen de uygun olabilir, ama bu genellikle daha resmi durumlarda kullanılır. Dük’ün oğluna da ‘genç efendi’ veya ‘Lordum’ diyebilirsin. Dük hoşgörülü adamdır, ama laubalilikten hoşlanmaz.”  </p>
			<p class="paragraf">Kynes grubun yaklaşmasını izlerken şöyle düşündü: <span class="CharOverride-2">Arrakis’te kimin efendi olduğunu yakında öğrenirler. Beni o mentata yarım gece boyunca sorguya çektirirsiniz ha? Bir de kalkmış, baharat madenciliği teftişinizde size rehberlik etmemi istiyorsunuz?  </span></p>
			<p class="paragraf">Kynes, Hawat’ın neyin peşinde olduğunu adamın sorduğu sorulardan anlamıştı. İmparatorluk üslerini istiyorlardı. Üslerin varlığını Idaho’dan öğrenmiş olmalıydılar.  </p>
			<p class="paragraf">Kynes, <span class="CharOverride-2">Stilgar’a söyleyeyim de şu Idaho’nun kellesini Dük’e göndersin,</span> diye düşündü.  </p>
			<p class="paragraf">Dük ve maiyeti artık yalnızca birkaç adım ötedeydi; ayaklarındaki çöl botları kumları eziyordu.  </p>
			<p class="paragraf">Kynes eğilerek selam verdi. “Lordum, Dük Hazretleri.”  </p>
			<p class="paragraf">Leto ornitopterin yakınında tek başına duran adama yaklaşırken onu incelemişti; uzun boylu, zayıf, çöl giysileri (bol cüppe, damıtıcı-giysi ve kısa botlar) giymiş bir adamdı. Kukuletasını geriye atmıştı, peçesi de yüzünün bir yanından sarkıyordu; kum rengi saçı uzun, sakalı seyrekti. Kalın kaşlarının altındaki gözleri mavi katmanlardan oluşan dipsiz kuyular gibiydi. Gözkapaklarında koyu lekeler vardı.  </p>
			<p class="paragraf">“Sen ekolojistsin,” dedi Dük.  </p>
			<p class="paragraf">“Burada eski terimi kullanmayı yeğliyoruz Lordum,” dedi Kynes. “Gezegenbilimci terimini kullanıyoruz.”  </p>
			<p class="paragraf">“Nasıl istersen,” dedi Dük. Paul’e baktı. “Oğlum, bu Değişim Yargıcı, anlaşmazlıkların hakemi, bu derebeyliğin yönetimini devralmamız sırasında formalitelere uyulup uyulmadığını denetlemekle görevli olan kişi.” Kynes’a baktı. “Bu da oğlum.”  </p>
			<p class="paragraf">“Lordum,” dedi Kynes.  </p>
			<p class="paragraf">Paul, “Fremen misin?” diye sordu.  </p>
			<p class="paragraf">Kynes gülümsedi. “Hem siyeçlere hem de köylere kabul edilirim, genç efendi. Ama Majesteleri’nin hizmetindeyim. İmparatorluk Gezegenbilimcisi’yim.”  </p>
			<p class="paragraf">Paul başıyla onayladı; adamın gücünü hissetmiş ve etkilenmişti. Halleck idare binasının üst kat pencerelerinden birinden Paul’e Kynes’ı göstermişti: “İşte şu, Fremen muhafızlarıyla birlikte duran adam, şimdi ornitoptere doğru yürüyor.”  </p>
			<p class="paragraf">Paul, Kynes’ı dürbünle biraz incelemişti; adamın ciddi ifadeli düz ağzı ile uzun alnı dikkatini çekmişti. Halleck, Paul’ün kulağına “Tuhaf bir adam,” diye fısıldamıştı. “Çok dobra konuşuyor, belirsizliğe mahal vermiyor, sözünü sakınmıyor.”  </p>
			<p class="paragraf">Arkalarında duran Dük, “Tam bir bilim insanı,” demişti.  </p>
			<p class="paragraf">Paul şimdi, aralarında yalnızca bir metre varken, Kynes’ın kişiliğinin gücünü hissediyordu; adam hükmetmek için doğmuş bir soyluydu sanki.  </p>
			<p class="paragraf">“Anladığım kadarıyla bu damıtıcı-giysiler ve pelerinler için sana teşekkür etmeliyiz,” dedi Dük.  </p>
			<p class="paragraf">“Umarım üstünüze tam olmuştur Lordum,” dedi Kynes. “Fremen malı; adamınız Halleck’in verdiği ölçülere göre seçtim.”  </p>
			<p class="paragraf">“Bu giysiler olmadan çöle gidemeyeceğimizi söylemen beni kaygılandırmıştı,” dedi Dük. “Yanımıza bol miktarda su alabiliriz. Çölde fazla kalmayı düşünmüyoruz zaten, kaldığımız sürece de şu gördüğün eskort araçlar bizi koruyacak. Mecburi iniş yapmak zorunda kalmayız herhalde.”  </p>
			<p class="paragraf">Dük’e bakan Kynes, onun vücudunun su dolu olduğunu gördü. Soğuk bir sesle konuştu: “Arrakis’te herhalde diye kestirip atmak olmaz. Bütün ihtimalleri konuşmak gerekir.”  </p>
			<p class="paragraf">Halleck kaskatı kesildi. “Dük’e Lordum veya Efendim diye hitap edeceksin!”  </p>
			<p class="paragraf">Leto, Halleck’e sakin olması için gizlice el işareti yaptıktan sonra “Buralılar âdetlerimizi henüz bilmiyorlar Gurney,” dedi. “Anlayışlı olmalıyız.”  </p>
			<p class="paragraf">“Nasıl isterseniz Efendim.”  </p>
			<p class="paragraf">“Dr. Kynes, sana müteşekkiriz,” dedi Leto. “Bu giysileri verdiğini ve iyiliğimizi düşündüğünü unutmayacağız.”  </p>
			<p class="paragraf">Paul o an aklına geliveren bir pasajı, T.K. İncili’nden bir pasajı yüksek sesle alıntıladı: “‘Armağan, onu verenin lütfudur.’”  </p>
			<p class="paragraf">Bu sözcükler sessizlikte yankılandı. Kynes’ın idare binasının gölgesinde bıraktığı Fremen muhafızlar çömeldikleri yerden ayağa fırlayıp heyecanla bir şeyler mırıldanmaya başladılar. Biri “Lisanü’l-Gayb!” diye haykırdı.  </p>
			<p class="paragraf">Kynes dönüp sert bir el hareketi yaparak muhafızını geri gönderdi. Diğerleri de geri çekilip, kendi aralarında homurdanarak binaya doğru uzaklaştılar.  </p>
			<p class="paragraf">“Çok ilginç,” dedi Leto.  </p>
			<p class="paragraf">Kynes, Dük ile Leto’ya dik dik baktıktan sonra, “Çöl yerlilerinin çoğu batıl inançlıdır,” dedi. “Onlara aldırmayın. Zararsızdırlar.” Ama efsanedeki sözü düşündü: “Seni kutsal sözlerle selamlayacaklar ve armağanların lütuf olacak.”  </p>
			<p class="paragraf">Leto, Kynes hakkındaki yargısından –bu yargı kısmen Hawat’ın verdiği kısa, sözlü rapora dayalıydı (Hawat onun temkinli, şüpheci biri olduğunu söylemişti)– birden emin oldu; bu adam Fremen’di. Kynes yanında Fremen muhafızlarla gelmişti; bu Fremenler kendilerine yeni tanınan bir hakkı, şehirlere girme hakkını sınıyor olabilirlerdi... ama sanki onur kıtası gibiydiler. Kynes’ın özgürlüğe alışkın, gururlu, şüpheci, lafını sakınmayan, başına buyruk biri olduğu her halinden anlaşılıyordu. Paul yerinde bir soruyu, lafı dolandırmadan sormuştu.  </p>
			<p class="paragraf">Kynes artık yerlilerden biri olmuştu.  </p>
			<p class="paragraf">Halleck, “Artık yola çıksak iyi olmaz mı Lordum?” diye sordu.  </p>
			<p class="paragraf">Dük başıyla onayladı. “Topterimi ben kullanırım. Kynes benimle önde oturup bana kılavuzluk edebilir. Sen de Paul ile birlikte arkada oturursun.”  </p>
			<p class="paragraf">“Bir saniye lütfen,” dedi Kynes. “İzninizle giysilerinizin emniyetli olup olmadığını kontrol etmeliyim efendim.”  </p>
			<p class="paragraf">Dük tam konuşacakken Kynes ısrar etti: “Sizin canınız kadar kendiminkini de düşünüyorum... Lordum. Himayemdeyken siz ikinizin başınıza kötü bir şey gelecek olursa kimin boğazının kesileceğini gayet iyi biliyorum.”  </p>
			<p class="paragraf">Dük kaşlarını çatarak şöyle düşündü: <span class="CharOverride-2">Oldukça hassas bir durum! Reddedersem alınabilir. Ama belki de benim için paha biçilmez biridir. </span><span class="CharOverride-2">Öte</span><span class="CharOverride-2"> yandan... hakkında çok az şey bildiğim birinin kalkanımın içine girmesine, vücuduma dokunmasına izin vermeli miyim?  </span></p>
			<p class="paragraf">Bu düşünceler zihninden hızla geçerken, çabuk karar vermesi gerektiğini biliyordu. “Sana güveniyoruz,” dedi. Öne çıkıp cüppesini açtı; Halleck’in parmak uçlarında yükseldiğini, gerildiğini, pür dikkat kesildiğini, ama olduğu yerde kaldığını gördü. “Bu giysiler hakkında çok şey bildiğine göre, bilgilerini bizimle paylaşmanı rica ediyorum,” dedi.  </p>
			<p class="paragraf">“Elbette,” dedi Kynes. Leto’nun cüppesinin içine ellerini sokup giysinin nem geçirmez omuzluklarını kontrol ederken, “Buna temelde bir mikro-sandviç diyebiliriz, son derece etkili bir filtreleme ve ısı alışverişi sistemidir,” dedi. Omuz kapaklarını oturttu. “Tenle temas eden katmanı gözeneklidir. Gözeneklerden geçen nem, normale yakın buharlaşma süreci esnasında vücudu serinletir. Diğer iki katmanda ise...” Kynes giysinin göğüslüğünü sıkıştırdı, “...ısı alışverişi sağlayan ince teller ve tuz çökelticiler bulunur. Böylece vücuda yitirdiği tuz geri verilir.”  </p>
			<p class="paragraf">Dük kollarını kaldırırken, “Çok ilginç,” dedi.  </p>
			<p class="paragraf">“Derin nefes alın,” dedi Kynes.  </p>
			<p class="paragraf">Dük söyleneni yaptı.  </p>
			<p class="paragraf">Kynes koltukaltı kapaklarını inceleyip, birini yerine oturttu. “Vücut hareketleri, özellikle de solunum ve ozmotik hareketler pompalama gücünü sağlar,” dedi. Göğüslüğü hafifçe gevşetti. “Geri kazanılan su, toplayıcı-keselerde birikir, oradan da bu tüp vasıtasıyla boynunuzdaki bağlantı noktasına gönderilir.”  </p>
			<p class="paragraf">Dük tüpün ucuna bakmak için başını eğdi. “Hem etkili hem de konforlu,” dedi. “İyi bir mühendislik tasarımı.”  </p>
			<p class="paragraf">Diz çöken Kynes, diz kısımlarındaki kapakları inceledi. “İdrar ve dışkı, kalçalardaki keselerde işlemden geçer,” diyerek ayağa kalktı; giysinin boyun kısmına dokunup, oradaki bir kapağı açtı. “Çölde açık havaya çıktığınızda bu filtreyi yüzünüze geçirmelisiniz; şu tüpün uçlarını burun deliklerinize iyice sokun, uçları burnunuza oturacak şekilde, tıkaç şeklindedir. Ağız filtresinden soluk alıp burun tüpünden verin. Fremen giysiniz iyi çalışıyorsa, günde en fazla bir yüksük dolusu su yitirirsiniz... Büyük Erg’de olsanız bile.”  </p>
			<p class="paragraf">“Günde bir yüksük dolusu su ha,” dedi Dük.  </p>
			<p class="paragraf">Kynes giysinin alın kısmına parmağını bastırdı. “Biraz kaşındırabilir. Rahatsız olursanız lütfen söyleyin. Biraz daha sıkıştırabilirim.”  </p>
			<p class="paragraf">“Teşekkürler,” dedi Dük. Kynes geri çekilirken Dük omuzlarını oynattı; şimdi kendini daha rahat hissediyordu; giysi üzerine daha iyi oturmuştu ve daha az rahatsız ediyordu.  </p>
			<p class="paragraf">Kynes, Paul’e döndü. “Şimdi bir de sana bakalım evlat.”  </p>
			<p class="paragraf">Dük, <span class="CharOverride-2">İ</span><span class="CharOverride-2">yi bir adam, ama bize düzgün hitap etmesini öğrenmeli, </span>diye düşündü.  </p>
			<p class="paragraf">Paul kımıldamadan durup, Kynes’ın giysisini gözden geçirmesine izin verdi. Bu katmanlı, kaygan yüzeyli giysiyi giymek tuhaf bir his uyandırmıştı. Üst bilinci, ilk kez bir damıtıcı-giysi giydiğine emindi. Ama damıtıcı-giysiler konusunda deneyimsiz Gurney’nin talimatlarına uyarak giysinin yapışkan kısımlarını tenine tuttururken, kendini sanki böyle bir giysiyi daha önce de giymiş gibi rahat hissetmişti. Soluk hareketlerinden azami pompalama gücü almak için göğüslüğünü sıkıştırırken, neyi neden yaptığının gayet bilincindeydi. Boyun ve alın kısımlarını sıkıştırırken de, bunu yapmasının sebebinin sürtünmeden dolayı derisinin su toplamasını önlemek olduğunu biliyordu.  </p>
			<p class="paragraf">Kynes doğrulup geri çekildi; yüzünde şaşkın bir ifade vardı. “Daha önce hiç damıtıcı-giysi giydin mi?” diye sordu.  </p>
			<p class="paragraf">“İlk kez giyiyorum.”  </p>
			<p class="paragraf">“Öyleyse biri düzeltti, değil mi?”  </p>
			<p class="paragraf">“Hayır.”  </p>
			<p class="paragraf">“Çöl botlarını ayak bileklerine kadar kıvırmışsın. Bunu yapmanı kim söyledi?”  </p>
			<p class="paragraf">“Doğrusu... bu gibi geldi.”  </p>
			<p class="paragraf">“Kesinlikle haklısın.”  </p>
			<p class="paragraf">Kynes yanağını ovuşturup efsaneyi düşündü: “Âdetlerinizi sanki aranızda büyümüş gibi bilecek.”  </p>
			<p class="paragraf">“Zaman harcıyoruz,” dedi Dük. Onları bekleyen topteri gösterip, ona doğru yürümeye başladı; muhafızların selamına başıyla karşılık verdi. Toptere bindi, emniyet kemerini taktı, kumanda panelini ve cihazları kontrol etti. Diğerleri içeri girerken topter gıcırdadı.  </p>
			<p class="paragraf">Kynes emniyet kemerini taktıktan sonra kendini topterin rahat koltuğuna bıraktı... içerisi oldukça konforluydu, koltuklar yumuşak ve grimsi yeşil kumaşla kaplıydı, cihazlar ışıl ışıldı, kapılar kapanıp havalandırma sistemi devreye girince Kynes’ın ciğerlerine filtrelenip nemlendirilmiş hava doldu.  </p>
			<p class="paragraf"><span class="CharOverride-2">Bu hava mis gibi!</span> diye düşündü.  </p>
			<p class="paragraf">“Havalanmaya hazırız efendim,” dedi Halleck.  </p>
			<p class="paragraf">Dük kanatlara güç verince, topterin bir iki kez kanat çırptığını hissettiler. On metre yükseldiler; aracın arka kısmındaki jet motorları tıslayarak çalıştıkça ornitopter kanat çırparak, diklemesine havalanıyordu.  </p>
			<p class="paragraf">“Güneydoğuya, Kalkan Duvarı’nın ardına,” dedi Kynes. “Kum-ustanıza ekipmanlarını oraya götürmesini söyledim.”  </p>
			<p class="paragraf">“Tamam.”  </p>
			<p class="paragraf">Dük, topteri yan yatırıp güneydoğuya yöneltti; peşlerinden gelen araç koruma pozisyonundaydı.  </p>
			<p class="paragraf">“Bu damıtıcı-giysileri tasarlayıp üretmek kolay iş olmasa gerek,” dedi Dük.  </p>
			<p class="paragraf">“Belki bir gün size bir siyeç fabrikasını gezdiririm,” dedi Kynes.  </p>
			<p class="paragraf">“Bunu çok isterim,” dedi Dük. “Bu giysiler bazı garnizon şehirlerinde de imal ediliyormuş galiba?”  </p>
			<p class="paragraf">“Ama onlarınki kalitesiz oluyor,” dedi Kynes. “Canına değer veren kumul insanı Fremen giysisi giyer.”  </p>
			<p class="paragraf">“Bunu giyen, günde en fazla bir yüksük dolusu su kaybediyor demek?”  </p>
			<p class="paragraf">“Giysiyi doğru dürüst giyer, alın kısmını iyice sıkıştırır, tüm kapakları yerine iyice oturtursanız, su kaybınızın büyük bölümü avuçlarınızın terlemesinden kaynaklanır,” dedi Kynes. “Ellerinizi önemli bir iş için kullanmayacaksanız giysinin eldivenlerini de takabilirsiniz, ama çölde açık havaya çıkan Fremenler avuçlarını katranruhu çalısı yaprağı suyuyla ovar. Bu terlemeyi önler.”  </p>
			<p class="paragraf">Dük sol tarafına, Kalkan Duvarı’nın sivri tepelerine baktı; girintili çıkıntılı kayaların arasında uçurumlar vardı. O sarımsı kahverengi lekelerin içinden siyah, kırık fay hatları geçiyordu. Sanki o bölgenin tamamı uzaydan atılmış ve düşüp paramparça olmuştu.  </p>
			<p class="paragraf">Sığ bir havzanın üstünden geçtiler. Havza ile güneye açılan bir kanyon arasında gri çöl uzanıyordu. Havzanın içine girmiş kumdan parmaklar, koyu renkli kayaların arasındaki kuru bir deltaydı.  </p>
			<p class="paragraf">Kynes arkasına yaslanıp Dük’ün damıtıcı-giysisinin içindeki, sudan şişmiş vücudunu düşündü. Bu insanların cüppelerinin üstünde kalkan kemerleri, bellerinde düşük hızlı mermi atan sersemleticiler, boyunlarındaki kablolarda bozuk para büyüklüğündeki acil durum telsizleri vardı. Dük ve oğlu bileklerinde kınlı bıçaklar taşıyordu; kınlar epey yıpranmış gibiydi. Kynes bu insanlarda yumuşaklığın ve silahlara dayalı gücün tuhaf bir karışımını görüyordu. Harkonnenlara hiç benzemiyorlardı.  </p>
			<p class="paragraf">Leto, “İmparator’a buradaki hükümet değişikliğinden bahsederken, kurallara uyduğumuzu söyleyecek misin?” diye sordu. Dönüp Kynes’a bir bakış fırlattı.  </p>
			<p class="paragraf">“Harkonnenlar gitti; siz geldiniz,” dedi Kynes.  </p>
			<p class="paragraf">Leto, “Her şey kitabına uygun mu peki?” diye sordu.  </p>
			<p class="paragraf">Kynes’ın çenesindeki bir kasın hafifçe seğirmesi, bir an gerildiğinin göstergesiydi. “Ben gezegenbilimci ve Değişim Yargıcı olarak yalnızca İmparator’a hizmet ederim, Lordum.”  </p>
			<p class="paragraf">Dük acı acı gülümsedi. “Ama ikimiz de gerçekleri biliyoruz.”  </p>
			<p class="paragraf">“Çalışmalarımı Majesteleri’nin desteklediğini hatırlatırım.”  </p>
			<p class="paragraf">“Öyle mi? Çalışmaların nelermiş peki?”  </p>
			<p class="paragraf">Kısa bir sessizlik oldu; Paul, <span class="CharOverride-2">Babam Kynes’ın üstüne fazla gidiyor,</span> diye düşündü. Halleck’e göz attı; ama ozan-savaşçı pencereden dışarıya, çorak araziye bakmaktaydı.  </p>
			<p class="paragraf">Kynes soğuk bir sesle konuştu: “Gezegenbilimci olarak görevlerimi kastediyorsunuz herhalde?”  </p>
			<p class="paragraf">“Elbette.”  </p>
			<p class="paragraf">“Genel olarak kurak toprak biyolojisi ve botaniği üstüne araştırmalar yapıyorum. Biraz da jeolojik işler; toprak sondajı ve testleri. Bir gezegenin içerdiği olasılıklar sonsuzdur.”  </p>
			<p class="paragraf">“Baharat üstüne de araştırma yapıyor musun?”  </p>
			<p class="paragraf">Kynes dönünce, Paul adamın yanağında beliren çizgiyi fark etti. “Bu tuhaf bir soru Lordum.”  </p>
			<p class="paragraf">“Kynes, buranın artık benim derebeyliğim olduğunu unutma. Yöntemlerim Harkonnenların yöntemlerinden farklıdır. Baharat üstüne araştırma yapmana itirazım yok, elde ettiğin bulguları benimle paylaştığın sürece.” Leto gezegenbilimciye baktı. “Harkonnenlar baharat üstüne araştırma yapılmasını yasaklamıştı, değil mi?”  </p>
			<p class="paragraf">Kynes yanıt vermeden, Dük’ün bakışlarına karşılık verdi.  </p>
			<p class="paragraf">“Açık konuşabilirsin, başına bir şey gelmez, korkma,” dedi Dük.  </p>
			<p class="paragraf">Kynes, “İmparatorluk Sarayı hakikaten buradan çok uzakta,” diye mırıldandı. <span class="CharOverride-2">Bu sudan şişmiş işgalci ne bekliyor ki?</span> diye düşündü.<span class="CharOverride-2"> Onun tarafına geçecek kadar aptal olduğumu mu sanıyor?  </span></p>
			<p class="paragraf">Dük gözlerini gittikleri yönden ayırmadan güldü. “Sesinde hınç var. Buraya ehli katil çetemizle gelip çöreklendik, değil mi? Bir de kalkmış, Harkonnenlardan farklı olduğumuzu hemen anlamanı bekliyoruz, değil mi?”  </p>
			<p class="paragraf">“Siyeç ve köylerde her tarafa astırdığınız propaganda afişlerini gördüm,” dedi Kynes. “‘Dük’ünüzü sevin, o iyidir!’ Askerleriniz...”  </p>
			<p class="paragraf">Halleck, “Bana baksana sen!” diye bağırdı. Pencereden dönüp öne eğilmişti.  </p>
			<p class="paragraf">Paul elini Halleck’in koluna koydu.  </p>
			<p class="paragraf">“Gurney!” dedi Dük. Dönüp arkasına baktı. “Bu adam uzun süre Harkonnenların idaresinde yaşadı.”  </p>
			<p class="paragraf">Halleck arkasına yaslandı. “Evet.”  </p>
			<p class="paragraf">“Adamınız Hawat kurnaz biri, ama niyeti çok belliydi,” dedi Kynes.  </p>
			<p class="paragraf">Dük, “O üsleri bize açacak mısın?” diye sordu.  </p>
			<p class="paragraf">Kynes, “O üsler Majesteleri’ne ait,” diye kestirip attı.  </p>
			<p class="paragraf">“Ama kullanılmıyorlar.”  </p>
			<p class="paragraf">“Kullanılabilirler.”  </p>
			<p class="paragraf">“Majesteleri bunu mu istiyor?”  </p>
			<p class="paragraf">Kynes, Dük’e dik dik baktı. “Arrakis cennet olabilirdi, yöneticileri baharattan başka şeylerle de ilgilenseydi eğer!”  </p>
			<p class="paragraf">Dük, <span class="CharOverride-2">Sorumu yanıtlamadı,</span> diye düşündü. “Bir gezegen para harcanmadan nasıl cennet olur ki?” dedi.  </p>
			<p class="paragraf">“Para, hizmet satın alma aracından başka nedir ki?” dedi Kynes.  </p>
			<p class="paragraf">Dük <span class="CharOverride-2">Ah, şimdi anlaşıldı!</span> diye düşündü. “Bu konuyu başka zaman konuşuruz,” dedi. “Kalkan Duvarı’nı geçmek üzereyiz sanırım. Aynı rotada devam edeyim mi?”  </p>
			<p class="paragraf">Kynes “Aynı rotada,” diye mırıldandı.  </p>
			<p class="paragraf">Paul pencereden dışarı baktı. Altlarında uzanan engebeli arazi katman katmandı; ileride çorak, kayalıklı bir ova ve bıçakla kesilmiş gibi dümdüz inen bir uçurum vardı. Uçurumun ötesinde, tırnak büyüklüğünde görünen hilal şeklindeki kumullar ufka dek uzanıyordu; aralarında yer yer donuk lekeler seçiliyordu. Bunların kum olmadığı belliydi. Belki de kayalıklardı. Sıcaktan titreşen hava, Paul’ün görüşünü bulandırıyordu.  </p>
			<p class="paragraf">“Aşağıda hiç bitki var mı?” diye sordu.  </p>
			<p class="paragraf">“Çok yok,” dedi Kynes. “Bu enlemin yaşam kuşağı genel olarak küçük su hırsızları dediğimiz bitkilerden oluşur; bunlar birbirinin suyunu çalabilir ve çiyden faydalanabilir. Çölün bazı kısımları canlılarla doludur; ama bunların hepsi de çetin çöl koşullarına uyum sağlamıştır. Bir gün sen de aşağıda mahsur kalırsan, onların davranışlarını taklit et; yoksa ölürsün.”  </p>
			<p class="paragraf">Paul, “Yani başkalarının suyunu mu çalayım?” diye sordu. Bu fikir onu kızdırmıştı; sesi öfkesini ele vermişti.  </p>
			<p class="paragraf">“Bunu yapanlar var, ama kastettiğim tam olarak bu değildi,” dedi Kynes. “Anlarsın ya, benim iklimimde yaşamak insanın suya bakışını değiştirir. Su hiç aklından çıkmaz olur. Hiçbir şeyin içindeki suyu harcamamayı öğrenirsin.”  </p>
			<p class="paragraf">Dük, <span class="CharOverride-2">Benim iklimim mi?</span> diye düşündü.  </p>
			<p class="paragraf">“İki derece güneye sapın Lordum,” dedi Kynes. “Batıdan fırtına geliyor.”  </p>
			<p class="paragraf">Dük başıyla onayladı. O yöndeki sarımsı kahverengi toz girdabını fark etmişti. Topteri yan döndürürken, onlara eşlik eden topter de o tarafa dönünce, çölden yansıyan açık turuncu ışığın o aracın kanatlarından yansıdığını gördü.  </p>
			<p class="paragraf">“Böylece fırtınadan kurtulduk,” dedi Kynes.  </p>
			<p class="paragraf">“O kum fırtınasının içinde uçmak tehlikeli olmalı,” dedi Paul. “En sert metalleri bile parçalayabildiği doğru mu?”  </p>
			<p class="paragraf">“Bu yükseklikte kum değil toz fırtınası olur,” dedi Kynes. “Bu fırtınaların tehlikeli tarafı görüş mesafesinin azalması, girdap etkisi ve motorlara toz dolmasıdır.”  </p>
			<p class="paragraf">Paul, “Bugün baharat madencilerinin çalışmasını izleyecek miyiz?” diye sordu.  </p>
			<p class="paragraf">“Büyük olasılıkla,” dedi Kynes.  </p>
			<p class="paragraf">Paul arkasına yaslandı. Annesinin “bir insanı kaydetmek” dediği şeyi yapmak için sorular sormuş ve hiper-farkındalığını kullanmıştı. Artık Kynes’ı tamamen kaydetmişti; ses tonunu, yüzünün ve hareketlerinin her ayrıntısını kaydetmişti. Adamın cüppesinin sol yeninin tuhaf kıvrımı, orada kınlı bir bıçak gizli olduğunu gösteriyordu. Belinde de tuhaf bir şişlik vardı. Çöl adamlarının gerekli, ufak tefek şeyler taşımak için bellerine kuşak bağladıkları söylenirdi. Belki de o şişliğin sebebi böyle bir kuşaktı; gizli bir kalkan kemeri olamazdı. Kynes’ın cüppesinin boyun kısmına, başı yaban tavşanı şeklinde olan küçük bir bakır iğne geçirilmişti. Omuzlarına düşmüş kukuletasının kenarında da ona benzer, daha küçük bir iğne vardı.  </p>
			<p class="paragraf">Paul’ün yanında oturan Halleck yan dönüp koltuğun arkasından balisetini aldı. Halleck enstrümanı akort ederken Kynes etrafa bakındı, ama sonra dikkatini tekrar yola verdi.  </p>
			<p class="paragraf">Halleck, “Ne dinlemek istersiniz genç efendim?” diye sordu.  </p>
			<p class="paragraf">“Sen seç Gurney,” dedi Paul.  </p>
			<p class="paragraf">Halleck kulağını enstrümanın gövdesine yaklaştırdı, akor bastı ve usulca şarkı söylemeye başladı:  </p>
			<p class="paragraf">“Atalarımız balsıra yerdi çölde,  </p>
			<p class="paragraf">Kasırgaların estiği sıcak yerlerde.  </p>
			<p class="paragraf">Tanrım, koru bizi o korkunç diyardan!  </p>
			<p class="paragraf">Koru bizi... n’olur koru bizi  </p>
			<p class="paragraf">O kuru ve susuz diyardan.”  </p>
			<p class="paragraf">Kynes, Dük’e bakarak konuştu: “Yanınıza fazla muhafız almadınız Lordum. Bütün adamlarınız onun gibi çeşitli alanlarda kabiliyetli midir?”  </p>
			<p class="paragraf">“Gurney mi?” Lord güldü. “Gurney eşsizdir. Onu yanımda tutmamın sebebi gözlerinin keskinliği. Gözünden pek az şey kaçar.”  </p>
			<p class="paragraf">Gezegenbilimci kaşlarını çattı.  </p>
			<p class="paragraf">Halleck şarkının ritmini kaçırmadan araya girdi:  </p>
			<p class="paragraf">“Çünkü ben bir çöl baykuşu gibiyim, oh!  </p>
			<p class="paragraf">Ah! Bir çöl baykuşu gibiyiiim!”  </p>
			<p class="paragraf">Dük elini uzatıp kumanda panelinden bir mikrofon aldı, başparmağıyla düğmesine bastı ve konuşmaya başladı: “Eskort Gamma, Lider konuşuyor. Sektör B’de, saat dokuz pozisyonunda uçan bir nesne var. Tanımlayabilir misiniz?”  </p>
			<p class="paragraf">“Yalnızca bir kuş,” diyen Kynes “gözleriniz keskin,” diye ekledi.  </p>
			<p class="paragraf">Panel hoparlöründen cızırtılar geldi. Sonra: “Eskort Gamma konuşuyor. Nesne tam boy büyütülerek incelendi. İri bir kuş.”  </p>
			<p class="paragraf">Paul o yöne bakıp da gökyüzünde, çok uzaklarda ara ara hareket eden bir noktacık görünce, babasının pür dikkat kesildiğini fark etti. Babası tamamen algılarına odaklanmıştı.  </p>
			<p class="paragraf">“Çölün bu kadar içlerinde böyle iri kuşlar olduğunu bilmiyordum,” dedi Dük.  </p>
			<p class="paragraf">“Muhtemelen kartaldır,” dedi Kynes. “Buraya uyum sağlamış birçok yaratık var.”  </p>
			<p class="paragraf">Ornitopter çıplak bir kaya düzlüğünün üstünden geçti. Paul iki bin metre yükseklikten aşağı bakınca, iki topterin yerde dalgalanarak ilerleyen gölgelerini gördü. Aşağısı düz gibi görünse de, gölgelerin girdiği şekiller bunu yalanlıyordu.  </p>
			<p class="paragraf">Dük, “Çölden yürüyerek sağ çıkabilen oldu mu hiç?” diye sordu.  </p>
			<p class="paragraf">Halleck çalmayı kesti. Yanıtı duymak için öne eğildi.  </p>
			<p class="paragraf">“Çölün içlerinden hayır,” dedi Kynes. “Ama ikinci kuşaktan yürüyerek çıkabilenler oldu. Solucanların pek uğramadığı kayalık bölgelerden geçerek kurtuldular.”  </p>
			<p class="paragraf">Kynes’ın sesinin titremesi Paul’ün dikkatini çekti. Aldığı eğitim pür dikkat kesilmesine yol açmıştı.  </p>
			<p class="paragraf">“Ahh, solucanlar,” dedi Dük. “Onları bir ara görmeliyim.”  </p>
			<p class="paragraf">“Belki bugün görürsünüz,” dedi Kynes. “Nerede baharat varsa, orada solucanlar da vardır.”  </p>
			<p class="paragraf">Halleck, “Mutlaka mı?” diye sordu.  </p>
			<p class="paragraf">“Mutlaka.”  </p>
			<p class="paragraf">Dük, “Solucanlarla baharat arasında simbiyotik ilişki mi var?” diye sordu.  </p>
			<p class="paragraf">Kynes konuşurken dönünce, Paul adamın dudaklarını büzdüğünü fark etti. “Baharatın bulunduğu kumları koruyorlar. Her solucanın bir... bölgesi vardır. Baharata gelince... kim bilir? İncelediğimiz solucan türlerinden edindiğimiz bulgular, aralarında karmaşık kimyasal alışverişler olabileceğini gösteriyor. Solucan damarlarında hidroklorik asit izleri bulduk, vücutlarının başka yerlerinde de daha karmaşık asit formlarının izlerine rastladık. Size bu konuyla ilgili makalemi veririm.”  </p>
			<p class="paragraf">Dük, “Kalkanlar işe yaramaz mı peki?” diye sordu.  </p>
			<p class="paragraf">Kynes horgörüyle, “Kalkanlar mı!” dedi. “Solucan bölgesinde kalkan çalıştırmak, ölüme davetiye çıkarmaktır. Solucanlar kalkanlara saldırmak için bölge sınırlarını bile hiçe sayarak çok uzaklardan gelir. Şimdiye kadar kalkanlı birinin solucanlardan kurtulabildiği olmamıştır.”  </p>
			<p class="paragraf">“Solucanlar nasıl öldürülür peki?”  </p>
			<p class="paragraf">“Bir solucanı parçalamadan öldürmenin bilinen tek yolu, her halkasına ayrı ayrı yüksek voltajlı elektrik akımı vermektir,” dedi Kynes. “Patlayıcılar bir solucanı sersemletebilir veya parçalayabilir, ama her halkanın kendine ait ayrı canı vardır. Atomikleri saymazsak, büyük bir solucanı tamamen yok edecek kadar güçlü bir bomba bilmiyorum. Solucanlar inanılmayacak kadar dayanıklıdır.”  </p>
			<p class="paragraf">Paul, “Niye köklerini kurutmayı deneyen olmadı?” diye sordu.  </p>
			<p class="paragraf">“Çok pahalıya patlar,” dedi Kynes. “Taranması gereken alan çok büyük.”  </p>
			<p class="paragraf">Paul köşesine çekildi. Gerçeği algılama hissi, ses tonu değişimlerine odaklanmış dikkati, Kynes’ın yalan söylediğini, gerçeği tam olarak söylemediğini bildiriyordu. <span class="CharOverride-2">Baharatla solucanlar arasında simbiyotik bir ilişki varsa, solucanları öldürmek baharatın yok olmasına yol açar,</span> diye düşündü.  </p>
			<p class="paragraf">“Neyse ki bu aralar kimse çölden yürüyerek çıkmak zorunda kalmayacak,” dedi Dük. “Boynumuzda bu küçük telsizler varken, yardım çağırdık mı hemen gelir. Yakında bütün işçilerimiz bunlardan takacak. Özel bir kurtarma ekibi kuruyoruz.”  </p>
			<p class="paragraf">“Çok güzel,” dedi Kynes.  </p>
			<p class="paragraf">“Ses tonun öyle demiyor ama,” dedi Dük.  </p>
			<p class="paragraf">“Öyle demiyor mu? İtirazım yok elbette, ama işe yaramayacağını söyleyebilirim. Kumsolucanlarının yaydığı statik elektrik, sinyallerin algılanmasını epey zorlaştırır. Telsizler işe yaramaz. Daha önce denendi. Arrakis’te teçhizat kullanmak zordur. Hele peşinize bir solucan düşmüşse, fazla zamanınız yoktur. En fazla on beş-yirmi dakikanız vardır.”  </p>
			<p class="paragraf">Dük, “Ne tavsiye edersin peki?” diye sordu.  </p>
			<p class="paragraf">“Tavsiyemi mi soruyorsunuz?”  </p>
			<p class="paragraf">“Bir gezegenbilimci olarak tavsiyeni soruyorum, evet.”  </p>
			<p class="paragraf">“Tavsiyeme uyacak mısınız peki?”  </p>
			<p class="paragraf">“Mantıklı bulursam evet.”  </p>
			<p class="paragraf">“Pekâlâ Lordum. Asla yalnız seyahat etmeyin.”  </p>
			<p class="paragraf">Dük dönüp ona baktı. “Hepsi bu mu?”  </p>
			<p class="paragraf">“Hepsi bu. Asla yalnız seyahat etmeyin.”  </p>
			<p class="paragraf">Halleck, “Ya bir fırtınada diğerlerinden ayrılıp iniş yapmak zorunda kalırsan?” diye sordu. “Öyle bir durumda yapılabilecek hiçbir şey yok mu?”  </p>
			<p class="paragraf">“Hiçbir şey yok diyemem,” dedi Kynes.  </p>
			<p class="paragraf">Paul, “Sen olsan ne yaparsın?” diye sordu.  </p>
			<p class="paragraf">Kynes dönüp çocuğa dik dik baktıktan sonra bakışlarını tekrar Dük’e çevirdi. “Damıtıcı-giysimi korumaya özen gösteririm. Solucan bölgesinin dışında veya kayalık bir yerdeysem, aracın içinde beklerim. Kumlu bir bölgedeysem, araçtan olabildiğince çabuk uzaklaşırım. En az bin metre. Sonra cüppemin altına saklanırım. Eninde sonunda bir solucan gelip aracı bulur, ama beni fark etmeyebilir.”  </p>
			<p class="paragraf">Halleck, “Sonra?” diye sordu.  </p>
			<p class="paragraf">Kynes omuz silkti. “Solucanın gitmesini beklerim.”  </p>
			<p class="paragraf">Paul ,“Hepsi bu mu?” diye sordu.  </p>
			<p class="paragraf">“Solucan gittikten sonra, yürüyerek çölden çıkmayı deneyebilirim,” dedi Kynes. “Kumdavullarından ve gelgitli toz havzalarından uzak durarak, en yakın kayalık bölgeye doğru ağır ağır yürürüm. Oralarda böyle yerler çok vardır. Böylece kurtulma şansım olur.”  </p>
			<p class="paragraf">Halleck, “Kumdavulları mı?” diye sordu.  </p>
			<p class="paragraf">“Sıkışmış kumların bulunduğu bölgelere denir,” dedi Kynes. “En küçük bir adım attığınızda kumlar davul gibi titreşim yayar. O zaman da mutlaka bir solucan gelir.”  </p>
			<p class="paragraf">Dük, “Peki ya gelgitli toz havzaları?” diye sordu.  </p>
			<p class="paragraf">“Çöldeki bazı çukurlar yüzyıllar geçtikçe tozla dolar. Bunların bazıları öyle engindir ki akıntıları ve dalgaları vardır. İçlerine adım atanı yutarlar.”  </p>
			<p class="paragraf">Halleck arkasına yaslanıp balisetini çalmayı sürdürdü. Sonra şarkı söylemeye başladı:  </p>
			<p class="paragraf">“Çölün vahşi hayvanları avlanır orada   </p>
			<p class="paragraf">Masumların geçmesini bekler.  </p>
			<p class="paragraf">Ahh, sinirlendirme çöl tanrılarını,  </p>
			<p class="paragraf">Yoksa kimse okumaz mezartaşındaki yazıyı.  </p>
			<p class="paragraf">Çölün tehlikeleri...”  </p>
			<p class="paragraf">Birden susup çalmayı keserek öne eğildi.  </p>
			<p class="paragraf">“İleride toz bulutu var efendim.”  </p>
			<p class="paragraf">“Gördüm Gurney.”  </p>
			<p class="paragraf">“İşte aradığımız bu,” dedi Kynes.  </p>
			<p class="paragraf">Paul ileriyi görmek için biraz doğruldu; otuz kilometre kadar ötede, çöl yüzeyinin biraz üstünde dönen sarı bir bulut vardı.  </p>
			<p class="paragraf">“Fabrika sürüngenlerinizden biri,” dedi Kynes. “Yerde olduğuna göre, altında baharat olmalı. Gördüğünüz bulut, baharatın merkezkaç kuvvetiyle ayrıştırılmasından sonra dışarı püskürtülen tozdan oluşuyor. Başka hiçbir buluta benzemez.”  </p>
			<p class="paragraf">“Üstünde hava taşıtları var,” dedi Dük.  </p>
			<p class="paragraf">“İki... üç... dört gözcü görüyorum,” dedi Kynes. “Solucanişareti kolluyorlar.”  </p>
			<p class="paragraf">Dük, “Solucanişareti mi?” diye sordu.  </p>
			<p class="paragraf">“Sürüngene doğru ilerleyen bir kumdalgası. Çöl yüzeyine sismik sondalar da saplamışlardır muhtemelen. Bazen solucanlar fazla derinden gittiği için dalga oluşmaz.” Kynes gökyüzüne baktı. “Etrafta bir taşıyıcı olmalı, ama göremiyorum.”  </p>
			<p class="paragraf">Halleck, “Solucanlar mutlaka gelir ha?” diye sordu.  </p>
			<p class="paragraf">“Mutlaka.”  </p>
			<p class="paragraf">Paul öne eğilip Kynes’ın omzuna dokundu. “Solucanların kendilerine ait bölgelerinin genişliği ne kadardır?” diye sordu.  </p>
			<p class="paragraf">Kynes kaşlarını çattı. Bu çocuk yetişkince sorular soruyordu.  </p>
			<p class="paragraf">“Solucanın boyutuna göre değişir.”  </p>
			<p class="paragraf">Dük, “Ne kadar değişir?” diye sordu.  </p>
			<p class="paragraf">“İri solucanlar üç-dört yüz kilometrekarelik alanı kontrol edebilir. Küçüklerse...” Dük jet frenlerine basınca Kynes sustu. Duran kuyruk motorlarının uğultusu kesilirken, araç sarsıldı. Kanatlarını açıp çırpmaya başladı. Şimdi tam bir toptere dönüşmüştü; Dük doğuyu, fabrika sürüngeninin ötesini sol eliyle işaret etti.  </p>
			<p class="paragraf">“Şu bir solucanişareti mi?”  </p>
			<p class="paragraf">Kynes öne eğilip Dük’ün gösterdiği noktaya baktı.  </p>
			<p class="paragraf">Yan yana sıkış tıkış oturan Paul ile Halleck de aynı yöne bakıyorlardı. Paul topterle birlikte duramayıp biraz daha ilerleyen bir eskort hava aracının kavis çizerek geri geldiğini gördü. Fabrika sürüngeni hâlâ üç kilometre ilerideydi.  </p>
			<p class="paragraf">Dük’ün gösterdiği yerde, ufka uzanan hilal şeklindeki kumulların titrek gölgelerinin arasından bir kumdalgası yaklaşıyordu... Paul’e su yüzeyinin hemen altından yüzen iri bir balığın suyu dalgalandırmasını çağrıştırdı.  </p>
			<p class="paragraf">“Solucan,” dedi Kynes. “Epey iri.” Arkasına yaslanıp panelden mikrofonu aldı ve yeni bir frekans tuşladı. Başlarının üstündeki kareli haritaya bakarak mikrofona konuştu: “Delta Ajax dokuzdaki sürüngen. Solucanişareti uyarısı. Delta Ajax dokuzdaki sürüngen. Solucanişareti uyarısı. Lütfen cevap verin.” Bekledi.  </p>
			<p class="paragraf">Panel hoparlöründen önce cızırtılar geldi, sonra da bir ses duyuldu: “Delta Ajax dokuz konuşuyor. Kiminle görüşüyorum? Tamam.”  </p>
			<p class="paragraf">“Pek kaygılanmışa benzemiyorlar,” dedi Halleck.  </p>
			<p class="paragraf">Kynes mikrofona konuştu: “Kayıtsız uçuş... kuzeydoğunuzda, üç kilometre kadar uzaktayız. Solucanişareti üstünüze doğru geliyor; tahmini temas süresi yirmi beş dakika.”  </p>
			<p class="paragraf">Hoparlörden başka bir ses gürledi: “Gözcü Kontrol konuşuyor. Solucanişareti onaylandı. Temas süresi saptaması için bekleyin.” Bir sessizlik oldu. Sonra: “Temasa yirmi altı dakika var. İyi bir tahmindi. O kayıtsız uçuşta kimler yer alıyor? Tamam.”  </p>
			<p class="paragraf">Halleck emniyet kemerini çözmüştü; kâh Kynes’a kâh Dük’e doğru eğiliyordu. “Bu standart çalışma frekansı mı Kynes?”  </p>
			<p class="paragraf">“Evet. Niye sordun?”  </p>
			<p class="paragraf">“Kim dinleyebilir?”  </p>
			<p class="paragraf">“Sadece bu bölgede çalışan ekipler. Başkası dinleyemez.”  </p>
			<p class="paragraf">Hoparlör tekrar cızırdadı. Sonra: “Delta Ajax dokuz konuşuyor. Solucanı ilk gören kim... ödülü kim alacak? Tamam.”  </p>
			<p class="paragraf">Halleck, Dük’e baktı.  </p>
			<p class="paragraf">“Solucan uyarısını ilk yapan kişiye, toplanan baharat oranında ödül verilir,” dedi Kynes. “Bu yüzden soruyor...”  </p>
			<p class="paragraf">“Onlara solucanı ilk kimin gördüğünü söyle,” dedi Halleck.  </p>
			<p class="paragraf">Dük başıyla onayladı.  </p>
			<p class="paragraf">Kynes duraksadıktan sonra mikrofonu kaldırdı: “İlk gören Dük Leto Atreides. Dük Leto Atreides. Tamam.”  </p>
			<p class="paragraf">Hoparlörden gelen cızırtılı ses resmileşti: “Anlaşıldı, teşekkürler.”  </p>
			<p class="paragraf">Halleck, “Şimdi onlara ödülü aralarında paylaşmalarını söyle,” diye emretti. “Dük’ün öyle istediğini söyle.”  </p>
			<p class="paragraf">Kynes derin bir soluk aldıktan sonra konuştu: “Dük ödülü aranızda paylaşmanızı istiyor. Anlaşıldı mı? Tamam.”  </p>
			<p class="paragraf">Hoparlörden gelen ses, “Anlaşıldı, teşekkürler,” dedi.  </p>
			<p class="paragraf">“Halleck’in halkla ilişkiler konusunda da çok yetenekli olduğunu söylemeyi unuttum,” dedi Dük.  </p>
			<p class="paragraf">Kynes dönüp kaşlarını şaşkınlıkla çatarak Halleck’e baktı.  </p>
			<p class="paragraf">“Böylece adamlarımız Dük’ün onların can güvenliğini düşündüğünü bilecek,” dedi Halleck. “Haber yayılacak. Bölgesel bir çalışma frekansı kullandığımız için, Harkonnen ajanlarının dinlemesi de küçük bir ihtimal.” Dışarıya, onlara eşlik eden muhafız aracına baktı. “Zaten burada çok güçlüyüz. Riske atılmaya değerdi.”  </p>
			<p class="paragraf">Dük hava taşıtını fabrika sürüngeninden püsküren kum bulutuna doğru yöneltti. “Şimdi ne olacak?”  </p>
			<p class="paragraf">“Yakınlarda bir yerde kanatlı bir taşıyıcı var,” dedi Kynes. “Gelip sürüngeni havaya kaldıracak.”  </p>
			<p class="paragraf">Halleck, “Ya taşıyıcı arızalanmışsa?” diye sordu.  </p>
			<p class="paragraf">“O zaman biraz ekipman kaybı olur,” dedi Kynes. “Sürüngenin tepesine yaklaşın Lordum; bu ilginizi çekecek.”  </p>
			<p class="paragraf">Dük kaşlarını çatarak kumanda paneliyle uğraştı; sürüngenin üstündeki hava girdabına girdiler.  </p>
			<p class="paragraf">Paul aşağı baktığında, altlarındaki metal ve plastik canavarın havaya kum püskürttüğünü gördü. Sürüngen koyu sarı ve mavi renkli, çok bacaklı, dev bir kınkanatlı böceğe benziyordu. Boru şeklindeki, aşağı kıvrık, dev burnunu siyah kuma daldırmıştı.  </p>
			<p class="paragraf">“Rengine bakılırsa zengin bir baharat yatağı,” dedi Kynes. “Son ana kadar çalışmayı sürdürecekler.”  </p>
			<p class="paragraf">Dük kanatlara daha fazla güç verdi ve daha dik bir iniş için onları iyice açtı; sürüngenin üstünde süzülerek, döne döne alçaldılar.  </p>
			<p class="paragraf">Paul sürüngenin kıç tarafındaki borulardan püsküren sarı buluta, sonra da giderek yaklaşan solucan dalgasına baktı.  </p>
			<p class="paragraf">Halleck, “Taşıyıcıyı çağırmalarını duymamız gerekmez miydi?” diye sordu.  </p>
			<p class="paragraf">“Genellikle bunun için farklı bir frekans kullanılır,” dedi Kynes.  </p>
			<p class="paragraf">Dük “Her sürüngenin yanında iki taşıyıcının beklemesi gerekmiyor mu?” diye sordu. “Aşağıdaki makinenin içinde yirmi altı adam ve değerli ekipmanlar var.”  </p>
			<p class="paragraf">Kynes, “Yeterince tecrübeniz olmadığından ...” diye söze başladı.   </p>
			<p class="paragraf">Hoparlörden öfkeli bir ses yükseldi: “Taşıyıcıyı göreniniz var mı? Cevap vermiyor.”  </p>
			<p class="paragraf">Hoparlörden cızırtılar geldi; sonra birden sinyal sesi duyuldu ve bunu sessizlik takip etti... sonra ilk ses tekrar konuştu: “Sırayla rapor verin! Tamam.”  </p>
			<p class="paragraf">“Gözcü Kontrol konuşuyor. Taşıyıcıyı son gördüğümde epey yüksekteydi ve döne döne kuzeybatıya gidiyordu. Şimdi görmüyorum. Tamam.”  </p>
			<p class="paragraf">“Gözcü bir: olumsuz. Tamam.”  </p>
			<p class="paragraf">“Gözcü iki: olumsuz. Tamam.”  </p>
			<p class="paragraf">“Gözcü üç: olumsuz. Tamam.”  </p>
			<p class="paragraf">Sessizlik.  </p>
			<p class="paragraf">Dük aşağı baktı. Kullandığı aracın gölgesi sürüngenin tam üstünden geçiyordu. “Yalnızca dört gözcü var, öyle mi?”  </p>
			<p class="paragraf">“Evet,” dedi Kynes.  </p>
			<p class="paragraf">“Bizde toplam beş hava aracı var,” dedi Dük. “Bizim araçlarımız daha büyük. Her birine fazladan üç kişi alabiliriz. Her gözcü de fazladan ikişer adamla havalanabilir.”  </p>
			<p class="paragraf">Paul aklından hesap yaptı: “Geriye üç adam kalıyor.”  </p>
			<p class="paragraf">Dük, “Niye her sürüngene iki taşıyıcı tahsis edilmiyor?” diye bağırdı.  </p>
			<p class="paragraf">“Ekipmanınız yetersiz,” dedi Kynes.  </p>
			<p class="paragraf">“İşte bu yüzden elimizdekileri korumalıyız!”  </p>
			<p class="paragraf">Halleck, “O taşıyıcı nereye gitmiş olabilir?” diye sordu.  </p>
			<p class="paragraf">“Görüş alanımızdan çıkmak zorunda kalmış olabilir,” dedi Kynes.  </p>
			<p class="paragraf">Dük mikrofonu kapıp başparmağını mikrofon düğmesinin üstüne getirdi, sonra da duraksadı. “Bir taşıyıcıyı nasıl gözden kaybedebilirler?”  </p>
			<p class="paragraf">“Gözcülerin dikkati sürekli yerdedir; solucanişareti ararlar,” dedi Kynes.  </p>
			<p class="paragraf">Dük düğmeye basıp mikrofona konuştu. “Dük’ünüz konuşuyor. Delta Ajax dokuz personelini almak için iniyoruz. Bütün gözcüler de aynı şeyi yapsın. Gözcüler doğu tarafına inecek. Biz batıya ineceğiz. Tamam.” Uzanıp kendi kumanda frekans numarasını girdi ve muhafız araçlarına da emri tekrarladı; sonra mikrofonu Kynes’a verdi.  </p>
			<p class="paragraf">Kynes telsizi tekrar çalışma frekansına ayarlayınca hoparlörden bir ses çınladı: “...neredeyse tamamen baharatla doluyuz! Depo neredeyse tamamen dolu! Bunca baharatı kahrolası bir solucan yüzünden bırakamayız! Tamam.”  </p>
			<p class="paragraf">Dük “Baharatı boşverin!” diye bağırdı. Sonra mikrofonu geri alıp konuştu: “Baharatı her zaman buluruz. Gemilerimizde toplam yirmi üç kişilik yer var, yani üç kişi açıkta kalacak. Çöp mü çekersiniz, ne yaparsınız bilmiyorum ama kimlerin gideceğini kararlaştırın. Bu bir emirdir!” Mikrofonu sertçe Kynes’ın eline tutuşturdu; Kynes’ın incinen parmağını salladığını görünce “Pardon,” dedi.  </p>
			<p class="paragraf">Paul, “Ne kadar zaman kaldı?” diye sordu.  </p>
			<p class="paragraf">“Dokuz dakika,” dedi Kynes.  </p>
			<p class="paragraf">“Bu gemi diğerlerinden daha güçlü,” dedi Dük. “Kanatları dörtte üç açıp jet motorlarıyla kalkış yaparsak bir kişi daha alabiliriz.”  </p>
			<p class="paragraf">“Kum fazla yumuşak,” dedi Kynes.  </p>
			<p class="paragraf">“Gemide fazladan dört kişi varken jet kalkışı yaparsak kanatlar kırılabilir Lordum,” dedi Halleck.  </p>
			<p class="paragraf">“Bu geminin kanatları kırılmaz,” dedi Dük. Tekrar kumanda panelini kullanmaya başladı; topter havada süzülerek sürüngenin yanına indi. Kanatlar toplanırken, araç kumda kayarak fabrikanın yirmi metre yakınında durdu.  </p>
			<p class="paragraf">Fabrika şimdi sessizdi; borularından kum püskürmüyordu. Hafif bir mekanik uğultu duyuluyordu o kadar. Dük yanındaki kapıyı açınca ses iyice belirginleşti.  </p>
			<p class="paragraf">Burun deliklerine hemen ağır ve boğucu tarçın kokusu doldu.  </p>
			<p class="paragraf">Gözcüler gürültülü kanat çırpışlarıyla süzülerek fabrikanın diğer tarafındaki kumların üstüne indi. Dük’ün koruma araçları da topterinin yanına düzgün bir sıra halinde indi.  </p>
			<p class="paragraf">Dışarıya, fabrikaya bakan Paul, topterlerin onun yanında küçücük kaldığını gördü, dev bir savaşçı böceğin yanındaki sivrisinekler gibiydiler.  </p>
			<p class="paragraf">“Gurney, Paul’le birlikte arka koltuğu söküp dışarı atın,” dedi Dük. Kanatların dörtte üçünü açtı, açılarını ayarlayıp jet motorlarını kontrol etti. “O kahrolası makineden niye hâlâ çıkmadılar?”  </p>
			<p class="paragraf">“Taşıyıcıyı bekliyorlar,” dedi Kynes. “Daha birkaç dakikaları var.” Doğuya baktı.  </p>
			<p class="paragraf">Hepsi dönüp aynı yöne baktı. Solucandan eser yoktu, ama hava gerilim yüklüydü.  </p>
			<p class="paragraf">Dük mikrofonu alıp kumanda frekansını girdi ve “Gemilerden iki tanesi kalkan jeneratörlerini dışarı atsın,” dedi. “Böylece birer adam daha taşıyabilirsiniz. Kimseyi o canavara bırakmayacağız.” Tekrar çalışma frekansını girerek bağırdı: “Delta Ajax dokuztakiler! Dışarı çıkın! Hemen! Dük’ünüz emrediyor! Hemen çıkın, yoksa o sürüngeni lazer topuyla parçalarım!”  </p>
			<p class="paragraf">Fabrikanın burnuna yakın bir yerde, arka tarafında ve tepesinin ortasında birer kapak açıldı. İçeriden çıkan insanlar kuma atladı. En son çıkan yamalı iş tulumlu, uzun boylu bir adamdı. Önce fabrikanın yan tarafına, sonra da kuma atladı.  </p>
			<p class="paragraf">Dük, mikrofonu panele asıp yan kapıyı açarak dışarı seslendi: “Gözcülere ikişer adam binsin.”  </p>
			<p class="paragraf">Yamalı tulumlu adam, ekibini ikişer kişilik gruplara ayırıp, diğer tarafta bekleyen araçlara göndermeye başladı.  </p>
			<p class="paragraf">Dük “Dört kişi buraya!” diye bağırdı. “Dört kişi arkadaki araca!” Hemen arkasındaki muhafız topterini gösterdi. Adamları aracın kalkan jeneratörünü dışarı çıkarıyordu. “Dört kişi de şu araca!” Kalkan jeneratörü atılmış diğer muhafız gemisini işaret etti. “Diğerlerine de üçer kişi binsin! Koşsanıza çöl köpekleri!”  </p>
			<p class="paragraf">Uzun boylu adam ekibini gruplara ayırmayı bitirmişti; üç arkadaşıyla birlikte koşarak yaklaştı.  </p>
			<p class="paragraf">“Solucanı duyuyorum, ama göremiyorum,” dedi Kynes.  </p>
			<p class="paragraf">İşte o sırada diğerleri de duymaya başladı; uzaktan gelen, giderek yükselen, gıcırtılı bir sürünme sesiydi bu.  </p>
			<p class="paragraf">Dük, “Böyle tedbirsizlik olmaz,” diye mırıldandı.  </p>
			<p class="paragraf">Araçlar etrafa kum savurarak kanat çırpıp havalanmaya başladı. Bu görüntü Dük’e eskiden yurdunun bir ormanında gördüğü bir manzarayı anımsattı; ormanın içindeki bir açıklığa dalınca, bir yaban öküzü ölüsünün üstünden havalanan leş yiyici kuşlar görmüştü.  </p>
			<p class="paragraf">Baharat işçileri sırayla Dük’ün peşinden, topterin yan tarafından girmeye başladı. Halleck onlara yardım etti, arka taraftan hepsini birer birer içeri çekti.  </p>
			<p class="paragraf">“Çabuk olun çocuklar!” diye bağırdı. “Çabuk girin!”  </p>
			<p class="paragraf">Bir köşede, terli adamların arasında sıkışan Paul, adamların terinde korku kokusu aldı ve ikisinin damıtıcı-giysilerinin boyun kısmının iyi oturtulmamış olduğunu gördü. Bunu ileride ilgilenmek üzere hafızasına kaydetti. Babası damıtıcı-giysilerin giyilme tarzı konusunda katı kurallar koymalıydı. Böyle şeylere dikkat edilmezse adamlar laçkalaşırdı.  </p>
			<p class="paragraf">Son adam soluk soluğa içeri girip “Solucan!” dedi. “Saldırmak üzere! Havalanın!”  </p>
			<p class="paragraf">Dük koltuğuna otururken kaşlarını çattı: “Temas hesaplamasına göre daha neredeyse üç dakikamız var. Değil mi Kynes?” Kapıyı kapattı, sonra da tam kapanıp kapanmadığını kontrol etti.  </p>
			<p class="paragraf">“Aşağı yukarı üç dakika Lordum,” dedi Kynes. <span class="CharOverride-2">Bu Dük soğukkanlı bir adam,</span> diye düşündü.  </p>
			<p class="paragraf">“Her şey tamam Lordum,” dedi Halleck.  </p>
			<p class="paragraf">Dük başıyla onayladı ve son muhafız aracının da havalanmasını seyretti. Kontağı çalıştırdı, kanatlarla panele bir kez daha baktı ve jet motorlarını harekete geçirecek düğmelere bastı.  </p>
			<p class="paragraf">Topter havalanırken Dük ile Kynes koltuklarına gömülünce, arkadakiler sıkıştı. Dük’ün aracı oldukça kendinden emin ve ustaca kullanması Kynes’ın gözünden kaçmamıştı. Topter artık iyice yükselmişti; dük kumanda panelini inceliyor ve sağına soluna dönüp kanatlara bakıyordu.  </p>
			<p class="paragraf">“Fazla ağırız Lordum,” dedi Halleck.  </p>
			<p class="paragraf">“Aracı düşürecek kadar değil,” dedi Dük. “Bizi tehlikeye atacağımı sanmamıştın, değil mi Gurney?”  </p>
			<p class="paragraf">Halleck sırıtarak, “Aklımdan bile geçmedi efendim,” dedi.  </p>
			<p class="paragraf">Dük’ün uzun bir kavis çizdirdiği araç, sürüngenin üstünden geçti.  </p>
			<p class="paragraf">Bir köşeye sıkışmış haldeki Paul yanındaki pencereden aşağıya, kumların üstünde sessizce duran makineye baktı. Solucanişareti sürüngenin dört yüz metre kadar ötesinde kaybolmuştu. Ama şimdi fabrikanın altında sanki bir girdap vardı.  </p>
			<p class="paragraf">“Solucan, sürüngenin altında,” dedi Kynes. “Pek az kişinin tanık olduğu bir olayı görmek üzeresiniz.”  </p>
			<p class="paragraf">Sürüngenin bir yanındaki kumlar kabarıyordu. Dev makine sağa yatmaya başladı. Sürüngenin sağındaki kumlarda devasa bir girdap oluştu. Giderek daha hızlı dönüyordu. Yüzlerce metrelik alana kum ve toz yağmaya başlamıştı.  </p>
			<p class="paragraf">Sonra onu gördüler!  </p>
			<p class="paragraf">Kumda geniş bir çukur belirdi. İçinde parlak, beyaz, mızrak gibi dişler görülüyordu. Paul çukurun çapının fabrikanın boyunun en az iki misli olduğunu tahmin etti. Kum ve toz bulutunun içindeki makinenin çukura doğru kaymasını seyretti. Makine tamamen içine girince çukur kapandı.  </p>
			<p class="paragraf">Paul’ün yanındaki adam, “Tanrım, ne korkunç bir canavar!” diye mırıldandı.  </p>
			<p class="paragraf">Bir başkası, “Bütün baharatımızı yuttu!” diye homurdandı.  </p>
			<p class="paragraf">“Biri bunun hesabını verecek” dedi Dük. “Yemin ederim ki verecek.”  </p>
			<p class="paragraf">Paul babasının çok sinirli olduğunu sesinden anladı. Kendisi de öfkeliydi. Affedilmez bir israftı bu!  </p>
			<p class="paragraf">Sessizlik oldu; sonra Kynes’ın sesini duydular.  </p>
			<p class="paragraf">Kynes, “Yaradan’a ve Suyuna şükürler olsun,” diye mırıldandı. “O’nun geliş gidişlerine şükürler olsun. Gelişiyle dünyayı arındırsın. Kullarına bahşettiği dünyayı korusun.”  </p>
			<p class="paragraf">Dük, “Ne diyorsun?” diye sordu.  </p>
			<p class="paragraf">Ama Kynes suskun kaldı.  </p>
			<p class="paragraf">Paul etrafında sıkış tıkış oturan adamlara baktı. Kynes’ın başının arkasına korkuyla bakıyorlardı. Biri “Liet,” diye fısıldadı.  </p>
			<p class="paragraf">Kynes dönüp kaşlarını çatarak baktı. Adam geri çekilip sindi.  </p>
			<p class="paragraf">Kurtarılan adamlardan bir başkası, kesik kesik öksürmeye başladı. Sonra, “Bu cehennem çukuruna lanet olsun!” dedi.  </p>
			<p class="paragraf">Sürüngenden en son çıkmış olan uzun boylu kumul insanı “Kapa çeneni Coss,” dedi. “Yoksa öksürüğün iyice azacak.” Adamlarının arasından geçerek Dük’ün hemen arkasına ulaştı. “Siz Dük Leto’sunuz sanırım,” dedi. “Hayatımızı kurtardığınız için teşekkür ederiz. Siz gelmeden önce öleceğimizi düşünüyorduk.”  </p>
			<p class="paragraf">Halleck, “Sus da Dük aracı kullansın,” diye mırıldandı.  </p>
			<p class="paragraf">Paul, Halleck’e baktı. Babasının çene kenarının gerginlikten kırış kırış olduğunu Halleck de fark etmişti. Dük kızgın olduğunda çıt çıkarmamak gerekirdi.  </p>
			<p class="paragraf">Leto topterle havada geniş çemberler çizmeyi sürdürürken, kumlarda yeni bir hareket fark edince durdu. Solucan kumun derinliklerine çekilmişti ve şimdi kumdaki çukurdan, az önce fabrikanın bulunduğu yerden kuzeye doğru uzaklaşmakta olan iki kişi görülüyordu. Çöl yüzeyinde kayarcasına, toz kaldırmadan ilerliyorlardı.  </p>
			<p class="paragraf">Dük, “Aşağıdakiler kim?” diye bağırdı.  </p>
			<p class="paragraf">Uzun boylu kumul insanı, “Bizimle gelen iki adam Lordum,” dedi.  </p>
			<p class="paragraf">“Niye kimse onlardan bahsetmedi?”  </p>
			<p class="paragraf">Kumul insanı “Şanslarını denemeye karar verdiler Lordum,” dedi.  </p>
			<p class="paragraf">“Lordum, bu adamlar çölde solucan bölgesinde kısılı kalanlara yardım etmenin mümkün olmadığını biliyorlar,” dedi Kynes.  </p>
			<p class="paragraf">Dük öfkeyle, “Üsten onları alması için bir araç göndereceğiz!” dedi.  </p>
			<p class="paragraf">“Nasıl isterseniz Lordum,” dedi Kynes. “Ama araç buraya vardığında adamlar muhtemelen çoktan ölmüş olacak.”  </p>
			<p class="paragraf">“Olsun, yine de göndereceğiz,” dedi Dük.  </p>
			<p class="paragraf">“Solucan geldiğinde sürüngenin hemen yanındaydılar,” dedi Paul. “Nasıl kurtuldular?”  </p>
			<p class="paragraf">“Çukurun kenarlarının eğimi, aradaki mesafeyi olduğundan kısa göstermiştir,” dedi Kynes.  </p>
			<p class="paragraf">Halleck, “Burada boşa yakıt harcıyorsunuz Lordum,” demeye cesaret etti.  </p>
			<p class="paragraf">“Haklısın Gurney.”  </p>
			<p class="paragraf">Dük aracı Kalkan Duvarı’na çevirdi. Diğer araçlar da çember çizmeyi bırakarak gelip her iki tarafta ve yukarıda konumlandılar.  </p>
			<p class="paragraf">Paul uzun boylu kumul insanı ile Kynes’ın söylediklerini düşündü. Tüm gerçeği söylemediklerini, hatta apaçık yalan söylediklerini sezmişti. Aşağıdaki adamların kumların üstünde özgüvenle, belli ki solucanın tekrar yüzeye çıkmasına yol açmayacak şekilde, kayarcasına yürüdüklerini görmüştü.  </p>
			<p class="paragraf"><span class="CharOverride-2">Fremenler!</span> diye düşündü. <span class="CharOverride-2">Başka kim kumda </span><span class="CharOverride-2">öylesine</span><span class="CharOverride-2"> </span><span class="CharOverride-2">rahat</span><span class="CharOverride-2"> </span><span class="CharOverride-2">yürüyebilir? Adamlar onların aşağıda kalmasına üzülmedi... </span><span class="CharOverride-2">çünkü tehliked</span><span class="CharOverride-2">e olmadıklarını biliyorlar. O ikisi burada nasıl </span><span class="CharOverride-2">sağ kalınacağını biliyor! O ikisi solucanları kandırmayı biliyor!  </span></p>
			<p class="paragraf">Paul, “O fabrikada Fremenlerin ne işi vardı?” diye sordu.  </p>
			<p class="paragraf">Kynes birden ona döndü.  </p>
			<p class="paragraf">Uzun boylu kumul insanı faltaşı gibi açılmış gözlerini Paul’e dikti. Mavi gözleri içe doğru koyulaşıyordu. “Bu çocuk kim?” diye sordu.  </p>
			<p class="paragraf">Halleck doğrulup adamla Paul’ün arasına geçerek “Veliaht Paul Atreides,” dedi.  </p>
			<p class="paragraf">Adam, “Niye aracımızda Fremenler olduğunu söylüyor?” diye sordu.  </p>
			<p class="paragraf">“Tasvirlere uyuyorlar,” dedi Paul.  </p>
			<p class="paragraf">“Fremenleri bir bakışta tanıyamazsın!” dedi Kynes. Kumul insanına baktı. “Söyle. Kimdi o adamlar?”  </p>
			<p class="paragraf">Kumul insanı, “Diğer adamlardan birinin arkadaşları,” dedi. “Baharat bölgesini görmek isteyen köylüler, o kadar.”  </p>
			<p class="paragraf">Kynes başını çevirdi. “Fremenlermiş!”  </p>
			<p class="paragraf">Ama efsaneyi anımsamıştı: “Lisanü’l-Gayb tüm hilelerin ardındaki gerçeği görecek.”  </p>
			<p class="paragraf">Kumul insanı “Artık ölmüşlerdir herhalde, genç lordum,” dedi. “Arkalarından kötü konuşmamalıyız.”  </p>
			<p class="paragraf">Ama Paul yalan söylediklerini seziyor, Halleck’in içgüdüsel olarak onu korumaya davranmasına sebep olan tehdidi hissediyordu.  </p>
			<p class="paragraf">Soğuk bir sesle konuştu: “Burası ölmek için korkunç bir yer.”  </p>
			<p class="paragraf">Kynes başını çevirmeden, “Tanrı bir yaratığın belirli bir yerde ölmesini istediğinde, yaratığı ihtiyaçları sebebiyle oraya gelmeye mecbur bırakır,” dedi.  </p>
			<p class="paragraf">Leto dönüp Kynes’a dik dik baktı.  </p>
			<p class="paragraf">Kynes aynı şekilde bakarak karşılık verirken, onu kaygılandıran bir gözlemini düşündü: Bu Dük, insan hayatına baharattan daha çok önem veriyordu. Adamları kurtarmak için hem kendinin hem oğlunun canını tehlikeye atmıştı. Baharat yüklü bir sürüngeni kaybetmeyi umursamamıştı bile. Adamların hayatının tehlikeye girmesiyse onu öfkelendirmişti. Böyle bir liderin adamları çok sadık olurdu. Onu yenmek zordu.  </p>
			<p class="paragraf">Kynes tüm önyargılarına karşın, elinde olmadan kendine şunu itiraf etmek zorunda kaldı: <span class="CharOverride-2">Bu Dük’ü sevdim.  </span></p>
		</div>
</body>
</html>