<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>6-50</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x6" xml:lang="tr-TR">
		<div class="Basic-Text-Frame">
			<p class="split">  </p>
			<p class="paragraf ParaOverride-3"><span class="CharOverride-2">O bir savaşçı ve gizemciydi, canavar ve azizdi, kurnaz ve masumdu, şövalye ruhlu ve acımasızdı; Tanrı değildi, ama insandan üstündü. Muad’Dib’in davranış sebepleri genel standartlarla değerlendirilemez. Zafer anında bile, ölmesinin planlandığını görmüş, ama bu hıyaneti kabullenmişti. Bunun sebebinin adalet hissi olduğunu söyleyebilir misiniz? Kimin adaletiydi öyleyse? Unutmayın ki Muad’Dib düşmanlarının derisinden savaş davulları yapılmasını emretmiş ve düklük geçmişinin âdetlerine elini sallayarak boşverip “Ben Kuisatz Haderah’ım. Başka sebep aramaya gerek yok,” demiş biriydi.  </span></p>
			<p class="paragraf ParaOverride-9">—PRENSES IRULAN,   </p>
			<p class="paragraf ParaOverride-9">“Arrakis Uyanıyor”  </p>
			<p class="paragbos">  </p>
			<p class="paragraf">Paul Muad’Dib’in zafer kazandığı günün akşamında adamlarıyla birlikte gittiği yer, eskiden Atreideslerin Dune’daki ilk ikâmetgâhı olan Arrakeen vali konağıydı. Rabban binayı restore ettirmişti. Bina savaştan zarar görmemiş, ama şehirliler tarafından yağmalanmıştı. Ana salondaki eşyalardan bazıları devrilmiş ya da kırılmıştı.  </p>
			<p class="paragraf">Paul ana kapıdan hızlı adımlarla geçerken, bir adım gerisinden Gurney Halleck ile Stilgar geliyordu. Adamları Büyük Salon’a dağılmış, ortalığı topluyor ve Muad’Dib’e yer açıyordu. Bir ekip içeride tuzak olup olmadığını incelemeye başladı.  </p>
			<p class="paragraf">“Buraya babanızla birlikte ilk geldiğimiz günü hatırlıyorum,” dedi Gurney. Kirişlere ve yüksek, uzun pencerelere baktı. “Burayı o zaman da sevmemiştim... şimdi hiç sevmiyorum. Mağaralarımızdan birinde daha emniyette olurduk.”  </p>
			<p class="paragraf">“Tam Fremen gibi konuştun” dedi Stilgar; Muad’Dib’in soğukça gülümsediğini gördü. “İstersen tekrar düşün Muad’Dib?”  </p>
			<p class="paragraf">“Burası bir sembol,” dedi Paul. “Rabban burada yaşadı. Buraya yerleşmekle, zafer kazandığımı herkese gösteriyorum. Adamlarımız binayı arasın. Hiçbir şeye dokunmasınlar. Geride Harkonnen adamları veya oyuncakları kalıp kalmadığına baksınlar yeter.”  </p>
			<p class="paragraf">Gönülsüzce, “Emredersin,” diyen Stilgar emri yerine getirmek üzere uzaklaştı.  </p>
			<p class="paragraf">İletişim görevlileri kucaklarında cihazlarıyla koşarak yanlarından geçip, ekipmanları büyük şöminenin etrafında kurmaya başladılar. Sağ kalan Fedaykinlere katılmış Fremen muhafızları odanın çeşitli yerlerinde konumlandı. Birbirleriyle fısıldaşıp etrafa şüpheyle bakıyorlardı. Burası çok uzun zaman boyunca düşmanın elinde olduğundan, kendilerini rahat hissetmiyorlardı.  </p>
			<p class="paragraf">“Gurney, adamlara söyle, annemi ve Chani’yi getirsinler,” dedi Paul. “Chani oğlumuzun öldüğünü biliyor mu?”  </p>
			<p class="paragraf">“Haber gönderildi Lordum.”  </p>
			<p class="paragraf">“Yaradanlar havzadan çıkarıldı mı peki?”  </p>
			<p class="paragraf">“Evet Lordum. Fırtına dinmek üzere.”  </p>
			<p class="paragraf">Paul, “Fırtına ne kadar hasar vermiş?” diye sordu.  </p>
			<p class="paragraf">“İniş alanında ve ovadaki baharat depolarında epey hasar var,” dedi Gurney. “Sırf fırtına değil savaş yüzünden de.”  </p>
			<p class="paragraf">“Parasını verince onartmak sorun olmaz herhalde,” dedi Paul.  </p>
			<p class="paragraf">Gurney azarlayıcı bir sesle, “Ama ölüler geri gelmez Lordum,” dedi. <span class="CharOverride-2">Atreidesler ne zamandır candan önce malı düşünür oldu?</span> der gibiydi.  </p>
			<p class="paragraf">Ama Paul’ün tüm dikkati içsel gözündeydi; hâlâ yolunu kesen zaman duvarındaki deliklerden bakıyordu. Her deliğin ardında, geleceğin tüm koridorlarında cihat vardı.  </p>
			<p class="paragraf">İç geçiren Paul salonun karşı duvarına dayalı bir sandalye görünce, oraya doğru yürüdü. Bu sandalye eskiden yemek salonunda dururdu... Paul’ün babası tarafından kullanılmış bile olabilirdi. Ama o an, Paul’ün dinlenmekte ve bitkinliğini diğerlerinden gizlemekte kullanabileceği bir nesneydi o kadar. Oturup cüppesinin eteklerini topladı ve damıtıcı-giysisinin boyun kısmını gevşetti.  </p>
			<p class="paragraf">“İmparator, gemisinin enkazında kısılı kaldı,” dedi Gurney.  </p>
			<p class="paragraf">“Şimdilik orada kalsın,” dedi Paul. “Harkonnenlar bulundu mu?”  </p>
			<p class="paragraf">“Cesetlerin incelenmesi sürüyor.”  </p>
			<p class="paragraf">“Yukarıdaki gemilerden yanıt var mı?” Paul başını tavana doğru kaldırdı.  </p>
			<p class="paragraf">“Henüz yok Lordum.”  </p>
			<p class="paragraf">Paul iç geçirip sandalyenin sırtına yaslandı. Bir süre sonra konuştu: “Bana Sardaukar tutsaklardan birini getir. İmparator’umuza bir mesaj göndermeliyiz. Şartları konuşmanın vakti geldi.”  </p>
			<p class="paragraf">“Emredersiniz Lordum.”  </p>
			<p class="paragraf">Gurney dönüp yakındaki Fedaykinlerden birine el işareti yaptı; Fedaykin, Paul’ü korumak için yaklaştı.  </p>
			<p class="paragraf">Paul, “Gurney,” diye fısıldadı. “Sonunda birbirimize kavuştuk, ama hâlâ buna uygun bir alıntı yapmış değilsin.” Dönüp baktığında Gurney’nin yutkunduğunu, kederlendiğini, çenesinin kasıldığını gördü.  </p>
			<p class="paragraf">“Nasıl isterseniz Lordum,” dedi Gurney. Genzini temizleyip boğuk bir sesle konuştu: “‘Ve o gün zafer herkes için yasa dönüştü: çünkü halk o gün kralın oğlu için yas tuttuğunu duymuştu.’”  </p>
			<p class="paragraf">Paul gözlerini kapayıp içindeki hüzünle mücadele etti. Bir zamanlar nasıl babası için üzülmeyi beklediyse, bu kez de üzüntüsünün geçmesini bekledi. Sonra gün içinde öğrendiklerini... iç içe geçmiş gelecekleri, farkındalığının içinde gizlendiğini keşfettiği Alia’yı düşünmeye başladı.  </p>
			<p class="paragraf">Zamanı görebilme yeteneğini hiç bu kadar tuhaf bir şekilde kullanmamıştı. “Sözlerimi, onları sadece senin duyabileceğin bir yere bırakmak için geleceğe gittim,” demişti Alia. “Bunu sen bile yapamazsın abi. İlginç bir oyun bu. Ha, bu arada... dedemizi, o yaşlı ve sapık Baron’u öldürdüm. Çok acı çekmedi.”  </p>
			<p class="paragraf">Sessizlik. Paul, Alia’nın geri çekildiğini görmüştü.  </p>
			<p class="paragraf">“Muad’Dib.”  </p>
			<p class="paragraf">Paul gözlerini açınca tepesinde Stilgar’ın kara sakallı yüzünü, hâlâ savaş ateşiyle parlayan siyah gözlerini gördü.  </p>
			<p class="paragraf">“Yaşlı Baron’un cesedini buldun,” dedi Paul.  </p>
			<p class="paragraf">Stilgar çok şaşırmıştı. “Nasıl bildin?” diye fısıldadı. “Cesedini daha demin, İmparator’un büyük metal çadırının enkazında bulduk.”  </p>
			<p class="paragraf">Paul soruya yanıt vermedi; Gurney’nin iki Fremen ve aralarında bir Sardaukar tutsakla birlikte yaklaştığını gördü.  </p>
			<p class="paragraf">“İşte onlardan biri Lordum,” dedi Gurney. Muhafızlara tutsağı Paul’ün beş adım önüne getirmelerini işaret etti.  </p>
			<p class="paragraf">Paul, Sardaukar’ın şokta olduğunu donuk gözlerinden anladı. Sardaukar’ın yüzünde, burun kemerinden ağız kenarına dek uzanan bir morluk vardı. Sarışındı, yüz hatları biçimliydi; yüksek rütbeli bir Sardaukar olduğu belliydi, ama paçavraya dönmüş üniformasında bunu belli eden bir şey yoktu... İmparatorluk arması taşıyan altın düğmeleri ve pantolonunun lime lime olmuş yan şeritleri hariç.  </p>
			<p class="paragraf">“Sanırım bu bir subay Lordum,” dedi Gurney.  </p>
			<p class="paragraf">Paul başıyla onayladı. “Ben Dük Paul Atreides’im. Beni anlıyor musun?”  </p>
			<p class="paragraf">Sardaukar kımıldamadan ona baktı.  </p>
			<p class="paragraf">“Konuş, yoksa İmparator’un ölebilir,” dedi Paul.  </p>
			<p class="paragraf">Adam gözlerini kırpıştırıp yutkundu.  </p>
			<p class="paragraf">Paul, “Ben kimim?” diye sordu.  </p>
			<p class="paragraf">Adam boğuk bir sesle, “Dük Paul Atreides’siniz,” dedi.  </p>
			<p class="paragraf">Paul adamın fazla itaatkâr olduğunu düşündü; ama Sardaukarlar asla böyle bir gün yaşamamışlardı. Şimdiye dek hep zafer kazanmışlardı; Paul bunun da bir zayıflık olabileceğini fark etti. Bu fikri daha sonra, kişisel eğitim programının bir parçası olarak üstünde düşünmek üzere bir kenara koydu.  </p>
			<p class="paragraf">“İmparator’a bir mesaj iletmeni istiyorum,” dedi. Mesajını kadim formüle uygun şekilde söyledi: “İmparatorluk soyundan gelen ben, bir Büyük Hanedan Dük’ü olarak, Sözleşme çerçevesinde söz veriyorum ki, İmparator ve adamları silahlarını bırakıp teslim olurlarsa onları canım pahasına koruyacağım.” Sol elini kaldırıp düklük mühür yüzüğünü Sardaukar’a gösterdi. “Bunun adına yemin ederim.”  </p>
			<p class="paragraf">Adam diliyle dudaklarını ıslatıp Gurney’ye baktı.  </p>
			<p class="paragraf">“Evet,” dedi Paul. “Gurney Halleck ancak bir Atreides’in emrinde çalışır.”  </p>
			<p class="paragraf">“Mesajınızı ileteceğim,” dedi Sardaukar.  </p>
			<p class="paragraf">“Onu ileri komuta yerimize götürüp İmparator’a gönderin,” dedi Paul.  </p>
			<p class="paragraf">“Emredersiniz Lordum.” Gurney muhafızlara emre uymaları için el işareti yaptı; başlarına geçti ve hep birlikte çıkıp gittiler.  </p>
			<p class="paragraf">Paul tekrar Stilgar’a döndü.  </p>
			<p class="paragraf">“Chani ile annen geldi,” dedi Stilgar. “Chani yas tutmak için bir süre yalnız kalmak istiyor. Rahibe Ana da sırrî odasında biraz yalnız kalmak istedi... sebebini bilmiyorum.”  </p>
			<p class="paragraf">“Annem belki de bir daha asla göremeyeceği bir gezegeni özlüyor,” dedi Paul. “Orada gökyüzünden su yağar, bitkiler de öyle büyük ve sıktır ki geçit vermezler.”  </p>
			<p class="paragraf">Stilgar, “Gökyüzünden yağan su,” diye fısıldadı.  </p>
			<p class="paragraf">Paul o an bir şeyi fark etti; eskiden Fremen naibi olan Stilgar zaman geçtikçe kendini Lisanü’l-Gayb’e adamış bir yaratığa, sürekli huşu duyan itaatkâr birine dönüşmüştü. İnsanı küçülten bir şeydi bu; Paul’e cihadın hayalet rüzgârını hissettiriyordu.  </p>
			<p class="paragraf"><span class="CharOverride-2">Bir dostumun kula dönüştüğünü gördüm,</span> diye düşündü.  </p>
			<p class="paragraf">Birden kendini yapayalnız hissedince salona bakındı; muhafızlarının kendisinin huzurunda ne kadar dikkatli ve titiz olduklarını gördü. Aralarındaki rekabeti ve Muad’Dib’in adamı olmaktan duydukları gururu hissedebiliyordu... hepsi de Muad’Dib tarafından fark edilmek istiyordu.  </p>
			<p class="paragraf"><span class="CharOverride-2">Mua</span><span class="CharOverride-2">d’Dib... tüm nimetler ondan akar</span>, diye düşündü; hayatının en acı düşüncesiydi bu. <span class="CharOverride-2">Tahta geçmem gerektiğini seziyorlar,</span> diye düşündü. <span class="CharOverride-2">Ama bunu cihadı önlemek için yaptığımı bilemezler.  </span></p>
			<p class="paragraf">Stilgar genzini temizledi; “Rabban da ölmüş,” dedi.  </p>
			<p class="paragraf">Paul başıyla onayladı.  </p>
			<p class="paragraf">Sağdaki muhafızlar birden iki yana açıldı ve aralarından Jessica geçti. Üstünde siyah abası vardı; kumda yürüme alışkanlığı adımlarından biraz belli oluyordu... ama Paul, onun bu eve gelince eski havasına, bir Dük’ün odalığıykenki havasına az çok tekrar kavuşmuş olduğunu fark etti. Jessica’nın eski, iddialı havası biraz geri gelmişti.  </p>
			<p class="paragraf">Jessica, Paul’ün önünde durup ona baktı. Paul’ün bitkin olduğunu ve bunu gizlediğini gördü... ama onun için üzülemiyordu. Sanki artık oğluna karşı hiçbir şey hissedemiyordu.  </p>
			<p class="paragraf">Jessica, Büyük Salon’a girerken, buraya dair anılarının canlanmamasına şaşırmıştı. Burası yabancı bir oda gibiydi, sanki ilk kez girdiği bir yerdi; sanki sevgili Leto’suyla burada asla yürümemiş, sarhoş Duncan Idaho’yla burada asla konuşmamıştı... asla, asla, asla...  </p>
			<p class="paragraf"><span class="CharOverride-2">Zorlayıcı belleğin, yani âdabın zıttını belirten bir sözcük olmalı,</span> diye düşündü.<span class="CharOverride-2"> Gizlenmekte direten anılar için bir sözcük olmalı.  </span></p>
			<p class="paragraf">“Alia nerede?” diye sordu.  </p>
			<p class="paragraf">“Dışarıda; böyle bir zamanda her Fremen çocuğunun yapması gerekeni yapıyor,” dedi Paul. “Yaralı düşmanları öldürüyor ve su toplama ekipleri için cesetleri işaretliyor.”  </p>
			<p class="paragraf">“Paul!”  </p>
			<p class="paragraf">“Bunu yaralılara acıdığından yaptığını anlamalısın,” dedi Paul. “İyilik ile zalimlik arasında gizli bir bağ olduğunu görmememiz ne tuhaf, değil mi?”  </p>
			<p class="paragraf">Jessica oğluna öfkeyle baktı; ondaki bu derin değişim karşısında afallamıştı. <span class="CharOverride-2">Oğlunun ölümü yüzünden mi böyle oldu?</span> diye merak etti. “Hakkında tuhaf şeyler söyleniyor Paul,” dedi. “Efsanede bahsedilen tüm güçlere sahip olduğun... senden hiçbir şey gizlenemeyeceği, başkalarının göremediği şeyleri görebildiğin söyleniyor.”  </p>
			<p class="paragraf">Paul, “Bir Bene Gesserit’in efsaneler hakkında soru sormasına gerek var mı?” diye sordu.  </p>
			<p class="paragraf">Jessica, “Bu halinde benim de parmağım var,” diye itiraf etti; “ama yine de benden...”  </p>
			<p class="paragraf">Paul “Milyarlarca, trilyonlarca hayat yaşamak ister miydin?” diye sordu. “İşte sana bir efsane! Onca deneyimi, getirecekleri bilgeliği düşün. Ama bilgelik sevgiyi azaltır, değil mi? Nefrete de yeni bir biçim verir. Hem zalimliğin hem de iyiliğin derinliklerine inmeden acımasızlığı nasıl bilebilirsin ki? Benden korkmalısın anne. Ben Kuisatz Haderah’ım.”  </p>
			<p class="paragraf">Jessica yutkunmaya çalıştı; boğazı kupkuru olmuştu. Bir süre sonra konuştu: “Eskiden Kuisatz Haderah olduğunu inkâr ederdin.”  </p>
			<p class="paragraf">Paul başını iki yana salladı. “Artık hiçbir şeyi inkâr edemem.” Jessica’nın gözlerine baktı. “İmparator ve maiyeti geliyor. Her an burada olabilirler. Yanımda dur. Onları rahat görmek istiyorum. Müstakbel eşim de aralarında olacak.”  </p>
			<p class="paragraf">Jessica sert bir sesle, “Paul!” dedi. “Babanın yaptığı hatayı yapma!”  </p>
			<p class="paragraf">“O bir prenses. Tahta çıkmamı sağlayacak bir araç, o kadar; asla daha fazlası olmayacak. Hata mı dedin? Beni sen yetiştirdin diye, intikam ihtiyacı duyamam mı sanıyorsun?”  </p>
			<p class="paragraf">Jessica, “Masumlardan da mı intikam alacaksın?” diye sordu; <span class="CharOverride-2">Benim yaptığım hatalara düşmemeli,</span> diye düşündü.  </p>
			<p class="paragraf">“Artık kimse masum değil,” dedi Paul.  </p>
			<p class="paragraf">“Bunu Chani’ye söyle,” dedi Jessica; arka taraftaki koridoru gösterdi.  </p>
			<p class="paragraf">Chani oradan Büyük Salon’a giriyordu; Fremen muhafızların arasından geçerken, sanki onların farkında değildi. Kukuletası ve damıtıcı-giysi başlığı geriye atılmış, yüz maskesi indirilmişti. Salonu kat edip Jessica’nın yanında dururken, hareketlerinde kırılganlık ve kararsızlık vardı.  </p>
			<p class="paragraf">Paul, Chani’nin yanaklarındaki gözyaşlarını gördü... <span class="CharOverride-2">Ölüye</span><span class="CharOverride-2"> su veriyor. </span>İçinde derin bir sızı hissetti, ama sanki bunu ancak Chani’nin varlığı aracılığıyla hissedebiliyordu.  </p>
			<p class="paragraf">“Oğlumuz öldü aşkım,” dedi Chani. “O öldü.”  </p>
			<p class="paragraf">Paul kendini tamamen kontrol altında tutarak ayağa kalktı. Elini uzatıp Chani’nin yanağına dokundu; onun gözyaşlarını hissetti. “Onu geri getiremeyiz, ama başka oğullarımız olacak,” dedi. “Usûl buna söz veriyor.” Chani’yi yavaşça yana çekip, Stilgar’a el işareti yaptı.  </p>
			<p class="paragraf">“Muad’Dib,” dedi Stilgar.  </p>
			<p class="paragraf">“İmparator ve maiyeti gemiden geliyor,” dedi Paul. “Burada bekleyeceğim. Tutsakları salonun ortasında toplayın; etrafları boş olsun. Aksi bir emir vermediğim sürece benden on metre uzakta dursunlar.”  </p>
			<p class="paragraf">“Emredersin Muad’Dib.”  </p>
			<p class="paragraf">Stilgar emri yerine getirmek üzere dönüp giderken Paul, Fremen muhafızlarının huşuyla fısıldaştığını işitti: “Gördünüz mü? Biliyor! Kimse söylemedi, ama biliyor!”  </p>
			<p class="paragraf">İmparator ile maiyetinin yaklaştığı artık duyuluyordu; Sardaukarlar morallerini yüksek tutmak için marş söylüyorlardı. Kapıdan mırıltılar geldi; Gurney Halleck muhafızların arasından geçip Stilgar’ın yanına gitti, onunla konuştuktan sonra da Paul’e doğru yürüdü... gözlerinde tuhaf bir ifade vardı.  </p>
			<p class="paragraf">Paul, <span class="CharOverride-2">Gurney’yi de mi kaybedeceğim?</span> diye düşündü. <span class="CharOverride-2">Stilgar’ı kaybetti</span>ğ<span class="CharOverride-2">im gibi... bir dostum daha mı yaratığa dönüşecek?  </span></p>
			<p class="paragraf">“Üzerlerinde fırlatabilecekleri türden silah yok,” dedi Gurney. “Bizzat aradım.” Salona bakınınca, Paul’ün yaptırdığı hazırlıkları gördü. “Yanlarında Feyd-Rautha Harkonnen da var. Dışarıda kalsın mı?”  </p>
			<p class="paragraf">“Gelsin.”  </p>
			<p class="paragraf">“Lonca ajanları da var; bazı imtiyazlar istiyorlar, yoksa Arrakis’e ambargo koyacaklarmış. Mesajlarını size ileteceğimi söyledim.”  </p>
			<p class="paragraf">“Bırak tehditler savursunlar.”  </p>
			<p class="paragraf">Jessica arkadan, “Paul!” diye fısıldadı. “Lonca’dan bahsediyor!”  </p>
			<p class="paragraf">“Birazdan onların da dişlerini sökeceğim,” dedi Paul.  </p>
			<p class="paragraf">Lonca’yı düşündü... çok uzun zamandır var olan bu güç odağı sonunda asalağa dönüşmüş, sömürdüğü canlılar olmadan yaşayamaz hale gelmişti. Savaşmaya asla cesaret edememişlerdi... şimdi de edemeyeceklerdi. Zamanında, seyrüsefercilerini melanj denen, farkındalık yelpazesi uyuşturucusuna bağımlı kılmanın hata olduğunu ilk fark ettiklerinde, Arrakis’i ele geçirebilirlerdi. Bunu yapabilirlerdi; görkemli bir zafer kazandıktan sonra ölebilirlerdi. Ama bunu yapmamış, biraz daha yaşamayı seçmiş, içinde yüzdükleri denizlerdeki besin kaynakları olan canlı türü yok olduğunda yerine bir yenisinin geleceğini ümit etmişlerdi.  </p>
			<p class="paragraf">Geleceği görme yetileri sınırlı olan Lonca seyrüsefercileri ölümcül bir hata yapmışlardı: hep açık ve güvenli yolları seçmişlerdi; oysa bunlar kişiyi daima aşağıya, atalete götüren yollardı.  </p>
			<p class="paragraf">Paul, <span class="CharOverride-2">Şimdi yeni besin kaynaklarını yakından görsünler bakalım,</span> diye düşündü.  </p>
			<p class="paragraf">“Bir de Bene Gesserit Rahibe Anası var; annenizin arkadaşı olduğunu söylüyor,” dedi Gurney.  </p>
			<p class="paragraf">“Annemin Bene Gesseritler arasında arkadaşı yoktur,” dedi Paul.  </p>
			<p class="paragraf">Gurney tekrar Büyük Salon’a bakındıktan sonra Paul’ün kulağına eğildi. “Thufir Hawat da yanlarında Lordum. Onunla yalnız kalmaya fırsatım olmadı; ama eski el işareti dilimizle konuşarak, sizin öldüğünüzü sandığından Harkonnenlar için çalışmaya başladığını söyledi. Onlarla birlikte gelmek istediğini söylüyor.”  </p>
			<p class="paragraf">“Thufir’i onların arasında mı...”  </p>
			<p class="paragraf">“Kendisi istedi... bir bildiği vardır diye düşündüm. Bir... terslik çıkarsa, onu zapt edebiliriz. Çıkmazsa da... onların arasındaki kulağımız olur.”  </p>
			<p class="paragraf">Paul önceden gördüğü, bu ana ilişkin olasılıkları düşündü; bunlardan birinde Thufir zehirli bir iğne taşıyordu... İmparator bu iğneyi “o zıpçıktı Dük’e” karşı kullanmasını emretmişti.  </p>
			<p class="paragraf">Giriş kapısındaki muhafızlar iki yana çekilip mızraklarını önlerinde tutarak kısa bir koridor oluşturdu. Giysi hışırtıları ve içeri dolmuş kumları ezen ayakların sesi duyuldu.  </p>
			<p class="paragraf">Padişah İmparator IV. Shaddam, maiyetinin önünde salona girdi. Başında artık burseg miğferi yoktu; kızıl saçı dağınıktı. Üniformasının sol yeni yırtılmıştı. Kalkan kemersiz ve silahsız olmasına karşın etkileyici görünüyordu; sanki etrafındaki bir güç kalkanı diğer insanları uzak tutuyordu.  </p>
			<p class="paragraf">Bir Fremen, mızrağını uzatarak İmparator’u Paul’ün emrettiği yerde durdurdu. Diğerleri İmparator’un arkasında toplandı; İmparator’un maiyeti, rengârenk giysiler içindeki bu insanlar kımıldanıp duruyor ve etrafa merakla bakınıyorlardı.  </p>
			<p class="paragraf">Paul bu grubu inceledi; ağladıklarını belli etmemeye çalışan kadınlar, Sardaukarların kazanacağı zaferden pay alma umuduyla gelip de yenilgi karşısında şaşkına dönerek sus pus olmuş dalkavuklar gördü. Rahibe Ana Gaius Helen Mohiam’ın gözlerinin, kara kukuletasının içinde kuş gözleri gibi parladığını gördü; kadının yanında sinsi Feyd-Rautha duruyordu.  </p>
			<p class="paragraf">Paul, <span class="CharOverride-2">Orada zamanın ihanet edip göstermediği bir yüz var,</span> diye düşündü.  </p>
			<p class="paragraf">Feyd-Rautha’nın arkasına baktı... oradaki bir kıpırtı dikkatini çekmişti; yüzü gelinciği andıran birini gördü... o ana dek zamanın ne içinde ne de dışında gördüğü biriydi bu. Yine de yüzü tanıdıktı ve onu korkutuyordu.  </p>
			<p class="paragraf"><span class="CharOverride-2">Bu adamdan niye korkuyorum ki?</span> diye merak etti.  </p>
			<p class="paragraf">Annesine eğilip, “Rahibe Ana’nın solundaki şu fesat görünüşlü adam kim?” diye sordu.  </p>
			<p class="paragraf">Jessica adama bakınca onu tanıdı; bu simayı Dük’ün dosyalarında görmüştü. “Kont Fenring,” dedi. “Buranın bizden önceki yöneticisi. Genetik hadım... ve katil.”  </p>
			<p class="paragraf">Paul <span class="CharOverride-2">İmparator’un</span><span class="CharOverride-2"> ayakçısı,</span> diye düşündü. Bu düşünce onu sarsmıştı, çünkü İmparator’u muhtemel geleceklerde sayısız kez görmesine karşın Kont Fenring’i bir kez bile görmemişti.  </p>
			<p class="paragraf">O anda bir şeyi daha fark etti. Zaman ağının sayısız yerinde kendi cesedini görmüş, ama ölüm anını hiç görmemişti.  </p>
			<p class="paragraf"><span class="CharOverride-2">Katilim bu adam mı olacak... </span><span class="CharOverride-2">o yüzden mi bana gösterilmedi</span>? diye merak etti.  </p>
			<p class="paragraf">Bu düşünce içini kararttı. Kendini başka tarafa bakmaya zorladı; Sardaukar erleri ile subaylarından geriye kalanlara baktı... yüzlerindeki acı ve umutsuzluğu gördü. Onlara bakarken, içlerinden bazıları bir anlığına ilgisini çekiyordu: bunlar salonu inceleyen, hâlâ yenilgiyi zafere dönüştürmenin yollarını arayan Sardaukar subaylarıydı.  </p>
			<p class="paragraf">Paul sonunda uzun boylu, sarışın, yeşil gözlü bir kadına bakmaya başladı; bu kadın tam bir aristokrattı; mağrurdu, ağlamamıştı, yenilgiyi kesinlikle kabullenmiyordu. Paul onun kim olduğunu biliyordu, çünkü zamanın içinde pek çok kez görmüştü: Bene Gesserit eğitimi almış Prenses Irulan’dı bu.  </p>
			<p class="paragraf"><span class="CharOverride-2">İşte</span> <span class="CharOverride-2">tahta çıkmamı sağlayacak araç,</span> diye düşündü.  </p>
			<p class="paragraf">Kalabalıkta bir hareketlenme olduğunu, birinin... Thufir Hawat’ın öne çıktığı gördü; Hawat’ın yüzü yaşlıydı, kırış kırıştı... dudakları lekeliydi, omuzları çöküktü, dermansız görünüyordu.  </p>
			<p class="paragraf"> “İşte Thufir Hawat,” dedi Paul. “Yaklaşmasına izin verin Gurney.”  </p>
			<p class="paragraf">“Lordum,” dedi Gurney.  </p>
			<p class="paragraf">Paul, “Yaklaşmasına izin verin,” diye tekrarladı.  </p>
			<p class="paragraf">Gurney başıyla onayladı.  </p>
			<p class="paragraf">Hawat, önündeki Fremen mızrağı kaldırılınca ayaklarını sürüyerek ilerledi; mızrak arkasından tekrar indi. Hawat kızarmış, sulu gözleriyle Paul’e baktı; inceliyor, arıyordu.  </p>
			<p class="paragraf">Paul bir adım öne çıktı; İmparator ile adamlarının gergin bir bekleyiş içinde olduğunu seziyordu.  </p>
			<p class="paragraf">Hawat, Paul’ün arkasına baktı; yaşlı adam, “Leydi Jessica, hakkınızda yanlış düşündüğümü bugün öğrendim,” dedi. “Ama beni bağışlamanıza gerek yok.”  </p>
			<p class="paragraf">Paul bekledi, ama annesi susuyordu.  </p>
			<p class="paragraf">“Thufir, eski dostum... görüyorsun ya, sırtımı hiçbir kapıya dönmüyorum,” dedi Paul.  </p>
			<p class="paragraf">“Evren kapılarla dolu,” dedi Hawat.  </p>
			<p class="paragraf">Paul, “Babama benziyor muyum?” diye sordu.  </p>
			<p class="paragraf">Hawat boğuk bir sesle “Daha çok dedenize benziyorsunuz,” dedi. “Tavırlarınız ve gözlerinizdeki ifade benziyor.”  </p>
			<p class="paragraf">“Yine de babamın oğluyum,” dedi Paul. “Aileme yıllarca hizmet ettin Thufir... şimdi dile benden ne dilersen. Ne dilersen. Beni öldürmek ister misin Thufir? Canımı alabilirsin.” Paul bir adım daha ilerledi... kolları iki yanından sarkıyordu; Hawat’ın durumu anlamaya başladığını gözlerinden okudu.  </p>
			<p class="paragraf">Paul, <span class="CharOverride-2">Hıyanetin farkında olduğumu anladı, </span>diye düşündü.  </p>
			<p class="paragraf">Sadece Hawat’ın duyabileceği kadar kısık bir sesle “Ciddiyim Thufir,” dedi. “Beni öldüreceksen şimdi öldür.”  </p>
			<p class="paragraf">“Tek istediğim huzurunuzda son bir kez durmaktı Dük’üm,” dedi Hawat. Paul yaşlı adamın ayakta durmakta zorlandığını fark etti. Ellerini uzatıp Hawat’ı omuzlarından tutarak destek verdiğinde, yaşlı adamın kaslarının titrediğini hissetti.  </p>
			<p class="paragraf">“Ağrın mı var eski dostum?” diye sordu.  </p>
			<p class="paragraf">“Evet Dük’üm, ama aldığım haz daha fazla,” dedi Hawat. Paul’ün kollarının arasında yan dönüp, sol avucunu İmparator’a doğru kaldırdı ve parmaklarının arasındaki küçücük iğneyi gösterdi. “Görüyor musunuz Majesteleri?” diye seslendi. “Haininizin iğnesini görüyor musunuz? Ben ki hayatımı Atreideslere adamışım; şimdi onlar için canımı vermekten kaçınır mıyım sandınız?”   </p>
			<p class="paragraf">Yaşlı adam birden kollarının arasına yığılınca Paul sendeledi; Hawat’ın öldüğünü anlamıştı. Onu yavaşça yere yatırıp doğruldu ve muhafızlara cesedi götürmelerini işaret etti.  </p>
			<p class="paragraf">Emri yerine getirilirken salonda çıt çıkmıyordu.  </p>
			<p class="paragraf">Şimdi İmparator’un yüzünde gergin bir bekleyiş ifadesi vardı. Nihayet, ilk kez gözlerinde korku okunuyordu.  </p>
			<p class="paragraf">“Majesteleri,” dedi Paul; uzun boylu Prenses’in, sesini duyunca birden irkildiğini gördü. Paul bu sözcüğü Bene Gesseritlerin kontrollü atonalleriyle, elinden geldiğince küçümseyici ve aşağılayıcı bir ses tonuyla söylemişti.  </p>
			<p class="paragraf"><span class="CharOverride-2">Sahiden Bene Gesserit eğitimi almış,</span> diye düşündü.  </p>
			<p class="paragraf">İmparator genzini temizledikten sonra, “Saygıdeğer akrabam, her şeyin lehinize olduğunu sanıyor olabilirsiniz,” dedi. “Ne yazık ki çok yanılıyorsunuz. Atomik kullanmakla Sözleşme’yi ihlal...”  </p>
			<p class="paragraf">“Atomikleri çölde bir kayalığı yarmakta kullandım o kadar,” dedi Paul. “Size bir an önce ulaşıp, bazı tuhaf faaliyetleriniz hakkında açıklama istemem gerekiyordu Majesteleri.”  </p>
			<p class="paragraf">“Arrakis’in etrafında Büyük Hanedanların gemilerinden oluşan dev bir donanma var. Tek bir sözümle burayı...”  </p>
			<p class="paragraf">“Ah, evet,” dedi Paul. “Onları neredeyse unutuyordum.” İmparator’un maiyetine göz gezdirip, iki Lonca ajanını buldu; Gurney’nin kulağına, “Lonca ajanları şu gri kıyafetli, şişman iki adam mı Gurney?” diye fısıldadı.  </p>
			<p class="paragraf">“Evet Lordum.”  </p>
			<p class="paragraf">Paul “Siz, ikiniz,” diye işaret etti. “Hemen gidip donanmaya söyleyin, evlerine dönsünler. Bundan sonra benden izinsiz...”  </p>
			<p class="paragraf">Uzun boylu Lonca ajanı, “Lonca senden emir almaz!” diye haykırdı. Paul’ün bir işaretiyle açılan mızrakların arasından arkadaşıyla birlikte geçti. Parmağını Paul’e uzatıp konuştu: “Bu yaptıkların yüzünden ambargoya...”  </p>
			<p class="paragraf">“Saçmalamayı sürdürürseniz, Arrakis’teki tüm baharatın... ebediyen yok edilmesini emrederim,” dedi Paul.  </p>
			<p class="paragraf">Uzun boylu Lonca ajanı, “Delirdin mi sen?” dedi. Yarım adım geriledi.  </p>
			<p class="paragraf">Paul, “Bunu yapabileceğimi kabul ediyorsun yani?” diye sordu.  </p>
			<p class="paragraf">Lonca ajanı bir an suskun kalıp, dalgın gözlerle öylece durduktan sonra, “Evet, ama yapmamalısınız,” dedi.  </p>
			<p class="paragraf">“Ahhh,” dedi Paul; başını salladı. “İkiniz de Lonca seyrüsefercisisiniz, değil mi?”  </p>
			<p class="paragraf">“Evet!”  </p>
			<p class="paragraf">Kısa boylu Lonca ajanı, “Kendinizi de köreltmiş olursunuz; hepimizi de yavaş yavaş ölmeye mahkûm edersiniz,” dedi. “Baharat likörüne bağımlıyken onsuz kalmanın ne demek olduğunu bilir misiniz?”  </p>
			<p class="paragraf">“Güvenli yolları gören gözler sonsuza dek kapanır,” dedi Paul. “Lonca’nın işi biter. İnsanlar tecrit olmuş gezegenlerinde, tecrit olmuş küçük gruplar halinde yaşar. Aslında bunu yapabilirim... sırf fesatlık olsun diye veya can sıkıntısından yapabilirim.”  </p>
			<p class="paragraf">Uzun boylu Lonca ajanı, “Bu meseleyi baş başa konuşalım,” dedi. “Eminim bir uzlaşmaya vara...”  </p>
			<p class="paragraf">“Mesajımı Arrakis’in etrafındaki adamlarınıza iletin,” dedi Paul. “Bu konuşmadan sıkılmaya başladım. Tepemizdeki donanma hemen uzaklaşmazsa, daha fazla konuşmamıza gerek kalmayacak.” Salonun bir yanındaki iletişim görevlilerini başıyla gösterdi. “Cihazlarımızı kullanabilirsiniz.”  </p>
			<p class="paragraf">Uzun boylu Lonca ajanı, “Önce bu meseleyi konuşmalıyız,” dedi. “Böyle durup dururken...”  </p>
			<p class="paragraf">Paul, “Dediğimi yapın!” diye bağırdı. “Bir şeyi tamamen kontrol etmenin yolu, onu yok edebilecek güce sahip olmaktır. Bu güce sahip olduğumu kabul ettiniz. Konuşacak, pazarlık yapacak, uzlaşacak konumda değilsiniz. Emirlerime hemen uymazsanız sonuçlarına katlanırsınız!”  </p>
			<p class="paragraf">Kısa boylu Lonca ajanı, “Blöf yapmıyor,” dedi. Paul adamların korkuya kapıldığını gördü.  </p>
			<p class="paragraf">İki adam yavaşça Fremen iletişim cihazlarına doğru yürüdü.  </p>
			<p class="paragraf">Gurney, “İtaat edecekler mi?” diye sordu.  </p>
			<p class="paragraf">“Zamanı dar bir açıdan görebiliyorlar,” dedi Paul. “İtaatsizliğin sonuçlarını göremiyorlar; ileriye bakınca boş bir duvar görüyorlar sadece. Tepemizdeki her gemide bulunan Lonca seyrüsefercileri de aynı duvarı görecek. İtaat edecekler.”  </p>
			<p class="paragraf">Paul tekrar İmparator’a dönüp, “Babanızın tahtına çıkmanıza bir şartla izin vermişlerdi: baharat akışının kesilmemesini sağlayacaktınız,” dedi. “Ama onları hayal kırıklığına uğrattınız Majesteleri. Bunun sonuçları ne olacak, biliyor musunuz?”  </p>
			<p class="paragraf">“Benim kimseden izin almaya...”  </p>
			<p class="paragraf">Paul, “Salak numarası yapmayı kes!” diye bağırdı. “Lonca nehir kıyısındaki bir köy gibidir. Suya ihtiyaçları var, ama ancak ihtiyaç duydukları kadarını alabiliyorlar. Nehre set çekemiyorlar, çünkü o zaman dikkat çekerler... bu da sonları olur. Baharat akışı... onların nehri bu işte... ve ben nehirlerine set çektim. Bu öyle bir set ki, yıkılırsa nehir de yok olur.”  </p>
			<p class="paragraf">İmparator kızıl saçını eliyle geriye atıp, iki Lonca ajanının sırtlarına baktı.  </p>
			<p class="paragraf">“Bene Gesserit Gerçeğisöyletenin bile tir tir titriyor,” dedi Paul. “Rahibe Anaların numaralarını yapmakta kullanabileceği başka zehirler de var; ama bir kez baharat likörü kullandılar mı, diğerleri işe yaramaz oluyor.”  </p>
			<p class="paragraf">Yaşlı kadın siyah cüppesinin eteklerini toplayarak kalabalığın içinden sıyrılıp mızrak engeline yaklaştı.  </p>
			<p class="paragraf">“Rahibe Ana Gaius Helen Mohiam,” dedi Paul. “Caladan’da görüşeli epey oldu, değil mi?”  </p>
			<p class="paragraf">Rahibe Ana, Paul’ün arkasına, annesine bakarak, “Jessica, oğlun gerçekten de oymuş,” dedi. “Hilkat garibesi kızını bile affettirebilecek bir şey bu.”  </p>
			<p class="paragraf">Yoğun, soğuk bir öfkeye kapılan Paul kendine hâkim olup “Annemi affedecekmiş... sen kim oluyorsun?” dedi.  </p>
			<p class="paragraf">Yaşlı kadın gözlerini Paul’e dikti.  </p>
			<p class="paragraf">“Numaralarını bende dene bakalım yaşlı cadı,” dedi Paul. “Gomcebbârın nerede? Bakmaya cesaret edemediğin yere bakmayı denesene! Oradan sana baktığımı göreceksin!”  </p>
			<p class="paragraf">Yaşlı kadın gözlerini indirdi.  </p>
			<p class="paragraf">Paul sert bir sesle, “Söyleyecek sözün yok mu?” diye sordu.  </p>
			<p class="paragraf">Yaşlı kadın, “İnsan olduğunu kanıtlayan bendim,” diye mırıldandı. “Buna leke sürme.”  </p>
			<p class="paragraf">Paul sesini yükseltti: “Şuna bir bakın yoldaşlar! Karşınızda bir Bene Gesserit Rahibe Anası duruyor; kadim davası uğruna öyle sabırlı ki. Kız kardeşleriyle birlikte bekliyordu; planlarını uygulamak için tek bir kişiye ihtiyaçları var... onu yaratmak için doksan kuşaktır uygun gen kombinasyonlarını ve koşulları bulmaya çalışıyorlar. Şuna bakın! Şimdi o doksan kuşaklık çabanın meyvesini verdiğini, istedikleri kişinin karşısında olduğunu biliyor. İşte buradayım... ama... onun... sözünü... asla... dinlemeyeceğim!”  </p>
			<p class="paragraf">Yaşlı kadın, “Jessica!” diye haykırdı. “Sustur onu!”  </p>
			<p class="paragraf">“Sen sustur,” dedi Jessica.  </p>
			<p class="paragraf">Paul yaşlı kadına öfkeyle baktı. “Bu meseledeki rolün yüzünden seni seve seve boğdururdum,” dedi. “Buna engel olamazdın!” diyerek parmağını şıklatınca, yaşlı kadın hiddetten kaskatı kesildi. “Ama hayatta kalman, bana dokunamadan, tek bir sözünü bile dinletemeden yaşamayı sürdürmen daha uygun bir ceza olur.”  </p>
			<p class="paragraf">Yaşlı kadın sert bir sesle, “Jessica, sen ne yaptın?” diye sordu.  </p>
			<p class="paragraf">“Sana tek bir şey vereceğim,” dedi Paul. “İnsan ırkının neye ihtiyacı olduğunu kısmen gördünüz, ama iyi göremediniz. Büyük planınızı uygulamak için insanların üreyişini kontrol altına alıp seçkin bir nesil üretmek istediniz! Oysa o kadar az şey anlıyorsunuz ki...”  </p>
			<p class="paragraf">Yaşlı kadın, “Bunlardan bahsetmemelisin!” diye öfkeyle fısıldadı.  </p>
			<p class="paragraf">Paul “Sus!” diye gürledi. Sesi havada, yaşlı kadına doğru uçarken cismanileşmişti sanki.  </p>
			<p class="paragraf">Gerileyen yaşlı kadın arkasındakilere çarptı; Paul’ün müthiş bir güçle benliğini ele geçirmesi karşısında afallamıştı. “Jessica,” diye fısıldadı. “Jessica.”  </p>
			<p class="paragraf">“Gomcebbârını hatırlıyorum,” dedi Paul. “Sen de benimkini hatırla. Seni tek bir sözümle öldürebilirim.”  </p>
			<p class="paragraf">Etraftaki Fremenler bakıştı. Efsanede, “Ve sözü adalete karşı gelen herkese ebedi ölüm getirecek” denmiyor muydu?  </p>
			<p class="paragraf">Paul, İmparator’un yanında duran uzun boylu Prenses’e baktı. Gözlerini kadından ayırmadan konuştu: “Majesteleri, bu hassas meseleyi halletmenin yolunu ikimiz de biliyoruz.”  </p>
			<p class="paragraf">İmparator önce kızına, sonra da Paul’e baktı. “Buna nasıl cüret edersin!” dedi. “Sen ailesiz bir maceraperestsin, basit bir...”  </p>
			<p class="paragraf">“Kim olduğumu kendi ağzınla itiraf ettin,” dedi Paul. “Soylu akrabam dedin. Bu yüzden saçmalamayı kes.”  </p>
			<p class="paragraf">“Ben senin hükümdarınım,” dedi İmparator.  </p>
			<p class="paragraf">Paul, Lonca ajanlarına göz attı; iletişim cihazlarının başında durmuş, ona bakıyorlardı. Biri başıyla onayladı.  </p>
			<p class="paragraf">“Gerekirse zor kullanırım,” dedi Paul.  </p>
			<p class="paragraf">İmparator öfkeyle, “Buna cüret edemezsin!” dedi.  </p>
			<p class="paragraf">Paul konuşmadan ona baktı.  </p>
			<p class="paragraf">Prenses elini babasının koluna koydu. “Baba,” dedi; sesi ipeksi, yumuşak, yatıştırıcıydı.  </p>
			<p class="paragraf">“Beni kandırmaya çalışma,” dedi İmparator. Kızına baktı. “Bunu yapmana gerek yok kızım. Çareler tükenmiş de...”  </p>
			<p class="paragraf">“Ama işte karşında oğlun olmaya uygun biri duruyor,” dedi Prenses.  </p>
			<p class="paragraf">Kendini toparlayan yaşlı Rahibe Ana kalabalığın arasından ite kaka geçerek İmparator’un yanına gidip kulağına bir şeyler fısıldadı.  </p>
			<p class="paragraf">“Seni savunuyor,” dedi Jessica.  </p>
			<p class="paragraf">Paul altın sarısı saçlı Prenses’e bakmayı sürdürüyordu. Annesine, “Bu İmparator’un en büyük kızı Irulan, değil mi?” diye sordu.  </p>
			<p class="paragraf">“Evet.”  </p>
			<p class="paragraf">Chani, Paul’ün diğer tarafına geçti. “Gitmemi ister misin Muad’Dib?”  </p>
			<p class="paragraf">Paul ona baktı. “Gitmeni mi? Bir daha asla yanımdan ayrılmayacaksın.”  </p>
			<p class="paragraf">“Aramızda bir bağ yok,” dedi Chani.  </p>
			<p class="paragraf">Paul ona bir an sessizce baktıktan sonra, “Bana yalnızca gerçekleri söyle Sihayam,” dedi. Chani karşılık verecekken, Paul parmağını onun dudaklarına dayayıp onu susturdu. “Aramızda kopmaz bir bağ var. Şimdi olanları dikkatle izle, çünkü daha sonra sana akıl danışacağım.”  </p>
			<p class="paragraf">İmparator ve Gerçeğisöyleten fısıldaşarak, hararetle tartışıyorlardı.  </p>
			<p class="paragraf">Paul annesine, “Aralarındaki anlaşmanın bir koşulunun da tahta bir Bene Gesserit geçirmek olduğunu, Irulan’ı bunun için eğittiklerini İmparator’a hatırlatıyor,” dedi.  </p>
			<p class="paragraf">Jessica, “Planları bu muymuş?” dedi.  </p>
			<p class="paragraf">Paul, “Bariz değil mi?” diye sordu.  </p>
			<p class="paragraf">Jessica, “Belirtileri görüyorum!” diye tersledi. “Sana öğrettiğim şeyleri bana öğretmeye çalışmana gerek yok demek istemiştim.”  </p>
			<p class="paragraf">Annesine bakan Paul, onun dudaklarında soğuk bir gülümseme gördü.  </p>
			<p class="paragraf">Gurney Halleck aralarına eğilip, “Lordum, o grupta bir Harkonnen olduğunu hatırlatayım,” dedi. Solda, bir mızrağın ardında duran siyah saçlı Feyd-Rautha’yı başıyla gösterdi. “Şu soldaki, gözleri kısık olan. Hayatımda böyle habis surat görmedim. Bana bir söz vermiştiniz...”  </p>
			<p class="paragraf">“Sağ ol Gurney,” dedi Paul.  </p>
			<p class="paragraf">“Na-Baron... daha doğrusu artık Baron; ne de olsa babası öldü,” dedi Gurney. Onu...”  </p>
			<p class="paragraf">“Onu haklayabilir misin Gurney?”  </p>
			<p class="paragraf">“Lordum, şaka yapıyorsunuz herhalde!”  </p>
			<p class="paragraf">“İmparator’la cadısı yeterince tartıştılar, değil mi anne?”  </p>
			<p class="paragraf">Jessica başıyla onayladı. “Haklısın.”  </p>
			<p class="paragraf">Paul sesini yükselterek İmparator’a seslendi: “Majesteleri, aranızda bir Harkonnen var mı?”  </p>
			<p class="paragraf">İmparator dönüp Paul’e baktı; yüzünde horgörü belirdi. “Maiyetime zarar gelmeyeceğine bir Dük olarak söz vermiştin.”  </p>
			<p class="paragraf">“Sadece bilgi almak için sordum,” dedi Paul. “Bilmek istediğim şu: aranızdaki Harkonnen resmen maiyetinize dahil mi, yoksa korkusundan bir teknik ayrıntıya mı sığınıyor?”  </p>
			<p class="paragraf">İmparator kurnazca gülümsedi. “İmparator’un yanına kabul edilen herkes maiyetinden sayılır.”  </p>
			<p class="paragraf">“Bir Dük olarak söz verdim, ama Muad’Dib olarak söz vermedim,” dedi Paul. “Muad’Dib olarak, maiyet tanımınıza katılmayabilirim. Dostum Gurney Halleck bir Harkonnen öldürmek istiyor. Eğer o...”  </p>
			<p class="paragraf">Feyd-Rautha, “Kanlı!” diye haykırdı. Yolunu kesen mızrağa yaslandı. “Bu kan davasının adını koyan babandı Atreides. Kadınlarının arkasına saklanıp uşaklarına beni öldürtmeye çalışan sen, bana nasıl korkak dersin!”  </p>
			<p class="paragraf">Yaşlı Gerçeğisöyleten telaşla İmparator’un kulağına bir şeyler fısıldamaya başladı, ama İmparator onu yana itti. “Kanlı ha?” dedi. “Kanlının katı kuralları vardır.”  </p>
			<p class="paragraf">“Paul, kes şunu,” dedi Jessica.  </p>
			<p class="paragraf">“Lordum, Harkonnenlardan intikam alacağıma söz vermiştiniz,” dedi Gurney.  </p>
			<p class="paragraf">“İntikamını aldın zaten,” dedi Paul; boşvermişlik hissine kapılmıştı. Cüppesini çıkarıp, kemeri ve billurbıçağıyla birlikte annesine verdi; sonra damıtıcı-giysisini çıkarmaya başladı. Tüm evrenin bu ana odaklandığını hissediyordu.  </p>
			<p class="paragraf">“Bunu yapmana gerek yok,” dedi Jessica. “Bu işi halletmenin daha kolay yolları var Paul.”  </p>
			<p class="paragraf">Paul damıtıcı-giysisini çıkardıktan sonra, annesinin elindeki billurbıçağını kınından çekip aldı. “Biliyorum,” dedi. “Zehir veya suikast gibi bildik yöntemler de aynı işi görür.”  </p>
			<p class="paragraf">Gurney, “Bana bir Harkonnen vaat etmiştiniz!” diye öfkeyle fısıldadı; Paul adamın yüzündeki hiddeti gördü... Gurney’nin çenesindeki mürekkep sarmaşığı izi kıvrılıp pütürlenmişti. “Bana bir Harkonnen borçlusunuz Lordum!”  </p>
			<p class="paragraf">Paul, “Harkonnenlar hangimize daha çok acı çektirdi... sana mı, bana mı?” diye sordu.  </p>
			<p class="paragraf">Gurney boğuk bir sesle, “Kız kardeşim,” dedi. “Köle çukurlarında geçirdiğim yıllar...”  </p>
			<p class="paragraf">“Babam,” dedi Paul. “Dostlarım ve yoldaşlarım, Thufir Hawat ve Duncan Idaho, her şeyini yitirmiş bir kaçak olarak geçirdiğim yıllar... hem bir şey daha var: artık bu bir kanlı; uyulması gereken kuralları sen de benim kadar biliyorsun.”  </p>
			<p class="paragraf">Halleck’in omuzları çöktü. “Lordum, eğer o domuz... o hayvanın teki, ayağınızın ucuyla bile dokunmamanız gereken hastalıklı bir hayvan. Bir cellat çağırın veya bırakın bu işi ben halledeyim; kendinizi...”  </p>
			<p class="paragraf">“Muad’Dib’in bunu yapmasına gerek yok,” dedi Chani.  </p>
			<p class="paragraf">Paul, Chani’ye bakınca, onun kendisi için kaygılandığını gözlerinden okudu. “Ama Dük Paul yapmalı,” dedi.  </p>
			<p class="paragraf">“O bir Harkonnen hayvanı!” dedi Gurney.  </p>
			<p class="paragraf">Paul kendisinin de Harkonnen kanı taşıdığını söyleyecekken, annesinin sert bakışlarını görünce, “Ama insan görünümünde Gurney, bu yüzden de ona insan gibi davranmalıyız,” demekle yetindi.  </p>
			<p class="paragraf">Gurney, “Eğer...” dedi.  </p>
			<p class="paragraf">“Lütfen yana çekil,” dedi Paul. Billurbıçağını kaldırıp Gurney’yi kibarca yana itti.  </p>
			<p class="paragraf">“Gurney!” dedi Jessica. Gurney’nin koluna dokundu. “Bu ruh halindeyken dedesine benziyor. Dikkatini dağıtma. Şimdi onun için yapabileceğin tek şey bu.” <span class="CharOverride-2">Yüce Ana! </span>diye düşündü.<span class="CharOverride-2"> İroniye bak.</span><span class="CharOverride-2">  </span></p>
			<p class="paragraf">İmparator, Feyd-Rautha’ya bakıyordu; onun geniş omuzlarını, şişkin kaslarını inceliyordu. Sonra dönüp Paul’e baktı; Paul sırım gibi bir delikanlıydı, Arrakis yerlileri kadar sıska olmasa da kaburgaları sayılıyordu, öyle yağsızdı ki teninin altındaki kaslarının hareketleri kolayca seçiliyordu.  </p>
			<p class="paragraf">Jessica oğlunun kulağına eğilip, yalnızca onun duyabileceği bir sesle, “Bir şey söyleyeyim oğlum,” diye fısıldadı. “Bene Gesseritler bazı tehlikeli insanların bilinçaltına eski haz-acı yöntemleriyle bir sözcük kazır. En sık kullanılan sözcük-ses Uroşnor’dur. Tahminimce buna da aynı şeyi yapmışlardır; kulağına o sözcüğü fısıldarsan kasları bir anda gevşer ve...”  </p>
			<p class="paragraf">“Özel avantajlara ihtiyacım yok,” dedi Paul. “Yolumdan çekil.”  </p>
			<p class="paragraf">Gurney, Jessica’ya döndü: “Bunu niye yapıyor? Kendini öldürtüp şehitlik mertebesine mi ulaşmak istiyor? Fremenlerin dinsel saçmalıkları kafasını mı karıştırdı?”  </p>
			<p class="paragraf">Jessica elleriyle yüzünü örttü; Paul’ün bunu yapmayı seçmesinin sebebini tam olarak bilmediğini fark etmişti. Salonda ölümün varlığını hissediyordu... Paul’ün bu değişmiş haliyle, Gurney’nin söylediği şeyi yapabilecek ruh halinde olduğunu biliyordu. Sahip olduğu tüm yeteneklerle oğlunu korumak istiyor, ama elinden hiçbir şey gelmiyordu.  </p>
			<p class="paragraf">Gurney ısrarla, “O dinsel saçmalıklar yüzünden mi?” dedi.  </p>
			<p class="paragraf">Jessica, “Sus,” diye fısıldadı. “Ve dua et.”  </p>
			<p class="paragraf">İmparator gülümsedi. “Maiyetimden olan... Feyd-Rautha... arzu ederse, kendisini bu konuda istediğini yapmakta özgür bırakabilirim,” dedi. Paul’ün Fedaykin muhafızlarına doğru elini salladı. “Adamlarından biri kalkanımı ve bıçağımı aldı. Feyd-Rautha isterse sana karşı bıçağımı kullanabilir.”  </p>
			<p class="paragraf">Feyd-Rautha, “İstiyorum,” dedi.  </p>
			<p class="paragraf">Paul onun yüzündeki sevinci gördü. <span class="CharOverride-2">Kendine fazla</span> <span class="CharOverride-2">güveniyor</span>, diye düşündü. <span class="CharOverride-2">Bu benim lehime.  </span></p>
			<p class="paragraf">“İmparator’un bıçağını getirin,” dedi; emrinin yerine getirilmesini seyretti. “Şuraya, yere bırak.” Bıçağın bırakılmasını istediği yeri ayağıyla gösterdi. “İmparator’un adamları duvara çekilip yer açsın; Harkonnen’ın etrafı açılsın.”  </p>
			<p class="paragraf">Paul’ün emri yerine getirilirken giysi hışırtıları, ayak sesleri, kısık sesle verilen emirler ve itirazlar duyuldu. Lonca ajanları hâlâ iletişim cihazlarının yanında duruyordu. Paul’e kaşlarını çatarak bakıyorlardı; ne yapacaklarını bilemedikleri belliydi.  </p>
			<p class="paragraf">Paul, <span class="CharOverride-2">Geleceği görmeye alışıklar,</span> diye düşündü. <span class="CharOverride-2">Oysa bu mekânda ve zamanda körler... tıpkı benim gibi.</span> Zamanın rüzgârlarını ölçtü; fırtınanın merkezi şimdi bu ana ve mekâna odaklanmıştı. Küçük boşluklar bile kapanmıştı. Burada doğmayı bekleyen cihat vardı. Burada Paul’ün bir zamanlar korkunç gaye olarak tanıdığı ırksal bilinç vardı. Burada bir Kuisatz Haderah veya Lisanü’l-Gayb için, hatta Bene Gesseritlerin kusurlu planları için bile yeterli sebep vardı. İnsan ırkı uykuda olduğunu, hareketsiz kaldığını hissetmişti ve kargaşaya ihtiyaç duyuyordu; böylece genler birleşebilecek, güçlü yeni karışımlar varlığını sürdürecekti. Bu anda tüm insanlar tek bir bilinçsiz organizmanın parçası olan canlılardı; tüm engelleri aşabilecek bir tür cinsel dürtü duyuyorlardı.  </p>
			<p class="paragraf">Paul bütün bunları biraz olsun değiştirmeye çalışmasının boşuna olduğunu gördü. İçindeki cihada karşı gelmeyi düşünmüştü, oysa cihat kaçınılmazdı. Paul ölse bile, lejyonları Arrakis’ten çıkıp öfkeyle evrene saldıracaktı. İhtiyaçları olan tek şey bir efsaneydi, ki Paul bu efsaneye zaten dönüşmüştü. Onlara yolu göstermiş, hatta Lonca’yı bile kontrol altına almalarını sağlamıştı; Lonca baharatsız var olamazdı.  </p>
			<p class="paragraf">Başarısızlık hissine kapıldı; Feyd-Rautha Harkonnen’ın yırtık üniformasını çıkarıp zırhlı bir dövüş kuşağı taktığını gördü.  </p>
			<p class="paragraf"><span class="CharOverride-2">En kritik an geldi,</span> diye düşündü. <span class="CharOverride-2">Bundan sonrasında gelecek apaçık olacak; bulutlar dağılıp ihtişamı gözler önüne serecek. Burada ölürsem, onlara ruhumla önderlik etmek için kendimi feda ettiğimi söyleyecekler. Sağ kalırsam da Muad’Dib’in karşısında hiçbir şeyin duramayacağını</span> <span class="CharOverride-2">söyleyecekler</span><span class="CharOverride-2">.  </span></p>
			<p class="paragraf">Feyd-Rautha kadim kanlı kuralına uyarak, “Atredies hazır mı?” diye seslendi.  </p>
			<p class="paragraf">Paul ona Fremen tarzıyla karşılık vermeyi seçti: “Bıçağın kırılıp paramparça olsun!” İmparator’un yerde duran bıçağını gösterdi; Feyd-Rautha’ya öne çıkıp onu almasını işaret etti.  </p>
			<p class="paragraf">Feyd-Rautha gözlerini Paul’den ayırmadan yürüyüp bıçağı aldı ve elinde tutup dengesini tarttı. İçi heyecan doluydu. Hep böyle bir dövüşün... göğüs göğse, kalkansız dövüşün hayalini kurmuştu. Bu baş belası Dük’ü öldürürse İmparator’un onu ödüllendireceği kesindi. Hatta İmparator onu kibirli kızıyla evlendirip, tahtı onunla paylaşabilirdi. Bu hödük Dük’ün, bu geri kalmış dünyanın maceraperestinin nice arena dövüşü yapmış, savaş sanatının bin bir türlü numarasını ve hilesini bilen kendisinin karşısında hiç şansı yoktu. O hödük, rakibinde alelade bir bıçaktan fazlası olduğunu da bilemezdi.  </p>
			<p class="paragraf">Feyd-Rautha, <span class="CharOverride-2">Bakalım zehre karşı dayanıklı mısın!</span> diye düşündü. İmparator’un bıçağını kaldırarak Paul’ü selamlayıp “Ölmeye hazırlan sersem,” dedi.  </p>
			<p class="paragraf">Paul, “Dövüşe başlayalım mı kuzen?” diye sordu. Kedi gibi ilerlemeye başladı. Dizlerini kırarak yürürken gözlerini hasmının bıçağından ayırmıyor, kendi süt beyazı billurbıçağınıysa kolunun bir uzantısıymış gibi önünde tutuyordu.  </p>
			<p class="paragraf">Birbirlerinin etrafında döndüler; çıplak ayaklarını yere sürterken, en küçük bir saldırı fırsatını bile kaçırmamak için birbirlerine bakıyorlardı.  </p>
			<p class="paragraf">Feyd-Rautha, “Ne güzel dans ediyorsun,” dedi.  </p>
			<p class="paragraf">Paul, <span class="CharOverride-2">Konuşmayı seviyor, </span>diye düşündü. <span class="CharOverride-2">Bu da bir başka zayıflığı. Sessizlik sinirini bozuyor.  </span></p>
			<p class="paragraf">Feyd-Rautha, “Ne o, dilini mi yuttun?” diye sordu.  </p>
			<p class="paragraf">Paul hâlâ sessizce dönmeyi sürdürüyordu.  </p>
			<p class="paragraf">İmparator’un maiyeti arasından dövüşü izleyen yaşlı Rahibe Ana titriyordu. O Atreides delikanlısı, Harkonnen’a kuzen demişti. Demek ki akraba olduklarını biliyordu; Kuisatz Haderah olduğundan, bunu bilmesi normaldi... ama o sözü yaşlı kadının buradaki tek önemli meseleye odaklanmasına yol açmıştı.  </p>
			<p class="paragraf">Burada olanlar, Bene Gesserit üreme planı açısından bir felaketle sonuçlanabilirdi  </p>
			<p class="paragraf">Paul’ün gördüklerinin birazını o da görmüştü; Feyd-Rautha’nın Paul’ü öldürse bile zafer kazanamayabileceğini biliyordu. Ama aklını kurcalayan başka bir mesele vardı. Bene Gesseritlerin uzun ve pahalı programlarının iki farklı ürünü olan bu gençler, ölümüne dövüşürken birbirlerini öldürebilirlerdi. İkisi de ölürse geriye yalnızca Feyd-Rautha’nın piç kızı ile Alia kalacaktı, ki bunlardan biri henüz bebekti, yani bilinmeyen bir faktördü... diğeriyse hilkat garibesiydi.  </p>
			<p class="paragraf">Feyd-Rautha, “Burada pagan âdetlerinden başka bir şey bilmiyorsunuz galiba,” dedi. “İmparator’un Gerçeğisöyleteni ruhunu öbür dünyaya yolculuğa hazırlasın mı... ister misin?”  </p>
			<p class="paragraf">Paul gülümsedi. Dikkatle turlamayı sürdürürken yalnızca anın gerekliliklerine odaklanmıştı... aklındaki karanlık düşünceleri bastırıyordu.  </p>
			<p class="paragraf">Feyd-Rautha birden sıçradı; sağ eliyle darbe indirecekmiş gibi yapıp, bıçağı sol eline geçiriverdi.  </p>
			<p class="paragraf">Paul darbeden kolayca kaçarken, Feyd-Rautha’nın kalkanla dövüşmeye alışık olduğu için yavaş hareket ettiğine dikkat etti. Yine de Feyd-Rautha çok yavaş değildi; daha önce de kalkansız hasımlarla dövüşmüş olmalıydı.  </p>
			<p class="paragraf">Feyd-Rautha, “Atreidesler erkek gibi durup dövüşür mü yoksa kaçar mı?” diye sordu.  </p>
			<p class="paragraf">Paul sessizce turlamayı sürdürdü. Idaho’nun çok eskiden, Caladan’daki egzersiz salonunda söylediklerini anımsadı: “İlk saniyeleri hasmını incelemekte kullan. Böylece başta bazı fırsatları kaçırsan bile zaferi garantilemiş olursun. Acele etme ve emin olmadan harekete geçme.”  </p>
			<p class="paragraf">Feyd-Rautha, “Dans ederek hayatını birkaç saniye daha uzatmayı umuyorsun galiba,” dedi. “Bence sakıncası yok.” Turlamayı kesip durdu ve doğruldu.  </p>
			<p class="paragraf">Paul, Feyd-Rautha’yı az çok fikir sahibi olacak kadar incelemişti. Genç adam sürekli sola eğiliyor ve sağ kalçasını öne uzatıyordu... sanki zırhlı dövüş kuşağı tüm sağ tarafını koruyabilirmiş gibi davranıyordu. Kalkan ve çift bıçakla dövüşmeye alışkın birinin tavrıydı bu.  </p>
			<p class="paragraf"><span class="CharOverride-2">Veya...</span> Paul duraksadı...<span class="CharOverride-2"> belki de o kuşakta bir numara vardı.  </span></p>
			<p class="paragraf">Bu Harkonnen, bugün Sardaukar lejyonlarını yenmiş bir adamın karşısında kendinden fazla emin görünüyordu.  </p>
			<p class="paragraf">Paul’ün tereddütünü fark eden Feyd-Rautha, “Kaçınılmaz sonu niye erteliyorsun?” dedi. “Hakkım olan bu pis gezegeni almamı geciktiriyorsun.”  </p>
			<p class="paragraf">Paul, <span class="CharOverride-2">Kuşağında açılıp kapanır iğne gizli,</span> diye düşündü. <span class="CharOverride-2">Çok</span> <span class="CharOverride-2">ustaca yerleştirilmiş. Hiç belli olmuyor.  </span></p>
			<p class="paragraf">Feyd-Rautha sert bir sesle, “Niye konuşmuyorsun?” diye sordu.  </p>
			<p class="paragraf">Paul tekrar turlamaya başladı; Feyd-Rautha’nın sesindeki kaygı, soğukça gülümsemesine yol açtı... suskunluğunun Feyd-Rautha’nın sinirini bozmaya başladığı belliydi.  </p>
			<p class="paragraf">Feyd-Rautha, “Gülümsüyorsun ha?” diye sordu. Bunu sorarken birden öne atıldı.  </p>
			<p class="paragraf">Paul rakibinin biraz ağır hareket etmesini bekliyordu; üstüne gelen bıçaktan kılpayı kurtuldu, ama bıçağın ucunun sol kolunu çizdiğini hissetti. Orada ansızın beliren acıyı dindirirken, Feyd-Rautha’nın önceki yavaşlığının da hile olduğunu anladı. Hasmı sandığından daha tehlikeliydi. Hile içinde hile içinde hile yapacaktı.  </p>
			<p class="paragraf">Feyd-Rautha, “Sizin şu Thufir Hawat bana da bazı numaralar öğretti,” dedi. “İlk kanı akıtmamı ona borçluyum. Ne yazık ki o yaşlı budala bunu görecek kadar yaşamadı.”  </p>
			<p class="paragraf">Paul, Idaho’nun sözlerini hatırladı: “Savaşırken yalnızca o an olanlara odaklan... bir şey umma. Böylece asla şaşırmazsın.”  </p>
			<p class="paragraf">Tekrar eğilerek birbirlerinin etrafında ihtiyatla turlamaya başladılar.  </p>
			<p class="paragraf">Paul hasmının keyfinin tekrar yerine geldiğini görünce, sebebini merak etti. Feyd-Rautha ufacık bir sıyrığa neden bu kadar seviniyordu ki? Yoksa bıçakta zehir mi vardı! Ama bu mümkün değildi. Paul’ün adamları silahı bizzat incelemişti. Zehir olsa mutlaka fark ederlerdi.  </p>
			<p class="paragraf">Feyd-Rautha, “Az önce konuştuğun kadın,” dedi. “Kısa boylu olan. Senin için özel mi? Odalığın mı? Benim olmaya layık mı?”  </p>
			<p class="paragraf">Paul susmayı sürdürürken, bir yandan da yarasındaki kanı inceliyordu; kanında az miktarda uyku ilacı saptadı. İlacın moleküllerini değiştirmek için metabolizmasında değişiklik yaptı, ama içine kuşku düşmüştü. İmparator’un bıçağının ucuna uyku ilacı sürmüşlerdi. Uyku ilacı. Zehir-bulucular tarafından saptanmasa da, temas ettiği kasları yavaşlatabilirdi. Paul’ün düşmanları tuzak içinde tuzak, kumpas içinde kumpas kurmuştu.  </p>
			<p class="paragraf">Feyd-Rautha tekrar saldırıya geçti.  </p>
			<p class="paragraf">Paul gülümserken bir anda dona kalmış gibi yaptı; sonra, uyku ilacının etkisindeymiş gibi yavaş hareket ederken, birden hızlandı... son anda yana çekilip billurbıçağını yukarı savurarak, üstüne inen kolu yaraladı.  </p>
			<p class="paragraf">Feyd-Rautha da yana çekilip uzaklaşırken, bıçağını sol eline geçirdi; yarasındaki asidin canını yaktığı ancak çenesinin hafifçe soluklaşmasından anlaşılıyordu.  </p>
			<p class="paragraf">Paul,<span class="CharOverride-2"> Şimdi de o şüpheye kapılsın bakalım</span>, diye düşündü. <span class="CharOverride-2">Şimdi de o zehir var mı diye kaygılansın.  </span></p>
			<p class="paragraf">Feyd-Rautha, “Hıyanet!” diye haykırdı. “Beni zehirledi! Kolumda zehir hissediyorum!”  </p>
			<p class="paragraf">Paul sonunda konuştu: “Birazcık asit o kadar... İmparator’un bıçağındaki uyku ilacına karşılık.”  </p>
			<p class="paragraf">Feyd-Rautha ile Paul birbirlerine soğukça gülümsediler; Feyd-Rautha sol elindeki bıçağı kaldırıp Paul’ü selamladı. Ama bıçağın ardındaki gözleri hiddetle parlıyordu.  </p>
			<p class="paragraf">Paul de billurbıçağını sol eline geçirdi. Tekrar birbirlerinin etrafında dönüp fırsat kollamaya başladılar.  </p>
			<p class="paragraf">Feyd-Rautha aralarındaki mesafeyi azaltmaya başladı; bıçağını yukarıda tutuyordu... öfkeli olduğu gözlerini kısmasından, çenesini sıkmasından anlaşılıyordu. Eğilip sağa, aşağı doğru hamle yaptı; birbirlerinin bıçaklı ellerini kavrayarak göğüs göğse geldiler.  </p>
			<p class="paragraf">Paul, Feyd-Rautha’nın sağ kalçasında zehirli iğne gizli olduğundan şüphelendiği için, onu sağa dönmeye zorladı. Kemerin hemen altından çıkan iğneyi görmekte az kalsın çok geç kalıyordu. Onu uyaran şey, Feyd-Rautha’nın hafifçe kıpırdanması ve harcadığı çabayı azaltması olmuştu. Küçük iğnenin ucu az kalsın Paul’ün tenini sıyırıyordu.  </p>
			<p class="paragraf"><span class="CharOverride-2">Sol kalçasındaymış!  </span></p>
			<p class="paragraf"><span class="CharOverride-2">Hıyanet içinde hıyanet içinde hıyanet,</span> diye düşündü. Bene Gesserit yöntemiyle eğitilmiş kaslarını kullanarak, Feyd-Rautha’yı bir refleks hareketi yapmaya zorlamak için kendini geriye bıraktı; ama hasmının kalçasındaki iğneden uzak durma kaygısı yüzünden dengesini yitirerek yere sırt üstü düştü... Feyd-Rautha da üstünde kaldı.  </p>
			<p class="paragraf">Feyd-Rautha, “Kalçamdakini görüyor musun?” diye fısıldadı. “O senin ölümün sersem.” Yan dönmeye başladı... zehirli iğne giderek yaklaşıyordu. “Kaslarını felç edecek... sonra da bıçağımla işini bitireceğim. Zehirden hiç iz kalmayacak!”  </p>
			<p class="paragraf">Paul zihnindeki sessiz çığlıkları duyuyordu; hücrelerine işlemiş ataları, gizli sözcüğü söyleyerek Feyd-Rautha’yı yavaşlatmasını ve böylece kendini kurtarmasını haykırıyorlardı.  </p>
			<p class="paragraf">Nefesini tutmakta olan Paul birden, “Söylemeyeceğim!” dedi.  </p>
			<p class="paragraf">Feyd-Rautha ona şaşkın şaşkın baktı; bir an duraksamıştı. Bu an, Paul’ün hasmının bacaklarından birindeki denge kusurunu saptamasına yetti; böylece onu tek hamlede altına alıp tepesine çıktı... şimdi yer değiştirmişlerdi. Feyd-Rautha kısmen sol kalçasının üstünde yatıyordu; kalçasındaki zehirli iğne yere saplandığından, dönmesini engelliyordu.  </p>
			<p class="paragraf">Paul kanla kayganlaşmış sol kolunu çekip kurtararak, bıçağını Feyd-Rautha’nın çenesinin altına sapladı. Bıçağın ucu Feyd-Rautha’nın beynini deldi. Feyd-Rautha bir an kasıldıktan sonra gevşedi; yere saplanmış iğne yüzünden, biraz yan yatmış halde kaldı.  </p>
			<p class="paragraf">Paul sakinleşmek için derin soluklar alarak ayağa kalktı. Elinde bıçağıyla cesedin tepesinde durup, gözlerini bilinçli bir şekilde ağır ağır kaldırarak İmparator’a baktı.  </p>
			<p class="paragraf">“Majesteleri, bir adamınız daha öldü,” dedi. “Artık tüm oyunları, numaraları bir kenara bırakalım mı? Bundan sonra ne olacağını konuşalım mı? Kızınız benimle evlenmeli; bir Atreides’e taht yolu açılmalı.”  </p>
			<p class="paragraf">İmparator dönüp Kont Fenring’e baktı. Kont onun bakışlarına karşılık verdi... gri gözler, yeşil gözlerle bakıştı. Birbirlerini o kadar uzun zamandır tanıyorlardı ki, artık bakışarak konuşabiliyorlardı.  </p>
			<p class="paragraf"><span class="CharOverride-2">Bu zıpçıktıyı benim için öldür, </span>diyordu İmparator. <span class="CharOverride-2">Evet, bu Atreides genç ve becerikli... ama şimdi yorgun; her halükârda seninle başa çıkamaz zaten. Ona şimdi meydan oku... bunu yapabilirsin. Öldür onu.  </span></p>
			<p class="paragraf">Fenring başını yavaşça çevirip Paul’e baktı.  </p>
			<p class="paragraf">İmparator öfkeyle, “Haydi!” diye fısıldadı.  </p>
			<p class="paragraf">Paul’e bakan Kont, onu eşi Leydi Margot’tan öğrendiği Bene Gesserit yöntemiyle inceledi; bu Atreides delikanlısının gizemini ve gizli ihtişamını gördü.  </p>
			<p class="paragraf">Fenring, <span class="CharOverride-2">Onu öldürebilirim,</span> diye düşündü... bunu yapabileceğini biliyordu.  </p>
			<p class="paragraf">O an içinin gizli derinliklerinde kımıldayan bir şey onu engelledi; Paul’e karşı sahip olduğu avantajı az çok gördü... kendini o delikanlıdan gizleyebiliyordu, kendini ele vermeyen biriydi, hedeflerini kimse anlayamazdı.  </p>
			<p class="paragraf">Kont Fenring’in içinde olup bitenleri zamanın merkezinde yer alan çalkantıdaki değişimler sayesinde az çok anlayabilen Paul, Fenring’in yüzünü geleceğe dair düşlerinde görmemesinin sebebini nihayet kavradı. Fenring kudretli olabilecekken olamamış biriydi; neredeyse bir Kuisatz Haderah’tı, ama genetik yapısındaki bir kusur bunu engellemişti... hadım olduğu için, yeteneğini gizliliğe ve içsel inzivaya odaklamıştı. Paul, Kont’a karşı derin bir yakınlık duydu; hayatında ilk kez birine karşı kardeşlik hissi duyuyordu.  </p>
			<p class="paragraf">Paul’ün ne hissettiğini sezen Fenring, “Majesteleri, reddetmek zorundayım,” dedi.  </p>
			<p class="paragraf">IV. Shaddam hiddete kapıldı. İki kısa adım atıp maiyetinin arasından geçerek, Fenring’in çenesine sert bir tokat indirdi.  </p>
			<p class="paragraf">Kont’un yüzü kıpkırmızı kesildi; İmparator’a bakarak buz gibi bir sesle konuştu: “Majesteleri, biz dostuz. Dostluğumuz adına, bana vurduğunuzu unutacağım.”  </p>
			<p class="paragraf">Paul genzini temizleyip, “Tahttan bahsediyorduk Majesteleri,” dedi.  </p>
			<p class="paragraf">İmparator birden dönüp Paul’e öfkeyle baktı. “Tahtta ben varım!” diye bağırdı.  </p>
			<p class="paragraf">“Salusa Secundus’ta da bir tahtınız olacak,” dedi Paul.  </p>
			<p class="paragraf">İmparator “Sözüne güvenip silahlarımı bırakarak buraya geldim!” diye bağırdı. “Beni tehdit etmeye cüret mi edi...”  </p>
			<p class="paragraf">“Huzurumda güvendesiniz Majesteleri,” dedi Paul. “Buna bir Atreides olarak söz verdim. Ama Muad’Dib sizi hapishane gezegeninize sürgüne gitmeye mahkûm ediyor. Ama korkmayın Majesteleri. Orada rahat etmeniz için elimden geleni yapacağım. O gezegeni güzel şeylerle dolu bir bahçeye dönüştüreceğim.”  </p>
			<p class="paragraf">İmparator, Paul’ün yaptığı imayı anlayınca, ona öfkeyle baktı. “Şimdi asıl niyetin anlaşıldı,” dedi.  </p>
			<p class="paragraf">“Evet,” dedi Paul.  </p>
			<p class="paragraf">İmparator, “Peki ya Arrakis?” diye sordu. “Burayı da mı güzel şeylerle dolu bir bahçeye dönüştüreceksin?”  </p>
			<p class="paragraf">“Muad’Dib’in Fremenlere verdiği bir söz var,” dedi. “Burada, açık havada nehirler, göller, güzel şeylerle dolu yeşil vahalar olacak. Ama baharatı da düşünmeliyiz. Bu yüzden Arrakis’te çöl hep olmalı... sert rüzgârlar, insanları güçlendirecek çetin yaşam koşulları hep olmalı. Biz Fremenlerin bir atasözü vardır: ‘Tanrı Arrakis’i imanlıları eğitmek için yarattı’ deriz. Tanrı’nın sözüne karşı gelinmez.”  </p>
			<p class="paragraf">Yaşlı Gerçeğisöyleten, Rahibe Ana Gaius Helen Mohiam, Paul’ün sözlerindeki gizli imayı anlamıştı. Cihadı bir an için görünce, “Bu insanları evrene salamazsın!” dedi.  </p>
			<p class="paragraf">Paul, “Sardaukarlar daha iyi sanki!” diye tersledi.  </p>
			<p class="paragraf">Rahibe Ana “Yapamazsın,” diye fısıldadı.  </p>
			<p class="paragraf">“Sen bir Gerçeğisöyletensin,” dedi Paul. “Bence tekrar düşün.” Önce Prenses’e, sonra tekrar İmparator’a baktı. “Şu işi halledelim artık Majesteleri,” dedi.  </p>
			<p class="paragraf">İmparator dönüp kızına üzgün gözlerle baktı. Kızı onun koluna dokunup, yatıştırıcı bir sesle, “Bunun için eğitilmiştim baba,” dedi.  </p>
			<p class="paragraf">İmparator derin bir nefes aldı.  </p>
			<p class="paragraf">Yaşlı Gerçeğisöyleten, “Buna engel olamazsınız,” diye mırıldandı.  </p>
			<p class="paragraf">İmparator dikelip, tekrar anımsadığı vakarıyla Paul’e baktı. “Senin adına kim konuşacak akrabam?” diye sordu.  </p>
			<p class="paragraf">Paul dönüp annesine baktı; annesi, Chani’nin yanında durmuş yere bakıyordu... etrafları Fedaykin muhafızlarıyla çevriliydi. Paul yanlarına gidip Chani’nin karşısında durdu.  </p>
			<p class="paragraf">Chani, “Anlıyorum,” diye fısıldadı. “Mecbursan... yap Usûl.”  </p>
			<p class="paragraf">Chani’nin sesinde gizli kederi hisseden Paul, onun yanağına dokundu. “Sihayamın korkmasına gerek yok... asla,” diye fısıldadı. Kolunu indirip annesine döndü. “Benim adıma sen konuş anne; Chani de yanında olsun. O hem akıllı hem de dikkatlidir. Ayrıca kimse bir Fremen’den daha iyi pazarlık yapamaz denir. Chani hem benim hem de müstakbel oğullarının ihtiyaçlarını gözetecektir. Onun sözünü dinle.”  </p>
			<p class="paragraf">Jessica oğlunun soğuk ve hesaplayıcı bir tavırla konuştuğunu fark etmişti; kendini tutmasa ürperecekti. “Talimatların neler?” diye sordu.  </p>
			<p class="paragraf">“Drahoma olarak İmparator’un CHOAM Şirketi hisselerinin tamamını istiyorum,” dedi Paul.  </p>
			<p class="paragraf">“Tamamını mı?” Jessica öyle şaşırmıştı ki, neredeyse dili tutulmuştu.  </p>
			<p class="paragraf">“Onu soyup soğana çevirmeliyiz. Gurney Halleck için bir kontluk ve CHOAM yöneticiliği istiyorum; ayrıca Caladan Derebeyliği’nin başına geçirilmeli. Sağ olan her Atreides askerine, erlere bile payeler ve mevkiler verilmeli.”  </p>
			<p class="paragraf">Jessica, “Peki ya Fremenler?” diye sordu.  </p>
			<p class="paragraf">“Fremenler bana ait,” dedi Paul. “Onlara ödüllerini Muad’Dib verecek. Başlangıç olarak Stilgar’ı Arrakis valisi yapacağım, ama bunun acelesi yok.”  </p>
			<p class="paragraf">Jessica, “Peki ya ben?” diye sordu.  </p>
			<p class="paragraf">“İstediğin bir şey var mı?”  </p>
			<p class="paragraf">Jessica, Gurney’ye bakarak “Belki Caladan,” dedi. “Emin değilim. Fremen olmaya... ve Rahibe Analığa fazla alıştım. Düşünmek için huzura, dinginliğe ve zamana ihtiyacım var.”  </p>
			<p class="paragraf">“İstediğin olacak; Gurney’nin ya da benim verebileceğimiz her şeye sahip olabilirsin,” dedi Paul.  </p>
			<p class="paragraf">Jessica başıyla onayladı; birden kendini yaşlı ve bitkin hissetmişti. Chani’ye baktı. “Peki ya resmi odalığın?” diye sordu.  </p>
			<p class="paragraf">Chani, “Unvan istemem,” diye fısıldadı. “Hiçbir şey istemiyorum. Lütfen... yalvarırım.”  </p>
			<p class="paragraf">Paul, Chani’nin gözlerine baktı; birden onu kucağında küçük Leto’yla gördüğü zamanı anımsadı... çocukları artık ölüydü. “Sana yemin ederim ki unvana ihtiyacın olmayacak,” dedi. “O kadın karım olacak, sen ise sadece odalığım olacaksın... ama sırf politik zorunluluklar yüzünden; elimize geçen fırsatı kullanıp Landsraad’ın Büyük Hanedanlarını yanımıza çekmeliyiz. Kurallara uymalıyız. Ama o Prenses yalnızca soyadımı taşıyacak, o kadar. Benden çocuğu olmayacak... ona dokunmayacağım, sevgiyle bakmayacağım, arzuyla yaklaşmayacağım.”  </p>
			<p class="paragraf">“Şimdi böyle diyorsun,” dedi Chani. Salonun diğer tarafındaki, uzun boylu Prenses’e baktı.  </p>
			<p class="paragraf">Jessica, “Oğlumu tanımaz gibi konuşuyorsun,” diye fısıldadı. “Şu Prenses’e bak... nasıl da mağrur ve kendine güveniyor. Edebiyatçı olmaya heveslendiğini söylüyorlar. Umarım böyle şeyler onu mutlu eder, çünkü başka pek bir şeyi olmayacak.” Jessica kendini tutamayıp alaycı bir kahkaha attı. “Düşünsene Chani. O Prenses, Paul’ün soyadını taşısa da, bir odalık gibi bile yaşayamayacak... evli olduğu adamdan asla sevgi göremeyecek. Oysa biz Chani, biz odalık unvanını taşısak da... tarihe eşler olacak geçeceğiz.”  </p>
		</div>
</body>
</html>