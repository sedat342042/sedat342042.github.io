<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-2.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x4-2.html" xml:lang="tr-TR">
    <div class="Basic-Text-Frame">
      <p class="x1" id="toc_marker-2"><span xml:lang="en-US-POSIX">II. Hedef Belirleme</span></p>

      <p class="SOZ"><span xml:lang="en-US-POSIX">‘‘Hedefi olmayan gemiye hiçbir rüzgâr yardım edemez.’’</span></p>

      <p class="SoZ-ADI"><span class="char-style-override-3" xml:lang="en-US-POSIX">Montaigne</span></p>

      <p class="x2" id="toc_marker-2-1"><span xml:lang="en-US-POSIX">Varılmak İstenen Yolda</span></p>

      <p class="x2" id="toc_marker-2-2"><span xml:lang="en-US-POSIX">Hedef Belirlemenin Önemi…</span></p>

      <p class="govde-metin"><span xml:lang="en-US-POSIX">İnsanın sahip olduğu güç, ancak bir hedefe yöneltildiğinde görevini yapar. Sizin ne kadar güçlü olduğunuz bir anlam ifade etmiyor. Çünkü işlenmeyen bir madenden fayda sağlanmaz. Yerin altında şu kadar çok maden var. Ama o madenleri toprağın altından çıkarıp işlemedikten sonra bir anlam ifade etmiyor.</span></p>

      <p class="govde-metin"><span xml:lang="en-US-POSIX">O yüzden bu ülkede başarısız olan insanlar, yeteneksiz insanlar değil; içlerinde müthiş bir heyecan olan, zekâsı üst seviyede olan ama üstü tonlarca toprakla, kumla, çakılla kapalı olan, bu potansiyellerini keşfetme, ortaya çıkarma, işleme noktasında acizlik gösteren insanlardır.</span></p>

      <p class="govde-metin"><span xml:lang="en-US-POSIX">Hedefiniz olduğu zaman o sahip olduğunuz gücü, potansiyeli o hedefi gerçekleştirme adına kullanmaya başlarsınız. Bir hedefinizin olması çalışmanızı mümkün kılar. Gücünüzü eğitir, arttırır. Engellerinize karşı akıllı, sabırlı, kararlı olmanızı sağlar. Size faydalı olabilecek araçları, karşınıza çıkacak fırsatları ancak bir hedefiniz olduğunda kullanabilirsiniz.</span></p>

      <p class="govde-metin"><span xml:lang="en-US-POSIX">Hedefiniz ne olabilir? Bu sorunun cevabı hayatı hangi renkle yaşamak istediğinize, hayata nasıl bir katkıda bulunmayı tercih ettiğinize bağlıdır. Hayat ve insanlar üzerinde etkili olmanın birçok yolu vardır. Bu yollardan siz hangisini seçiyorsunuz? Cevap; hedefinizin tanımı olacaktır.</span></p>

      <p class="govde-metin"><span xml:lang="en-US-POSIX">Kişi, hedefine ulaşmak için bir de vasıta seçecektir. O da meslektir. Hedefiniz büyüdükçe araçlarınızı iyi kullanmayı istemeniz muhakkaktır. Hedefiniz ne kadar büyük ve gerçekçi olursa o araca o kadar sıkı sarılırsınız. Ülkenizin sağlık problemlerini çözme yolunda bir hedefiniz varsa, iyi bir doktor; iyi bir doktor olabilmek için iyi bir tıp fakültesi, tıp fakültesini kazandığınızda orada okuyan öğrenciler gibi değil, daha üst seviyeye gelebilmek için ekstra çalışmalar gerekir.</span></p>

      <p class="govde-metin"><span xml:lang="en-US-POSIX">Hedefiniz sizin için anlamlı ise seçtiğiniz mesleğe sahip olabilmek için var gücünüzle çalışmalısınız. Tabi planlı çalıştığımızda da dinlenmek ve eğlenmek için de zamanımız olur. Üstelik planlı çalıştığınız zaman görevinizi yapmış olmanın huzuru ve çalışmış olmanın rahatlığı içinde gerçek anlamda dinlenebilirsiniz.</span></p>

      <p class="govde-metin"><span xml:lang="en-US-POSIX">Çalışması gerektiğini bildiği hâlde bir planı uygulayacak iradeyi göstermediği için bir türlü çalışamayan bir öğrenci dinlenme ve eğlenme adına yaptığı hiç bir şeyden zevk almayacaktır. Yorulmayı göze alamadığı için kaçak geçirdiği zamanlar onu daha çok yoracaktır. Çünkü emek sarf etmesi gerekiyordu yapmadı, tembellik yapıyor ama rahatsız. Çünkü vicdan dediğimiz kavram rahat bırakmaz.</span></p>

      <p class="govde-metin"><span xml:lang="en-US-POSIX">İnsanlar üç çeşittir;</span></p>

      <p class="govde-metin"><span xml:lang="en-US-POSIX">1.Gayesiz yaşayanlar</span></p>

      <p class="govde-metin"><span xml:lang="en-US-POSIX">2.Bir gaye için yaşanması gerektiğini bilip konuşanlar ama bunu sadece dile getirenler</span></p>

      <p class="govde-metin"><span xml:lang="en-US-POSIX">3.Hayatta bir gaye için yaşayanlar</span></p>

      <p class="govde-metin"><span xml:lang="en-US-POSIX">Gayesiz yaşayanlar; belki de ülkemizdeki insanların büyük bir bölümünü kapsayan madde. Gayesiz… Hayatta hiçbir gayesi, hiçbir amacı olmayan, ne için yaratıldığını bilmeyen, hayatta değiştirebileceği ya da yaratıcının Hz. Âdem’den günümüze kadar yarattığı ve ahirete kadar yaratacağı milyarlarca insan içerisinde sadece ona bu dünyada verdiği özel görevin farkında olmayan, niçin yaratılmış olacağının farkında olmayan; boş, amaçsız, gayesiz, sadece yiyen, içen, yatan gayesiz bir grup.</span></p>

      <p class="govde-metin"><span xml:lang="en-US-POSIX">İkinci bir grup var ki; bir gaye için yaşanması gerektiğini bilip konuşanlar ama bunu sadece dile getirenler. Belki birincinin biraz daha üstündeler. Bilinçliler. “Evet, bu hayata ben boşuna gelmedim. Bu hayata gelmiş olmanın bir gayesi olmalı. Yaşıyorsam yaratıcı beni insan olarak yarattıysa ve hayatımı sürdürmemi sağlıyorsa; o zaman bunun bir anlamı olmalı. Benim bir görevim, bir sorumluluğum, bir amacım olmalı. Hayatın kendisinin bir amacı var.” Bunu bilen, boş yaşanmaması gerektiğini bilen. Okula süklüm püklüm gitmemesi gerektiğini bilen, önünde onu bekleyen büyük başarının olduğunu bilen ama bu hedefleri, hayalleri, gayeleri sadece diliyle dile getiren, gerçekleştirmek için hiçbir adım atmayan bir gruptur.</span></p>

      <p class="govde-metin"><span xml:lang="en-US-POSIX">Üçüncü grup ise belki de çok az yüzde beş, yüzde on… Bir istatistik yok ama herhalde az olduğuna hepimiz olumlu cevap veririz diye düşünüyorum. Gerçekten hayatta bir gaye için yaşayan insanlar. Hayatının amacı olduğunu bilen, eğer yaşıyorsa bunun bir sebebi olduğunu bilen, bir gayesi olan ve bütün yaptıklarını, bütün adımlarını, her nefes alışını, bu hayali, bu gayeyi gerçekleştirmek için çalışan insanlar.</span></p>

      <p class="govde-metin"><span xml:lang="en-US-POSIX">Peki, biz hangi gruba giriyoruz?</span></p>

      <p class="SOZ"><span xml:lang="en-US-POSIX">Mümin kişinin durumu ne kadar şaşırtıcıdır! Zira her işi onun için bir hayırdır. Bu durum sadece mümine hastır, başkasına değil; Ona memnun olacağı bir şey gelse şükreder, bu ise hayırdır: bir zarar gelse sabreder bu da hayırdır.</span></p>

      <p class="SOZ"><span xml:lang="en-US-POSIX">‘Hadis-i Şerif’</span></p>

      <p class="govde-metin"><span xml:lang="en-US-POSIX">Birçoğumuz bakın can sıkıntısından bahsediyoruz. Zamanın geçmemesinden şikâyet ediyoruz. Ama can sıkıntımızın en temel etkenlerinden bir tanesinin de uğruna yaşanılacak bir şeylerin olmaması, uğruna yaşanılacak, belki de uğruna her şeyi feda edebileceğimiz bir amacımızın olmaması gerektiğini görmüyoruz değil mi? Bizim acaba gecemizi gündüzümüze katacak, akşam yatağa girdiğimiz zaman gözümüze uykuyu getirmeyecek, sabah daha güneş doğmadan bizi yataktan fırlatacak, yatakta kıvranmamızı dönmemizi sağlayacak, her an bilinçli bir vaziyette bulunmamızı sağlayacak bir hedefimiz, bir amacımız var mı?</span></p>

      <p class="govde-metin"><span xml:lang="en-US-POSIX">Yeri geldiği zaman feda etmekten kaçınmayacağımız, hiçbir şeyi kaçınmayacağımız bir hayal, geceleri rüyalarımıza giren yatağa uzandığımızda karşımızda duvarda, her tarafta onu gördüğümüz, gözlerimizi kapattığımız an; o başardığımız anı, o hayalimizi gerçekleştirdiğimiz anı hayal edebildiğimiz bir hayal, bir gaye, bir amacımız olmalı. Ve bu hedef doğrultusunda yaşamımızı sürdürmeliyiz.</span></p>

      <p class="govde-metin"/>

      <p class="x2" id="toc_marker-2-3"><span xml:lang="en-US-POSIX">Ölümüne Taraftar…</span></p>

      <p class="govde-metin"><span xml:lang="en-US-POSIX">Hayatımız boyunca model aldığımız, kıskandığımız ya da imrendiğimiz kişiler, gruplar vardır. Bazıları uçtur. Biliyorsunuz; olumsuzluklardan da kendimize bizim ders çıkarmamız lazım. Mesela; Türkiye’de ölümüne taraftar dediğimiz bir taraftar kitlesi vardır değil mi? Kimdir ölümüne taraftar? Tuttuğu futbol takımı için cebindeki son ekmek parasını götürür ve maç biletine verir. Karda, yağmurda, çamurda, hiç fark etmez. En uzak deplasmanlara gider. Yiyecek ekmek parası yoktur, işten atılmayı göze alır. Der ki patronu; “Eğer yarın işe gelmezsen, ertesi gün de gelmene gerek yok” ama o tuttuğu futbol takımı aşkına işe gitmez. İşten atılmayı göze alır. Evden atılmayı göze alır. Annesi babası izin vermemiştir. Ama o her şeye rağmen bulmuş, buluşturmuştur, elbisesini, ayakkabısını satmış, bir şekilde maç bileti parasını bularak maça gitmiştir. Takımını desteklemiştir. Takımı yenildiği zaman; ağlayarak günlerce komaya girmiştir. Üzüntüden adeta perişan olmuştur. Takımı yenildiği zaman ondan daha mutlu olmuş, en büyük zaferi kazanmıştır. Tuttuğu takım için hiçbir fedakârlıktan kaçınmaz. Çünkü o ölümüne taraftardır. Takımına sevdalıdır. Ve her şeyini takımına feda etmeye hazırdır.</span></p>

      <p class="govde-metin"><span xml:lang="en-US-POSIX">Soruyorum kendime. Acaba bu kadar olmasa da buna yakın hatta bunun onda biri oranında zamanımı, enerjimi, bilgimi, düşüncelerimi, bedenimi ve duygularımı feda edebileceğim bir hayalim ya da bir idealim var mı? Geçin bunların hepsini. Uykumdan şöyle birkaç saat feda edebileceğim bir hayal. Sekiz saat yerine altı saat yatsam ama şu iki saat içerisine de şu hayalimi gerçekleştirmek için şunları yapsam diyebileceğimiz bir hayal, bir gaye bir amacımız var mı?</span></p>

      <p class="govde-metin"><span xml:lang="en-US-POSIX">Bir dostumun, bir akrabamın spor mağazasındayız. Bir futbol takımının meşhur amigolarından bir tanesi hatıralarını anlattı benim de eğitimci olduğumu duyunca. Heyecanlı heyecanlı “Hocam” dedi. “Bir gün Bursa’ya deplasmana gittik. Ama nasıl kar yağıyor. İnanılmaz bir soğuk hava. Cebimdeki para beni ancak Bursa’ya götürdü. Maça gireceğim; cebimde para yok. Baktım çok güzel bir köse ayakkabım var. Ayakkabımı sattım aldım maç biletini girdim.” Dedim; “Yahu o karın üstünde…” “Hocam” dedi cümlemi bitirmeme fırsat vermeden; “Saatlerce üç saat, dört saat o karın üstünde takımı destekledim” dedi. “Üç saat, dört saat o karın üstünde ayakların donmadı mı?” dedim. “Hocam” dedi takımın adını söyledi. “Bu takımın aşkı adama soğuğu hissettirir mi?” dedi.</span></p>

      <p class="govde-metin"><span xml:lang="en-US-POSIX">Şu hayale bakabilir misiniz? Şu aşka bakabilir misiniz? Şu takımına olan muhabbetine bakabilir misiniz? Hem dünyasını, hem ahiretini mahvetme uğruna maddi ve manevi dünyasını yıkma uğruna şu yaptığı fedakârlığa bakabilir misiniz? Saatlerce karın üstünde tuttuğu takımını destekliyor ve soğuğa aldırış etmeden, soğuğu hissetmeyebiliyor.</span></p>

      <p class="govde-metin"><span xml:lang="en-US-POSIX">Ama benim öğrencim; Akşam bir fedakârlık yapsan ya da sabah. Soruyorum; “Kaçta kalkıyorsun?” “7:00 de kalkıyorum.”</span></p>

      <p class="govde-metin"><span xml:lang="en-US-POSIX">“Peki, 6:30 da kalksan, 6:00 da kalksan, şu uykundan bir saat fedakârlık yapsan, elli, atmış tane daha soru çözsen, şu kadarlık konuyu daha çalışsan, günde bir saat fedakârlık yaptığında beş ayda ne yapar? Nereden baksan yüz elli saat yapar bu da seni inanılmaz bir noktaya getirir. Sabah bir yarım saat erken kalksan, günde yirmi, otuz sayfa kitap okusan, ayda beş yüz, altı yüz sayfa kitap yapar bu da yılda şu kadar yapar. Her gün yarım saat falanca konu üzerinde çalışsan, beş yılda şu noktaya gelirsin.” dediğimiz zaman;</span></p>

      <p class="govde-metin"><span xml:lang="en-US-POSIX">“Ama hocam yani şimdi sabah 7:00 de kalkmak varken 6:30 yarım saat uyku. Az uyuduğum zaman dengemi kaybediyorum.” diyebiliyorsak; bilgisayarı, televizyonu, eğlenceyi bırakamıyorsak, gezmekten, tozmaktan küçük fedakârlıkta bulunmaktan kaçıyorsak, bunu bile kendimizde bulamıyorsak; o zaman biz bu insanlara ne söyleyeceğiz?</span></p>

      <p class="SOZ"><span xml:lang="en-US-POSIX">“Sizin işiniz sefere çıkmaktır. Zafer Allah’ın takdiridir.”</span></p>

      <p class="SOZ"><span xml:lang="en-US-POSIX">‘Celaleddin Harzemşah’</span></p>

      <p class="govde-metin"><span xml:lang="en-US-POSIX">Biz içimde yarım saatlik aşkı, heyecanı bulamazken, biz içimizde hayallerimizi gerçekleştirmek, dünyamızı ve ahiretimizi kazandıracak şeyleri başarabilmek için küçük fedakârlıklarda bulunmazken, kaçarken; bir başkası hem dünyasını hem ahiretini feda etmek için neler, neler, neler yapıyor? Peki, bizde neden yok bu? Neden bu motivasyonu bulamıyoruz? Neden bu aşkı, heyecanı kendimizde bulamıyoruz? Sorun nerede sevgili dostlar? Martin Luther’ın çok güzel bir sözü var; ‘Ölmeye değer bir gayesi olmayan insanların, yaşamaya değer bir gayesi olmaz…’ Müthiş bir söz… Önce insanların ölmeye değer bir gayesi olması lazım. Ölmeye değer bir gaye… Eğer uğrunda ölmeye değecek bir gayeniz, amacınız yoksa o zaman yaşamanızın da bir gayesi yoktur. Niçin yaşıyoruz ki? Yaşamamızın bir anlamı var mı? Sevgili dostlar; büyük davalar, büyük adamlar ister. Büyük fetihler, Sultan Fatihler ister…</span></p>

      <p class="govde-metin"><span xml:lang="en-US-POSIX">Bugün benim ülkemde en çok üzüldüğüm, gençlere en çok kızdığım, en çok sitem ettiğim ya da en çok uyarmaya çalıştığım hadiselerden bir tanesi; on dört, on beş, on altı, on yedi yaşında benim pırıl pırıl gençlerim bunalım takılıyorlar. Depresyondalar. Arabesk takılıyorlar. Bunların hepsinin temelinde; hedefsizlik, gayesizlik, idealsizlik yatıyor. İdealsizlik sizin ruhunuzu öldürür. İnsan bedenini bir başka varlığın bedeninden ayıran en önemli özellik; içimizdeki ruhtur. Yoksa falanca yaratığın da bedeni öldüğünde çürüyor. Bizi de toprağın altına koyduklarında biz de birkaç ay içerisinde çürüyüp gideceğiz.</span></p>

      <p class="govde-metin"><span xml:lang="en-US-POSIX">Eğer bizim bedenimiz bir anlam ifade ediyor olsaydı bizim bedenimizin çürümemesi lazımdı. İşte bizi, insanı diğer bütün canlılardan ayırt eden en önemli özellik; içinde var olan ruh… İşte idealsizlik bizim ruhumuzu öldürüyor sevgili dostlar. O ruh olmayınca beden de çöküyor. O içerdeki ruh beslenmeyince, dışarıdaki görüntü de çöküntü hâlinde oluyor. Üç-beş gün yemek yemediğiniz zaman; halsizlik, yürüyememezlik, kollar, baş, gövde, her şey bitmiş vaziyette bir görüntü sergilersiniz. İşte içimizdeki ruhunuzu da ideallerle, hayallerle, amaçlarla, gayelerle, uğruna ölümü göze alabilecek kadar büyük ideallerle beslemezsek; bir süre sonra ruhumuzun öldüğünü hissederiz. İçimizdeki ruh öldüğü zaman, işte bugün belki de sayıları milyonlarla ifade edilecek kadar çok olan yaşayan ölülere döneriz. Yaşıyor… Ama aslında ölü… Varlığıyla yokluğu, yaşamasıyla ölmesi arasında hiçbir fark olmayan insanlara döneriz.</span></p>

      <p class="govde-metin"><span xml:lang="en-US-POSIX">Eflatun; “Gövdeyi öldürenden çok ruhu öldürenden korkun. Ölümlerin en korkuncu; ruhun ölümüdür” diyor. Bakın; gövdeyi bir şeyler öldürür korkmayın. Yani bir şekilde hepimiz öleceğiz. Ölmekten, gövdemizi bir şeylerin ortadan kaldırmasından asla korkmayın. Korkacağınız tek şey ruhunuzu öldürmeleri olsun.</span></p>

      <p class="govde-metin"><span xml:lang="en-US-POSIX">Ve işin kötü tarafı; üzerinize bir şey geldiği zaman; bir araba geldiği zaman, ölümden korkarız hemen kenara çekiliriz. Biri elinde bir taşla koşsa kaçarız. Yani birinin bedenimizi öldürmesinden kurtulmak için elimizden gelen her şeyi yaparız. Peki, bunu yaparken bizim içimizde bizi ayakta tutan ve yaşamamızın temel gayesi olan ruhumuzu öldürmek için birileri her gün peşimizden koşarken, bizi kovalarken, her gün ruhumuzun boğazını sıkarken, onu ortadan kaldırmak için, onu parçalamak, yok etmek için her gün adımlar atarken biz ne yapıyoruz?</span></p>

      <p class="govde-metin"><span xml:lang="en-US-POSIX">Neden buna bir dur demiyoruz? “Dur kardeşim! Bedenime zarar verebilirsin. Ayağımı kırabilirsin, kolumu kırabilirsin, kafamı yarabilirsin, burnumu kanatabilirsin. Ama bunların hepsi düzelir. Düzelmese de önemli değil. Ama benim ruhuma zarar verme…” Kolunuz kırılır bir şekilde yerine gelir, ayağınız kırılır bir şekilde yerine gelir, burnunuz kırılır gidersiniz estetik yaptırırsınız, düzeltirsiniz burnunuzu ama ruhunuz giderse, ruhunuz yok edilirse, ruhunuz ölürse o ruhu tekrar canlandırmak, o ruhu tekrar hayata döndürmek, işte o ciddi bir emek, ciddi bir zaman, ciddi bir süreç isteyecektir. O ruhu tekrar ayağa kaldıracak cesareti kendinizde bulamazsanız, bilin ki hiçbir zaman olmayacaktır.</span></p>

      <p class="govde-metin"><span xml:lang="en-US-POSIX">Açık düşmanlardan korkmayın, gizli düşmanlardan korkun. Açık düşman bellidir; elinde kılıç üzerinize yürür. Bilirsiniz ki; savaşacaksınızdır yani; basit sizi yok etmek için uğraşan açık ve net düşmanlarınız var. Bunları saymaya gerek yok. Bunlar bellidir. Bunun için önlem alırsınız. Ama kılık değiştirmiş, size şirin görünen, sizin tarafınızdaymış, sizin arkadaşınızmış gibi görünen, hatta sizi hedeflerinize ulaştırmak için gecelerini gündüzlerine kattıklarını gösteren, size sevimli görünen düşmanlardan korkun.</span></p>

      <p class="govde-metin"><span xml:lang="en-US-POSIX">Kılık değiştirmişlerdir, size şirinlik, şaklabanlıklar yapıyorlar, sizi eğlendiriyorlardır. Sizinde hoşunuza gidiyordur. Ama aslında sizi yok ediyorlardır. Yüzünüze gülerken, alt tarafınıza darbeyi vuruyorlar. Fark etmiyorsunuz. Yanaklarınızı okşarken; “Canım benim, tatlım benim ne kadar güzelsin sen çok başarılısın maşallah. İnternette de çok mahirsin yani nedir bu chat te ben senin üzerine tanımıyorum.” “Ağabey senin televizyon izlemene hayranım. Sen televizyonda muhteşem program seçiyorsun.” Sizi çok güzel okşarken aslında ruhunuza darbe üstüne darbe vurduklarını görmeniz gerekiyor.</span></p>

      <p class="govde-metin"><span xml:lang="en-US-POSIX">Ruhunuzu onlara teslim etmeyin. Ruhunuzu zedeleyecek, ruhunuza zarar verecek olan kişilerden, olaylardan, etkenlerden uzak durun.</span></p>

      <p class="SOZ"><span xml:lang="en-US-POSIX">“Destanları yazdıran şey; imkânsızlıklardır.”</span></p>

      <p class="x2" id="toc_marker-2-4"><span xml:lang="en-US-POSIX">Açık Adres...</span></p>

      <p class="govde-metin"><span xml:lang="en-US-POSIX">Hedefinizin, daima berrak, açık ve net bir şekilde ifade edilebilir olması lazım. Hedefinizin net olması kadar önemli olan bir şey daha var ki; bu berraklık daima korunmalıdır. Bulunduğunuz her noktadan onu iyice seçebilmelisiniz.</span></p>

      <p class="govde-metin"><span xml:lang="en-US-POSIX">Zaman zaman görüntü bulanıyorsa problemler var demektir. Ya fark etmediğiniz bir engelin önüne düştünüz ya da geçici de olsa sizde bir isteksizlik, geriye dönme eğilimi ortaya çıktı. Onu hiç göremiyorsanız tamamen sırtınızı dönmüş olabilirsiniz.</span></p>

      <p class="govde-metin"><span xml:lang="en-US-POSIX">Hedefinizle aranızdaki mesafenin kilometre cinsinden bir ölçüsü yoktur. Tek ölçü kararlılığınızdadır. Ne kadar kararlıysanız hedefinize o kadar yakınsınız. Onu açıkça görebilmenin ruhsal konumunuzla da ilgisi vardır, duygusal bağlarınızla da. Görüntü titriyor, bulanıyor, kayıyorsa ruhsal ve duygusal bağlarınızı, davranışlarınızın konumunu acilen gözden geçirin. Şüphesiz problem sizden kaynaklanıyor. Onu artık sevmiyor musunuz? Değerli bulmuyor musunuz? Yoksa kendinize olan inancınızı mı kaybettiniz?</span></p>

      <p class="govde-metin"><span xml:lang="en-US-POSIX">Mektubun çok güzel yazılması, yerine ulaşması için yeterli değildir. Mektubunuzu altın yaldızlı bir kâğıda, gümüşten mürekkeple en güzel bir yazı ile de yazsanız yerine ulaşması için adresin eksiksiz ve açık olması gerekir... Üzerinde hiçbir şey yazmayan zarfı nereye götürecekler? Adresten bir şeyler eksildikçe o güzel mektubun yerine ulaşma ihtimali azalır.</span></p>

      <p class="govde-metin"><span xml:lang="en-US-POSIX">Adres, ulaşmak istediğiniz hedeftir, nereye varmak istediğinizi tam olarak bilmenizdir. Eğer bir hedefe bağlanmamışsanız, işinizi en güzel yapmanızın da sizi ileriye taşımak bakımından ulaştırıcı bir etkisi olmayacaktır. Doğru yerde bulunmak için bir taraftan işinizi en güzel şekilde yaparken, bir taraftan da güzel işlerinizi bir hedefe doğru yönlendirmelisiniz. Bu yönlendirme bütün imkânların ve fırsatların tamamen ve hemen kullanılabilmesi için de gereklidir. Bunların başında, insan ilişkilerinden doğan avantajların değerlendirilmesi gelir. Bu açıdan “Güzel iş kavramı içinde mutlaka bir hedef yer alır” diyebiliriz.</span></p>

      <p class="govde-metin"><span xml:lang="en-US-POSIX">Ulaşmak istediğiniz bir hedef var mı? Bu hedefin ismini hemen söyleyebilir misiniz? Hedefinizi bize net bir şekilde tanımlayabilir misiniz? Cevabınız evetse ve bir tanımda bulunuyorsanız ikinci bir sorum var size; Bu gerçek bir hedef mi? Üzerinde hiç düşündünüz mü?</span></p>

      <p class="govde-metin"><span xml:lang="en-US-POSIX">Bu soruları sormamızın sebebi şudur; Çoğumuzun bir hedefi yoktur ya da bir hedefimizin olduğunu zannederiz. Gençlerin de, insanların da hatalarının başında bu geliyor. Ya hedefi yok, ya da hedefi olduğunu zannediyor. Onu tanımlamamız istendiğinde hayatımızın tabii basamaklarından birinin adını veririz. Üniversite öğrencilerinin çoğunun “Hedefiniz?” sorusuna “Okulumu bitirmek...” cevabını verdiklerini görüyorsunuz. Bu, aynı soruya verilecek “40 yaşına gelmek” cevabından çok farklı bir cevap değil. “Okulu bitirmek...” bir öğrencinin hayatındaki tabii basamaklardan biridir.</span></p>

      <p class="govde-metin"><span xml:lang="en-US-POSIX">Nasıl ki 40 yaşına gelmek bir hedef olamıyorsa, okulu bitirmek, evlenmek, çocuk sahibi olmak da bir hedef değildir. Biz onun hedef olduğunu zannederiz.</span></p>

      <p class="govde-metin"><span xml:lang="en-US-POSIX">Her gün evimizden çıkarız ve işimize, okulumuza doğru yola koyuluruz. O gün bazı taşıtlara binmek bir hedef olabilir mi? Hâlbuki çoğumuzun hedef zannettiği şeyler, günlük yaşantımızın ayrıntılarından, hayatımızın tabii basamaklarından ibarettir.</span></p>

      <p class="govde-metin"><span xml:lang="en-US-POSIX">Bir hedefe sahip olmamanız, sizde mevcut olan cephaneliği havaya uçurmanız anlamına gelir. Hedefi olmayan ya da hedefi bir zandan ibaret olan insanlar, karşılarına çıkacak imkânları ve fırsatları doğru değerlendiremezler. Onları isabetle kıymetlendiremezler. Onlardan tam olarak faydalanamazlar. Güçlerini eksiksiz kullanamazlar. Hedefsizlerin kuvvetleri kontrolsüzdür. Topları bir yana, tüfekleri bir yana gider. Sonunda hepsi değersiz olur. Hedefsizler iyi göremezler, iyi duyamazlar. Çünkü ihtiyaç hissetmezler.</span></p>

      <p class="govde-metin"><span xml:lang="en-US-POSIX">Okulunu bitirebilmeyi hedef zanneden bir kimya öğrencisi, okulun en seçkin hocasından, kimyada çığır açacak bir yerde olmayı hedefleyen bir kimya öğrencisi kadar faydalanamayacaktır. Ders notları ilkine belki sıkıcı bir metin olarak gelirken, ikincisi aynı notlara engelleri imha planı gibi bakacaktır. Okulda beraberce kullandıkları laboratuarlar, ilkine içinde kaybolacağı bir labirent, ikincisine kendini bulduğu bir yer olarak görünecektir. Bakın ikisi de aynı bölümde okuyor. İkisi de aynı dersleri görüyor ve aynı ortamda bulunuyorlar. Birinin hedefi var; laboratuar, onun kendini bulduğu yer oluyor. Öbürüne adeta bir işkence.</span></p>

      <p class="govde-metin"><span xml:lang="en-US-POSIX">Gerçekten bir hedefi olanlar, meselâ kendi hayatlarında kimlerin etkili olabileceğini sezerler. Bazen daha ilk karşılaşmada onları teşhis ederler ve öyleleri ile ilişkilerini ustalıkla düzenleyip hiçbir aksamaya müsaade etmezler. Hedefi olmayanlar yalnız kendi hayatlarında etkili olabilecek insanların değil, kendilerine önemli faydalar sağlayacak her imkânın yanından geçip giderler. Hedefsizler en kıymetli silahları bir tahta parçasına dönüştürürken; hedefi olanlar, derme çatma silahları bile birer zafer aracına çevirebilirler.</span></p>

      <p class="govde-metin"><span xml:lang="en-US-POSIX">Büyük hedefler uzun yolculuklar gerektirir. Uzun yolculuğa hazırlananlar suyun değerini daha doğru takdir edecekler, lâzım olan her şeyin yanlarında bulunması için daha dikkatli davranacaklar, nelerin lâzım olabileceğini de daha iyi tespit edeceklerdir.</span></p>

      <p class="govde-metin"><span xml:lang="en-US-POSIX">Hedefiniz büyüdükçe kullanabileceğiniz güç de artar. Gücünüzün tamamını kullanabilmeniz için, kaldırmayı hedeflediğiniz ağırlığın sizi zorlaması gerekir. Kolay kaldırabileceğiniz ağırlıklara razı olmanız, büyük ağırlıklara yetebilecek gücünüzü yok edecektir. Kaslarınız, tekniğiniz, nefesiniz en iyi duruma, ancak başa güreştiğinizde gelir.</span></p>

      <p class="govde-metin"><span xml:lang="en-US-POSIX">Hayatlarının ileri bir döneminde, bulundukları yeri tatmin edici görmeyen insanlar, geçmişe dönerek hayıflanırlar. Başa güreşebilecek bir kapasiteye sahip olduklarını anlamışlardır ama işte ömürleri başaltında geçmiştir. Güçlerinin büyük bölümünü kullanmamış olduklarının farkına varmaları onları sarsar. Hatta perişan eder. İnsanın ileri yaşlarda tadabileceği acılardan belki en önemlisi işte bu fark ediştir.</span></p>

      <p class="govde-metin"><span xml:lang="en-US-POSIX">Hedefiniz varsa dünyanın bütün ışıkları sizin için yanacaktır. Hedefi olmayanlar karanlığa razı demektir. Bir hedefiniz olduğuna inanıyor ama etrafı iyi seçemiyorsanız, hedefiniz üzerinde düşünün. O, bir zandan ibaret olabilir.</span></p>

      <p class="govde-metin"><span xml:lang="en-US-POSIX">Tanıdığınız tanımadığınız bütün insanların, kurumların, insan hayatını çevreleyen bütün varlık ve oluşumların, etrafınızda gördüğünüz her şeyin, hatta bir mektup kâğıdı, bir zarf, bir kalemin bile eğer hedefiniz varsa sizin için destek değeri vardır. Bu desteklerin harekete geçmesi sizin bir şeyler yapmaya karar vermenize bağlıdır.</span></p>

      <p class="govde-metin"><span xml:lang="en-US-POSIX">Başlangıçta size yardım edemeyecek olsa bile, birisine ulaşmak için göstereceğiniz gayretin mükâfatı, size yardımcı olabilecek birisine ulaşmanız olacaktır. Her konuda yeter ki siz gerekli çabayı gösterin, yılmadan elde etmeye çalışın, bu kararlılık karşılıksız kalmayacaktır hiç merak etmeyin.</span></p>

      <p class="govde-metin"><span xml:lang="en-US-POSIX">Destek değeri olan bütün her şey birbirine bağlıdır. Siz tek bir desteği kımıldattığınızda o anda hissedemeseniz bile, diğer bütün destekler de kımıldar. Her teşebbüs için gerekli bütün destekler hazırdır. Yeter ki siz harekete geçin.</span></p>

      <p class="govde-metin"><span xml:lang="en-US-POSIX">Bir köy romanına hazırlanan romancının gezdiği köylerdeki insanlardan, araçlardan ve tabiattan süzdüğü anlamlar, o köyde yaşayanlara bile yabancıdır. Bir manzara resmi yapmak isteyen birisinin çıktığı tepeden gördükleri ona türlü renkler fısıldar. Bir başkasının aynı yerden gördüğü, tek renktir. Bir iş başarmaya bir hedefe ulaşmaya niyetiniz yoksa hiçbir şey size yönelmez, size bir şeyler söylemez. Dünyanın bir ucundaki fırsatların, imkânların dahi sizin için hareketlenmesi mümkündür ve bunun için oraya doğru bir adım atmanız yeterlidir. Kararlı, sağlam bir adım...</span></p>

      <p class="govde-metin"><span xml:lang="en-US-POSIX">Çiçekler bir dağa hiçbir şey söylemezler. Onların bütün güzel sözleri küçük bir arıyadır. Arıda hayat vardır. Bundan dolayı o küçücük arı “Bu arz benim bahçemdir, benim ticaret yerimdir” dese hangimiz bu sözü yadırgayabiliriz?</span></p>

      <p class="govde-metin"><span xml:lang="en-US-POSIX">Unutmayın! Siz durduğunuzda dünya da durur.</span></p>

      <p class="govde-metin"/>

      <p class="x2" id="toc_marker-2-5"><span xml:lang="en-US-POSIX">Hedefinizi, Hayalinizi Yüksek Tutun…</span></p>

      <p class="govde-metin"><span xml:lang="en-US-POSIX">Karşınızdaki engel eğer büyük, aşılamayacak gibi, oldukça boyunuzdan yüksek görünüyorsa, o yüksek görünen engelleri aşmanın sadece bir tane yolu vardır. Hedefinizi, hayalinizi daha da yüksek tutmak. Eğer hedefinizi hayalinizi daha yüksek tutarsanız bilin ki; siz o yüksek görünen engelleri aşıp geçersiniz.</span></p>

      <p class="govde-metin"><span xml:lang="en-US-POSIX">Ama bugün benim gençliğimin en büyük sıkıntılarından bir tanesi, gençliğimin hedeflerinin olmaması. Hedef adamı diyoruz değil mi? Dava adamı diyoruz. Bir defa duyarlı gençlik olmanın birinci prensiplerinden bir tanesi; benim duyarlı gencimin mutlaka bir hedefi olması lazım. Yaratıcının kendisine bahşettiği saniyelerin bile boşa harcanmaması lazım. Eğer bir hedefiniz ve idealiniz yoksa attığınız adımlar boşa gidiyor. Arabaya binmişsiniz, basıyorsunuz gaza gidiyorsunuz, ama nereye gittiğinizi bilmiyorsunuz. Bir saat sonra bakıyorsunuz bir yerlere gelmişsiniz. “Ama ben buraya gelmek istemiyordum.” İyi de benzin harcadınız, emek harcadınız, alın teri döktünüz, arabayı kullandınız, zaman geçti ama bakıyorsunuz ki; istediğiniz yer değil. Onun içindir ki hedefi olanların özelliği; nereye gideceklerse, hangi adımı atacaklarsa; dakikalarının, saniyelerinin hesabını kitabını yapan, planını programını yapanlardır.</span></p>

      <p class="govde-metin"><span xml:lang="en-US-POSIX">Hedef adamı ne demektir? Hedef adamının, hedef gencinin özellikleri nelerdir? Bir defa hedef genci, duyarlı genç; müthiş bir enerjiye sahiptir. Oysaki bakıyorsunuz; on altı, on yedi, on sekiz yaşında benim ülkemdeki pırıl pırıl gençler bunalım takılıyorlar, arabesk takılıyorlar, umutsuzluğa düşmüşler. Yolda yürüyüşlerinde hayır yok. Kendilerine hayır yok ki bir başkasına hayırları olsun. Ölmüş, bitmiş, mahvolmuş on yedi yaşındaki gencim, adeta kabristandan, mezarlıktan kalkmış yürüyen, hâli olmayan, doksan yaşımdaki dedemden beter bir konumda. Genç kızlarımıza bakıyoruz; ninesiyle beraber yarışa tabi tutsan doksan yaşındaki ninesi onu geçecek. Ninesi daha heyecanlı, ninesi daha hareketli, daha coşkulu ama benim genç kızım bütün heyecanını ve coşkusunu kaybetmiş.</span></p>

      <p class="govde-metin"><span xml:lang="en-US-POSIX">Enerjimizi kaybetmememiz lazım. Enerji var. Gençlikteki enerji hiç kimsede yok. Ama Yaratıcının size verdiği o gençlik enerjisini doğru kullanmazsanız, o müthiş enerjiyi hayırlı işler için, hayra hizmet olsun diye kullanmazsanız, doğru hedeflere kanalize etmez, geleceğiniz için değerlendirmezseniz, sahip olduğunuz madenler hiçbir anlam ifade etmiyor. Kömürlüğünüzde on ton kömür var ama siz o kömürü sobaya koyup yakmadıktan sonra evinizin içinde üşümeye devam edersiniz. Evinizde kombiniz var, doğalgaz bağlı ama fişi takıp kombiyi çalıştırmadıktan sonra sizin doğalgazınızın bağlı olması hiçbir anlam ifade etmez. Başarılı olmak için Yaratıcının size verdiği potansiyeli, enerjiyi kullanmanız lazım. Bir defa dava adamı, hedef adamı, duyarlı gençlik müthiş bir enerjiye sahiptir. Yerinde duramaz, heyecanlıdır. Geceleri gözlerine uyku girmez. Hayalleri vardır. O hayalleri gerçekleştirecek enerjiye de sahiptir. Hani üstadın da dediği gibi; “Kim var dendiğinde sağına soluna bakmadan ben varım diyebilecek bir enerjiye sahiptir bu genç.”</span></p>

      <p class="govde-metin"><span xml:lang="en-US-POSIX">Bir diğer özelliği nedir? Aksiyonerliği ve güzel ahlakı birleştirmiştir. Bu çok önemli. Aksiyoner; enerji dolu, hareketli, bir şeyler yapmak istiyor, atılım içerisinde. Ama bu aksiyonerliği, bu hareketliliği içerisinde güzel ahlak da var. Güzel ahlakla birleştirmiştir. Yoksa ahlaksız bir aksiyonerlik hiçbir anlam ifade etmiyor. Onun içindir ki duyarlı gençlik aksiyonerdir. Ama aksiyonerliğini güzel ahlakla birleştirmiştir…</span></p>

      <p class="govde-metin"><span xml:lang="en-US-POSIX">Hedef adamının duyarlı gençliğin bir diğer özelliği nedir? İdealisttir, azimlidir, sabırlıdır. İdealist; öyle boş hayat yaşamaz bir ideali vardır. Nedir? Azimlidir. Hırsla azmi karıştırmayın. Hırslı değildir, azimlidir. Hırs insanın gözünü kapatır. Yanlış yapmasına sebep olur. Ama azim doğru olan işi başarma gücü verir ona. Sabırlıdır, bilir ki sabrettiği zaman kazanacaktır.</span></p>

      <p class="govde-metin"><span xml:lang="en-US-POSIX">Hedef adamı ihtiyatta hareket eder, risk almayı sever. En büyük risk risksizliktir. Böyle bir risk var mı? Risk almamak var mı? Hayatın kendisi risk! Hayatın bir başka anlamı da risktir. Rızıkla aynı köktendir. Rızık ve risk… Onun için Allah Resulü “Rızkın onda dokuzu ticarette.” demiştir. Ticaretin de onda dokuzu risktir. Riskiniz, riski göze alırsanız başarılıdır. Riski göze alacağız fakat ihtiyatla da hareket edeceğiz. Yani risk alacağız diye hesaplamadan atılmayacağız. İhtiyatlı olacağız. Hayatınızın her döneminde risk almaktan kaçmayın. Bir duyarlı gençlik, bir hedef adamı, idealist bir genç; nerede, ne zaman, nasıl hareket edeceğini bilir. Zamanlamayı çok iyi yapar. Duyarlı gençlik keşke yerine bir dahaki sefere der. Keşke’lerin literatürlerinde yeri yoktur. Keşke diye bir kelimemiz yok. Ne var; ‘iyi ki yaptım’ var. Eğer yapmadıysak, bir dahaki sefere.</span></p>

      <p class="govde-metin"><span xml:lang="en-US-POSIX">Duyarlı gençlik tenkitlere açıktır, sorumluluk alır. Bakıyorum gençlere, maşallah hiç eleştirilmeye gelmiyorlar. Bu sadece gençler mi, hayır koca koca insanlar. Koca yöneticiler… Bakıyorsunuz kendisini eleştiren, tenkit eden, kendisini doğruluğa yaklaşması için katkı sağlayacak insanların eleştirilerine kapalılar. Hemen itiraz ediyorlar. Ve o insanları uzak tutuyorlar kendilerinden. Hâlbuki sizin eksik yönlerinizi, sizin yanlışlarınızı, sizin hatalarınızı söyleyen dost, gerçek dosttur. Sizi pohpohlayan, sizi şişiren, size hep tatlı cümle söyleyenler sizi kandırıyorlar. Bugün hoşunuza gidiyor, nefsinizin hoşuna gidiyor. Tenkitlere açık olacağız ve sorumluluk alacağız. “Buyur kardeşim benimle ilgili bir eleştirin var mı? Benimle ilgili bir sıkıntın var mı?” bunları söyleyeceksiniz.</span></p>

      <p class="govde-metin"><span xml:lang="en-US-POSIX">Hedef adamı, dünyayı bir imtihan yeri olarak görüyor. Dünya imtihandır. İnanan bir gençlik için, duyarlı bir genç için dünya hayatı bir imtihandır ama bu imtihana kaybetmek için girilmez. Biz dünyaya bu imtihanı kaybetmek için gelmedik ki. Kazanmak için başarmalıyım demek lazım.</span></p>

      <p class="govde-metin"><span xml:lang="en-US-POSIX">Yüce Allah İnşirah suresinde; “Zorlukla beraber kolaylık vardır. Muhakkak ki zorlukla beraber kolaylık vardır.”[Kur’an-ı Kerim 94-5/6] diyor. Olur da bu kafalar anlamaz diye bir daha vuruyor bakın zorlukla beraber kolaylık vardır deyip geçip gitmiyor. Tekrar vurguluyor.</span></p>

      <p class="govde-metin"/>

      <p class="SOZ"><span xml:lang="en-US-POSIX">“Ölmeye değer bir gayesi olmayan insanların, yaşamaya değer bir gayesi olmaz…”</span></p>

      <p class="SOZ"><span xml:lang="en-US-POSIX">‘Martin Luther’</span></p>

      <p class="govde-metin"/>

      <p class="x2" id="toc_marker-2-6"><span xml:lang="en-US-POSIX">Allah Zorluklarını Artırsın…</span></p>

      <p class="govde-metin"><span xml:lang="en-US-POSIX">Gençlerimizin ders çalışmayı sıkıcı olarak görüp, pes ederek hedeflerinden yavaş yavaş uzaklaşması okulla ilgili, meslek edinmeyle ilgili en büyük problemlerden biridir. Özellikle üniversite sınavının temposunda çoğu öğrencimiz istedikleri performansı gösteremiyorlar. Gençlerimiz sıkıntıya gelemiyor. Sıkılmak olacak. Çünkü zor bir sınav. Bir milyon üç yüz bin öğrencinin girdiği üniversiteye giriş sınavında başarılı olmak kolay değil. Ama şuan Türkiye’nin çok değişik yerlerinde ben biliyorum ki on bir kardeş bir odanın içerisinde yatıyorlar. İmkânsızlıklar içerisindeler. Sabahın köründen kalkıp geç saatlere kadar evin ihtiyaçlarını ya da geçim sıkıntılarını karşılamak için çalışmak zorunda kalan gençlerimiz var ve bunlar günde üç yüz, dört yüz soru çözüyorlar. Üniversiteyi kazanmak için gayret gösteriyorlar ve o üniversiteyi kazanan gençlerle konuştuğumuz zaman içlerinde hiç de böyle babası fabrikatör olan bilmem şu, bu imkânlara sahip olan kişiler olmadıklarını görüyoruz. Hepsinin ayrı bir başarı öyküsü var. Hepsi çok büyük zorluklar içerisinde, sıkıntılar içerisinde başarıyı yakalamışlar. Yeter ki vazgeçmeyin.</span></p>

      <p class="govde-metin"><span xml:lang="en-US-POSIX">Ne kadar çok zorluklar varsa bilin ki o kadar güzel başarılar var. Mevlevilerin dediği gibi; iki Mevlevi karşılaşınca birbirlerine; “Allah zorluklarını artırsın.” diyorlar. Şu başarı yolcuğunda ne kadar zorluk çıkarsa, ne kadar engel çıkarsa bilin ki o engelleri, o zorlukları aştıkça başarı sizin için çok daha kolay olacaktır.</span></p>

      <p class="SOZ"><span xml:lang="en-US-POSIX">Gövdeyi öldürenden çok ruhu öldürenden korkun. Ölümlerin en korkuncu; ruhun ölümüdür.</span></p>

      <p class="govde-metin"><span xml:lang="en-US-POSIX">‘Eflatun’ Hayallerle başarılar nasıl doğru orantılı oluyor?</span></p>

      <p class="govde-metin"><span xml:lang="en-US-POSIX">Hayal olmadan başarı olmuyor. Önce hayal kurmak zorundayız. Ama hayal kurarken ayakları yerden kesen hayaller değil. Sağlam, ayakları yere basan, gerçekten başaracağımıza inandığımız hayaller olacak. Yoksa benim de çok büyük hayallerim var. Ama bir bakıyorum; bunları başarabilir miyim? Başaramam. O zaman bilin ki bu bir hayal değildir. Buna da çok dikkat etmemiz gerekiyor. Bazı arkadaşlarımız güzel hayaller kuruyor. Ama bu hayaller, olmayacak hayaller oluyor.</span></p>

      <p class="govde-metin"><span xml:lang="en-US-POSIX">Bir de geçmişimizi saplantı hâline getirmeyelim lütfen. Geçmişte bir başarısızlık var. Örneğin; liseye giriş sınavında bir başarısızlık var. Ama şimdi önünüzde üniversiteye giriş sınavı var. Ve geçmişteki başarısızlığınızı telafi etme imkânlarınız var. Bence geçmişteki başarısızlıklarınızı değil, geçmişteki başarısızlıklarınızdan çıkardığınız dersleri alın, o derslerden yola çıkın. Ve lütfen kafanızdaki başarısızlığı silip atın. Silmezseniz üniversite sınavı da sizin tarihinize başarısızlık olarak geçecektir. Hemen bu akşam geçmiş başarısızlıklarınızı silip atın.</span></p>

      <p class="govde-metin"><span xml:lang="en-US-POSIX">Başlangıçta iyi bir derece yapıp en ufak bir başarısızlıkla kendinizden, hayallerinizden vazgeçmeyin. Bakıyorsunuz okula dereceyle girmiş. Ama bir başarısızlık gördüğünde hemen pes ediyor. Kendinize güvenin. Eğer geçmişte başarılarınız olduysa, demek ki muhteşem bir potansiyeliniz var. Demek ki istediğiniz zaman yapamayacağınız hiçbir şey yok. Ama bu süreçte sizin motivasyonunuzu, hedeflerinizi, aşkınızı, heyecanınızı kıran dış etkenler, bazı olumsuzlar olabilir. Sizi umutsuzluğa götüren duygu ve düşüncelerinizi bir düşünün. Bir gözden geçirin. Hani odanızı temizlemek için odanıza giriyorsunuz ya, kirlenen, çöpe atılması gerekenleri çöpe atıyorsunuz, silinmesi gerekenleri siliyorsunuz, tamir edilmesi gerekenleri tamir ediyorsunuz. Şöyle düşünce odanıza girin. Düşünce odanızda toz alınması gereken düşüncelerinizin tozunu alın, tamir edilmesi gerekenleri tamir edin. Artık bugüne kadar sizin mutsuz, başarısız olmanıza sebep olan kirli artık ne kadar varsa sağda solda, o olumsuz bütün düşünceleri, kirli düşünceleri, sizi başarısızlığa götüren bütün negatif düşünceleri gelin bu akşam çöpe atın. Düşünce odanızı kirden, tozdan arındırın…</span></p>

      <p class="govde-metin"/>

      <p class="SOZ"><span xml:lang="en-US-POSIX">Kendi sağlam hissi ölmüş, ruhu ölmüş milletin, işte en korkuncu hüsranın, felaketin, heybetin…</span></p>

      <p class="SOZ"><span xml:lang="en-US-POSIX">‘Mehmet Akif Ersoy’</span></p>

      <p class="x2" id="toc_marker-2-7"><span xml:lang="en-US-POSIX">Suya Düşen Hayallerinize</span></p>

      <p class="x2" id="toc_marker-2-8"><span xml:lang="en-US-POSIX">Yüzme Öğretin ki Kıyıya Çıkabilsinler…</span></p>

      <p class="govde-metin"><span xml:lang="en-US-POSIX">İnsanlar bazen çabuk pes edebiliyorlar. Ve kendi değerlerini fark edemeyebiliyorlar. Beyin cerrahı olmak isteyip Fen lisesini kazanmış bir öğrencim vardı. Birinci sınıftayken zor olduğunu görünce doktorluktan vazgeçmiş ve benden bu konuda yardım istemişti. Bir kere Fen lisesini kazanmak çok güzel. Çünkü öyle her önüne gelen kazanamıyor. Çok kolay bir şey değil Fen lisesini kazanmak. Tıp fakültesinin, Fen lisesinin zor olmasından daha doğal bir şey yok. Öncelikle kendinize güveninizin gelmesi lazım. Kendinize olan güveninizi kaybettiğiniz an bitersiniz. Bir milyon gencin hayalini kurduğu liseyi kazanıp daha sonra birkaç derste sıkıntı yaşayıp da böyle güzel imkânlardan vazgeçmemek lazım. Eğer beyin cerrahı olmak, kişiliğinize müsait değilse zaten onu silin gitsin. Ama zorluğundan dolayı reddetmek, vazgeçmek gibi bir hayaliniz varsa asla vazgeçmeyin.</span></p>

      <p class="govde-metin"><span xml:lang="en-US-POSIX">Bir okuyucumuzun örnek tutumunu sizinle paylaşmak istiyorum. 28 yaşında bir kardeşimiz var ki; şuan makinecide çalışıyor. Lise bir den başlayarak dört yıldır dışarıdan okuyor. İşyerinin karşısında üniversite var. Ve gündüz çalışıp gece okuyacağını belirtmiş. Ve söylediği çok güzel bir söz var ki; “Yapacağıma inanıyorum.” İşte bu… Hemen şunu belirtmek istiyorum; benim üniversitede okurken sıra arkadaşım 48 yaşındaydı. Sevgili Mustafa ağabeyim 48 yaşında üniversiteye başladı. 52 yaşında üniversiteyi birincilikle bitirdi. Şuan da o görev aldığı kamu kurumunda üst düzey yönetici. Bunun gibi onlarca örnek var. Daha 28 ne ki, millet 30 yaşlarında KPSS’yi bitirecek, iş sahibi olacak. Olmaması için hiçbir neden yok.</span></p>

      <p class="govde-metin"><span xml:lang="en-US-POSIX">Siz hayallerinizden vazgeçmeyin. Göreceksiniz ki bir gün gelecek gerçek olacaklar. Hayal kırıklığına kapılmayın. Hayalleriniz suya düşebilir. Benim de hayallerim suya düşüyor. Ama hayallerimiz suya düşmeden onlara yüzmeyi öğreteceğiz. Onlar yüzecekler, tekrar kıyıya çıkacaklar. İşi başarana kadar devam edecekler. Hayırlı bir iş ise mücadele edince başarısızlık olur mu? Sizin işiniz mücadele etmek, başarılı olmak, iyi öğrenci olmak, sorumluluğunu yerine getirmek. Allah takdir eder, etmez. Sizin işiniz başarılı olmak için gayret göstermek, Allah neyi nasip eder biz karışmayız.</span></p>

      <p class="govde-metin"><span xml:lang="en-US-POSIX">Gençlerimizin yaşadığı bir başka sorun da şu ki; çevreden, dış etkenlerden çok etkileniyorlar. Gittiğim seminerlerde şöyle bir şey oluyor. Soruyorlar bana; “Üniversiteye hazırlanıyorum. Şu kadar net yapıyorum. Tıp fakültesinde okuyabilir miyim?” Benim başarabilirsin ya da başaramazsın dememden ziyade sizin buna inanıp inanmamanızla ilgili bir durum. “Evet, bunu kesinlikle yaparsın” demem ya da “Hadi oradan senin Tıp fakültesini kazanman mümkün değil” demem sonucu değiştirmez. Çünkü her ikisini de söyledikten sonra sizin yapacağınız çalışma bunu belirleyecek. Neticede bu çalışmayı siz yapacaksınız. Onun için biz gençler genelde dışarıdaki olumsuz mesajlardan çok çabuk etkileniyoruz. “Sen mi başaracaksın?” neden olmasın. Bu ülkede birileri tıp fakültesine gidecekler. Bu gidenlerden bir tanesi de siz olmuşsunuz çok mu yani. Neden siz olmayasınız ama önemli olan bunun bedelini ödemekten kaçınmamanız. Yapmanız gerekeni yapmanızdır…</span></p>

      <p class="govde-metin"/>

      <p class="govde-metin"/>

      <p class="x2" id="toc_marker-2-9"><span xml:lang="en-US-POSIX">Altta Kalanın Canı Çıksın!</span></p>

      <p class="govde-metin"><span xml:lang="en-US-POSIX">Gençlerimizin hayatlarında, geleceğe dair adımlarında dayatılan bir sistem var. Böyle bir atmosferin, böyle bir hadisenin, böyle bir ortamın içinde bulunmak, mecburiyette kalmak yani isteseniz de istemeseniz de tercih etme hakkınız yok. Farklı bir seçenek seçme hakkınız fazlasıyla yok. Bu yarışın içerisine bir şekilde itiliyorsunuz. Tabiri caizse birileri sizi havuza itiyor, ister yüz, ister yüzme. Ama ben suyu sevmiyorum deme hakkınız yok, ben yüzmek istemiyorum deme hakkınız yok. Boğulursunuz. Çok da kimsenin umurunda değil.</span></p>

      <p class="govde-metin"><span xml:lang="en-US-POSIX">Neticede milyonlarca insan bu havuzun içine atılmış durumda. Birileri nasıl olsa hararetle kulaçlarını atarak bu yarışı bitirecekler. Zaten onlar da bu yarışı bitirecek çok fazla adam istemiyorlar. Bir miktarı bitirsin, bir miktar öğrenci dereceye girsin, bir miktar öğrenci iyi yerleri kazansın geriye kalanlar da hani halk deyimiyle, sokakta oynayan çocukların deyimiyle; altta kalanın canı çıksın, boğulanın canı zaten çıkmıştır. Başlayıp sürdüremeyen, nefesi yetmeyen ya da o havuzda bulunmak istemeyenlerin canı çıksın felsefesi maalesef bugün geçerli.</span></p>

      <p class="govde-metin"><span xml:lang="en-US-POSIX">Bunu anne babalar da destekliyor. Anne babalar da havuzun kenarında, bakıyorlar ki çocuk yüzmüyor, ilerlemiyor, hareket etmesi için önce sözlü söylüyorlar; “Hadi yavrum yüzsene, bak falanca seni geçti. Ha gayret hadi göreyim seni.” Bakıyor ki çocuk da hiç hareket yok. Eline çocuğa ulaşabilecek bir sopa almaya başlıyor. Sırtına vuruyor, sağdan soldan taşlar, cevizler, elma, portakal ne varsa kafasına gönderiyor. “Hadi baksana falanca kaç metre ilerledi sen hâlâ buralardasın. Tembellik yapıyorsun.”</span></p>

      <p class="govde-metin"><span xml:lang="en-US-POSIX">Tamam, ama bir sor bakalım, o burada olmak istiyor mu? Bu havuz onu mutlu ediyor mu? Bu yarışı bitirmek onu mutlu edecek mi? Bu yarışın, bu yüzmenin sonrasında geleceği yer onu mutlu edecek mi? Onun hayalleri, onun idealleriyle bu örtüşüyor mu? Bunlar çok da önemli değil neticede biz anne babaların ya da bu sistemin sürmesi için çaba sarf edenlerin çok da umurunda değil. Onlar için önemli olan; sene sonu geldiğinde bu havuzdaki yarışı bitirenleri alkışlamak.</span></p>

      <p class="SOZ"><span xml:lang="en-US-POSIX">“Bir hedefe sahip olmamanız, sizde mevcut olan cephaneliği havaya uçurmanız anlamına gelir.”</span></p>

      <p class="govde-metin"><span xml:lang="en-US-POSIX">Bu yüzden hangi havuzda bulunmayı istiyorsanız, o havuza yönelin. Olmak istediğiniz yerin çabasını verirseniz hedefleriniz doğrultusunda kendinizden emin ve severek kulaç atarsınız.</span></p>

      <p class="govde-metin"/>

      <p class="govde-metin"/>

      <p class="x2" id="toc_marker-2-10"><span xml:lang="en-US-POSIX">Davanı Büyük Tut ki, Sen de Büyüyesin…</span></p>

      <p class="SOZ"><span xml:lang="en-US-POSIX">Görmez misin milleti, umut sende, göz sende,</span></p>

      <p class="SOZ"><span xml:lang="en-US-POSIX">Herkes bir şey söyledi, kürsü sende, söz sende,</span></p>

      <p class="SOZ"><span xml:lang="en-US-POSIX">Ufukta güneş dursun zamana bir düğüm at,</span></p>

      <p class="SOZ"><span xml:lang="en-US-POSIX">İşte senin altında Fatih’te gördüğüm at,</span></p>

      <p class="SOZ"><span xml:lang="en-US-POSIX">Kalemini hazırla, kılıcı çekme kından,</span></p>

      <p class="SOZ"><span xml:lang="en-US-POSIX">Gönülleri fethetmek gaye bu son akından...</span></p>

      <p class="SOZ"/>

      <p class="SOZ"><span xml:lang="en-US-POSIX">Nefer mi istiyorsun, sahralar kadar dolu,</span></p>

      <p class="SOZ"><span xml:lang="en-US-POSIX">Duada evliyalar, secdede Anadolu.</span></p>

      <p class="SOZ"><span xml:lang="en-US-POSIX">Anadolu tetikte, Anadolu ayakta,</span></p>

      <p class="SOZ"><span xml:lang="en-US-POSIX">Diriler kahkahada, ölüler ağlamakta...</span></p>

      <p class="SOZ"/>

      <p class="SOZ"><span xml:lang="en-US-POSIX">DENİLİRSE İNANMA, “DAHA DUR, AZ DAHA DUR”... KAYBEDECEK ANIN YOK, ZAMAN HIZLI BAHADIR...</span></p>

      <p class="SOZ"><span xml:lang="en-US-POSIX">Şimdi dünya avucunda, nefes alsan duyan var,</span></p>

      <p class="SOZ"><span xml:lang="en-US-POSIX">Yazık! Batan gemide yan gelip uyuyan var.</span></p>

      <p class="SOZ"><span xml:lang="en-US-POSIX">Uzay gemilerini fezada yürüt artık,</span></p>

      <p class="SOZ"><span xml:lang="en-US-POSIX">Sana dar bu hudutlar, hedefi büyüt artık.</span></p>

      <p class="SOZ"><span xml:lang="en-US-POSIX">Her damla yaş bir dua, her dua bin bir füze,</span></p>

      <p class="SOZ"><span xml:lang="en-US-POSIX">Beklenen hesaplaşma, geldik işte yüz yüze...</span></p>

      <p class="SOZ"/>

      <p class="SOZ"><span xml:lang="en-US-POSIX">Yarın belki yok yiğit, sanki bu an son andır,</span></p>

      <p class="SOZ"><span xml:lang="en-US-POSIX">Zaferi umuyorsan hem inan, hem inandır.</span></p>

      <p class="SOZ"><span xml:lang="en-US-POSIX">Biz ki; çağlara mühür vuran nesillerdeniz,</span></p>

      <p class="SOZ"><span xml:lang="en-US-POSIX">İstanbul’da sur söyler, Çanakkale’de deniz.</span></p>

      <p class="SOZ"/>

      <p class="SOZ"><span xml:lang="en-US-POSIX">NE MADALYA, NE ÜNVAN, HESAP SIRF ALLAH’ADIR. SIRTINA DÜNYA KONSA ŞİKÂYET YOK BAHADIR...</span></p>

      <p class="SOZ"/>

      <p class="SOZ"><span xml:lang="en-US-POSIX">Anlayacaksın beni tarihi düşününce,</span></p>

      <p class="SOZ"><span xml:lang="en-US-POSIX">Davan kadar büyüksün, hedefin kadar yüce,</span></p>

      <p class="SOZ"><span xml:lang="en-US-POSIX">Borcun var bu vatana, hem kan hem de ter borcu,</span></p>

      <p class="SOZ"><span xml:lang="en-US-POSIX">Bahadır, belki yarın bu toprak ister borcu.</span></p>

      <p class="SOZ"><span xml:lang="en-US-POSIX">Şükür gerek bedenin her bir azası için.</span></p>

      <p class="SOZ"><span xml:lang="en-US-POSIX">Doğrul be BAHADIR’ım, Allah rızası için.</span></p>

      <p class="SOZ"/>

      <p class="SOZ"><span xml:lang="en-US-POSIX">KARANLIĞI TÜKETTİK, YÖNÜMÜZ SABAHADIR. BİR KEMENT AT GÜNEŞE, ÇABUK GETİR BAHADIR.</span></p>

      <p class="SOZ"><span xml:lang="en-US-POSIX">AHMET MAHİR PEKŞEN</span></p>

      <p class="govde-metin"><span xml:lang="en-US-POSIX">Sevgili gençler, milletin umudu, gözü, her şeyi gençlerimizin üzerinde. Gelecek bizim, gelecek; siz sevgili gençlerin. Onun için ‘Kalemini hazırla, kılıcı çekme kından. Gönülleri fethetmek gaye bu son akından’ diyor. Şuan kalemle, sözle, dille, yürekle gönülleri fethetme zamanıdır. Şuan Yunus’un, Mevlana’nın ve o tasavvuf büyüklerimizin yaptığı gibi, insanların gönlüne hitap etme zamanıdır. İnsanları gönüllerinden yakalama, gönüllerini keşfetme, gönüllerini fethetme zamanıdır. Bu son akında gönüller fethedilecek. Gönülleri fethettiğiniz zaman zaten geriye başka bir şey kalmıyor.</span></p>

      <p class="govde-metin"><span xml:lang="en-US-POSIX">‘Denilirse inanma, ‘daha dur, az daha dur’ kaybedecek anın yok zaman hızlı Bahadır.’ Bize zaten hep bunu söylediler. Siz daha çocuksunuz, siz daha gençsiniz. Durun daha ergenlik bitmedi derken bir baktık yirmi beş yaşındayız. Bir de ergenlik diye bir kavram çıkardılar. Askere gitmeyeni, askerliğini yapmayanı adam yerine koymadılar. Sünnet olmayanı erkek yerine koymadılar. Peki, o yaştan sonra ne yapılabilir ki? Şimdi dünya avucunda, nefes alsan duyan var. Sanki biri bizi gözetliyor. Evlerimizin içi gözetleniyor gibi birileri tarafından. Siz buradan nefes aldığınızda Amerika’daki vatandaş ne kadar nefes aldığınızı bilir konuma geldi. Yazık!</span></p>

      <p class="govde-metin"><span xml:lang="en-US-POSIX">‘Batan gemide yan gelip uyuyan var.’ Ülkemizin manevi hâli ortada. Gidişat ortada. Dünyayla kıyaslandığı zaman memleketimizin hâli ortadayken batan gemiye doğru giderken yan gelip bu gemide uyuyanlar var. Sevgili gençler, geleceğiniz sizin önünüzde. Daha uzun yıllar var. Bu ülke, gelecek sizin için daha çok önemli. Gelecek size daha çok lazım. Önünüzde daha yaşayacağınız elli atmış yıl var. Onun için şuan yan gelip uyuma zamanı değil…</span></p>

      <p class="govde-metin"><span xml:lang="en-US-POSIX">‘Sana dar bu hudutlar hedefi büyüt artık’ diyor. Gençlerimizin hedeflerini, hayallerini sorduğumuzda; hayalleri o kadar küçük ki, o kadar dar ki. “Neden büyük düşünmüyorsunuz?” diyorum. “Hocam hele bu olsun…” Oysaki hedeflerinizi değil bulunduğunuz il, değil Türkiye sınırlarıyla neden sınırlıyorsunuz ki? Olmayan bir sınır var, tel örgüsü var. “Geçsene sınırı!” “Geçemem hocam, tel örgüsü var, batar.” Batmaz korkma! Hayali bir tel örgüsü, hayali bir sınır. Bir sınır yok. Avrupa’ya gittiğiniz zaman Avrupa Birliği ülkelerinde sınır yok. Biniyorsunuz Hollanda’dan Almanya, oradan Avusturya’yı geçiyorsunuz, oradan istediğiniz yere geçiyorsunuz. Dedelerimize bu hedefler dardı. Dedelerimizin derdi neydi yani Bursa’da, Bilecik’te küçük bir devletçik, küçük bir beyler kurup kalamazlar mıydı? Kalamadılar, duramadılar. Çünkü onların hedefleri ve hayallerine hudut dayanmıyordu…</span></p>

      <p class="govde-metin"><span xml:lang="en-US-POSIX">‘Ne madalya ne unvan hesap sırf Allah’adır.’ Peki, biz bunları neden yapacağız? Dedelerimiz bunu neden yaptı? Viyana’ya kadar neden gitti? Ne dertleri vardı? Madalya, mevki, para, şan, şöhret… Bunun için mi yaptılar? Onların hesabı sırf Allah’a idi. ‘La ilahe illallah Muhammedun Resulullah’ sözünü bütün dünyaya yayabilmek… Olabildiğince uzak noktalara ulaştırabilmek, güzelliği insanlara yayabilmek ve diğer insanların da o güzellikle tanışmalarını sağlayabilmek…</span></p>

      <p class="govde-metin"><span xml:lang="en-US-POSIX">‘Sırtına dünya konsa şikâyet yok Bahadır.’Ama şimdi bakıyorsunuz gençlerimiz en küçük problem en küçük sorun ve çok basit hadiseleri hemen dert ediyorlar, hemen sıkıntı yapıyorlar, yük olarak algılıyorlar, problem olarak algılıyorlar. Yük yok, engel yok…</span></p>

      <p class="SOZ"><span xml:lang="en-US-POSIX">‘Davan kadar büyüksün hedefin kadar yüce…’ Soruyoruz gençlere; “Hedefin ne, davan ne?” “Okulu bitirip şu olmak.” Tamam, işte sen bu kadarlık bir adamsın. Basit bir adamsın. İnsanlar, davaları kadar büyüktür. Fatih’in büyüklüğü, Fatih’in davasının büyüklüğünden dolayı geliyor. “Kim var dendiğinde sağına soluna bakmadan ben varım diyebilecek bir enerjiye sahiptir bu genç. “</span></p>

      <p class="govde-metin"><span xml:lang="en-US-POSIX">‘Necip Fazıl Kısakürek’Fatih’in yüce bir insan olması, hedefinin yüceliğinden dolayı geliyor. Fatih’in hedefi, ideali, davası büyük olmasa, yüce olmasa Fatih neden büyük ve yüce olsun? Yavuz Sultan Selim’in, Abdülhamit Han Hazretlerinin, Mevlana’nın hayalleri, davası, idealleri o kadar büyük olmasa neden büyük ve yüce olsun? Neden bugün dünya Mevlana’yı anıyor? Mevlana’yı konuşuyor? Mevlana’nın davası küçük olsa, hedefi sadece Konya olsaydı bu kadar yüce, bu kadar konuşulan, anılan, bu kadar üzerinde yorumlar yapılan, feyiz alınan bir insan olabilir miydi? Tarihe baktığımız zaman, tarihe adını yazan insanların özelliklerine baktığımızda örneğin Uhud’da o yetmiş Uhud şehidini büyük yapan yüce yapan; davalarıydı. Yaşları küçüktü, davaları büyüktü. Boyları küçüktü, davaları büyüktü. İmkânları küçüktü, azdı, sınırlıydı ama davaları büyüktü, hedefleri büyüktü.</span></p>

      <p class="govde-metin"><span xml:lang="en-US-POSIX">Her anlamda hedefiniz, hayaliniz, idealiniz ve davanızın büyüklüğü sizin büyüklüğünüzü, yüceliğinizi gösterir. Hedefiniz ne kadar yüceyse siz de o kadar yücesiniz. Hedefiniz ne kadar alçaklarda ise siz de o kadarsınız. Allah sizi özel, pırıl pırıl, muhteşem olarak yaratmış. İnanılmaz bir enerji vermiş, inanılmaz bir potansiyel vermiş, inanılmaz imkânlar vermiş sevgili genç kardeşim lütfen Rabbin sana verdiği bu yeteneklerin, bu güzelliklerin farkında ol. Büyük hedef koy, büyük idealler belirle. Uğruna ölümü göze alabileceğin kadar önemli bir davan olsun. Dönüp arkana bakmayacak kadar inandığın bir dava. Önce kendin inanacaksın, sonra da insanları inandıracaksın. İnanıyorsanız hiç korkmayın kimse sizi tutamaz.</span></p>

      <p class="SOZ"><span xml:lang="en-US-POSIX">“Hedef adamı; dünyayı bir imtihan yeri olarak görür ve imtihana kaybetmek için girilmez, kazanmak için başarmalıyım der.”</span></p>

      <p class="govde-metin"/>
    </div>
  </div>
</body>
</html>
