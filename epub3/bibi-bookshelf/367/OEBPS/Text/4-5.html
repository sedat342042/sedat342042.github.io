<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-5.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x4-5.html" xml:lang="tr-TR">
    <div class="Basic-Text-Frame">
      <p class="x1" id="toc_marker-5"><span xml:lang="en-US-POSIX">V. Başarı Literatürlerinde Kaygıya Yer Yok...</span></p>

      <p class="SOZ"><span xml:lang="en-US-POSIX">‘Kaygı, vadesi gelmemiş bir borcun faizini şimdiden ödemektir…’</span></p>

      <p class="SoZ-ADI"><span class="char-style-override-3" xml:lang="en-US-POSIX">‘Alıntıdır’</span></p>

      <p class="x2" id="toc_marker-5-1"><span xml:lang="en-US-POSIX">Kaygıya Son…</span></p>

      <p class="govde-metin"><span xml:lang="en-US-POSIX">Kaygı; psikolojik ve çevresel olaylara karşı gösterilen duygusal bir reaksiyondur. Bu bazen kendimiz ve bazen de çevreyle ilgilidir. Kaygı kötü bir şey midir? Hayır, belli sınırlar içerisinde olduğunda normal karşılanan gayet güzel bir duygudur. İnsanoğlunun yaşadığı her duygu gibi faydaları da olan bir duygudur bu. Ancak burada dozunun fazlaya kaçmamasıyla faydalıdır. Zira insanın harekete geçmesi için bazen tetikleyicilere ihtiyaç vardır. Bu tetikçileri bulamazsanız, harekete geçmezsiniz.</span></p>

      <p class="govde-metin"><span xml:lang="en-US-POSIX">Kaygının yeterli miktarda bir tetikleyici rolü vardır. Çünkü insan bir şeyden kaygılanıyorsa onu önemsediği anlamına gelir. Sınavla hiçbir ilgisi olmayan, beklentisi olmayan, sınava öylesine giren bir öğrencinin kaygı duyması mümkün değil ki. Eğer bir konuyla ilgili kaygı duyuyorsanız, bu o konuyu önemsediğiniz anlamına geliyor. Ve bu önemseme de beraberinde harekete geçmeyi getirir.</span></p>

      <p class="govde-metin"><span xml:lang="en-US-POSIX">Üstad Necip Fazıl’ın çok güzel bir beyiti var;</span></p>

      <p class="govde-metin"><span xml:lang="en-US-POSIX">Ey düşmanım, sen benim ifadem ve hızımsın;</span></p>

      <p class="govde-metin"><span xml:lang="en-US-POSIX">Gündüz geceye muhtaç, bana da sen lazımsın!</span></p>

      <p class="govde-metin"><span xml:lang="en-US-POSIX">Düşmanına iyi ki varsın diyor. Doğru, düşmanım olmasa ben ne yaparım. Düşmanım olmasa ben kendimi geliştirmem. Düşmanım olmasa ifademi güçlendirmem, hızım artmaz. Rakip olmasa koşar mısınız? Liseye giriş sınavlarında bir rekabet olmasa, o puan sıralamasına göre bir yerlere gidilmese acaba daha başarılı olayım da arkadaşlarımın önüne geçeyim kaygısına, duygusuna kapılabilir mi? Tabi ki kapılmaz.</span></p>

      <p class="govde-metin"><span xml:lang="en-US-POSIX">Onun için kaygı aslında kötü değil. Ancak kaygının beraberinde getirdiği olumsuz duygular kaygının kötü olarak anılmasına neden oluyor. Tabi ki kaygı tüm diğer duygu ve davranışımız gibi kontrol altına alabileceğimiz bir duygudur. Öncelikle kaygının nedenlerine değinmemiz gerekiyor.</span></p>

      <p class="govde-metin"><span xml:lang="en-US-POSIX">Kaygının nedenleri nelerdir?</span></p>

      <p class="govde-metin"><span xml:lang="en-US-POSIX">İnsanın doğasında her zaman başarılı olma duygusu vardır. “Ben ders çalışmak istemiyorum, başarılı olmak istemiyorum” diyen bir kişinin bile doğasında başarılı olma duygusu vardır. Herhangi bir durumda başarılı olamama korkusu kaygıyı da beraberinde getiriyor. Bu sadece sınavlar için de geçerli değil. Mesela toplumda küçük düşme korkusu, yanlış anlaşılma korkusu. Bakıyorum çocuk çok iyi biliyor. Soruyorum “Oğlum neden parmak kaldırmıyorsun?” “Ya yanlış söylersem, arkadaşlarım beni küçük düşürürse, alay konusu olursam.” Kısacası ön korkular kaygıya neden oluyor.</span></p>

      <p class="govde-metin"><span xml:lang="en-US-POSIX">Sadece bazı durumlarda yaşanan kaygılar olduğu gibi sürekli yaşanan kaygılar da vardır. Sürekli bir şeylerin korkusunu duyma, sürekli kaygılanmaya sebep olur. Bunun temelinde özgüven eksikliği yatmaktadır. Kendine karşı öz cesareti olan bir kimsede kaygı düzeyi en alt düzeydedir. Yapabileceğinize de inansanız, yapamayacağınıza da inansanız her ikisinde de haklı çıkacaksınız. Başaracağım diyen de haklı çıkacak, başaramayacağım diyen de haklı çıkacak. Hangisine inanıyorsanız o olacaktır.</span></p>

      <p class="govde-metin"><span xml:lang="en-US-POSIX">Kaygının belirtileri nelerdir?</span></p>

      <p class="govde-metin"><span xml:lang="en-US-POSIX">Uyumakta zorlanma, korkulu düşler görme, kalp atışlarında hızlanma, hızlı nefes alıp verme, soğuk terleme, titreme, baş ve mide ağrısı, endişe, huzursuzluk, motive olamama, her şeyden şikâyetçi olma, kendini küçük görme, başarı düzeyinde düşme, yeme alışkanlıklarında değişme, sınav ve dersle ilgili konulardan kaçınma, bir konuya adapte olamama, anlamama, suçluluk hissetme diye sayabiliriz arkadaşlar.</span></p>

      <p class="govde-metin"><span xml:lang="en-US-POSIX">Bunun birkaç tanesi varsa, bunları yaşıyorsanız çok ciddi bir sınav kaygınız var demektir. Derhal tedbir almak gerekiyor.</span></p>

      <p class="govde-metin"><span xml:lang="en-US-POSIX">Kaygıdan kurtulma yolları nelerdir?</span></p>

      <p class="govde-metin"><span xml:lang="en-US-POSIX">Zihinsel uygulamalar var. Öncelikle zihinde oluşan olumsuz düşünceleri silmeye çalışılmalı. “Yapamazsam, edemezsem,” bu olumsuz düşünceleri konuşmayın. Bir olumsuz düşünceyi bilinçaltınıza atığınızda, tabiri caizse yerde bir delik açtığınız andan itibaren delik büyümeye başlar. Surda bir delik açtınız mı artık o kale fethedilmiştir. Olumsuz kelimeler bilinçaltınızda geçmişteki başarısızlıkları da gündeme getirerek, her geçen gün destekçi bularak sizi mahvedecektir.</span></p>

      <p class="govde-metin"><span xml:lang="en-US-POSIX">Unutmayın sınavlar sadece bir yoldur. Mutlu olmak için başka yollar da vardır. Hayatınızda karşılaşacağınız binlerce yoldan bir tanesidir. Üniversiteye giriş sınavı ya da liseye giriş sınavını kazanamamış ancak başarılı olan binlerce insan var. Şuan Türkiye’nin en saygın iş adamları, Türkiye’de çok önemli konumlarda olan birçok insan baktığınızda üniversiteyi kazanamamış, üniversiteyi okumamış ya da üniversitede sıradan bir yere gitmiş. Ama iyi yerlerde. Bunu da göz önünde bulundurun. Bu kadar kaygı yapıp da dünyanın sonu olarak görmeyin.</span></p>

      <p class="govde-metin"><span xml:lang="en-US-POSIX">‘-meliyim, -malıyım’ kipinden kurtulmak gerekiyor. “Kazanmalıyım, başarmalıyım, şu kadar puan almalıyım.” Bu tip ifadeler sizin düşüncelerinizi yasa hâline getirir. Oysa sınavları kazanmak bir istek ve seçim meselesidir. Biz zannediyoruz ki, bu ifadeyi kullandığımda daha başarılı olacağım. Oysa böyle dediğinizde beyin hücrelerinizi kilitliyorsunuz, beynin olumlu düşünme kanallarını kilitliyorsunuz, sağlıklı düşünemiyorsunuz ve daha kötü sonuçlar alıyorsunuz. Onun yerine; “Başaracağım inşallah, üstesinden geleceğim Allah’ın izniyle, başarmamam için bir neden yok. Ben elimden geleni yaptım. Neden olmasın.” Bakın bilinçaltınıza sert emir veren kipler değil, daha yumuşak kipler.</span></p>

      <p class="SOZ"><span xml:lang="en-US-POSIX">“Nefis, durgun su gibidir… Dıştan bakılınca paktır. Ama biraz karıştırılınca bulanır ve altındaki kirler üste çıkar. İşte nefis böyledir. Nefis, denemekle hangi mertebede olduğunu belli eder… “</span></p>

      <p class="SOZ"><span xml:lang="en-US-POSIX">‘El Harraz’</span></p>

      <p class="govde-metin"><span xml:lang="en-US-POSIX">“Kazanamazsam mahvolurum, rezil olurum” gibi düşünceler zihinden silinmeli, çünkü sınavı kazanmak bizim istek ve tercihimiz. Hayat sizin hayatınız. Başkalarına endeksli yaşamak başarısızlığı beraberinde getirir. Geçmişte yapılan güzel davranışlar ve kazanılan başarılar bol bol zihninizde geçmeli ve düşünmelisiniz.</span></p>

      <p class="govde-metin"><span xml:lang="en-US-POSIX">Sınav sadece bir sınavdır. Bilgiler sınanır. Bir kişilik değerlendirmesi değildir. Kazanırsam iyi, kazanamazsam kötü diye düşünceler silinmeli, sınav daha özele indirgenerek düşünmelidir. Bu sınav benim bilgilerimi sınıyor, kişiliğimi ve karakterimi değil. Kişiliğinizi ortaya koymayın. Hayatınızı sınava endekslemeyin. Kendinize mutlaka bir B planı hazırlayın.</span></p>

      <p class="govde-metin"><span xml:lang="en-US-POSIX">Geçekçi olmalı, kapasiteler iyi tanınmalıdır. 410 puan alacak biri 450, 460 puan beklentisiyle girerse hayal kırıklığına uğrar. Anadolu’da bir üniversiteyi kazanacak biri kalkar da önüne çok büyük bir başarı koyarsa sorun yaşar.</span></p>

      <p class="govde-metin"><span xml:lang="en-US-POSIX">Ümitli olunmalı, ümit kırıcı olacak kişilerden uzak durulmalıdır. Sizi umutsuzluğa düşürecek kişi ve düşüncelerden uzak durun. Yüce yaratıcı Allah Yusuf suresinde; “Allah’ın rahmetinden ümit kesmeyin. Zira kâfir kavimden başkası Allah’ın rahmetinden ümit kesmez!” [Kur’an-ı Kerim 12-87]diye buyuruyor. Allah’a hakikaten inanıyorsak ki şüphemiz yok. O zaman Allah’ın rahmetinden ümidimizi kesmeyeceğiz. Çünkü sadece Allah’ın rahmetinden kâfirler ümidini keserler.</span></p>

      <p class="x2" id="toc_marker-5-2"><span xml:lang="en-US-POSIX">Umudumuzu Kaybetmeyelim…</span></p>

      <p class="SOZ"><span xml:lang="en-US-POSIX">İnsanla beraber yaratılmıştır umut, hep var olmuş da, katık olmuş fakirin ekmeğine.</span></p>

      <p class="SOZ"><span xml:lang="en-US-POSIX">En zor anlarında, kulların sarıldığı dal olmuş İnsan umuda yolculuk etmiş, nelerin kendisini beklediğini bilmeden,</span></p>

      <p class="SOZ"><span xml:lang="en-US-POSIX">Azim ve arzu ile dayanmış, hiç umudunu yitirmeden.</span></p>

      <p class="SOZ"><span xml:lang="en-US-POSIX">Hep sabretmiş, bir gün bu hasretlik biter diye iğne ile işlemiş hasret dolu gergefi, bitecek olan sevgiliye hasreti.</span></p>

      <p class="SOZ"><span xml:lang="en-US-POSIX">Ayakta tutmuştur onu, yaşatmıştır özlemleri, tutkusu var ya birde umutları</span></p>

      <p class="SOZ"><span xml:lang="en-US-POSIX">Oysa şeytan misali umutsuzluk karartır yarınları.</span></p>

      <p class="SOZ"><span xml:lang="en-US-POSIX">Umutsuzluk girdap gibidir, alır içine de yok eder inancını, imanını</span></p>

      <p class="SOZ"><span xml:lang="en-US-POSIX">Kararır da her yanın, kaybedersin yolunu aydınlığını.</span></p>

      <p class="SOZ"><span xml:lang="en-US-POSIX">Yaşananlar hayal olur birer, birer sahnede oysa tüm gerçekler saklıdır küçücük bir zerrede</span></p>

      <p class="SOZ"><span xml:lang="en-US-POSIX">Yaradan vermede, kul istemede umut; postacı olmuş kapıda beklemede.</span></p>

      <p class="SOZ"><span xml:lang="en-US-POSIX">Üşürsen seni örter, yetmeyeni yetirir, boş gönüllere güller eker, dost meclislerinde inciler döker.</span></p>

      <p class="SOZ"><span xml:lang="en-US-POSIX">Umut, onun lütfudur, umut onun aşı</span></p>

      <p class="SOZ"><span xml:lang="en-US-POSIX">Karamsar olma artık sil gözündeki yaşı.</span></p>

      <p class="SOZ"><span xml:lang="en-US-POSIX">Korkma dünyadan, olumsuz bakma, ihlâsla yap her işi</span></p>

      <p class="SOZ"><span xml:lang="en-US-POSIX">O zaman tutar sevgi elinden unutma umut her şeyin başı. Yaradan bilir her hâlinden, yeter ki sen unutma O’na olan kavlini</span></p>

      <p class="SOZ"><span xml:lang="en-US-POSIX">Umutsuz olma, varsın bilmesinler derdini,</span></p>

      <p class="SOZ"><span xml:lang="en-US-POSIX">Yaradan bilsin yeter ki hâlini,</span></p>

      <p class="SOZ"><span xml:lang="en-US-POSIX">Artık yerden yere vurma kendini</span></p>

      <p class="SOZ"><span xml:lang="en-US-POSIX">Kimin ne umudu varsa, ona o verilir,</span></p>

      <p class="SOZ"><span xml:lang="en-US-POSIX">En büyük umudu da yüreğine Allah verir</span></p>

      <p class="SOZ"><span xml:lang="en-US-POSIX">Mevlana’nın dediği gibi; “Bizim kapımız ümitsizlik kapısı değil, yeter ki gel…</span></p>

      <p class="SOZ"><span xml:lang="en-US-POSIX">Yeter ki sen umutla Hakka yönel…</span></p>

      <p class="SoZ-ADI"><span class="char-style-override-3" xml:lang="en-US-POSIX">‘Alıntıdır, yazarı bilinmiyor.’</span></p>

      <p class="govde-metin"><span xml:lang="en-US-POSIX">İnsanla beraber umutta yaratılmış. Umut olmasa, umudumuzu kaybettiğimiz zaman başımıza neler geldiğini hep beraber görüyoruz. Küçük bir bebek bile umudunu kaybettiğinde nasıl sorunlar yaşıyor. Bir öğrenci sınava hazırlık sürecinde umudunu kaybettiğinde nelerle karşılaşıyor, bir anne baba evladıyla ilgili umudunu kaybettiği zaman neler yaşıyor? Ve daha neler neler…</span></p>

      <p class="govde-metin"><span xml:lang="en-US-POSIX">Yeter ki umudumuzu kaybetmeyelim. İnsanların hayatta birçok şeylerini kaybettikleri anlar vardır. Ama eğer umudunuzu kaybetmediyseniz birçok şeyi tekrar kazanma şansınız olur. Umudunuzu, heyecanınızı, Rabbinize olan güveninizi kaybetmediğiniz zaman, hakla olan diyaloğunuzu kaybetmediğiniz zaman merak etmeyin düştüğünüz yerden kalkmayı bilirsiniz. Hani derler ya ‘Yiğit düştüğü yerden kalkar.’ Yere düşen yiğidin düştüğü yerden kalkabilmesi için umudunu kaybetmemesi lazım. Tekrar kalkabileceğini bilmesi ve umut etmesi lazım. Tekrar kalkıp, eskisinden daha güçlü, daha başarılı, daha azimli, daha coşkulu, daha iyi olabileceğine umut etmesi, inanması lazım.</span></p>

      <p class="govde-metin"><span xml:lang="en-US-POSIX">Umut aslında inanmaktır. “Umut ediyorum bu işi başaracağım” derken inanıyorsunuzdur. İnandığınız oranda umut edersiniz. Umut ettiğiniz oranda inanırsınız. Onun için asla umutsuzluk girdabına girmememiz lazım. Eğer o girdaba düşerseniz, alır sizi içine yok eder, perişan eder. İnancınızı, imanınızı, coşkunuzu, hayallerinizi, geleceğinizi yok eder. O girdaba girdiğiniz an artık çıkma şansınız yoktur. Sizi alır, mutsuzluk ve başarısızlık denizine doğru götürür.</span></p>

      <p class="govde-metin"><span xml:lang="en-US-POSIX">Her şeyin başı umuttur. İnsanoğlu aç olarak 40 gün, susuz olarak 4 gün, havasız olarak 4 dakika yaşar en fazla. İnsanoğlu umutsuz olarak sadece ve sadece 4 saniye yaşar. İntihar eden, hayatına son veren insanlar o işi yapmadan 4 saniye önce umutlarını kaybettikleri için yapıyorlar.</span></p>

      <p class="govde-metin"><span xml:lang="en-US-POSIX">Oysaki inanan olmanın farkı burada devreye giriyor. Çünkü Allah, umutsuzluğu asla tasvip etmiyor. Umudunuzu kaybetmeyin. Umutsuzluğa düştüğümüz an imanımızdan şüphe etmemiz gerektiğini söylüyor. Çünkü bir kapıyı kapatan Mevla yanında yenisini açıyor.</span></p>

      <p class="SOZ"><span xml:lang="en-US-POSIX">“Nefsine dizgin vur ve bin, aksi hâlde o sana yüklenir.”</span></p>

      <p class="SOZ"><span xml:lang="en-US-POSIX">’Abdulkadir Geylani’</span></p>

      <p class="govde-metin"/>

      <p class="x2" id="toc_marker-5-3"><span xml:lang="en-US-POSIX">Ümitsizlik Korkusu…</span></p>

      <p class="govde-metin"><span xml:lang="en-US-POSIX">Hayal kırıklığına ve ümitsizliğe kapılmakla ilgili aklımızda tutmamız gereken 4 tane çok önemli nokta var.</span></p>

      <p class="govde-metin"><span xml:lang="en-US-POSIX">1. Benlik imajımızı zedeler. Kendimizi düşük görmemize yol açar.</span></p>

      <p class="govde-metin"><span xml:lang="en-US-POSIX">Bu gerçek özellikle kendimizi algılayışımızla tutarsız olan bir tarzda tutarlı davranamayacağımızı kavradığımızdan, daha anlamlı hâle gelir. Yani kendinizi hayal kırıklığı ve ümitsizliğe kapıldığınızı düşündüğünüz an, bu sizin kişilik imajınızı çok ciddi bir şekilde zedeleyecektir.</span></p>

      <p class="govde-metin"><span xml:lang="en-US-POSIX">2. Sorumluluktan kaçmamıza neden olur.</span></p>

      <p class="govde-metin"><span xml:lang="en-US-POSIX">Bizim tam tersi sorumluluklar almamız gerekiyor, bizim tam tersi üzerimize olabildiğince yükün binmesinden kaçmamamız gerekiyor. Sorumluluktan almaktan kaçan insanların hayatta başarılı olması mümkün değil.</span></p>

      <p class="govde-metin"><span xml:lang="en-US-POSIX">3. Başkalarını suçlamamıza yol açar.</span></p>

      <p class="govde-metin"><span xml:lang="en-US-POSIX">“Öğretmenim yüzünden başarısızım, beni başka dershaneye yollasalardı başarırdım.” Gibi suçlamalar yapıyorsunuz. Başkalarını suçlamayın. Eğer ortada bir başarısızlık varsa; sorumlusu sizsiniz.</span></p>

      <p class="govde-metin"><span xml:lang="en-US-POSIX">4. Gerçekleri bulandırmamıza neden olur.</span></p>

      <p class="govde-metin"><span xml:lang="en-US-POSIX">Çünkü gerçek bir neden var, gerçek bir sebep var. Bunu düşünsek sorunu çözeceğiz. Ama biz ne yapıyoruz? Bunu düşünmeyi bırakıp, gerçekleri bulandırmaya başlıyoruz.</span></p>

      <p class="govde-metin"><span xml:lang="en-US-POSIX">Hayal kırıklığı ve ümitsizlik maalesef bulaşıcıdır. Gripten ve nezleden daha beterdir. En salgın hastalıklardan bir tanesidir. Bu duruma, çok güzel örnek gösterilebilecek bir hikâye var; Adamın bir tanesi köprüden atlamak üzeredir. Yanına polis yaklaşıyor. Önce tatlı, güzel konuşmalarla olabildiğince temkinli davranarak adamın çok yakınına kadar sokuluyor; “Derdin ne? Sıkıntın ne? Hayırdır neden böyle bir şey yapıyorsun? Anlat seni dinleyeyim” diyor. Adam da başlıyor derdini anlatmaya; karısının ve bütün sevdiği dostlarının kendisini terk ettiğini, iflas ettiğini, en çok güvendiği insanların kendisini arkadan hançerlediğini, hayatta nasıl başarısız olduğunu, hayatın zorluklarını yarım saat anlattıktan sonra ikisi elele tutuşup köprüden beraber atlıyorlar.</span></p>

      <p class="govde-metin"><span xml:lang="en-US-POSIX">Hepimiz bizleri tehlike çemberine sokabilecek ümitsizlik akımlarının etkisindeyiz. Özellikle toplumumuzda kendi ümidini kaybettiği gibi etrafındaki insanların da umutlarını yok etmeye, umut avcılığına soyunmuş çok sayıda insan var.</span></p>

      <p class="govde-metin"><span xml:lang="en-US-POSIX">Gençler, umutlarınızı, hayallerinizi, ideallerinizi çaldırmayın. Paranızı da çaldırmayın ama paranızı çaldırsanız da geriye gelebilir. Umudunuzu, heyecanınızı, hayallerinizi çaldırdıysanız işte onu geri getirmek çok zordur.</span></p>

      <p class="govde-metin"><span xml:lang="en-US-POSIX">Onun için ümitsizliğinizin nedenlerini bilirseniz, ondan daha kolay kaçınabilirsiniz. Ümitsizliğinizin nedenleri nedir? Başarılı bir genç olmanıza engel olan şeyler nelerdir? Bunlardan kaçıyoruz. Sadece ifade ediyoruz. Gençlerimiz sadece şunu söylüyor; “Benim üniversiteyi kazanma ümidim yok” diyor ve işin içinden çıkıyor, sıyrılıyor. Neden hemen pes ediyorsun? İkinci soruyu sor bakalım kendine. Nedir sana bu duyguyu hissettiren? Başaramama duygusunu, ümitsizliği sana aşılayan şey nedir? Bunlar üzerinde kafa yormuyoruz.</span></p>

      <p class="govde-metin"><span xml:lang="en-US-POSIX">Onun için ümitlerinizi kaybetmeyin. Ümitsizliğe düşmeyin. Peki, ümitsizlik hangi durumlarda karşımıza çıkıyor? Genelde başarı fırsatını kaçırdığımızda, bencilleştiğimizde karşımıza çıkıyor. Ümitsizliğe kapılan ve hayal kırıklığına uğrayan kişiler, genellikle tek bir şeyi düşünüyorlar; kendilerini.</span></p>

      <p class="govde-metin"><span xml:lang="en-US-POSIX">Girişimlerimizde, birden başarılı olamadığımızda umutsuzluğa kapılıyoruz. Oysa bir girişimde bulunduğumuzda; birincisinde başarılı olmak zorunda değiliz ki…</span></p>

      <p class="SOZ"><span xml:lang="en-US-POSIX">“Mumundur karanlık veren sana. Anlatırdım bunu ama gönlünün beli kırılıverir. Gönül şişesini kırarsan artık, yaşamak fayda vermez. “</span></p>

      <p class="SOZ"><span xml:lang="en-US-POSIX">‘Mevlâna’</span></p>

      <p class="govde-metin"><span xml:lang="en-US-POSIX">Ulusal perakende satış derneğinin yaptığı bir araştırmada; başarıya ulaşmayan ilk girişimlerin satıcıların neredeyse yarısının tümden başarısızlığa sürüklediğini ortaya koyuyor. Satıcıların yüzde 48’i bir girişimden sonra vazgeçiyorlar. Bu da; neredeyse her iki kişiden biri birinci girişimden sonra vazgeçtiğini gösteriyor. Satıcıların yüzde 25’i iki girişimden sonra vazgeçiyor. Satıcıların yüzde 15’i üç girişimden sonra vazgeçiyor. Satıcıların yüzde 12’si geri dönerek, yeniden deniyorlar.</span></p>

      <p class="govde-metin"><span xml:lang="en-US-POSIX">Ve pes etmeyenler tüm satışlarının yüzde 80’ini gerçekleştirmiş oluyorlar. Yüzde 12’si vazgeçmiyor, ısrarcı, devam ediyor ve satışlarının da yüzde 80’ini yapıyor. Bu bir gerçektir.</span></p>

      <p class="govde-metin"><span xml:lang="en-US-POSIX">Birçok başarılı, iyi satış yapan pazarlama firmasına baktığımızda, bu özelliklere sahip olduğunu görüyoruz. Vazgeçmiyorlar. Kafalarına koyduklarını yapıyorlar. Kapıdan kovulurlarsa, camdan, bacadan giriyorlar. Ama asla vazgeçmiyorlar. Günlük kendilerine bir hedef koyuyorlar ve o hedefe ulaşana kadar asla vazgeçmiyorlar. İsterse yüz birinci, isterse bin birinci kapı olsun.</span></p>

      <p class="govde-metin"><span xml:lang="en-US-POSIX">Asla vazgeçmeyeceğiz. Hayallerimiz olacak ve o hayallerimize ulaşmak için ne yapmamız gerekiyorsa yapacağız. Düşeceğiz, kafamız gözümüz yarılacak, dizimiz kanayacak, dirseklerimiz soyulacak, acıyacak, ağlayacağız, gözyaşı dökeceğiz ama bir şeyi çok iyi yapacağız; Asla vazgeçmeyeceğiz. Asla…</span></p>

      <p class="govde-metin"><span xml:lang="en-US-POSIX">Amacımızdan ve planlarımızdan uzaklaşırsak; ümitsizliğe kapılırız. Ümitsizliğe kapılmanın başka bir niteliği de durgunluktur. Ümitsizliğe uğramış, cesaretini yitirmiş birinin aktif olduğunu, koşturup başkalarına yardım ettiğini gördünüz mü hiç? Ümitsizliğe kapıldığınızda geri çekilme, olaylardan elimizi, ayağımızı çekme eğiliminde oluruz.</span></p>

      <p class="govde-metin"/>

      <p class="x2" id="toc_marker-5-4"><span xml:lang="en-US-POSIX">Ümitsizlik Korkusunu Nasıl Yenebiliriz?</span></p>

      <p class="govde-metin"><span xml:lang="en-US-POSIX">Olumlu Düşünme</span></p>

      <p class="govde-metin"><span xml:lang="en-US-POSIX">Ümitsizlik korkusunu yenebilmemiz için öncelikle olumlu düşünmeyi öğrenmemiz lazım. Thomas Edison’un biyografisini yazan oğlu, babasıyla ilgili çok enteresan bir hatırasından bahseder. 1914’te dondurucu bir Aralık gecesini anımsatır. Der ki; “10 yıllık bir proje olan, nikel demir alkali piliyle ilgili başarısız deneyler, babamı ekonomik sıkıntıya sokmuş, sinema ve plak kayıtlarıyla elde ettiği gelirler sayesinde ayakta duruyordu. O aralık gecesinde atölyede ‘Yangın!’ diye bir çığlık yankılandı. Film odasında kendiliğinden yangın başlamış, birkaç dakika içerisinde tüm paketler, plaklar ve film için gereken selüloit ve yanabilecek tüm diğer araç gereçler tutuşmuştu. Çevredeki sekiz şehirden itfaiyeler geliyor. Ama ateş o kadar yoğun ve suyun basıncı da o kadar yetersizdi ki, alevleri söndürme çabası işe yaramadı. Her şey yok olmak üzereydi.”</span></p>

      <p class="govde-metin"><span xml:lang="en-US-POSIX">Oğlu babasını bulamayınca endişeleniyor. Güvende miydi? Tüm araçları yok olunca canlılığı, şevki de kırılacak mıydı? Çok geçmeden babasını atölyede kendisine doğru koşarken gördü. “Annen nerede?” diye bağırdı bilgin. “Git onu getir evlat! Ona acele etmesini ve arkadaşlarını da getirmesini söyle. Bir daha asla böyle bir yangın göremeyecek.”</span></p>

      <p class="govde-metin"><span xml:lang="en-US-POSIX">Ertesi sabah daha gün doğmadan yangın kontrol altına alındıktan sonra, Edison işçilerini topladı ve olağanüstü bir duyuru yaptı. “Atölyeyi yeniden inşa ediyoruz.” Adamlardan birine bölgedeki tüm makine dükkânlarını kiralamasını, bir başkasına da demiryolu şirketinden enkazı kaldırmak için bir vinç getirmesini söyledi. Sonra da sanki tüm bunlardan sonra aklına gelmiş gibi şöyle dedi; “Bu arada nereden para bulabileceğimizi bilen var mı?” Sonra açıklar; “Bir felaketten sonra her zaman sermaye bulabiliriz. Bir sürü eski süprüntüyü temizledik, harabenin üstüne daha büyük ve daha iyi bir yapı kuracağız.” Kısa bir süre sonra esnemeye başlar, ceketini katlayıp, bir yastık hâline getirerek bir masanın üstüne kıvrılır ve ansızın uykuya dalar.</span></p>

      <p class="govde-metin"><span xml:lang="en-US-POSIX">Sadece Edison’da değil, adını tarihe altın harflerle yazan birçok büyük insanın, hayatının önemli bölümünde zorluklar, sıkıntılar, başarısızlıklar vardır. Normal insanların başına gelse, her şey bitti diye düşünecekken, işte bu insanları ön plana çıkartan herkesin “Bittim” dediği anda “Ben yeniden doğdum” diyebilenler… En zor anımızda bile, en sıkıntılı anımızda bile bunu diyebiliyorsak işte o zaman biz başarılı olmayı hak edenlerdeniz.</span></p>

      <p class="govde-metin"><span xml:lang="en-US-POSIX">Olumlu Eylem</span></p>

      <p class="govde-metin"><span xml:lang="en-US-POSIX">Çözüme yönelik eyleme geçin. Hayal kırıklığının kaynağını anladığınızda, bizi hayal kırıklığından kurtaran şey; sorumu çözmek için olumlu adımlar atmaktır. Bir ozan, bahçesinde dolaşırken, yerde gördüğü bir kuş yuvasından söz eder. Fırtına ağacın üzerindeki yuvayı dağıtmış. Ozan, yıkılan kuş yuvasına üzülürken, yukarıya bakar ve kuşlar, ağacın dalları üzerinde yeni bir yuva yapmaktadırlar. Ozan üzülüyor ama kafasını kaldırıp baktığında gördüğü tablo; kuşlar yeni yuva yapmaya başlamışlar bile.</span></p>

      <p class="govde-metin"><span xml:lang="en-US-POSIX">Bizler de eyleme geçeceğiz. Hayallerimiz yıkıldığında, ümitsizliğe kapıldığımızda, duvara tosladığımızda pes etmeyeceğiz, hemen tekrar inşaya başlayacağız. Bize, eşrefi mahlûk olan insana düşen budur, vazgeçmemektir. Birkaç umutsuz hareket, birkaç tane ümidimizi kıran olay; bizi yerle bir etmemeli, hayallerimize, ideallerimize gitmenin önünde set olmamalı. Bizim hayallerimiz, ideallerimiz, insan olmamız, ahseni takvim üzere yaratılan bir mahlûk olmamız; karşımıza bir güç, engel çıktığında, birkaç problem yaşadığımızda o büyük ideallerimizden vazgeçmemize mi sebep olacak? Birkaç tane ümit kırıcı davranış, bize hayallerimize ulaşmada engel mi olacak? Hayır, eyleme geçmeye devam edeceğiz. Sonucunun ne kadar güzel olduğunu ancak bu şekilde pes etmemek kaydıyla göreceğiz.</span></p>

      <p class="SOZ"><span xml:lang="en-US-POSIX">“Kendisine inanmayan, güvenmeyen ve bunun için de iradesini kullanmayan bir insan geçici heveslerin, yanlış arzuların girdabına kapılıp potansiyelini tahrip etmeye başlar.”</span></p>

      <p class="govde-metin"><span xml:lang="en-US-POSIX">Olumlu Örnek</span></p>

      <p class="govde-metin"><span xml:lang="en-US-POSIX">Başarısızlık, ümitsizlik bulaşıcıdır. Eğer olumlu örnekleri görürsek başarıyı yakalarız.</span></p>

      <p class="govde-metin"><span xml:lang="en-US-POSIX">14. Yüzyılda Güneybatı Asya İmparatoru Timur-Lenk’in ordusu güçlü bir düşman tarafından bozguna uğratılmış ve düşman askerleri bölgeyi tararken Timur terk edilmiş bir ahırda yatarak saklanıyor. Orada ümitsiz bir şekilde yatarken bir mısır tanesini dik bir duvarda taşımaya çalışan karıncayı görüyor. Mısır tanesi karıncanın kendisinden daha büyük. İmparator karıncanın o taneyi atmış dokuz kez taşımaya çalıştığını sayıyor ve o karıncanın atmış dokuz kez geri düştüğünü görüyor. Karınca yetmişinci denemesinde mısırı duvarın üzerine nihayet çıkarabiliyor. Karıncanın bu çabasına şahit olan Timur birden yerinden fırlayarak kendisinin de sonunda kazanabileceğini, zafere ulaşabileceğini fark ediyor. Ve nitekim ordusunu yeniden düzenleyerek ve düşmanı kovarak bunu başarıyor.</span></p>

      <p class="govde-metin"><span xml:lang="en-US-POSIX">Bir karınca, bir mısır tanesini atmış dokuz defa denediği hâlde, duvarı aşamadığı zaman vazgeçmiyor, yetmişincisini deneyebiliyor. Eminim ki yetmişte başarmasa, yetmiş biri denemeye devam edecek. Bir karınca bunu yapabiliyorsa, bir karıncanın içinde bu duygu varsa, bize ne oluyor? Biz neden pes ediyoruz, gayret göstermiyoruz?</span></p>

      <p class="govde-metin"><span xml:lang="en-US-POSIX">Olumlu azim</span></p>

      <p class="govde-metin"><span xml:lang="en-US-POSIX">İki kurbağa bir krema tenekesine düşmüş. Tenekenin kenarları parlak ve keskin. “Eyvah ne yapacağız?” demiş birinci kurbağa. “Çevreden hiç yardım gelmiyor. Buradan ölmeye mahkûmuz. Elveda dostum, elveda kötü dünya” diyor. Ve ağlaya ağlaya boğuluyor. Ama ikincisi daha güçlü, kremalı yüzünü ve gözlerini siliyor. “En azından bir süre yüzeceğim” diyor. Bir kurbağanın daha ölmesi dünyaya bir şey kazandırmazdı. Bir iki saat çırpınıyor, yüzüyor. Bir kez bile yakınmak için durmuyor. Sonra oluşan margarinin üzerinden dışarı sıçrayarak kurtuluyor.</span></p>

      <p class="govde-metin"><span xml:lang="en-US-POSIX">Hayat hep böyle. İki insan, iki karınca, iki kurbağa, iki böcek, iki arı fark etmez. Olumlu düşünen, olumlu eyleme geçen, olumlu örnekler alan, olumlu azme sahip olanlar ve bunun tersine sahip olanlar... Siz hangi gruptansınız? Siz kendinizi hangi gruptan görüyorsunuz? Buna karar verin, ondan sonra bakın olaylar, kendiliğinden nasıl kolay oluyor…</span></p>

      <p class="govde-metin"/>

      <p class="govde-metin"/>

      <p class="x2" id="toc_marker-5-5"><span xml:lang="en-US-POSIX">Düşünmenin Geleceğimizi</span></p>

      <p class="x2" id="toc_marker-5-6"><span xml:lang="en-US-POSIX">Şekillendirmedeki Yeri</span></p>

      <p class="govde-metin"><span xml:lang="en-US-POSIX">Zihninizin bakabildiği yer kadar görebilir, yüreğinizin yettiği yere kadar gidebilirsiniz. Zihniniz, ufkunuz nereye kadar bakabiliyorsa, beyniniz sizi ne kadar ileri götürebiliyorsa bilin ki oraya kadar görebilirsiniz. Eğer zihniniz küçük yerlere, hemen ayakuçlarınıza bakıyorsa sadece o kadar ilerleyebilirsiniz. Gittiğiniz yolu gözden kaçırmıyorsanız merak etmeyin varacağınız yeri görürsünüz. Sınav stresi yaşayanların en büyük nedeni; gittiği yolu kaybetmeleridir.</span></p>

      <p class="govde-metin"><span xml:lang="en-US-POSIX">Unutmayın her düşünceniz gelecekteki sarayınızın bir tuğlasıdır. Eğer siz sarayınızın tuğlalarını sağlam koymazsanız, yanlış düşünceler, yanlış fikirler, zararlı düşünceler, ısırgan otlarından oluşturursanız, o saray çöker. Karamsar, umutsuz, heyecansız, coşkusuz, beceriksiz, bir işe yarayamayacağınızla ilgili düşünceler, sürekli bu tarz olumsuz düşüncelerin her biri bir tuğladır. Siz tuğla üretme fabrikasısınız. Olumsuz bir düşünceden oluşan tuğlanın o sarayı ayakta tutması mümkün mü? Kafanıza yıkılacaktır.</span></p>

      <p class="govde-metin"><span xml:lang="en-US-POSIX">Tam tersi olumlu düşünceler, hedefler, kendi iç dünyanıza yolladığınız pozitif değerler ise olumlu tuğlalar üretir. Olumlu tuğlalardan oluşan saray da göz kamaştıracaktır. Düşünmek; sizin hayat tarlanıza tohum ekmeniz demektir. Her ekilen tohum da yeşerecektir. Gül, sümbül, lale ya da meyve ağaçları ekerseniz ona göre yeşerecektir. Ektiğiniz tohumlara dikkat edin.</span></p>

      <p class="govde-metin"><span xml:lang="en-US-POSIX">Karamsar kalp, ruh ya da beyin çözümleri düşünmeye fırsat bulamaz. Çözümler; ortam arar, uygun zemin arar, berrak bir zihin, tertemiz bir kalp, güzel bir gönül, harika bir yürek arar. Bunları bulursa hemen gelir ve çözer sorunları. Ama karamsar bir hava estirirseniz çözüm yolları kaçar.</span></p>

      <p class="govde-metin"><span xml:lang="en-US-POSIX">Başarısız insan, yapamayan, edemeyen değil; yapamayacağını, başaramayacağını sanandır. Bir insan başaracağına inanır, başaracağını düşünür, elinden geleni de yaparsa, sonuç istediği gibi olmazsa o adama başarısız denmez. Tecrübe edindi, öğrendi. Ama bir adam daha işe başlarken başaramayacağını düşünüyorsa, başaramayacağını sanıyorsa; o adam baştan kaybetmiştir. Çünkü karamsar insan kaybetmeye mahkûmdur.</span></p>

      <p class="govde-metin"><span xml:lang="en-US-POSIX">Düşünmek önemlidir… Düşünmek sormaktır. Kaliteli soru, kaliteli cevap ve kaliteli hayat… Bizim hayatımızı, gidişatımızı sorular belirliyor. Bugün birçok arkadaşımız kendisine yanlış, karamsar sorular soruyor. Kendilerini demir parmaklıklar arkasına atıp, zincir üstüne zincir vuracak düşünceler üretiyor. Kaliteli soru soracağız. “Hayalim şurası. Orayı kazanmam için neler yapmam lazım? Bu işi başarmam için kimlerden destek almam lazım?” Kaliteli sorular sormaya başladığınız zaman, kaliteli düşünceler ortaya çıkacaktır. Bunun yanı sıra bir bakarsız ki birçok çözüm yolları gelmiştir.</span></p>

      <p class="govde-metin"/>

      <p class="govde-metin"/>

      <p class="x2" id="toc_marker-5-7"><span xml:lang="en-US-POSIX">Kendimizi Kabullenelim…</span></p>

      <p class="govde-metin"><span xml:lang="en-US-POSIX">Kendimizi yeterince seviyor muyuz? Maalesef bizler kendimizi yeterince sevmiyoruz, barışık değiliz. Özellikle sınavlara çok az bir süre kalınca gençler, denemelerde istedikleri sonuçları alamadıkları zaman hemen kendilerine hakaret etmeye başlıyorlar, kendileriyle barışık olmayan bir gencin başarılı olma şansı yok. Önce kendinizi seveceksiniz, kendinize değer vereceksiniz. Siz kendinizi sevip değer vereceksiniz ki dışarıdaki insanlar da sizi sevip değer versinler. Siz kendinize değer vermediğiniz zaman ÖSYM’nin size değer vermesini beklemeyin lütfen.</span></p>

      <p class="govde-metin"><span xml:lang="en-US-POSIX">İnsanoğlunun mükemmel olmadığını ve buna sizin de dâhil olduğunuzu unutmayın. Allah, insanı Ahsen-i takvim olarak yarattı, mükemmel olarak yaratmıştır. Ama o mükemmel yarattığı insan bir süreç yaşar ve bazıları Esfel-i safinin aşağılığın en aşağı konumuna kadar gelebilir. İnsanoğlu mükemmel değildir. Mükemmel olmaz. Her insanın hataları, eksiklikleri olur. Yüzde yüz doğru, iyi, yetenekli ya da güçlü birinin olması söz konusu değildir. Var mı böyle bir kimse Allah Resulü ve peygamberler dışında?</span></p>

      <p class="govde-metin"><span xml:lang="en-US-POSIX">Eğer hayatınızı mükemmelliğin var olduğuna inanarak geçirirseniz her zaman hayal kırıklığına uğrarsınız. Mutsuz ve stresli olursunuz. Ve her zaman depresyona girme tehlikesiyle karşı karşıya kalırsınız. Bir şeyleri doğru yapmaya çalışmanızda iyi bir çalışan öğrenci, aile, eş ya da arkadaş olmayı istemenizde bir gariplik yok. “İyi bir eş olmak istiyorum, iyi bir arkadaş olmak istiyorum, iyi bir öğrenci olmak istiyorum.” Bunları olmak için çaba sarf etmekte bir gariplik yok. Kendinize gerçekçi bir şekilde yüksek standartlar koyabilirsiniz. Ama gerçekleşmesi mümkün olmayan mükemmeliyetçi standartları seçmemelisiniz. Bu sizi depresyona gönderiyor. Okul birinciliği, denemelerde şu kadar net çıkartan yüksek standartlar koyabilirsiniz kendinize. Ama gerçekleşmesi mümkün olmayan, mükemmeliyetçi standartları seçerseniz buna ulaşmanız mümkün olmadığı için, ulaşma yolunda sarf edeceğiniz çabalar da boşa gideceği için, bir süre sonra gerçekleştiremediğiniz zaman depresyona girersiniz.</span></p>

      <p class="govde-metin"><span xml:lang="en-US-POSIX">Diyelim ki liseye geçiş sınavına girecek arkadaşım şu an normalde otuz tane net yapıyor. Bu arkadaşım kalkar da “Doksan beş tane net yapacağım” derse kısa bir süre içerisinde gerçekleşmesi mümkün değil. Diyelim ki hayatında elli soru çözmeyen birisi kalkıp da ben yarından itibaren beş yüz soru çözeceğim gibi mükemmel bir sonuç koyarsa bunu gerçekleştiremediği zaman hayal kırıklığına uğrar, depresyona girer, sıkıntılar yaşar. Hayatınıza yüksek standartlar koyabilirsiniz ama ulaşılması mümkün olmayan mükemmeliyetçi standartları koymayın. Unutmayın ki her insan hata yapabilir. En mükemmel insanların bile kusurları olabilir.</span></p>

      <p class="govde-metin"><span xml:lang="en-US-POSIX">Yeteneklerine bakılmaksızın herkesin eşit olduğu düşüncesini kafanızda şekillendirin. Birilerinin sizden daha üstün yeteneklerinin ya da daha üstün becerilerinin olması mümkün. Ama bu onu daha iyi biri yapmaz. Sınıfta 40 kişisiniz. Herkes aynı mı? Hayır değil. Kimi müzikte çok yetenekli, kimi resimde çok yetenekli, kimi sporda, kimi matematikte, kimi Türkçede, kimi şu alanda, kimi bu alanda yetenekli. Birilerinin sizden daha üstün yeteneklerinin olması mümkün ama bu, onu daha iyi biri yapmaz. Kendinizi başkalarıyla kıyaslamaktan vazgeçin artık. Bu yalnızca kızgınlık, hüsran ve hayal kırıklığı meydana getirecektir. Eğer birine yaptığı bir şey için hayranlık duyuyorsanız ne kadar kaliteli olduğunu ya da bu işi nasıl yaptığını düşünmeniz anahtar bileşenleri çözümlemeye çalışıp bunları kendinize örnek almanız ve karşınızdakinin yaptığı şeylerden de ders çıkarmanız normal. Ama birini örnek almanız, kendinizi onunla kıyaslamanızla aynı şey değildir. Kendinize örnek alabilirsiniz. Ama “O şunu yapıyor ben neden yapamadım? O başardı ben neden başarmadım? Göstereceğim ben ona.” Bu şekilde düşündüğünüzde bunlar sizi bunalıma götürür. İnsanların yapabildikleri şeyler arasında farklılıklar olabilir.</span></p>

      <p class="govde-metin"><span xml:lang="en-US-POSIX">Kendinizi kendinizle kıyaslayın. Sizin rakibiniz sizsiniz. “İki günü birbirini eşit olan ziyandadır” diyor Peygamber Efendimiz (sav.) hadisi şerifinde. Yani bugün bir adım önde miyiz? Daha hayırlı bir iş yaptık mı? Daha iyi şeyler yapma noktasında olumlu anlamda, doğruluk anlamında, başarı anlamında önde olmamız lazım.</span></p>

      <p class="govde-metin"><span xml:lang="en-US-POSIX">Kendinizi kabullenmenin zor bir iş olduğunu unutmayın gerçekleşmesi için enerji, kesin kararlılık ve tutarlı bir çaba gereklidir. Önce enerjiyi bulacaksınız kendinizi kabullenmeniz için, kendinizi ortaya koyabilmeniz için, müthiş bir enerji olacak içinizde. Başarılı olabilmenin belki de en önemli yollarından bir tanesi; heyecanı, enerjisi, coşkusu olmayan, içinde alev alev ateşi yanmayan birinin başarılı olma şansı var mı? Önce bir heyecan. Bana diyebilir misiniz ki; “Falanca kişi üniversiteye giriş sınavında Türkiye birincisi olmuş, başarılı olmuş ama hiç de heyecanlı değildi, hiç de bir enerjisi yoktu, aşkı yoktu, ölü gibiydi.” Böyle bir şey yok.</span></p>

      <p class="govde-metin"><span xml:lang="en-US-POSIX">Kendinize saygı duymayı öğrenin. Sizde herkes kadar değerlisiniz. Sağlığınıza yararlı bir hayat tarzı benimseyin. Çok çalışarak kendinizi hasta etmeyin. Bedeninizi hor kullanmanın bir anlamı yok. Eğer böyle yaparsanız güveninizi kaybedersiniz ve olasılıkla ömrünüzü kısaltırsınız.</span></p>

      <p class="govde-metin"><span xml:lang="en-US-POSIX">Değişimin bir gecede gerçekleşmeyeceğini ve olumsuz tutumlarımızı aşmak için sürekli çalışmanız gerektiğini unutmayın. Çok fazla beklenti içine girip çok hızlı bir değişim uman ve değişimin zaman getirdiğini unutarak gelişimi zedeleyen birçok insanlar gördük. Birçok seminere katılarak, radyoda güzel programlar dinleyerek, kitap okuyarak hemen değişebileceğiniz zannediyor insanlar. Değişimin çok kolay olduğunu, hemen kararlar alıp; “Bugünden sonra şöyle yapacağım, böyle yapacağım.” diyerek hemen değişimin olacağını sanıyorlar. Ertesi gün, iki gün, üç gün sonra duvara toslayınca “Bu neden böyle oldu?” diye soruyorlar.</span></p>

      <p class="govde-metin"><span xml:lang="en-US-POSIX">Kendi hayatınız için sorumluluk almanız gerektiğini unutmayın. Olaylar için başkalarını ya da kötü şahsı suçlamak kolay. Bununla birlikte durum ne kadar kötü olursa olsun seçenekleriniz vardır. İşler yolunda gitmediği zaman ne hissettiğinizi düşünmeniz, duygularınızı en iyi şekilde ifade etmeniz, başkalarından yardım istemeniz yararlı olabilir. Kendinize acıyarak zaman harcamanızın size bir faydası dokunmayacaktır. Kendinize ilgi göstermekle, kendinize acımak arasında çok büyük bir fark vardır. Kendi hayatınızdan sorumlu olduğunuzu unutmayın. Başınıza gelen bütün olumsuzluklarda kötü şansı, kötü hadiseleri, kötü insanları suçlamayın. Öğretmenleri, sistemi suçlamayı bırakın. Hayatınızın kontrolünü elinize almayı çalışın.</span></p>

      <p class="SOZ"><span xml:lang="en-US-POSIX">“Bizim kapımız ümitsizlik kapısı değil, yeter ki gel… Yeter ki sen umutla Hakka yönel… “</span></p>

      <p class="SOZ"><span xml:lang="en-US-POSIX">‘Mevlana’</span></p>

      <p class="govde-metin"/>

      <p class="x2" id="toc_marker-5-8"><span xml:lang="en-US-POSIX">Kendimizi Nasıl Motive Edebiliriz?</span></p>

      <p class="govde-metin"><span xml:lang="en-US-POSIX">Gençlerimizin sorun diye gördüğü motivasyon problemi var ki; ne zaman ders çalış desek konsantre olamıyorum diyorlar. Bir defa konsantre olmayı beklemek hata. Bazı arkadaşlar diyorlar; “Hocam ders çalışacağım havamda değilim.” Havan batsın senin. Ders çalışmak için hava beklenmez ki, ne havası gelecek? Ders çalışmak için konsantre olmak beklenmez. Oturacaksın dört saat mi çalışman gerekiyor. Dört saat çalışacaksın. İki yüz soru mu çözmen gerekiyor, oturup çözeceksin.</span></p>

      <p class="govde-metin"><span xml:lang="en-US-POSIX">Bir de özgüvenini yitirenler var ki; her şey yolunda, açık öğretimden lise okuyor, derslerinde başarılı, dört yıllık üniversite düşünüyor, ama kendisine özgüveni yok. Açık lise okuyup derslerinde başarılı olmak demek bu çok güzel bir şey. Üniversiteyi düşünmek güzel ama sadece düşünmek yetmiyor. Her şeyinizle, on beş milyar beyin hücrenizle inanmanız gerekiyor. Birileri yapıyor mu? Birileri kazanıyor mu? Birileri üstesinden geliyor mu? Yapmanız gereken kazanmış olduğunuz başarıları aynı şekilde sürdürmek. O zaman düşündüğünüz her şey gerçek olur.</span></p>

      <p class="govde-metin"><span xml:lang="en-US-POSIX">Eğer kazanamayacağınızı, başaramayacağınızı düşünüyorsanız bilin ki başaramayacaksınız. Neden başarısızlık için bu kadar zaman harcarken, bu kadar kafa yorarken, tam tersine o zamanda kazandığınızı, dört yıllık bölümünüzü bitirdiğinizi, insanlara hizmet ettiğinizi, hayatınızla örnek olduğunuzu neden hayal etmiyorsunuz?</span></p>

      <p class="govde-metin"><span xml:lang="en-US-POSIX">Neden biz özgüven sahibi değiliz ki? “Özgüvenim yok” Ne oldu, kim aldı sizin özgüveninizi? Birileri şırıngayla çekti mi? Lütfen arkadaşlar özgüveninizi yok etmelerine asla müsaade etmeyiniz. İzin verirseniz sizin özgüveninizi yok ederler. Siz müsaade ederseniz sizin canınıza okurlar. Siz müsaade ederseniz sizin hayallerinizi avuçlarınızın içinden çalarlar. Hayaller avucun içindedir, yüreğinizin, kalbinizin içindedir. Kapıyı açarsanız gelen geçen alır götürür. Bunlara müsaade etmeyin.</span></p>

      <p class="govde-metin"><span xml:lang="en-US-POSIX">Denizlerde yelkenli gemileri motorlu gemiler yok etmiştir. Neden? Çünkü yelkenli gemi rüzgâr varsa hareket eder. Rüzgâr olmadığı zaman hareket edemiyor. Bakmışlar hareket edemiyorlar. Kendinden içeriden motorlu gemiler üretilmiş. Rüzgâr olsa da olmasa da, rüzgâr arkada da olsa, önde de olsa fark etmez, motorlar çalışır ve ilerler. Kendi iç motivasyonunuzu kendiniz sağlayın.</span></p>

      <p class="govde-metin"><span xml:lang="en-US-POSIX">Birilerinin sizi motive etmesi için beklemeyin. Kendi iç dünyanızdaki motivasyonu bulun. Bu hayatta yaşıyor olmanız, Rabbimin sizi mükemmel olarak yaratmış olması, insan olarak yaratmış olması, şuurlu olmanız, yani bu kadar güzellik varken şükredecek çok şey var. Başka bir motivasyona gerek yok. Elinize kâğıt kalem alın ve bunun üzerinde bir çalışma yapın. Yüce yaratıcı beni boşuna yaratmış olmaz. Beni yarattıysa, bana bu zekâyı verdiyse o zaman bana yüklediği bir misyon, bir görev, bir sorumluluk olmalı. Ben boşuna yaşamıyorum. Şuan kaçırdığım, kaybettiğim, kendimi bunalıma iterek, kendimi stres içerisine atarak, kendimle barışık olmayarak geçirdiğim her saniyenin hesabını Rabbim bir gün bana soracak.</span></p>

      <p class="govde-metin"><span xml:lang="en-US-POSIX">Onun için hemen kendimizi toparlamamız lazım. Değil Türkiye’nin, dünyanın bana ihtiyacı var. Benim bir an önce çalışmam lazım. O motivasyonu sağlarsak, hedeflerimizi belirlersek inanıyorum ki yapamayacağımız hiç bir şey yok…</span></p>

      <p class="govde-metin"/>

      <p class="x2" id="toc_marker-5-9"><span xml:lang="en-US-POSIX">Elimizde Kalanlarla…</span></p>

      <p class="hikaye"><span xml:lang="en-US-POSIX">18 Kasım 1995 günü keman sanatçısı Itzhak Perlman, New York’ta, Lincoln Center’daki Fisher Salonu’nda bir konser vermek üzere sahneye çıktı. Eğer herhangi bir Perlman konserinde bulunmuşsanız bilirsiniz ki; onun için sahneye çıkmak hiç de küçümsenecek bir başarı değildir.</span></p>

      <p class="hikaye"><span xml:lang="en-US-POSIX">Çocukluk yıllarında çocuk felcine yakalanmış olan sanatçı her iki bacağında da destekleyici ateller vardır ve ancak kol değneği yardımıyla yürüyebilmektedir. Onu sahne üzerinde her defasında sadece bir adım atabilmek suretiyle, acı içinde ve yavaş yavaş yürürken görmek unutulmayacak bir görüntüdür. Ağrılar içinde ama ihtişamla yürümektedir. Sonra oturur; yavaşça koltuk değneklerini yere koyar, bacaklarındaki atellerin klipslerini açar, bir ayağını geriye iter, ötekini öne uzatır. Daha sonra yere eğilerek kemanını alır, çenesinin altına koyar, orkestra şefine başıyla işaret verir ve çalmaya başlar.</span></p>

      <p class="hikaye"><span xml:lang="en-US-POSIX">Bu zamana değin, izleyicileri bu ritüele alışmışlardır. O, sahnenin bir ucundan sandalyesine doğru ilerlerken sessizce otururlar. Bacaklarındaki klipsleri açarken inanılmaz bir sessizlikle beklemektedirler. Çalmaya hazır olana dek beklerler.</span></p>

      <p class="hikaye"><span xml:lang="en-US-POSIX">Ancak o konserde bir şeyler ters gitti. Daha ilk bir kaç satırı çalmıştı ki kemanın tellerinden bir tanesi koptu. Telin kopma sesini duyabilmek mümkündü, salonun bir ucuna tabancadan fırlayan kurşun gibi gitmişti ses. O sesin ne anlama geldiği konusunda yanılmak imkânsızdı. Ve bunun akabinde ne yapılması gerektiği konusunda da...</span></p>

      <p class="hikaye"><span xml:lang="en-US-POSIX">O gece orada olan insanlar kendi kendilerine şöyle düşündüler: “Anlamıştık ki, yeniden ayağa kalkması, atelleri yeniden takması, koltuk değneklerini alması, yavaş yavaş sahne arkasına gitmesi ve ya yeni bir keman bulması ya da yeni bir tel takması gerekecekti...”</span></p>

      <p class="hikaye"><span xml:lang="en-US-POSIX">Ama o öyle yapmadı. Bunun yerine bir dakika kadar bekledi, gözlerini kapadı ve sonra şefe yeniden başlaması için işaret verdi. Orkestra başladı ve o kaldığı yerden devam etti. Ve daha evvel hiç görülmemiş bir tutku, güç ve saflıkla çaldı. Elbette herkes bilmektedir ki senfonik bir eseri sadece üç telle çalmak imkânsızdır. Bunu ben de bilirim, sen de bilirsin, herkes bilir...</span></p>

      <p class="hikaye"><span xml:lang="en-US-POSIX">Ama o gece o bilmeyi reddetmişti. Onu parçayı kafasında kurgularken, değiştirirken ve yeniden bestelerken görebilirsiniz. Bir noktada, telleri nerdeyse yeniden tonlamışçasına sesler çıkarmaktaydı kemandan, daha evvel hiç vermedikleri sesi vermelerini sağlamak için...</span></p>

      <p class="hikaye"><span xml:lang="en-US-POSIX">Bitirdiğinde salonu olağanüstü bir sessizlik kapladı. Ve akabinde seyirciler ayağa kalktı ve tezahürata başladılar. Oditoryumun her yanından inanılmaz bir alkış patladı. Hepimiz ayaktaydık bağırıyor, ıslık çalıyor, alkışlıyor, yaptığını ne kadar takdir ettiğimizi, beğendiğimizi anlatacak her türlü hareketi yapıyorduk Gülümsedi, yüzünden akan terleri sildi, yayını kaldırarak bizi susturdu ve böbürlenerek değil ama sessiz, güçlü, dingin bir tonla şöyle dedi : “Bilirsiniz, bazen de sanatçının görevidir, elinde kalanlarla ne kadar daha müzik yapabileceğini bulmak...”</span></p>

      <p class="hikaye"><span xml:lang="en-US-POSIX">Bu ne güçlü bir cümledir. Duyduğumdan beri aklımdan çıkmıyor. Ve kim bilir? Belki de bu bir yaşam tarzıdır; sadece sanatçılar için değil hepimiz için.</span></p>

      <p class="hikaye"><span xml:lang="en-US-POSIX">Burada, tüm yaşamını bir kemanın dört teli ile müzik yapmak üstüne kuran ve birden bire, bir konserin ortasında kendini sadece üç tel ile bulan bir adam vardır. O da üç tel ile müzik yapmayı seçer ve o gece yaptığı, sadece üç telle yaptığı müzik, daha evvel yaptığı, dört teli varken yaptığı her şeyden daha güzel, daha kutsal, daha unutulmazdır...</span></p>

      <p class="hikaye"><span xml:lang="en-US-POSIX">O zaman belki de bizim görevimiz, yaşadığımız bu sallantılı, hızla değişen, ürkütücü dünyada kendi müziğimizi yapmaktır; önce elimizde olan her şey ile ve daha sonra bu artık imkânsız olduğunda, sadece elimizde kalanlarla...</span></p>

      <p class="H-KAYE-AD para-style-override-8"><span xml:lang="en-US-POSIX">Jack Riemer</span></p>

      <p class="H-KAYE-AD para-style-override-9"><span xml:lang="en-US-POSIX">Houston Chronicle’dan alınmıştır.</span></p>

      <p class="govde-metin"><span xml:lang="en-US-POSIX">Hayatımızın değişik alanlarında değişik dönemlerinde karşılaştığımız sorunlar vardır. Hepimiz sahnedeyiz, sahnede rol icabı bir görev yapıyoruz, bir hayat yaşıyoruz. Elimize dört telli bir keman verilir ve konser başlar. Ve konserin ilerleyen dakikalarında o teller kopabilir. Bu evlilikte de böyledir, öğrencilik hayatında da böyledir. Üniversiteye ya da liseye giriş sınavına hazırlandığınız o sene başındaki dönemlerde de böyledir. Elinize dört telli keman verilmiştir fakat süreç içerisinde o teller kopmaya başlar. Hatta keman ustası kadar şanslı olmayabilirsiniz. Onun bir tane teli kopmuş. Bizim birkaç tane telimiz de kopabilir.</span></p>

      <p class="govde-metin"><span xml:lang="en-US-POSIX">Bazen öğretmenleriniz, bazen arkadaşlarınız, bazen anneniz ya da çevrenizdeki olumsuzluklar o telleri koparabilir. İmkânsızlıklar, sıkıntılar, duygusal olarak problemler olabilir. Sınava hazırlanan gençlerde ailevi çok ciddi sıkıntılar yaşayan birçok arkadaşımız var. Ama siz eğer gerçekten isterseniz, siz gerçekten yürekten arzuluyorsanız; merak etmeyin birilerinin elinde dört telli keman ve buna rağmen çalamazken, güzelliği ortaya koyamazken; siz elinizdeki iki telle ortaya bir şaheser koyabilirsiniz, ortaya yüreğinizi koyabilirsiniz en azından. Bunu göz ardı etmeyin.</span></p>

      <p class="govde-metin"><span xml:lang="en-US-POSIX">Hayatta sıkıntılar olacak, hayatta engeller olacak, hayatta problemler olacak. Birileri sizi durdurmaya çalışacak, birileri sizin o ahengi yakalamanızı engelleyecek. Bu bazen en yakınınızdaki insanlar da olabilir. Ama her şeyin sizin elinizde olduğunu bilin. Siz önce Allah’a sonra kendinize güvenirseniz, gerçekten başaracağınıza inanırsanız; elinizdeki imkânsızlıklar hiçbir anlam ifade etmez. Çok daha büyük imkânlara sahip birçok kişiden daha iyi başarılar elde edebilirsiniz.</span></p>

      <p class="govde-metin"><span xml:lang="en-US-POSIX">Üniversite sınavlarında, liseye giriş sınavlarında şöyle bir etrafa baktığımızda medyaya yansıyan boyutuyla dereceye giren, birincilikler elde eden genç kardeşlerimize baktığımız zaman gerçekten Anadolu’nun ücra köşelerinde, çok zor imkânlar dâhilinde okuyan kardeşlerimiz olduğunu görüyorsunuz. Gelin arkadaşlar, siz de şuan sahip olduğunuz imkânsızlıkları bir kenara bırakın. Birçoğumuzun belki elinde gerçekten imkân yoktur. Belki önlerinde aşılmazı çok zor engeller var. Ama unutmayın siz istedikten sonra, siz inandıktan sonra, Mevla’ya da güvenerek O’nun gücünü aldıktan sonra bilin ki hiçbir şey sizi durduramaz. Ama siz işin mazeretlerini üretmeye başlarsanız, başaramayacağınızı, yapamayacağınızı, bu işin çok zor olduğunu, eğer bunları söylemeye başlarsanız, zamanınızı birilerine kızarak geçirirseniz hiçbir başarı elde edemezsiniz.</span></p>

      <p class="govde-metin"/>

      <p class="x2" id="toc_marker-5-10"><span xml:lang="en-US-POSIX">Problem Kılığında Fırsatlar…</span></p>

      <p class="govde-metin"><span xml:lang="en-US-POSIX">Hayat demek; sorun demek, insan demek problem demektir. İnsanın olduğu yerde sorun yoksa o zaman insan da orada yok demektir. İnsan bir yerde varsa, sorun da hemen yanındadır. Hatta sorun, insanın gideceği yere insandan önce varır. Ama burada önemli olan; bizim soruna bakış açımız, sorunu algılamada problem var. Sorun kelimesine yüklediğimiz anlamda bir problem var.</span></p>

      <p class="govde-metin"><span xml:lang="en-US-POSIX">Sorunlar; önceden belirleyicidir. Geleceğimizi kalıplamaya çalışırlar. Mesela; “Senden adam olmaz. Senin kafan çalışmaz.” Bakın sorun yaşıyorsunuz ve bu sorunlar sizin önceden geleceğinizi belirliyor, önceden geleceğinizi kalıplandırıyorlar. Şuan yaşadığımız bir sorunun bizim 2 yıl sonramıza, 5 yıl sonramıza tesir etmesine neden müsaade edelim ki? O sorunun şimdiden geleceğimizi şekillendirmesine nasıl müsaade ederiz?</span></p>

      <p class="govde-metin"><span xml:lang="en-US-POSIX">Sorunlar anımsatıcıdırlar. Bizim kendi kendimize yetmeyeceğimizi anımsatırlar. Başımıza bir sorun geldiği zaman kendi kendimize yetemediğimizi fark ederiz. Yüce yaratıcı ve başkalarının yardımına gereksinim duyarız. Başımıza bir sıkıntı geldiğinde ilk müracaatı Rabbimize yaparız. Hemen ellerimizi açarak dualar ederiz, namazlar kılarız, tespihler çekeriz. Demek ki sorun olması güzel.</span></p>

      <p class="govde-metin"><span xml:lang="en-US-POSIX">Sorunlar fırsattırlar. Bizi rahatlık çemberimizden çıkarıp farklı düşünmemizi sağlarlar. Eğer sorun varsa rahat rahat yatamazsınız. Üniversite ile ilgili Anadolu ve Fen liseleriyle ilgili büyük idealleri olan arkadaşlarımız varsa ve denemelerden istedikleri netleri çıkartamıyor, istedikleri puanları alamıyorlarsa bu arkadaşlar için bir sorun var demektir. Gerçekten bunu istiyorlarsa ve bunu şuan elde edebilecek imkânlara sahip değilse bu bir sorundur. Bu sorun onu rahat uyutmaz. Bu sorun ona 2, 3 saat televizyon izlettirmez. Bu sorun varsa, genç oturup da 3 saat bilgisayarın başında saçma sapan bilgisayar oyunlarıyla oynamaz. Ne yapar? Rahatlık bölgesinden çıkar. Farklı düşünmeye başlar; “Hayalimdeki okulu kazanmam için 20 tane daha net yapmam lazım. 15 puan daha almam lazım. Günde şu kadar soru çözmem lazım. Zamanımı daha iyi kullanayım” derler.</span></p>

      <p class="govde-metin"><span xml:lang="en-US-POSIX">Sorunları fırsata çevirenler, başarılı olmak isteyenler, hedefleri idealleri olanlar bu şekilde düşünerek zamanı en iyi şekilde kullanmaya çalışırlar. Ama sizin bir hedefiniz, sizin bir hayaliniz yoksa sorunların altında ezilirsiniz. Sorunları sizi yere seren bir yumruk gibi görürsünüz. Mazeret olarak kullanırsınız. Sorunu fırsata çevirerek, rahatlık çemberini terk etmek, farklı düşünmek, üretmek ya da sorunları başarısızlığa mazeret olarak göstermek…</span></p>

      <p class="govde-metin"><span xml:lang="en-US-POSIX">Sorunlar nimettirler. Sorun; Allah’ın bize en büyük nimetlerinden bir tanesidir. Çoğunlukla içinden geçmediğimiz kapıları açarlar bize. O sorunu görmezseniz yan taraftaki kapıdan girmezsiniz. Sorunlar, o güne kadar fark etmediğiniz güzelliklerin farkına varmanızı sağlar. O güne kadar açılmadığınız okyanuslara açılmanızı sağlar. Bir bakarsınız ki uçsuz bucaksız bir okyanusta yolculuk yapıyorsunuz. Oysa siz biraz önce deredeydiniz. Ama derede yolunuz tıkandı, bir yol açayım dediniz, mücadele ettiniz, bir baktınız ki okyanusa açılmışsınız. Bir sorunla karşılaştığınızda; “Demek ki benim yeni bir kapı keşfetmem lazım. Yeni nimetlerle karşılaşmam lazım.” olaya böyle bakın.</span></p>

      <p class="govde-metin"><span xml:lang="en-US-POSIX">Sorunlar derstirler. Her yeni zorluk bizim öğretmenimiz olacaktır. Sorunlar olmasa nasıl öğreneceğiz? Sorun, sıkıntı, problem olacak, biz de mücadele edeceğiz. Bize öğretmenlik yapacaklar. Hayatta sahip olduğumuz nimetlerin farkına varmamız gerektiğini öğretecekler.</span></p>

      <p class="govde-metin"><span xml:lang="en-US-POSIX">Sorunlar her yerdedirler. Sorunlardan yalıtılmış hiçbir yer ya da kişi yoktur. Yeryüzünde sorunsuz kimse var mı? Dağın başında tek başınıza gidip kalsanız da sorun var, şehir merkezinde de yaşasanız sorun var, falanca beldede yaşasanız yine sorun var. İnsanın olduğu her yerde sorun, problem var.</span></p>

      <p class="govde-metin"><span xml:lang="en-US-POSIX">Problem varsa çözüm var. Çözüm olduğu için problem vardır. Çözüm kelimesi olmasaydı problem kelimesi olmazdı. Sizde diyebilirsiniz problem olduğu için çözüm çıktı. Hayır, önce çözüm var. Her şeyin bir çözümü olduğu için de Allah problemleri de yaratmıştır. Eğer problemler varsa, dersler iyi gitmiyorsa, sınavlar iyi gitmiyorsa, denemeler iyi gitmiyorsa, hayat iyi gitmiyorsa gelin problem gördüğünüz o hadiseleri nasıl çözeceğiz hep beraber bir yol haritası sunalım birbirimize.</span></p>

      <p class="govde-metin"><span xml:lang="en-US-POSIX">Oysaki siz problem çözme yeteneğine sahip olmadığınız için, bakış açınız negatif olduğu için çözemiyorsunuz. Çoğu kişi için problem; kılık değiştirmiş bir fırsat demektir. Bu kişiler; “Problem mi var? Kesin o problemin içinde bir fırsat var bana. Allah bana bir fırsat gönderdi. Ama başkaları görmesin, başkaları hemen kapmasın diye ona problem kılıfını giydirdi. Nasıl olsa biliyor benim o fırsatı göreceğimi. Onu özel olarak bana gönderdi.” diyor.</span></p>

      <p class="govde-metin"><span xml:lang="en-US-POSIX">Sözüm ona problem giriyor 30 kişilik bir sınıfa herkesin önünden geçiyor. “Aman bu problem, uzak durayım” diyor bir tanesi. Ama arka taraflardan bir diğeri sinsi sinsi; “Gel bakalım” diyor. “Bunlar seni problem olarak görsünler. Gel, ben biliyorum senin ne olduğunu. Gel…” diyor, kucağını açıyor. Kucaklıyor onu, üstesinden geliyor. Bir çıkartıyor ki maskesini; herkesin problem diye kaçtığı, meğer büyük bir fırsatmış. İşte problemlerden kaçmayanlar, problemleri kucaklayanlar, fırsatları yakalayanlardır. Problem çözmek; güveninizi arttıracak yeni beceriler edinmenize fırsat sağlayacaktır.</span></p>

      <p class="govde-metin"><span xml:lang="en-US-POSIX">Problem geldi çözdünüz. Bir bakacaksınız ki kendinize güveniniz artıyor. Bugün gençlerin en büyük özgüven problemi nasıl çözülür? Özgüven probleminin; özüne güvenin problemini çözebilmenin yolu; adımlar atmak, karşılaştıkları problemleri, sıkıntıları, sorunları çözmektir. Problem çözme stratejilerini şöyle sıralayabiliriz;</span></p>

      <p class="govde-metin"><span xml:lang="en-US-POSIX">1. Problemin, sorunların tanımlanması</span></p>

      <p class="govde-metin"><span xml:lang="en-US-POSIX">Gençler, hayatla ilgili bir probleminiz mi var? Durumunuzu değiştirecek herhangi bir şeyi yapmaya başlamadan önce tam olarak neyin yanlış gittiğini belirlememiz gerekiyor. Değişim yapacağız, yenilik, yapacağız, adım atacağız ama önce ne yanlış gidiyor?</span></p>

      <p class="govde-metin"><span xml:lang="en-US-POSIX">Bir konuda sadece mutsuz hissetmek, sizi mutsuz eden şeyin neyle ilgili ya da ne olduğuyla ilgili bilgi vermez. Genç diyor ki; “Ben çok mutsuzum” Tamam mutsuzsun da seni mutsuz eden şeyler nedir? Mutsuz olmak; sizin mutsuz olmanıza sebep olan şeylerle ilgili bize bilgi vermiyor. Bir problemi tanımlarken sizi gerçekten rahatsız eden şeyin ne olduğu hakkında olabildiğince açık ve belirleyici olmak önemlidir. Sizi ne rahatsız ediyor? Denemelerde neden kötü sonuç alıyorsunuz? Okulda neden kötü sonuç alıyorsunuz? Sınıfta kendinizi gösterememenizin sebebi ne? Sınıfta, okulda mutsuz olmanıza, okulu sevmemeniz ve gitmek istememenize temel problem nedir?</span></p>

      <p class="govde-metin"><span xml:lang="en-US-POSIX">Problemi şöyle tamamlayabiliriz; neler olduğunu, kimlerin yer aldığını ve yanlış olduğuna inandığımız şeyi yazarız. Yazalım mesela; diyelim ki diyet yapacaksınız ama sadık kalamıyorsunuz. Çünkü bütün vaktiniz; yeme içme programlarıyla geçiyor. Ya da “Günde 500 soru çözeceğim ama evde rahat ders çalışacağım odam yok. Ders çalışacak zaman bulamıyorum.” Durumunuzu bir yazın. Durum; şunu yapmak istiyorum, şunu yapamıyorum, nedeni şu.</span></p>

      <p class="govde-metin"><span xml:lang="en-US-POSIX">2. Dâhil olan kişilerin tespiti</span></p>

      <p class="govde-metin"><span xml:lang="en-US-POSIX">Bu durumda olmanıza kimler sebep oluyor? Anneniz, babanız, arkadaşlarınız, öğretmenleriniz, çevre ya da sadece siz… Mesela zayıflamak istiyorsunuz, sadık kalamıyorsunuz. Kim yer alıyor? Sadece siz varsınız. Sebebi sizsiniz. Peki, yanlış olan ne? Mesela zayıflamak istiyorsunuz. Görünüşe göre yediklerinizi kontrol edemiyorsunuz. Yararsız yiyecekler yiyorsunuz, egzersiz yapmıyorsunuz. Sevgili gençler bir sayfanın ortasına sizi temsil edecek bir daire çizin ve etrafına da çevrenizdeki bütün iç ve dış etkileri yazın. Televizyon ders çalışamamaya dış etki olabilir. Ama unutmayın dizilere dayanamamak da bir iç etkendir. Televizyon duruyor orada bu bir dış etki, ama dizi hastalığı, program izleme hastalığı da bir iç etkidir.</span></p>

      <p class="govde-metin"><span xml:lang="en-US-POSIX">3. Hedeflerin belirlenmesi</span></p>

      <p class="govde-metin"><span xml:lang="en-US-POSIX">Hedefimizin belirgin olması lazım. Benim soru çözmem lazım ya da kilo vermem lazım dediğinizde. Ne istediğiniz bellidir. Fakat ne kadar soru çözmeniz gerektiği, ne kadar kilo vermeniz gerektiği, ne kadar zaman sarf etmeniz gerektiğini bahsetmediğiniz için yeterince belirgin değildir. Benim çok soru çözmem lazım derken nedir çok soru? Bir öğrenci için 100 soru, bir öğrenci için 300 soru. Bir öğrenci için 500 sorudur.</span></p>

      <p class="govde-metin"><span xml:lang="en-US-POSIX">Ben bazen diyorum “Günde 400 soru çözen var mı?”</span></p>

      <p class="govde-metin"><span xml:lang="en-US-POSIX">“Hocam ne 400 sorusu!”</span></p>

      <p class="govde-metin"><span xml:lang="en-US-POSIX">Ama öbür taraftan da biri çıkıyor; “Hocam ben de günde beş yüz soru çözüyorum” diyor. Onun için eğer kendinize bir hedef koyuyorsanız buna ulaşıp ulaşamadığınızı ölçmenin bir yolu olmalı. Hedefleriniz belirgin ve ölçülebilir olduğu kadar gerçekçi de olması gerekiyor.</span></p>

      <p class="govde-metin"><span xml:lang="en-US-POSIX">Belirlediğiniz hedeflerin beş akıllı kurala uygun olması gerekiyor. Nedir o?</span></p>

      <p class="govde-metin"><span xml:lang="en-US-POSIX">Belirgin olması lazım; önümüzdeki on gün içerisinde beş bin soru çözeceğim bakın belirgin.</span></p>

      <p class="govde-metin"><span xml:lang="en-US-POSIX">Ölçülü olması lazım; gelişiminizi nasıl ölçeceksiniz. Mesela bir aylık hedef belirlediniz. Haftada bir her gün çözdüğüm soruları yazacağım. Haftalık yapıp yapmadığıma bakacağım.</span></p>

      <p class="govde-metin"><span xml:lang="en-US-POSIX">Başarılabilir olması gerekiyor; hedefinizin gerçekçi olduğundan emin olmanız gerekiyor. “Evet, ben günde iki yüz elli soru çözeceğim, günde bir saatten fazla televizyon izlemeyeceğim, günde elli sayfa kitap okuyacağım” evet başarılabilir bir hedef…</span></p>

      <p class="govde-metin"><span xml:lang="en-US-POSIX">Hedefinizin belirttiğiniz amaca uygun olması lazım.</span></p>

      <p class="govde-metin"><span xml:lang="en-US-POSIX">Hedefinize varmak için ne kadar süre ayırdığınızı belirtmeniz gerekir.</span></p>

      <p class="govde-metin"><span xml:lang="en-US-POSIX">4. Seçenekler ve Sonuçlar</span></p>

      <p class="govde-metin"><span xml:lang="en-US-POSIX">Bir problemle karşılaştığınızda üstesinden gelmenizi sağlayacak yollar bulmanıza yarayan düşüncenizi sınırlandırmayın. Beyin fırtınası diyorlar. Nedir beyin fırtınası; oturun, aklınıza gelen her türlü uçuk kaçık hayalleri yazın. Beyin fırtınası, seçenekleriniz genişletmek için kullanabileceğiniz bir tekniktir.</span></p>

      <p class="govde-metin"><span xml:lang="en-US-POSIX">Mesela sayfanın başına konuyu yazın. Örneğin; üniversiteyi kazanmam gerekiyor, ders çalışmam gerekiyor, kilo vermem gerekiyor. Olabildiğince fikir bulabilmeniz için kendinize on dakika verirsiniz ve bu aşamada düşüncelerinizi yazarken, ne kadar imkânsız olduklarını düşünmeyin ne olursa olsun sansürlemeyin düşüncelerinizi. Tamamen her şeyi yazın. Mesela kilo vermeye karar verdiniz; ‘Yemeği kes, mideni aldır, yediklerini tükür, meyve ye, bir zayıflama programına katıl, yiyecekleri kokla, yemene engel olacak birinin elinden tut, doktorlara git, arkadaşlarına sor, kitap oku, daha çok koşuştur, beline sıkı bir kemer tak, yediklerine sirke koy, baş aşağı dur, ağzını diktir.” Olabildiğince ne geldiyse aklınıza yazın. Sonra bütün bunları yazıp bitirdikten sonra dönüp fikirlerinizi değerlendirebilirsiniz.</span></p>

      <p class="govde-metin"><span xml:lang="en-US-POSIX">Örneğin neler yapabilirsiniz? “Ben bir zayıflama programına katılabilirim, beslenme hakkında daha fazla bilgi edinebilirim, bir diyet kitabı alabilirim, dershanedeki rehber öğretmenimle oturup bir çalışma programı çıkarabilirim, şunu yapabilirim, bunu yapabilirim” yapılabilecekleri yazın. Destek arayın ve size kim yardımcı olabilir bunu düşünün. Belki daha önce bu sorunu aşmış birini tanıyorsunuzdur. Eğer dersle ilgiliyse geçen sene çok zorlu süreçten geçmiş ama üniversiteyi başarıyla kazanmış bir ağabeyiniz, ablanız var. Danışın. Onlardan destekler alın.</span></p>

      <p class="govde-metin"><span xml:lang="en-US-POSIX">5. Karar verme</span></p>

      <p class="govde-metin"><span xml:lang="en-US-POSIX">Planlama yaptınız. Planınız tek bir eylem planı gerektireceği gibi birbiri üzerine kurulacak birden çok eylemi de gerektiriyor olabilir. Eğer karar veremiyorsanız bunun sebebi; bu problemi çözmek size imkânsız gelebilir ve yapabileceğiniz en iyi şey onu yönetmektir. Daha fazla bilgiye ihtiyacınız olabilir. İki ya da daha fazla eylem planından birini seçme konusunda kafanız karışmış olabilir. Öyleyse eğer problemin çözümünün imkânsız olduğuna inanıyorsanız problemi yeniden ve başka bir türlü ifade edebilirsiniz ya da daha kolay çözebileceğiniz küçük parçalara ayırabilirsiniz.</span></p>

      <p class="govde-metin"><span xml:lang="en-US-POSIX">Bir anda günde beş yüz soru, bir anda üç yüz puan, şu kadar puan değil, küçük parçalara ayırın. Eğer daha fazla bilgiye ihtiyacınız varsa bunu nereden elde edeceğinize karar vermeniz gerekmektedir. Kararınızı verdikten sonra yapmanız gereken; harekete geçmek. Her türlü donanıma sahip olduğunuzdan emin olun, attığınız her adımı ve bunların sonuçlarını not etmeniz yararlı olabilir. Bir eylem planı oluşturup bunu uygulamaya başladığınızda tamamladığınız şeyleri işaretleyerek eylemlerinizin durumunu değiştirmeye ne ölçüde katkıda bulunduğunu görebilirsiniz.</span></p>

      <p class="govde-metin"><span xml:lang="en-US-POSIX">6. Eyleme geçme</span></p>

      <p class="govde-metin"><span xml:lang="en-US-POSIX">Eyleme geçin ve bu eylem sürecinde hangi gün neler yaşadığınızı da not alın. Eyleme geçtikten en son sonuçlarını değerlendiriniz. Yapmak istediklerinizi başardıysanız, artık problem çözme sürecini sona erdirebilirsiniz. Eğer hiçbir ilerleme kaydedemediyseniz, attığınız adımları ve aldığınız kararları radikal bir şekilde gözden geçirmeniz gerekiyor demektir. Mesela çok fazla hırslı davranmış olabilirsiniz. O an hedefiniz size ulaşılabilir gibi görünmüş de sonrasında gerçekleşmesinin umduğunuzdan çok daha zor olduğunu anlamış olabilirsiniz.</span></p>

      <p class="SOZ"><span xml:lang="en-US-POSIX">“Seviyorsan, dalgaları da seveceksin. Uçmayı seviyorsan, düşmeyi de bileceksin. Sevilmek istiyorsan, önce sevmeyi bileceksin.”</span></p>

      <p class="SOZ"><span xml:lang="en-US-POSIX">‘Nietzsche’</span></p>

      <p class="govde-metin"><span xml:lang="en-US-POSIX">Bu durumda problem çözme sürecinin en başına gitmeniz ve bu sefer yapmak istediğiniz şeyi gerçekleştirebileceğiniz küçük adımlara bölmeniz gerekiyordur. Kendi kendinize başa çıkamayacağınız, kökleri çok daha derinlerde yatan problemleriniz olduğunu fark edebilirsiniz. Ve profesyonel yardım almak isteyebilirsiniz. Hedefler kısmen başarıldıysa nelerin yolunda gittiğini ve nelerin zor geldiğini değerlendirmeniz gerekir. Elde ettiğiniz başarıdan yeterince mutluluk duyduğunuzu hissedebilir ya da daha az başarılı olduğunuz yanlarınızı gözden geçirip bunlar için yeni bir problem çözme sürecini başlatabilirsiniz.</span></p>

      <p class="SOZ"><span xml:lang="en-US-POSIX">“Her zaman yaptığınız şeyleri yapmaya devam ederseniz her zaman sahip olduğunuz şeylere sahip olursunuz.”</span></p>

      <p class="govde-metin"/>
    </div>
  </div>
</body>
</html>
