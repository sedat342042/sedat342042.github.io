<html xmlns="http://www.w3.org/1999/xhtml">
	<head>
		<title>3-7.html</title>
		<link href="template.css" rel="stylesheet" type="text/css"/>
	</head>
	<body>
		<div id="x3-7.html" xml:lang="en-US">
			<div class="Basic-Text-Frame">
				<p class="BOLUM" id="toc_marker-8" xml:lang="tr-TR">BÖLÜM 8-KEYİFLİ BÎR ORTAM</p>
				<p class="SORU" xml:lang="tr-TR">Birinci soru: </p>
				<p class="Style7 para-style-override-39"><span class="char-style-override-4" xml:lang="tr-TR">Osho,</span></p>
				<p class="Style9 para-style-override-11"><span class="char-style-override-4" xml:lang="tr-TR">Zihnin nasıl tamamen şartlandırıldığını daha derinlemesine anladıkça, üstat-mürit ilişkisi bile bana bu koşullanmanın bir ifadesi gibi görünüyor. İnsanın tümüyle özgürleşmesi için, tanrı veya üstat kalıbının ötesinde, yaşamın kendi mucize ve gize­mi içinde sevgi yoluyla sıçrayarak bu geleneksel inancı da aşması gerekmez mi?</span></p>
				<p class="Style9 para-style-override-11"><span class="char-style-override-4" xml:lang="tr-TR">Yüreğim bir üstadın yardımıyla bir teslimiyet sıçraması yaparsa, bu kendi dışımda bir otorite yaratma eyleminin kendisi gizli bir bağımlılık kalıbı haline gelmez mi? Sadece hakikat için kendi zihin-kalp arayışımı tanımladım. Bu konuyu daha derinlemesine ele alır mısın lütfen?</span></p>
				<p class="Style9 para-style-override-11"/>
				<p class="Style9 para-style-override-14"><span class="char-style-override-4" xml:lang="tr-TR">Üstat, insan değildir; üstat bir görüntüdür. Bir görüntüyle nasıl bir ilişki kurabilirsin? Ya onu görür ve onun içinde yok olursun ya da görmezsin. Fakat herhangi bir ilişki mümkün değildir. Üstatla müridi arasında bir ilişki asla olmamıştır; ilişki kelimesi burada konu dışıdır. Üçüncü şahsa böyle görünebilir ama üçüncü şahıs olaylara vâkıf değildir. Üçüncü şahsa güvenilemez, çünkü o üçüncü şahıstır. Olayları içerde gerçekten oldukları haliyle bilmez.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bir mürit üstatla herhangi bir ilişkiden haberdar değildir; mürit üstatla tamamen birdir. Bir üstat müritle nasıl bir iliş­kiden haberdar olabilir? Olamaz, yok olmuştur; bu yüzden üstattır. Bir üstat, insan değil bir görüntüdür. Bir görüntüyle ilişki kuramazsın. Görüntüyü tanıdığın anda yok olursun. Birleşirsin, erirsin, kaybolursun.</span></p>
				<p class="Style9 para-style-override-11"/>
				<p class="Style9 para-style-override-11"><span class="char-style-override-4" xml:lang="tr-TR">Üstat bir kapıdır; üstat bilinmeyenin bir işaretidir; üstat çağıran bir ışıktır ama bir insan hiç değildir. Açık bir kapı, boşluktan çağıran bir ses, bir kışkırtma, ilahi olana ayartma, bir davettir ama bir insan hiç değildir.</span></p>
				<p class="Style9 para-style-override-17"><span class="char-style-override-4" xml:lang="tr-TR">Bu nedenle anlaşılması gereken birinci şey şudur: Üstat-mürit “ilişkisi” yanlış bir ifadedir. Dışardan gerçekten böyle görünür, çünkü sen elbette üstadı ve müridi görürsün. İkisi haliyle beraberdir, bu yüzden ilişki içinde olmaları gerekir. Fakat bu bir birliktelik değildir. Bu bir birleşme değil, tekliktir; içsel varoluşlarında artık iki değildirler.</span></p>
				<p class="Style9 para-style-override-11"><span class="char-style-override-4" xml:lang="tr-TR">İkinci şey: Üstada teslim olman gerekmez. Böyle yaparsan, bu bir koşullanma olacaktır ve bütün anlamı kaçıracaksın. Teslimiyet kendiliğinden olur; kendini teslim olurken bulursun. Dünya üzerinde ilahi olanın bir görüntüsünü, bilinmeyenin beden içinde bir görüntüsünü bulduğun anda -üstadın gözle­rinin içine baktığında ve açık kapıyı gördüğünde- teslimiyet kendiliğinden olur. Bunu sen yapmazsın; eğer sen yaparsan, kaçırmışsındır. Yapılan bir teslimiyet, aslında teslimiyet değil­dir. O zaman zihnin bir işidir; o zaman zihin senin yapma eyleminle şartlanmıştır.</span></p>
				<p class="Style9 para-style-override-16"><span class="char-style-override-4" xml:lang="tr-TR">Yapan kimdir? Yapan zihindir. İster yap ister yapma, her iki şekilde de yapan olarak kalırsın. Bir insan teslim olur, teslim olmaya çalışır, teslim olmak için çaba gösterir; diğeri kendini tutar, teslimiyetten kaçınır. Her ikisi de anlamı kaçırıyor.</span></p>
				<p class="Style9 para-style-override-11"><span class="char-style-override-4" xml:lang="tr-TR">Teslimiyet kendiliğinden oluşan bir durumdur. Mürit sadece eridiğini, yok olduğunu keşfeder. Sınırları bulanıklaşır, dumanlanır, bir nebula (bulutsu) olur. Büyük cesaret gerekir. Teslimiyet yapılamaz ama cesaretin yoksa ondan kaçabilir, onu engelleyebilir, meydana gelmesine izin vermeyebilirsin. Bu nedenle müridin yaptığı bir şey değildir. Mürit yapmış olsaydı, o zaman bir ilişki vardır. Ve bütün ilişkiler koşullanmadır.</span></p>
				<p class="Style9 para-style-override-17"><span class="char-style-override-4" xml:lang="tr-TR">Bir üstadın otorite olmadığını da unutma. Üstat otoriter bir yaklaşıma sahip değildir. Üstat yardım eder; büyüme için bir fırsat, bir olanaktır, bir otorite değildir. Sadece işaret eder. Bir buda sadece yolu gösterir. Ve o yol üstat sabit bir sisteme sahip olduğunu için de gösterilmez; yol bir sisteme göre gösterilmez, yol sana göre gösterilir.</span></p>
				<p class="Style9 para-style-override-16"><span class="char-style-override-4" xml:lang="tr-TR">Bunu daima hatırında tut; bireyler benzersiz olduğu için bir özgürleşme sistemi bir defaya mahsus tek bir birey için çalı­şabilir. Her birey bir benzersizliktir; bu nedenle birey olarak adlandırılır. Ona benzeyen hiç kimse olmamıştır ve bir daha da asla olmayacaktır. Dolayısıyla gerçekte hiçbir sistem ona uygun değildir.</span></p>
				<p class="Style9 para-style-override-15"><span class="char-style-override-4" xml:lang="tr-TR">Bu durumda, sana sistemler sunmuyorsa, bir üstat ne yapar? Sadece her kime dönüşebileceksen, her neye dönüşebileceksen ona dönüşmene yardım eder. Gül yetiştirmeye çalışmaz. Sen bir kadife çiçeğiysen, kadife çiçeği olmana yardım eder; sen bir gülsen, gül olmana yardım eder; sen bir nilüfersen, nilüfer olmana yardım eder. Önyargısı yoktur, sistemi yoktur; üstat sadece senin içine bakar. Üstat bir bahçıvandır, senin tohu­munun toprağa düşmesine yardım eder. Sana güven verir: “Korkma.” Üstat bir güvence hareketidir.</span></p>
				<p class="Style9 para-style-override-16"><span class="char-style-override-4" xml:lang="tr-TR">Doğal olarak korkuyorsun, her tohum korkar, çünkü topra­ğa karıştığında orada bir ağacın yükseleceğinin ve ağacın çiçek açacağının garantisi var mıdır? Bir tohum bunu asla görme­yecektir; tohum yok olacaktır. Sen kaybolmuş olacaksın; sen Budalığını asla göremeyeceksin. Asla şöyle söyleyemeyeceksin: “Evet, aradığım şey budur.” Çünkü bunu arayan kişi, o şey meydana gelmeden önce yok olmak zorundadır. Bu yüzden bilinmeyene girersin.</span></p>
				<p class="Style9 para-style-override-17"><span class="char-style-override-4" xml:lang="tr-TR">Üstat olsa olsa bir fırsattır. Üstadı gördüğünde, üstatla duy­gu paylaşımına girdiğinde, üstadı sevdiğinde, güven duyarsın:</span></p>
				<p class="Style15 para-style-override-11"/>
				<p class="Style15 para-style-override-11"><span class="char-style-override-4" xml:lang="tr-TR">Bilinmeyene sıçrayabilirsin. Üstat bir otorite değildir, sana emirler vermez, sadece ayı işaret eder. Parmak önemsizdir. Parmağa takılıyorsan, bu senin problemindir; o zaman bağım­lılığa ihtiyacın var demektir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Otorite bağımlı olma ihtiyacıyla yaratılır. Üstat otoriter değildir ama mürit otorite arayışında olabilir; o zaman bir otorite yaratacaktır. Burada yaratacaktır, orada yaratacaktır, bir yerde bir yolunu bulacaktır. Baba, anne, eş, koca -otori­teni her yerde yaratabilirsin- bir kitapta... Otoriteyi reddedip duran bir insandan bile bir otorite yaratabilirsin.</span></p>
				<p class="Style9 para-style-override-11"><span class="char-style-override-4" xml:lang="tr-TR">Örneğin J. Krishnamurti. Bağımlı olmak isteyenler, J. Krishnamurti’ye de bağımlıdır. O “Ben bir otorite değilim ve bir otoriteye ihtiyaç yoktur, bir üstada gerek yoktur” diyebi­lir; ama yine de takipçileri vardır, hem de son derece inatçı takipçiler. Bu senin ihtiyacındır; sen bu ihtiyacını burada ya da başka bir yerde karşılayacaksın. Fakat bir üstat otorite değil­dir. Üstat seni herhangi bir yapıya zorlamaz, sana herhangi bir disiplin vermez, sana sadece yolu görmek için göz verir. Sana bir açıklık verir; belli talimatlar değil, sadece açıklık. Sertçe kafana vurur, seni uyandırır.</span></p>
				<p class="Style9 para-style-override-17"/>
				<p class="Style9 para-style-override-18"><span class="char-style-override-4" xml:lang="tr-TR">Olay bir evde, gecenin bir yarısı alevler içinde kalan bir evde geçer. Bütün ev alevler içindedir ve evin efendisi derin uykudadır, sarhoştur. Efendi hariç herkes kaçar. Sonra komşu­lar çok sarhoş olduğu için dışarı çıkamayacağını fark ederler; geceleri hep sarhoştur. Böylece birkaç kişi içeri koşar -bu teh­likelidir- ve onu dışarı sürüklemeye başlarlar. Fakat sarhoştur, uykudadır, ağırdır ve onu pencereden çıkarmak zordur. Onu dışarı çıkarmanın tek yolu da budur, kapı yanmaktadır. Bir pencereyi denerler, öbür pencereyi denerler ve iş giderek daha da zorlaşır.</span></p>
				<p class="Style9 para-style-override-16"/>
				<p class="Style9 para-style-override-16"><span class="char-style-override-4" xml:lang="tr-TR">O zaman bilge bir ihtiyar “Kafasına sertçe vurun! Onu uyandırın. O zaman dışarı çıkmanın yolunu bulacaktır, o zaman endişelenmemize gerek kalmaz” der. Kafasına sertçe vururlar ve gözlerini açar; hepsi pencereden atlarlar ve o da pencereden atlar.</span></p>
				<p class="Style9 para-style-override-11"/>
				<p class="Style9 para-style-override-14"><span class="char-style-override-4" xml:lang="tr-TR">Üstat sadece seni uyandırmak için sertçe vurur. O zaman farkındalığın her şeyi yapacaktır. Üstat basitçe uykundan, uyurgezerliğinden uyanmana yardım eder. Bir otorite değildir; “Sağdan git, sonra sola dön ve sonra...” demez. Bir üstat asla belli ayrıntılar vermez. Yapamaz, işlerin doğası gereği, çünkü bu tip bir mürit daha önce orada bulunmamıştır; onun nasıl bir çiçek yetiştireceğini, yazgısının ne olduğunu kimse bilmez.</span></p>
				<p class="Style9 para-style-override-11"><span class="char-style-override-4" xml:lang="tr-TR">Birisinin sana belli talimatlar verdiğini görüyorsan, o kişi­den sakın. O zaman o insan üstat değildir. O zaman ondan kaç, seni mahvedecektir; belli bir imgeye sahiptir, o imgeyi sende yaratacaktır. Seni umursamaz, seni sevmez, merhamet­sizdir. Yerleştirmek istediği belli bir fikre sahiptir: Sen sadece bir kurbansın; sen sadece onun fikrinin, idealinin gerçekleşip gerçekleşmeyeceğini görmesini sağlayacak bir fırsatsın. Sen sadece bir tuvalsin, o da senin üstüne resmini yapmak istiyor; sen sadece bir taş bloğusun, o da kafasında taşıdığı bir heykeli yontmak istiyor. O zaman o bir üstat değildir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Üstat sadece seni dinler, seni izler, seni gözlemler, seni sever, sana nüfuz eder, seni sarmalar. Yavaş yavaş kendin olmana yardım etmeye başlar. Üstat bir otorite değildir. Aslında üstat otorite olamaz, çünkü sana cevaplar vermez. Basitçe senin kendi sorunu anlamana yardım eder. Sorunu derinleştirir, soruna derinlik kazandırır.</span></p>
				<p class="Style9 para-style-override-15"><span class="char-style-override-4" xml:lang="tr-TR">Gerçek cevap, soruya değil soruyu sorana son verir. Gerçek bir üstat senin sorularına son vermez, sana bir son verir. Seni öldürür. Yazgılı olduğun şey olabilesin diye seni öldürür.</span></p>
				<p class="Style9 para-style-override-20"><span class="char-style-override-4" xml:lang="tr-TR">Şimdi soruyu tekrar dinle. Soruyu soran buraya yeni gelmiş olmalı. “Zihnin nasıl tamamen şartlandırıldığını daha derinle­mesine anladıkça.”</span></p>
				<p class="Style9 para-style-override-17"><span class="char-style-override-4" xml:lang="tr-TR">Bu daha içten ve derinden anlayan kimdir? Aynı zihin değil midir? Köpek kendi kuyruğunu yakalamaya çalışıyor! Bunun neresi derin? Derinlemesine anlamış olsaydın, bu soruyu sormaman gerekirdi. Koşullandırılmış zihinden ayrı olduğunu gördüysen, o zaman sorgulama yoktur.</span></p>
				<p class="Style9 para-style-override-16"><span class="char-style-override-4" xml:lang="tr-TR">Hayır, bu senin anlayışın değil, bu bilgidir. Bunu J. Krish-namurti ve diğerleri gibi insanlardan devşirmiş olmalısın. Bu senin anlayışın değil, aksi takdirde sorun çözülmüştür. Eğer senin anlayışın buysa -bir üstadın bir otorite yaratacağı, mürit­le üstadın tekrar yeni bir koşullanma şekli olacağı-, o zaman neden bana soruyorsun? Çünkü bu bir otorite yaratacaktır.</span></p>
				<p class="Style9 para-style-override-20"><span class="char-style-override-4" xml:lang="tr-TR">Şöyle diyorsun: “Bu konuyu daha derinlemesine ele alır mısın lütfen?”</span></p>
				<p class="Style9 para-style-override-11"><span class="char-style-override-4" xml:lang="tr-TR">Neden daha derinlemesine ele almamı istiyorsun? Ben bunu daha derinlemesine ele alırsam, bu seni koşullandırmak olacaktır. Sen dışardan gelen bütün cevapların şartlanma olduğunu anladıysan, benim cevabımın senin için nasıl bir önemi olabilir? Bu da dışardan bir cevap olacak. Böyle bir soru sormamalısın.</span></p>
				<p class="Style9 para-style-override-43"><span class="char-style-override-4" xml:lang="tr-TR">Fakat soru ortaya çıktı. Ve soruya senin o sorunun içinde söylediğinden daha fazla güvenim var. Soru bu konuda düşün­düğünü, bu konuda okuduğunu gösteriyor, ama bu senin kendi meditatif anlayışın değil.</span></p>
				<p class="Style9 para-style-override-21"><span class="char-style-override-4" xml:lang="tr-TR">Sen şöyle diyorsun: “Daha derinlemesine anladıkça.”</span></p>
				<p class="Style9 para-style-override-17"><span class="char-style-override-4" xml:lang="tr-TR">Anlayış bilgiden tamamen farklı bir olgudur. Anlayış varlığını dönüştürür; anlayış olduğunda soru biter. Unutma, anlayış asla yaklaşık değildir. “Daha derinlemesine anladıkça”</span></p>
				<p class="Style9 para-style-override-17"><span class="char-style-override-4" xml:lang="tr-TR">diyemezsin; anlayış derinliktir, daha kelimesini kullanamazsın. Bilgi, sığlıktır; anlayış derinliktir. “Derin bir anlayış” demek, aynı şeyi tekrarlamaktır; bu gereksiz tekrardır, çünkü “derin­lik” ve “anlayış” aynı anlamı taşır.</span></p>
				<p class="Style9 para-style-override-16"><span class="char-style-override-4" xml:lang="tr-TR">Görürsün ya da görmezsin, ikisinin arasında dereceler yok­tur. İki anlayış arasında nicelik bakımından fark yoktur. Bilgi ve anlayış; evet, bir fark, büyük bir fark vardır; aynı düzlemde var olmazlar. Bilgi aşağı yukarı olabilir, çünkü bilgi niceliktir; daha fazla bilgiye sahip olabilirsin, daha az bilgiye sahip ola­bilirsin. Toplayabilirsin, toplamaya devam edebilirsin, daha fazla öğrenebilirsin; daha fazlasına sahip olacaksın.</span></p>
				<p class="Style9 para-style-override-16"><span class="char-style-override-4" xml:lang="tr-TR">Fakat anlayış, basitçe anlayıştır. Katışıksız anlayıştır, içinde dereceler yoktur. Anladığın anda, sadece anlarsın ve konu kapanır. Fakat biz bilgimize anlayış demeye devam ederiz.</span></p>
				<p class="Style9 para-style-override-17"><span class="char-style-override-4" xml:lang="tr-TR">“Zihnin nasıl tamamen şartlandırıldığını daha derinlemesi­ne anladıkça...”</span></p>
				<p class="Style9 para-style-override-17"><span class="char-style-override-4" xml:lang="tr-TR">Bu yine zihindir, çünkü bütün bilgi zihin yoluyla toplanır. Anlayış, zihinsizlikten doğar. Bilgi zihinde birikir; akıllı olma­ya çalışan zihindir. Bu zihin seni gayet güzel kandırabilir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Şimdi, yıllardır J. Krishnamurti’yi dinleyen insanlar var -otuz-kırk yıldır onu dinleyen insanlar biliyorum- ve o da aynı şeyi tekrarlamaya devam ediyor; tek bir konusu var. Kendisi çok ama çok istikrarlı bir insan; asla çelişki yaşamaz, son derece mantıklıdır. Tek bir yönde ilerler: tek yönlü bir zihin. Şimdi bu insanlar kırk yıldır onu dinleyerek ne yapıyor? Bilgi topluyorlar. Unutmaya başladıklarında yine onu dinlemeye gidiyorlar; o da onlara yeniden hatırlatıyor. Anı derinleşiyor, anlayış değil.</span></p>
				<p class="Style9 para-style-override-11"><span class="char-style-override-4" xml:lang="tr-TR">Kırk yıllık dinlemeden sonra, aynı durumdalar. Hiçbir şey değişmez, varlıkları bundan etkilenmez. Fakat çok ama çok bencil olurlar; teslimiyete ermektense, çok ama çok bencil olurlar. “Egoist” ve “bencil” kelimeleri arasındaki farkı hatır­la: Egoist, egoya inanan, bencil ise inancına sadık bir şekilde bunu uygulayandır.</span></p>
				<p class="Style9 para-style-override-16"><span class="char-style-override-4" xml:lang="tr-TR">J. Krishnamurti’yi dinleyen insanlar son derece bencil olurlar. Aslında onların Krishnamurti’yi dinlemekten aldıkları zevk, egodan kaynaklanır. Mutlak özgürlüğe sahip olmak, ser­best olmak, kimseye teslim olmana gerek kalmaması, kimseye boyun eğmene gerek kalmaması, dua etmene gerek olmaması, meditasyon yapmana gerek olmaması, sadece dinleyerek veya sadece düşünerek aydınlanacak olman sana çok iyi gelir. Çok iyi gelir, çünkü büyümenin eziyeti, büyümenin acısı yoktur. En büyük acı teslim olmaktır; bundan sakınılır. Ego giderek ustalaşır ve son derece güvende hissettirir.</span></p>
				<p class="Style9 para-style-override-16"><span class="char-style-override-4" xml:lang="tr-TR">Fakat orada neşe yoktur, oyunculuk yoktur. Bu insanların etrafında rayiha bulamayacaksın, çünkü ego oturdukça ve kendinden emin hale geldikçe, yok olma ihtimali daha azdır. Rayiha ancak egonun yok olmasıyla ortaya çıkar. Ancak öldü­ğünde yeniden doğarsın.</span></p>
				<p class="Style9 para-style-override-17"><span class="char-style-override-4" xml:lang="tr-TR">Şöyle diyorsun: “Zihnin nasıl tamamen şartlandırıldığını daha derinlemesine anladıkça, </span><span class="char-style-override-4" xml:lang="tr-TR">üstat-mürit ilişkisi bile bana bu koşullanmanın bir ifadesi gibi görünüyor.”</span></p>
				<p class="Style9 para-style-override-43"><span class="char-style-override-4" xml:lang="tr-TR">Hiç bir üstat-mürit ilişkisi içinde oldun mu? Hiç bu işin esas tarafında oldun mu? İçerde olmadan bu konuda hiçbir şey bil­men mümkün olmayacaktır. Işıktan bahsetmek gibidir; kör bir adamsın ve ışığı hiç görmedin. Müzikten bahsediyorsun ama sağırsın ve hiçbir zaman bir ses duymadın. Hiç ses duymamış olduğun için hiçbir zaman sessizlik de duymamışsındır; çünkü ses duymak için nasıl kulak gerekiyorsa, sessizliği duymak için de kulağa ihtiyaç vardır.</span></p>
				<p class="Style9 para-style-override-17"><span class="char-style-override-4" xml:lang="tr-TR">Sağır birisinin her zaman sessizlik içinde olduğu fikrinden vazgeç. Hayır, hiç değil; sessizlik hakkında hiçbir şey bilmez,sessizliğe ilişkin herhangi bir şey bilmesi mümkün değildir. Kör birisinin her zaman karanlıkta olduğu fikrini unut. Karanlığa ilişkin herhangi bir şey bilmesi mümkün değildir, çünkü nasıl ışığı görmek için gözlere ihtiyacın varsa, karanlığı görmek için de gözlere ihtiyacın vardır. Her ikisi de gözle ilgili deneyimler­dir: aydınlık ve karanlık. Kör bir insan ışık hakkında hiçbir şey söyleyemez; karanlık hakkında bile bir şey söyleyemez.</span></p>
				<p class="Style9 para-style-override-11"><span class="char-style-override-4" xml:lang="tr-TR">Hiç üstat-mürit ilişkisi içinde bulundun mu? Ancak o zaman anlayabileceksin, ne olduğunu. Bu bir deneyimdir, inanılmaz bir deneyim ama kişinin onun içine girmesi, tamamen girmesi gerekir. Bir insanın kendini tamamen ona bırakması, kendin­den geçmesi gerekir; tecrübe ancak o zaman ortaya çıkar.</span></p>
				<p class="Style9 para-style-override-11"><span class="char-style-override-4" xml:lang="tr-TR">Şimdi, Krishnamurti üstatlara karşıdır ve nedeni de bazı çok otoriter insanlar tarafından yetiştirilmiş olmasıdır. Üstatlar değil; öğretmenler belki ama üstatlar değil. Teozoflar tarafın­dan yetiştirildi ve onlar ondan bir mesih yaratmaya kararlıy­dılar. Bir dünya öğretmeni yaratmak istediler ve onu bu kalıba zorladılar. Daha önce hiçbir insan belli bir kalıba girmeye bu kadar zorlanmamış ve hiç bu kadar eziyet görmemiştir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Buda’nın mesihliği kendi araştırmasının getirdiği doğal bir büyümeydi. İsa kendine uygun bir şekilde İsa oldu. Aslında daha önce durum tam tersi olmuştu: Buda mesih olduğunu açıklamak için mücadele etmek zorundaydı. Onu kabullen­meye kimse istekli değildi; insanlar inkâr ediyor, insanlar reddediyordu, hep olduğu gibi. İsa’yı çarmıha gerdiler, çünkü kendisinin Mesih olduğunu açıkladı.</span></p>
				<p class="Style9 para-style-override-11"><span class="char-style-override-4" xml:lang="tr-TR">Krishnamurti için bunun tam tersi gerçekleşti. Bir İsa ya da bir Buda olmanın ne anlama geldiği konusunda hiçbir fikri yoktu. Bu aptal teozoflar, Leadbeater ve Annie Besant ve daha pek çoğu, hepsi ondan bir mesih yaratmaya çalışıyordu; bir mesih üretmenin peşindeydiler. Onu gerçekten öyle bir terbiye ettiler ki; her şey izlendi, hiçbir şekilde özgür olmasına izin verilmedi, sürekli yanında birileri oldu. Ne tür kıyafetler giymesi gerektiğine, ne zaman yatması ve yataktan ne zaman çıkması gerektiğine ve hangi duaları etmesi gerektiğine karar verdiler: sabahın körü, saat üç, küçük bir çocuk...</span></p>
				<p class="Style9 para-style-override-17"><span class="char-style-override-4" xml:lang="tr-TR">Onu yakaladıklarında daha dokuz yaşındaydı ve çocuğa işkence etmeye başladılar. Sadece bu da değil, onu kitap yazmaya bile zorladılar. O kitapları yazıyordu. Krishnamurti ünlü kitabı At the Feet </span><span class="char-style-override-4" xml:lang="tr-TR">of</span><span class="char-style-override-4" xml:lang="tr-TR"> the Mastefı ne zaman yazdığını hatırlamaz bile. Onu yazdığını bile hatırlamaz. Sadece dokuz yaşında bir çocuk, nasıl kitap yazabilir? Bu insanlar onun doğuştan mesih olduğunu, öteki dünyadan geldiğini kanıtla­mak istediler. Onun adıyla zorla bir kitap çıkardılar.</span></p>
				<p class="Style9 para-style-override-17"><span class="char-style-override-4" xml:lang="tr-TR">Talimatlar yüksek mevkilerden; gökyüzünde dolaşan efendilerden, ruhlardan -Üstat K.H. ve diğerleri- geliyordu ve mektuplar ulaşıyordu. Bu insanlar bu mektupları da üre­tiyordu; dinler tarihinde daha önce böylesi bir sahtekârlık görülmemiştir. Bunu bu küçük çocuğu etkilemek için yaptılar: Hileler yaptılar, stratejiler kullandılar.</span></p>
				<p class="Style9 para-style-override-17"><span class="char-style-override-4" xml:lang="tr-TR">Krishnamurti gözleri kapalı oturuyor olurdu ve çatıdan bir mektup düşerdi. Şimdi, dokuz yaşında bir çocuk haliyle inanır ve güvenir. Birisi çatıda saklanırdı; bu insanlar yakalanıp mah­kemeye bile çıkarıldılar. Mektuplar yazılmıştı ve o mektuplar onun kucağına düşerdi; talimatları yukarıdan alıyordu.</span></p>
				<p class="Style9 para-style-override-20"><span class="char-style-override-4" xml:lang="tr-TR">Yetiştirildiği anormal ortamı düşün. Bir kadınla birlikte olmasına izin verilmedi. izin verilse bile, ancak çok yaşlı kadınlarla, ancak ana-oğul ilişkisi kurabileceği kadınlarla birlikte olmasına izin verildi. O zaman bile şüpheler vardı. Çok yaşlı bir kadınla birlikte olmasına izin verildi ama yaşlı kadın oğlana âşık oldu. Çocuk gerçekten çok güzeldi; anaç bir sevgiydi bu ama çok tutkuluydu. Daha sonra bu ilişki teo­</span><span class="char-style-override-4" xml:lang="tr-TR">zoflarca bozuldu. Korkuyorlardı; herhangi bir insan ilişkisine girmesini istemediler, tamamen insanüstü olması gerekiyordu.</span></p>
				<p class="Style9 para-style-override-16"><span class="char-style-override-4" xml:lang="tr-TR">Yiyeceğine de onlar tarafından karar veriliyordu. Sinemaya gidemiyordu, başka çocuklarla oynayamıyordu; bunlar bir mesih için doğru şeyler değildi. insanüstü olmak zorundaydı. insanüstü yapmak için onu insanlık dışı standartlara zorladılar.</span></p>
				<p class="Style9 para-style-override-20"><span class="char-style-override-4" xml:lang="tr-TR">Doğal olarak gün gelip yeterince güçlendiğinde, baş kaldırdı. Yirmi beş yaşında baş kaldırdı. Bütün bu dünya öğretmenliği saçmalığından usanmıştı. Sade bir biçimde açıkladı: “Ben bir öğretmen değilim ve bir mesih değilim.”</span></p>
				<p class="Style9 para-style-override-11"><span class="char-style-override-4" xml:lang="tr-TR">O şartlanma hâlâ kişiliğinin bir yerlerinde duruyor. O berbat teozoflardan henüz kurtulabilmiş değil, o kâbusu hâlâ yaşıyor. Bu yüzden üstatlara karşı. Hiç bir üstatla birlikte olmadı, hiç­bir şekilde üstat olmayan bu insanlarla birlikteydi. Becerikli sahtekârlar, şarlatanlar, Krishnamurti yoluyla bütün dünyayı sömürmek istediler. Onun arkasında kalıp onu her şekilde idare etmek istediler. insanlığa karşı büyük bir komploydu ve onun baş kaldırması iyi oldu.</span></p>
				<p class="Style9 para-style-override-20"><span class="char-style-override-4" xml:lang="tr-TR">Fakat sanırım bu kadarı fazlaydı; bunu unutamıyor ve onla­rı affedemiyor. Üstatlara karşı haliyle; bunu anlayabiliyorum. Onun durumunda olsaydım, ben de üstatlara karşı olurdum.</span></p>
				<p class="Style9 para-style-override-16"><span class="char-style-override-4" xml:lang="tr-TR">Sana sormak istiyorum: Hiç bir üstatla ilişki içinde oldun mu? Üstelik bu bir ilişki de değildir. Hiç bir üstadın varlığını gözden geçirdin mi? Tek bir an için bile olsa bir üstadın kapı­sından içeri girdin mi? O zaman bu soruyu sormayacaksın, çünkü o zaman bütün bu şüpheler hemen yok olacak, anında yok olacak. “Üstat-mürit ilişkisi bu koşullanmanın bir ifadesi­dir” demeyeceksin. Eğer bu bir ilişki ve bir koşullanmaysa, bir üstat-mürit ilişkisi değil demektir.</span></p>
				<p class="Style9 para-style-override-11"><span class="char-style-override-4" xml:lang="tr-TR">“insanın tümüyle özgürleşmesi için, bu geleneksel inancı da aşması gerekmez mi?”</span></p>
				<p class="Style9 para-style-override-16"><span class="char-style-override-4" xml:lang="tr-TR">Evet, insan bütün inançları aşmak zorundadır ama bir üstatla birlikte olmak gelenekçilik değildir, inanç değildir. Fazlasıyla hayat doludur; geleneksel değildir. Sen ve ben; ve senin benimle olmanın neresi geleneksel? Geleneksel olan ne? Bundan daha geleneğe ters bir şey olabilir mi? inanç bunun neresinde?</span></p>
				<p class="Style9 para-style-override-16"><span class="char-style-override-4" xml:lang="tr-TR">Evet, orada güven var ama inanç değil. inanç bir şeylerin yerine geçer: Kişi kendini inançla kandırmaya devam eder ve güvenceye sahip olduğunu düşünür. Güven tamamen farklı bir olgudur. inanç başla ilgili, güven yürekle ilgilidir. inanç bir düşünce, güven bir duygudur. Beni hissedersen, bana güvenirsin. Beni yalnız zihinsel olarak anlıyorsan, o zaman inanç yaratılmış olacaktır. inanç seni öğrenci yapar, mürit değil; ve o inancı ve bilgiyi aldığın kişi bir öğretmen olur, bir üstat değil. Bir öğret­menle öğrenci ve bir üstatla mürit ilişkisi arasındaki fark budur.</span></p>
				<p class="Style9 para-style-override-17"><span class="char-style-override-4" xml:lang="tr-TR">Bir üstat sana öğretmez, sana varlığını açar ve senin de aynı­sını yapacağını umar. Bu iki varlık birbirine açık olduğunda, mucizeler gerçekleşmeye başlar.</span></p>
				<p class="Style9 para-style-override-16"><span class="char-style-override-4" xml:lang="tr-TR">Özgürleşme güzel bir kelimedir ama çok yanlış kullanılır. Özgürleşmeyle neyi kastediyorsun? Şöyle diyorsun: “Bir insa­nın tümüyle özgürleşmesi için...” Tamamen özgürleşmekle neyi kastediyorsun? Bir yerlerde “Bir gün özgürleşeceğim ama özgürleştikten sonra duracağım” gibi bir fikre sahip olmalısın.</span></p>
				<p class="Style9 para-style-override-43"><span class="char-style-override-4" xml:lang="tr-TR">Hiç anlamıyorsun. Özgürleşme “Ben”le ilgili değil, “Ben”den özgürleşmedir. Kendinden özgürleşmek zorundasın. Özgürleş­mede hiçbir şekilde kendini bulmayacaksın; sen sonsuza dek yok olacaksın. Özgürleşme senin özgürleşmen olmayacak, sadece sen orada bulunmadığın için özgürleşme olacak. Özgürleşme senden özgürleşmedir, senin özgürleşmen değil.</span></p>
				<p class="Style9 para-style-override-20"><span class="char-style-override-4" xml:lang="tr-TR">Şimdi, bu çok zor, neredeyse imkânsız olacak; bu işi kendi başına yapman. Öteki dünyadan bir şeyin sana nüfuz etmesi gerekir, ancak o seni kendinden çekip çıkartabilir. Örneğin;uyumaya gider, uykuya dalarsın ve alarm çalar. O alarm dışar­dan senin uykuna girer ve uykunu bozar: Gözlerin açılır.</span></p>
				<p class="Style9 para-style-override-15"><span class="char-style-override-4" xml:lang="tr-TR">Gurdjieff şöyle derdi: İnsan bir mahkûmdur ve o kadar uzun zamandır hapiste yaşadı ki mahkûm olduğunu tamamen unuttu. Hapishane o kadar büyüktür ki hissedemezsin, çünkü sınırını hiç görmedin. Sınırın görülmesi çok zordur; duvarlar oradadır ama son derece ince ve saydamdır; salt camdan, kristal camdan yapılmıştır. O kadar uzun zamandır hapiste yaşadın ki bunun senin evin, bunun senin yaşamın olduğunu sanıyorsun. Yaşamdan beklenen budur. Dışardan birisi gelip “Bu bir hapis­hane ve ben özgürlüğün ne olduğunu biliyorum” demedikçe, içinde özgür olma arzusu bile doğmayacaktır. Bu zincirdir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bir üstat hapishanenin dışında olan, uyanmış olandır. Uyan­man için araçlar, fırsatlar yaratabilir. Uykunda rahatsızlık yaratabilir.</span></p>
				<p class="Style9 para-style-override-16"><span class="char-style-override-4" xml:lang="tr-TR">Burada yaptığın bütün bu meditasyonlar uykunu bozma -seni sarsma, şok emicilerini geçip sana ulaşsın diye seni çok derinden şoke etme- çabalarından başka bir şey değildir. Bağırmak; bir üstat bağırmaya devam eder. İsa şöyle dedi: Damlara çıkıp avazınız çıktığı kadar bağırın.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bir üstat avazı çıktığı kadar bağıran kişidir. Senin etrafında bir sürü şok emici var: Dışardan gelen her şeyi emen tampon­lara sahipsin. Kulakların kapalıysa alarm işe yaramayacaktır; kulak tıkacı kullanıyorsan alarm sana ulaşmayacaktır. İnsan­lar sırf güvende olmak için etraflarında pek çok şok emici, pek çok tampon yarattılar. Aksi takdirde hayat ıstıraplı, çok ıstıraplı olacaktı. Her an sana ulaşmasına izin veremediğin o kadar çok şok meydana geliyor ki. Kötüyü engellemek için tamponu yarattın ama bu tampon iyiyi de engelliyor. Düşmanı engellemek için kapıyı kapattın, kilitledin ve sürgüledin. Fakat şimdi bu durum dostu da engelliyor.</span></p>
				<p class="Style9 para-style-override-17"><span class="char-style-override-4" xml:lang="tr-TR">Öteki dünyadan bir ışın varlığına girmedikçe, aşkın bir şeyi tatmadıkça, özgür olma arzusu bile orada olmayacak. Bir üstat sana özgürlük vermez, özgürleşme için tutkulu bir arzu yaratır. Daha önce hiç bilmediğin, daha önce hiç hissetmedi­ğin, bilinmeyen bir tutkuyla yanmanı sağlar.</span></p>
				<p class="Style9 para-style-override-17"><span class="char-style-override-4" xml:lang="tr-TR">Buda’nın hiç var olmadığı, İsa’nın hiç yürümediği, Kabir’in hiç şarkı söylemediği bir dünya düşün. İnsanlık tarihinden birkaç yüz ismi çıkardığında tamamen farklı bir durumda olacaktın. Kurtulmayı düşünmeyecektin bile; özgürlüğü, mokşa’yı, nirvanayı düşünüyor olmayacaktın. Sen duy ya da duyma, sana rağmen bağırmaya devam eden bu birkaç insan sayesinde. Özgürlük kelimesinin bir anlama sahip olmasının, </span><span class="char-style-override-4" xml:lang="tr-TR">kurtuluş kelimesinin seni etkilemesinin nedeni bu insanlar.</span></p>
				<p class="Style9 para-style-override-17"><span class="char-style-override-4" xml:lang="tr-TR">Bir insanın tamamen kurtulmayı istemesi iyidir; kişi bütün inançların ötesine geçmek zorundadır ve kişi bütün ilişkilerin ötesine geçmek zorundadır. Fakat bir üstatla bir mürit arasın­daki ilişki bir ilişki değildir ve bir inanç değildir. Gelenek ölü bir üstadı takip etmeyi sürdürdüğün zaman var olur.</span></p>
				<p class="Style9 para-style-override-17"><span class="char-style-override-4" xml:lang="tr-TR">Örneğin; Hıristiyan isen gelenekçisindir. Fakat hayattayken İsa’yla birlikte hareket eden insanlar gelenekçi değildi. Yahudi­ler gelenekçiydi, Musa ve İbrahim’i izliyorlardı; gelenekçiydi­ler. Fakat İsa’yla birlikte hareket eden ve hayatlarını tehlikeye atanlar, gelenekçi değildi. Şimdi Hıristiyanlar gelenekçi. Benim sannyasinlerim gelenekçi değildir; ben öldüğümde gelenekçi olacaklar.</span></p>
				<p class="Style9 para-style-override-17"><span class="char-style-override-4" xml:lang="tr-TR">Gelenek ölü bir üstatla yaşayan bir mürit arasında var olur. Yaşayan bir üstat ve yaşayan bir mürit; gelenek nasıl var olabilir? Gelenek yoktur, ilişki doğrudandır. Bir inanç değildir, güvendir.</span></p>
				<p class="SORU" xml:lang="tr-TR">İkinci soru: </p>
				<p class="Style7 para-style-override-39"><span class="char-style-override-4" xml:lang="tr-TR">Osho,</span></p>
				<p class="Style9 para-style-override-11"><span class="char-style-override-4" xml:lang="tr-TR">Uzun zamandır tam anlamıyla aydınlanmış, mükemmel bir üstat arayışı içindeyim ve sonunda seni buldum. Osho, beni mütevazı müridin olarak kabul eder misin?</span></p>
				<p class="BOSLUK" xml:lang="en-GB"/>
				<p class="Style9 para-style-override-14"><span class="char-style-override-4" xml:lang="tr-TR">Hayır. Çünkü mütevazı değilsin ve bir mürit değilsin. Sen tehlikelisin. “Tam anlamıyla aydınlanmış” derken neyi kastediyorsun? Hiç kısmen aydınlanmış birini duydun mu? “Mükemmel bir üstat” demekle neyi kastediyorsun? Hiç kusurlu bir üstatla karşılaştın mı?</span></p>
				<p class="Style9 para-style-override-11"><span class="char-style-override-4" xml:lang="tr-TR">Bunlar senin egonla ilgili. Kendini mütevazı bir mürit ola­rak görüyorsun ama mütevazı değilsin. Aslında bu nedenle mütevazı bir mürit olduğunu söylemek zorundasın. Mütevazı bir insan, mütevazı olduğunu asla bilmez. Fikir, arzu, senin egondan çıkıyor; senin gibi büyük bir insan, nasıl sıradan bir üstadın müridi olabilir? Senin gibi bir insan, sıradan bir üstadın müridi mi? Tam anlamıyla aydınlanmış, mükemmel üstadı bulmak zorundasın. Seni kabul edemem.</span></p>
				<p class="Style9 para-style-override-21"><span class="char-style-override-4" xml:lang="tr-TR">Bu hikâye üzerinde meditasyon yap:</span></p>
				<p class="Style9 para-style-override-11"/>
				<p class="Style9 para-style-override-14"><span class="char-style-override-4" xml:lang="tr-TR">Genç bir adam kusursuz üstadı bulmak istiyordu. Hindistan’a gitti ve ünlü yogi’yi ziyaret etti. Fakat genç adam bir konuşma başlatmaya çalıştığında, yogi konuşmuyordu. Böylece seyahate devam etti.</span></p>
				<p class="Style9 para-style-override-11"><span class="char-style-override-4" xml:lang="tr-TR">Onun kafasındaki mükemmel üstat bu değildi. Üstat, öğre­ten kişidir. Şimdi bu adam sadece orada oturuyordu; sessiz, aptal birisi gibi. Belki sessiz olabilir ama mesaj yok. Mesih değil; insan bir mesaj vermeden nasıl mesih olabilir?</span></p>
				<p class="Style9 para-style-override-11"><span class="char-style-override-4" xml:lang="tr-TR">Bunun üzerine Japonya’ya gitti ve manastıra girdi ama saygıdeğer üstat ona fazlaca huysuz ve insafsız göründü. Üstat insanları dövüyor, onları pencerelerden atıyor, uyurlarken bile üzerlerine atlıyordu. Şimdi, bu onun hoşuna giden bir şey değildi.</span></p>
				<p class="Style9 para-style-override-16"><span class="char-style-override-4" xml:lang="tr-TR">İran’a vardığında, son derece ciddi sorularına anlamsız cevaplar veren bir Sufi’yle karşılaştı. O doğuyu soruyordu, Sufi batıdan bahsediyordu. O yeri soruyordu, Sufi gökyüzünü anlatıyordu. Şimdi bu anlamsızdı, bu adam deliydi.</span></p>
				<p class="Style9 para-style-override-16"><span class="char-style-override-4" xml:lang="tr-TR">Sonunda genç adam Tibet’in yüksek dağlarına tırmandı ve rüzgâra açık bir yarın üzerine oturtulmuş eski bir lama manas­tırında, bölgede ünlü bir üstat olan baş lamayla bir görüşme yapmasına izin verildi. İpekler, altın ve başka mücevherlerle kuşatılmış olduğu için genç adama göre lama yeterince ciddi değildi. Buna rağmen lamanın sözleri bilgece göründü ve genç adam mükemmel üstadı bulmaya en yakın durumun bu oldu­ğuna inandı. Böylece lamanın müridi olmak için izin istedi. Lama “Hayır” dedi. Genç adam nedenini sorduğunda lama “Çünkü sadece mükemmel müridi kabul edeceğim” dedi.</span></p>
				<p class="Style9 para-style-override-16"/>
				<p class="Style9 para-style-override-53"><span class="char-style-override-4" xml:lang="tr-TR">Bu yüzden hayır diyorum; sadece kusursuz müridleri kabul ediyorum. Burada birçok kusursuz, tamamen aydınlanmış insanı göremiyor musun? Şayet sen mükemmelliğe inanıyor­san, ben de inanıyorum. Bende pek çok hata bulman gerek­tiğini biliyorum. Impala marka arabayı görmüyor musun? Bir Impala’yla gezen kusursuz bir üstat; bunu hiç duydun mu? Fakat gelebileceğin en yakın durum bu olabilir. Hayır, nevrotik insanları kabul etmiyorum. Her tür mükemmellik nevroz yaratır. Mükemmeliyetçi biri ol; sonunda kendini akıl hastanesinde bulacaksın.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bütün bu saçmalıkları bırak, imkânsızı isteme. İnsan ol. Dünyada hiçbir şey kusursuz değildir, Tanrı bile. Çünkü eğer bir şey mükemmelse, ölüdür. Tanrı henüz ölmedi: Nietzsche’nin sözlerine rağmen Tanrı henüz ölmedi. Tanrı asla ölmeyecek, çünkü Tanrı asla kusursuz olmayacak. O sürekli büyüyor; kusur sayesinde büyüme vardır. Mükemmel olduğun zaman geriye intihardan başka ne kalıyor? Mükemmel olduğunda ne yapacaksın?</span></p>
				<p class="Style9 para-style-override-11"><span class="char-style-override-4" xml:lang="tr-TR">Büyüme ancak daima yapılması gereken bir şey kaldığı süre­ce mümkündür. İnsan öğrenmeye devam eder, insan büyümeye devam eder. Evet, sana söyleyeyim; insan aydınlanmadan son­ra bile gelişmeye devam eder. Mükemmellikten mükemmelliğe kişi büyümeye devam eder. Kimse mutlak şekilde kusursuz değildir, çünkü mutlak mükemmellik ölüm demektir. Yaşam kusurludur, bu yüzden yaşamdır; sadece ölüm kusursuzdur.</span></p>
				<p class="Style9 para-style-override-15"><span class="char-style-override-4" xml:lang="tr-TR">Şimdi sen ölü bir insan istiyorsun. Ölü birisi sana ne öğre­tecek? Sana intiharı öğretmeye mecburdur. Ben ölü değilim ve yaşayan insanlar istiyorum. Bütün bu mükemmeliyetçi tutum ve idealleri bırak. Benim yaklaşımım bütün olmaktır; mükem­mel olmak değil bütün olmak. Bütün ol.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bunu bilmek seni şaşırtacak; herhangi bir şeyde bütün ola­bilirsen mükemmel şekilde kusurlu olursun. Kusurluluğunla mutlusun, ona âşıksın, onu bırakma arzusu yok; o zaman çok farklı bir tadı vardır, büyümenin tadı. O zaman daha daha çiçekler açacağını bilirsin. Unutma, baharın ilk çiçeği bütün bahar değil, sadece işarettir. Bir çiçek açtığında, der Kabir, binlercesi açar. Açmaya devam ederler, bunun sonu yoktur.</span></p>
				<p class="Style9 para-style-override-11"><span class="char-style-override-4" xml:lang="tr-TR">Buda belli bir günde, belli bir gece aydınlandı dediğimizde, neyi kastederiz? Baharın ilk çiçeğinin ortaya çıktığını kaste­deriz. Artık milyonlar ve milyonlarca çiçek açacaktır, sonsuza dek. Birincisi açtı, açılma başladı; artık bunun sonu yoktur.</span></p>
				<p class="Style9 para-style-override-11"><span class="char-style-override-4" xml:lang="tr-TR">Aydınlanmış bir insana ilişkin fikrin, o gün her şeyin sona erdiğidir. Benim aydınlanma fikrim, o gün her şeyin başladı­ğıdır! O günden önce hiçbir şey yoktu. O gün, her şey ilk kez yaşamaya başladı. Buda bir yerlerde hâlâ çiçek açıyor, bahar devam ediyor. İlk çiçek sadece yaklaşan baharın göstergesidir.</span></p>
				<p class="SORU" xml:lang="tr-TR">Üçüncü soru:</p>
				<p class="Style7 para-style-override-41"><span class="char-style-override-4" xml:lang="tr-TR"> Osho,</span></p>
				<p class="Style9 para-style-override-11"><span class="char-style-override-4" xml:lang="tr-TR">Bir hafta önce aşrama </span><span class="char-style-override-4" xml:lang="tr-TR">geldiğimde güçlü enerjiyi hissettim ve ortamdan hoşlandım. Hemen ertesi gün meditasyonlar, Sufi dansları ve diğerleriyle yüreğimi açmaya başladığımı hissettim ve gerçek­ten mutluydum. Büyümeye başlamaya, kendimi geliştirmeye hazırdım.</span></p>
				<p class="Style9 para-style-override-11"><span class="char-style-override-4" xml:lang="tr-TR">Şimdi gerçekten üzgün, yalnız, reddedilmiş bir haldeyim. Birden bir tohumdan büyük bir ağaç hali­ne gelmenin tek önemli şey olmadığını fark ettim. Hissettiğimiz bütün sevgiyi, aldığımız bütün enerji­yi paylaşabilmeliyiz. Dünyada yalnız yaşamıyoruz. Sevgi tarafından desteklenen bir toplum, büyük bir aileyiz. Aşramda kaçırdığım kesinlikle bu. Her iki parçamdan da yararlanmak istiyorum -büyüme ve gelişme parçası, insan sevgisi ve paylaşma parçası-; ben bütün bir insanım. Burada bağlantı ve sevgi hissini bulmak bu kadar zor mu? Yoksa çok şey mi bekliyoruz? Gerçekten kafam çok karışık, artık ne yapmam gerektiğini bilmiyorum.</span></p>
				<p class="BOSLUK" xml:lang="en-GB"/>
				<p class="Style9 para-style-override-87"><span class="char-style-override-4" xml:lang="tr-TR">Lütfen bana yardımı dokunacak bir cevap ver.</span></p>
				<p class="BOSLUK" xml:lang="en-GB"/>
				<p class="Style9 para-style-override-14"><span class="char-style-override-4" xml:lang="tr-TR">Birinci şey: Bunu bana gelen hemen herkes yaşar, çünkü sen mutsuzluğa bağımlı hale geldin. Buraya ilk geldiğinde sadece huşu içindeydin. Bir an için burada mevcut enerjinin şoku eski alışkanlık kalıplarını unutmanı sağlar, seni sarsar, bir an için seni farklı bir gerçekliğe uyandırır. Fakat o alışkanlıklar, o eski alışkanlıklar seni o kadar kolay bırakmaz. Yeni biçimlerde geri dönerler.</span></p>
				<p class="Style9 para-style-override-16"><span class="char-style-override-4" xml:lang="tr-TR">Ve</span><span class="char-style-override-4" xml:lang="tr-TR"> bu en kolay biçimlerden biridir. Burada insanların mutlu olduğunu görüyorsun, insanlar dans ediyorlar ve keyifliler; ve sen de mutlu olmak isterdin. Fakat sonra birden dünyayı düşün­meye başlıyorsun. Sokaktaki dilencileri, yoksulluğu, açlığı ve savaşları; zihnine her yönden her tür problem doluşmaya başlı­yor. Zihnin “Dünya bu kadar mutsuzluk içindeyken, sen nasıl mutlu olabilirsin? Paylaşmak zorundasın, gidip hizmet etmek zorundasın. Yalnız değilsin, bir toplum içinde yaşıyorsun, onun parçasısın, topluma hizmet etmek zorundasın” demeye başlar. Bu, zihnin çok ama çok kurnaz bir yöntemidir.</span></p>
				<p class="Style9 para-style-override-11"/>
				<p class="Style9 para-style-override-14"><span class="char-style-override-4" xml:lang="tr-TR">Daha geçen gün bir çizgi film seyrediyordum. Snoopy dans ediyor, gerçekten deliye dönüyor; tam bir mutluluk içinde, samadhi halinde. Lucy ona bakıyor ve “Kes şunu! Kes şunu! Dünya büyük sefalet içinde. İnsanların acı çektiğini görmüyor musun? Dünya böylesine bir cehennemin içindeyken sen nasıl bu kadar mutlu olabilirsin?” diyor. Gözlerinde büyük bir ayıplama var. Bir an için Snoopy bile duruyor. Lucy “Farkında değil misin, seni aptal? Dünyada neler olduğunun farkında değil misin? Böyle deli gibi kendinden geçerek dans etmenin zamanı mı?” diyor.</span></p>
				<p class="Style9 para-style-override-11"><span class="char-style-override-4" xml:lang="tr-TR">Snoopy “Fakat bacaklarım çok ama çok mutlu oluyor ve ben bundan gerçekten zevk alıyorum. Tanrı’ya şükürler olsun ben cahil bir tipim” diyor. </span><span class="char-style-override-4" xml:lang="tr-TR">Ve</span><span class="char-style-override-4" xml:lang="tr-TR"> tekrar dans etmeye başlıyor.</span></p>
				<p class="Style9 para-style-override-11"/>
				<p class="Style9 para-style-override-24"><span class="char-style-override-4" xml:lang="tr-TR">Bu soru Christiane’den. Şimdi, Christiane, içindeki Lucy ortaya çıkıyor. Burada dans eden birçok Snoopy bulacaksın ve zihnin “Ne? İnsanlar şarkı mı söylüyor? Bu Aneeta deli ve bu insanlar deli. Üstelik dünya bu kadar acı içinde. Nasıl bu kadar sevgisiz olabilirsin? Nasıl bu kadar katı olabilirsin? Senin merhametin nerede?” diyecek. Bunlar sadece zihninin seni yeniden mutsuz etmek, seni ıstırap düzeyinde tutmak için kullandığı yöntemlerdir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bunun dünyaya bir faydası olmayacak. Dünyayla neyi paylaşacaksın? Anlat bana Lucy, dünyayla ne paylaşacaksın? Paylaşacak neyin var? Ancak sende olanı paylaşabilirsin; mut-luysan mutluluğu paylaşabilirsin, mutsuzsan dünyayı daha da mutsuz hale getirirsin.</span></p>
				<p class="Style9 para-style-override-11"><span class="char-style-override-4" xml:lang="tr-TR">En azından dans et, bırak bacakların iyi hissetsin. Mutlu bir insan, dünyanın küçük bir kısmı mutlu oldu demektir. Mutlu olarak mutlu bir dünya yaratıyor, dans ederek dans eden bir dünya yaratıyorsun; çünkü dünya sensin. Evet, senin Hıristiyan zihnin, Katolik zihnin, misyoner zihnin, bir sürü problem bulacaktır: “İnsanlar nasıl bu kadar bencil olabilir, sadece hoşça vakit geçirebilir?”</span></p>
				<p class="Style9 para-style-override-11"><span class="char-style-override-4" xml:lang="tr-TR">Bu bencil insanlar dünyada bir titreşim, farklı bir titreşim yaratacaklar; bunu zaten yaratıyorlar. Daha daha çok insan dansıyla kendinden geçecek.</span></p>
				<p class="Style20 para-style-override-11"/>
				<p class="Style20 para-style-override-14"><span class="char-style-override-4" xml:lang="tr-TR">Daha daha çok insan bacaklarının canlandığını, yüreğin­den bir şarkının kopmak istediğini hissedecek. Giderek daha çok insana bu turuncu hastalık bulaşıyor. Bu hastalılğın salgın boyutlarında bulaşması gerekiyor; dünyayı dönüştürmenin tek yolu budur, başka yolu yok.</span></p>
				<p class="Style9 para-style-override-11"><span class="char-style-override-4" xml:lang="tr-TR">İnsanlara hizmet ederek hiçbir şeyi dönüştüremezsin, çünkü sende sevinç yok. Görev duygusuyla hizmet ediyor, kendi mutsuzluğun yüzünden hizmet ediyorsun. Mutsuzluğun yüzünden, varlığından okunuyor. Mutsuz titreşiyorsun; şu anda paylaşabileceğin tek şey budur. Başka neye sahipsin?</span></p>
				<p class="Style9 para-style-override-11"><span class="char-style-override-4" xml:lang="tr-TR">Şöyle diyorsun: “Şimdi gerçekten üzgün, yalnız, reddedilmiş bir haldeyim. Birden bir tohumdan büyük bir ağaç haline gel­menin tek önemli şey olmadığını fark ettim.”</span></p>
				<p class="Style9 para-style-override-11"/>
				<p class="Style9 para-style-override-11"><span class="char-style-override-4" xml:lang="tr-TR">Tek önemli şey budur. O zaman çiçekler kendiliğinden açar­lar; senin onları ağaçtan çekip çıkarman gerekmez. Tek şey, tek önemli şey, büyümek ve büyük bir ağaç olmaktır. Bırak köklerin toprağın derinliklerine ve dalların göğün yukarılarına gitsin; ve sen güneşin, ayın, yıldızların, rüzgârın ve yağmurla­rın tadını çıkar ve bütün dünyayı unut; çiçeklerin açacaktır. O rayiha insanlara ulaşacak. Fakat önemli olan birine ulaşıp ulaşmaması değildir. Tek bir birey bile mutlu olduğunda, dün­yanın bir parçası dönüşmüştür.</span></p>
				<p class="Style9 para-style-override-11"><span class="char-style-override-4" xml:lang="tr-TR">Walt Whitman’ın şu sözlerinin üzerinde meditasyon yap: “Neysem öyle varım. Bu kadarı yeter. Dünyada başka kimse fark etmese de ben memnunum. Herkes farkında olsa da, ben memnunum.”</span></p>
				<p class="Style9 para-style-override-11"><span class="char-style-override-4" xml:lang="tr-TR">Fark etmez. Tohum açılmaya başladığında kokusunu kimsenin duyup duymamasının önemi yoktur. Koku salınır: İnsanlara ulaşacaktır. Onu almaya hazır insanlara ulaşacaktır. Herkese ulaşmaz, çünkü gözleri kapalı yaşayan insanlar vardır, burnu tıkalı yaşayan insanlar vardır, onlara ulaşmayacaktır. Fakat bundan sadece onlar sorumludur.</span></p>
				<p class="Style9 para-style-override-17"><span class="char-style-override-4" xml:lang="tr-TR">Ben burada mutlu bir ortam yaratıyorum. Bu ortamın ener­jisi ilgilenen herkes için titreşecektir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Fakat bu zihin, buraya yeni gelen herkese uğrar. Bu zihin bir hiledir. Zihin son derece aldatıcı, son derece diplomatiktir. Mutsuz olmak için derhal bir neden bulamıyorsan, dünyada mutsuz olmak için daima milyonlarca neden bulabilirsin. Sen sadece mutsuz olmak için mazeret arıyorsun. Aklından çıkarma, öğrenmesi en zor hesap mutluluklarını sayabilmeni sağlayan hesaptır.</span></p>
				<p class="Style9 para-style-override-11"><span class="char-style-override-4" xml:lang="tr-TR">İnsanlar mutsuzluklarını sayar durur; sadece kendilerinin-kini değil, başkalarının mutsuzluklarını da saymaya devam ederler. O zaman hiç şüphesiz yüklenirler. Dünya daima acı içinde olmuştur; Buda bunu dert etseydi, asla aydınlanamazdı. O zaman savaş olmadığını mı sanıyorsun? İnsanların yoksul olmadığını mı sanıyorsun? Üzgün, karamsar olmadığını mı sanıyorsun? Bunların hepsi vardı, bugün olduğundan daha fazla.</span></p>
				<p class="Style9 para-style-override-11"><span class="char-style-override-4" xml:lang="tr-TR">Fakat tercih senin. Mutsuz olmayı seçiyorsan büyük fırsat­lar var; her fırsata rastlayabilirsin. Mutlu olmak istiyorsan dünyada mevcut çok az fırsat vardır, çünkü çok az insan mutluluğun gerçekleşmesine izin verecek kadar yüreklidir; mutluluğu yok ederler.</span></p>
				<p class="Style9 para-style-override-11"><span class="char-style-override-4" xml:lang="tr-TR">Ben öz-doygunluğu öğretiyorum. Unutma, öz-doygunluk bencillik değildir. Öz-doygun bir insan başkalarını düşünen tek insandır, çünkü varlığında muhteşem olan ne varsa onu yaratır. O yaratım içinde, paylaşma meydana gelmeye başlar. Bunu paylaşmak için gidip çaba göstermen gerekmez; eğer oradaysa taşmaya başlar. Dans kontrol altına alınamaz, sevinç kontrol altına alınamaz. Bunlar taşar, başka insanlara ulaşma­ya başlar, bulaşıcıdır.</span></p>
				<p class="Style9 para-style-override-11"><span class="char-style-override-4" xml:lang="tr-TR">Sorunun tamamını tekrar dinle: “Bir hafta önce aşrama geldiğimde güçlü enerjiyi hissettim ve ortamdan hoşlandım. Hemen ertesi gün meditasyonlar, Sufi dansları ve diğerleriyle yüreğimi açmaya başladığımı hissettim ve gerçekten mutluy­dum. Büyümeye başlamaya, kendimi geliştirmeye hazırdım. Şimdi gerçekten üzgün, yalnız, reddedilmiş bir haldeyim. Bir­den bir tohumdan büyük bir ağaç haline gelmenin tek önemli şey olmadığını fark ettim.”</span></p>
				<p class="Style9 para-style-override-11"><span class="char-style-override-4" xml:lang="tr-TR">Bu tek önemli şeydir. Diğerlerinin hepsi arkadan gelir. İsa şöyle der: Tanrı’nın krallığını arayın, geri kalan her şey size verilecektir.</span></p>
				<p class="Style9 para-style-override-21"><span class="char-style-override-4" xml:lang="tr-TR">“Hissettiğimiz bütün sevgiyi paylaşabilmeliyiz...”</span></p>
				<p class="Style9 para-style-override-21"><span class="char-style-override-4" xml:lang="tr-TR">İyi de keyifli değilsen, sevgi dolu da olamazsın. Sevgi bir keyif işidir. İnsanlar sevgi dolu olduklarını düşünmeye devam ediyorlar. Sen sevgiyi bilmiyorsun, onun tek bir damlasını bile tatmadın. Sevgi ancak sen keyif içinde olduğunda meydana gelir; sevgi keyfin bir gölgesidir, doğrudan meydana gelmez. Ancak mutlu bir insan sevgi dolu bir insandır. Mutsuz bir insan sevdiğini söyler durur ama başka bir şey kendini sevgi adı altında gösteriyordur. Sevgiye ihtiyacı vardır, bu doğru; bir dilencidir. Sevgiye ihtiyacı olduğu için en azından veriyormuş gibi göstermeye çalışır, çünkü sen en azından veriyormuş gibi yapmadıkça kimse sana sevgi vermeyecektir.</span></p>
				<p class="Style9 para-style-override-17"><span class="char-style-override-4" xml:lang="tr-TR">İzle. “Seni seviyorum” derken ne söylemek istiyorsun? Gerçekten seviyor musun? Yoksa sadece “Bu insan çok güzel, beni severse harika olacak?” diye mi hissediyorsun? Şimdi bir ağ atmak, bir tuzak kurmak zorundasın: “Seni seviyorum” diyorsun. Sadece bir dilencisin; onun sevgisini almayı bekliyor­sun; pazarlık yapıyorsun. Diğeri de aynı şeyi yapıyor, unutma; diğeri de “Sana deli gibi âşığım. Sevgimi seninle paylaşmak istiyorum” diyor. Diğeri de muhtaç ve açgözlü. İki açgözlü insan sadece veriyormuş gibi yapıyor; aslında almak istiyorlar.</span></p>
				<p class="Style9 para-style-override-17"><span class="char-style-override-4" xml:lang="tr-TR">Bu yüzden bütün âşıklar aldatılmış ve hayal kırıklığına uğramış hisseder. Er ya da geç yüzler yıpranır ve gerçek ortaya çıkar. Sen sevgi talep ediyorsun; o talep ediyor ve sen talep ediyorsun; anlaşmazlık var ve kavga var. Sevgililer arasında­ki kavga talepkâr iki kalbin, açgözlü iki insanın arasındaki kavgadır. Bu eğer sadece bir paylaşımsa, neden kavga olsun? Paylaşmak kıskançlık bilmez, ancak açgözlülük kıskançlık bilir. O zaman korkuyor ve sürekli kadını izliyorsun, sevgisini başkasına verip vermediğini; çünkü başka birisine biraz sevgi veriyorsa, o kadar sevgi senin tarafından eksiliyor.</span></p>
				<p class="Style9 para-style-override-17"><span class="char-style-override-4" xml:lang="tr-TR">Açgözlüsün: “Şu adamla gülüyor muydu? Benimle asla böy­le gülmüyor. Neler oluyor?” Şüpheler ortaya çıkıyor. “Neden </span><span class="char-style-override-4" xml:lang="tr-TR">başkasıyla gülsün? Çünkü ancak belli bir miktar kahkaha vardır. O, şurdaki adamla güldü: Şimdi benimle gülmeyecek.” Kıtlık içinde ekonomi yapıyorsun. O adamı öptü, şimdi seni nasıl öpebilir? Öpücük bitti! Şimdi sen zarardasın, aldatıldın.</span></p>
				<p class="Style9 para-style-override-11"><span class="char-style-override-4" xml:lang="tr-TR">Bu sadece kendine sevgi süsü veren açgözlülüktür. Paylaşım değildir, elde etme çabasıdır: “Daha fazlası nasıl elde edilir?” Haliyle açgözlü zihin daha az vermeye ve daha çok almaya çalışır; kazanç budur. Her iki kişi de bundan kâr elde etmeye çalışır: daha az ver, daha çok kazan. İhtiyaç duyduğunda, gülümse. Biliyor musun? Karın ne zaman gülümsese, korkarsın. Buna dikkat etmedin mi? Ne zaman eve gelsen ve onu kapıda öylece durmuş gülümserken bulsan, kalbin sıkışır. Bir şey iste­yecektir. Belki çarşıda bir elmas, bir kolye, bir sari ya da bir şey görmüştür; onu isteyecektir. Yoksa asla gülümsemez. O kadar cimridir ki dudaklarını sımsıkı kapatır; sen gülümsesen bile senin gülümsemeni görmemiş gibi yapar, asla karşılık vermez.</span></p>
				<p class="Style9 para-style-override-15"><span class="char-style-override-4" xml:lang="tr-TR">Koca dondurmayla veya çiçeklerle geldiğinde... Unuttun... yıllardır dondurma ya da çiçekle gelmedi. Şüphelendin: Yanlış bir şey yapmış olmalı, bir kadınla olmuştur. Bu sadece bir şeyin yerini doldurma çabasıdır; koca suçlu hissediyor. Kadın bir yerlerde bir ipucu bulmak için onun ceplerini, günlüğünü ve telefon numaralarını karıştırmaya başlar. Yoksa asla don­durma getirmezdi.</span></p>
				<p class="Style9 para-style-override-11"><span class="char-style-override-4" xml:lang="tr-TR">Hep almaya çalışıyorsun ve diğeri de vermemeye çalışıyor. Buna paylaşım mı diyorsun? Paylaşacak neyin var, Lucy? Paylaşacak hiçbir şeye sahip değilsin.</span></p>
				<p class="Style9 para-style-override-11"><span class="char-style-override-4" xml:lang="tr-TR">Önce biraz keyif yarat, biraz dans, birkaç şarkı. Sonra paylaşım kendiliğinden meydana gelir. Paylaşmak için bir şey yapmana gerek yok; çok fazlasına sahip olduğunda paylaşmak zorundasın. Tıpkı yağmur bulutu gibi, yağmak zorundadır. Tıpkı bir çiçek gibi; kokusunu yaymak zorundadır. Ya da tıpkı bir lamba gibi, ışığını saçmak zorundadır.</span></p>
				<p class="Style9 para-style-override-11"><span class="char-style-override-4" xml:lang="tr-TR">Şöyle diyorsun: “Hissettiğimiz bütün sevgiyi, aldığımız bütün enerjiyi paylaşabilmeliyiz.”</span></p>
				<p class="Style9 para-style-override-15"><span class="char-style-override-4" xml:lang="tr-TR">Sende hiç sevgi yok. Sevgi dolu bir insanla çok ender kar­şılaşılır. Sevilesi insanlar bulabilirsin ama sevgi dolu insanlar çok enderdir.</span></p>
				<p class="Style9 para-style-override-21"><span class="char-style-override-4" xml:lang="tr-TR">“Dünyada yalnız yaşamıyoruz.”</span></p>
				<p class="Style9 para-style-override-11"><span class="char-style-override-4" xml:lang="tr-TR">Bu doğru, dünyada yalnız yaşamıyorsun, senin gibi pek çok mutsuz insan var. Sen dertliler toplumuna aitsin, bir cehennem­de yaşıyorsun. Nasıl yalnız olacağını öğrenmek zorundasın, yoksa bu cehennemden asla çıkamayacaksın. Nasıl tek başına olacağını öğrenmek zorunda kalacaksın. Sannyas budur.</span></p>
				<p class="Style9 para-style-override-11"><span class="char-style-override-4" xml:lang="tr-TR">Tek başına mutlu olabilen bir insan her tür bağımlılığın ötesine geçmiştir. Dünyaya girebilen ve sevgisini insanlara verebilen insan odur, çünkü artık onlardan hiçbir şey almaya ihtiyacı yoktur; sadece koşulsuz vermeye devam edebilir. Artık kalabalığa ait değildir. Kalabalığa girebilir, çünkü kalabalık onu kendi merkezinden uzaklaştıramaz. Kalabalığın içinde yaşayabilir ama kalabalığın bir parçası olmayacaktır; kalabalı­ğın içinde yaşayabilir ama kalabalık onun içinde olmayacaktır.</span></p>
				<p class="Style9 para-style-override-11"><span class="char-style-override-4" xml:lang="tr-TR">Meditasyon bundan ibarettir; tek başına olabilmek. Unut­ma, tek başınalık yalnızlık değildir. Yalnızlık, tek başına yaşayamayan insanın halidir; yalnızlık kalabalığa, başkasına bağımlısın demektir. Tek başınalık kendi kendine mutlusun, kimseye bağımlı değilsin demektir. Bağımlı olmadığın anda bir imparatorsun, bir tanrısın, bir tanrıçasın. Şimdi paylaşacak bir şeye sahipsin; dünyaya atılabilirsin.</span></p>
				<p class="Style9 para-style-override-21"><span class="char-style-override-4" xml:lang="tr-TR">“Her iki parçamdan da yararlanmak istiyorum.”</span></p>
				<p class="Style9 para-style-override-21"><span class="char-style-override-4" xml:lang="tr-TR">Hiçbirine sahip değilsin. Ne buna ne de öbürüne.</span></p>
				<p class="Style9 para-style-override-16"><span class="char-style-override-4" xml:lang="tr-TR">“.büyüme</span><span class="char-style-override-4" xml:lang="tr-TR"> ve gelişme parçası, insan sevgisi ve paylaşma </span><span class="char-style-override-4" xml:lang="tr-TR">parçası.”</span></p>
				<p class="Style9 para-style-override-11"/>
				<p class="Style9 para-style-override-11"><span class="char-style-override-4" xml:lang="tr-TR">Her ikisi birliktedir, tek bir olgunun görünümleridir ve sen henüz hiçbirine sahip değilsin. Yolculuğa nereden başlamak lazım? Önce keyifli olmak zorundasın, sonra sevgi gelecektir. Önce büyümek ve olgunlaşmak zorundasın; bu erişkinliğin tanımıdır. Bir bebek doğar; sadece alır. Bir çocuk yalnızca bir ağız, bir midedir, başka bir şey değil. Herkesten her şeyi almayı sürdürür. Bu yüzden ona oyuncak verirsin ve oyuncak ağıza götürülür. Bebek sadece bir ağızdır, başka bir şey değil: bir açlık. Her şeyi yutmak ister; anneyi yutmak ister, bütün dünyayı yutmak ister. Hiçbir şey veremez; çok ama çok cim­ridir, biriktirir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Doğal olarak bunu kabul ederiz, çünkü o kadar çaresizdir ki küçük bir bebeğin ne vermesini bekleyebilirsin? “Merhaba” ya da “selam” bile diyemez, karşılık veremez. Bunu doğal kabul edersin; o kadar küçüktür ki ona verirsin. Anne verir, baba verir, aile verir. Bütün dünya bebeğe karşı son derece verici bir tavır içindedir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Fakat bebek aynı zamanda bir hile öğreniyor. Vermeden alabileceğini öğreniyor, vermeye gerek olmadığını. insanların hayatları boyunca gelişmemiş kalmalarına neden olan bir alışkanlık, bir karakter yaratıyor. Yetmiş yaşında ama hâlâ herkesin sana sevgi vermesini istiyor olabilirsin. Sen yetmi­şinde, çocukların kırk-ellisinde olabilir ve onların çocukları da orada olabilir ama sen hâlâ herkesin sana sevgi vermesini arzulamaya devam edersin. Olgun değilsin; çocukluktan hiç çıkmadın.</span></p>
				<p class="Style9 para-style-override-16"><span class="char-style-override-4" xml:lang="tr-TR">Olgun bir insan, varlığının bütün kalıbını değiştirmiş olan­dır. Artık vermeye hazırdır. Dünyadan yeterince almıştır, şimdi vermeye hazırdır. Büyüme, vermeye başladığın anlamına gelir; büyüme çocukça kalıplarını bırakmaya başlıyorsun demektir. Olması gereken temel değişim de budur.</span></p>
				<p class="Style9 para-style-override-17"/>
				<p class="Style9 para-style-override-17"><span class="char-style-override-4" xml:lang="tr-TR">Olgun bir insan bulmak çok zordur; insanlar hep istiyor ve istiyorlar, hepsi ağızdan ibaret. Kimse vermeye hazır değil. Bu yüzden dünyada bu kadar mutsuzluk var. Herkes birbirine yalvaran dilenciler gibi. Hiç kimse vermeye hazır değil, hiç kimsenin verecek hiçbir şeyi yok.</span></p>
				<p class="Style9 para-style-override-20"><span class="char-style-override-4" xml:lang="tr-TR">Lütfen önce büyümeye başla, biraz daha olgunlaşmaya baş­la. Ve belli bir olgunluğa eriştikten sonra, vermeye gücünün yettiğini göreceksin. Fakat o zaman vermek bir görev değildir: Birini bir şeye zorlamıyorsun. Aslında, vermeyi engelleyemez­sin. Onu tutamazsın, çok fazladır, gitmek zorundadır. Kendini boşaltmak zorundasın, yoksa ağır bir yüke dönüşür.</span></p>
				<p class="Style9 para-style-override-11"><span class="char-style-override-4" xml:lang="tr-TR">Şöyle diyorsun: “Her iki parçamdan da yararlanmak istiyorum: büyüme ve gelişme parçası, insan sevgisi ve paylaşma parçası.”</span></p>
				<p class="Style9 para-style-override-21"><span class="char-style-override-4" xml:lang="tr-TR">Büyümekle başla; paylaşma arkasından gelecektir.</span></p>
				<p class="Style9 para-style-override-21"><span class="char-style-override-4" xml:lang="tr-TR">“Ben bütün bir insanım.”</span></p>
				<p class="Style9 para-style-override-17"><span class="char-style-override-4" xml:lang="tr-TR">Henüz değil. Bunu arıyorsun. Parçalar halindesin; birçok insansın, tek değilsin. Bütün değilsin. Bütün olduğun gün, tan­rısal da olursun. Ben burada bunu öğretiyorum: nasıl bütün olunacağını, nasıl tanrısal olunacağını. Sana asla bütün olma­mak öğretildi. Sözde dinlerin hepsi sana asla bütün olmamayı öğretmeye devam ediyor: bedeni reddetmeyi. O zaman nasıl bütün olabilirsin? Bunu reddet, şunu reddet, bundan vazgeç, şundan vazgeç. O zaman nasıl bütün olabilirsin? Bütünlük ancak tam bir kabullenmeyle mümkündür.</span></p>
				<p class="Style9 para-style-override-17"><span class="char-style-override-4" xml:lang="tr-TR">Ben yaşamı bütünlüğü içinde olduğu gibi kabul ederim. Seksten süper bilince, bedenden ruha, en düşükten en yükseğe, her şey özümsenmelidir. Hiçbir şey reddedilmemelidir, hiçbir şekilde hiçbir şey. O zaman bütün olacaksın. Bir Hıristiyan bütün olamaz, bir Hindu bütün olamaz, bir Jaina bütün olamaz. isa bütündür ama Hıristiyan değildir. Buda bütündür ama Budist değildir.</span></p>
				<p class="Style9 para-style-override-11"/>
				<p class="Style9 para-style-override-11"><span class="char-style-override-4" xml:lang="tr-TR">İnsanlar çatışmayı sever. Ya başkalarıyla kavga etmeleri gerekir ya da kendileriyle kavga etmeye başlarlar; ya başkaları için mutsuzluk yaratmak zorundadırlar ya da kendileri için mutsuzluk yaratırlar. İnsanlar işkencecidir; ya katil olurlar ya da intiharcı. Her ikisinden de sakın. Yaşama sevdalı ol. Hiçbir şey yanlış değildir; yanlış meydana gelemez, yanlış var olamaz, çünkü var olan yalnız Tanrı’dır. Tanrı’dan dolayı her şey iyidir.</span></p>
				<p class="Style9 para-style-override-21"><span class="char-style-override-4" xml:lang="tr-TR">Emrine amade olan bu ortama katılırsan bütün olabilirsin.</span></p>
				<p class="Style9 para-style-override-15"><span class="char-style-override-4" xml:lang="tr-TR">Bu soruyla ilgili bir şey daha: Tekrar tekrar “Büyümeye başlamaya, kendimi geliştirmeye hazırdım” dedin. Bu ikisi ayrı şeyler. Geliştiren asla büyüyen değildir. Bunlar yalnız ayrı değil, aynı zamanda taban tabana zıttır: Büyüyen asla gelişti­ren değildir. Bunu anlamak zorundasın.</span></p>
				<p class="Style9 para-style-override-11"><span class="char-style-override-4" xml:lang="tr-TR">Kendini geliştirmeye çalışan insanın idealleri vardır. Belli ideallere, sabit ideallere sahiptir: Şunun gibi olmak zorundadır. Örneğin, idealin İsa olabilir. O zaman İsa olmak zorundasın. Bu geliştirmedir; o zaman İsa’yla örtüşmeyen pek çok şeyden vazgeçmek zorunda kalacaksın. Bir Buda olmaya çalışıyor-sundur. O zaman varlığının pek çok parçasını inkâr etmek ve kesmek zorunda kalacaksın; Buda’ya uymayacaklar.</span></p>
				<p class="Style9 para-style-override-11"><span class="char-style-override-4" xml:lang="tr-TR">Sen kimseye uyamazsın, ancak kendin olabilirsin. Bir ideale gereksinme duyulur ve bütün idealler zehirleyicidir. Kendini nasıl geliştireceksin? Örneklere ihtiyacın olacak. Bir plana, bir haritaya, bir imgeye ihtiyacın olacak: Bu şekilde olman gerekecek. Buda, Krişna, İsa; bir imge seçmek ve daha sonra bu imgeyi taklit etmek zorunda kalacaksın. O zaman taklit bir şey olacak, asla bir İsa olmayacaksın.</span></p>
				<p class="Style9 para-style-override-11"><span class="char-style-override-4" xml:lang="tr-TR">Hiç İsa’dan başka İsa olan birini duydun mu? İki bin yıldan beri kaç kişi kendini geliştirmeye çalıştı! Milyonlarcası boşu­na sürekli acı çekti. Mutsuzlukları anlamsızdı, manastırları hapishaneden başka bir şey değildi ama sıkı çalıştılar ve hepsi boşa gitti. Tekrar tek bir İsa bile meydana gelmedi: İşin doğası gereği bu olamaz. Tanrı tekrarları sevmez. O daima özgün­dür. Her zaman yeni bir varlık yaratır. Sen yeni bir varlıksın! Kendini geliştirmeye çalışma, çünkü gelişme fikri doğal ve gerekli bir şekilde bir imgeyi, bir örneği, bir kalıbı izliyorsun anlamına gelecektir.</span></p>
				<p class="Style9 para-style-override-17"><span class="char-style-override-4" xml:lang="tr-TR">Büyüme tamamen farklıdır. Bir ağaç büyür, bir Hıristiyan kendini geliştirir. Bir ağaç büyür; neye, nereye olduğunu bilmez. Gelecek konusunda hiçbir fikri yoktur, sadece büyür. Büyümeyi bir keyif olarak gördüğü için büyümeye devam eder. Yeni yapraklar, yeni yeşillikler, yeni tomurcuklar ve yeni çiçekler çıkarmaya devam eder. Programsız bir şekilde sadece büyür.</span></p>
				<p class="Style9 para-style-override-17"><span class="char-style-override-4" xml:lang="tr-TR">Bir programı izlemeye çalışıyorsan asla büyümeyecek, ancak taklitçi olacaksın. Yapmacık olacak, sahte olacaksın; yapay, sentetik olacaksın. Büyümenin gelişim olması asla gerekli değildir; bir gelişme olmamalıdır. Büyüme kendiliğinden ve doğaldır: Sadece kendin ol ve işini yap; o anda gereken işi yap. Burada ve şimdiye karşılık verdiğinde büyüyor olacaksın. Ağaçlar büyüyor, kuşlar büyüyor; sen neden büyümeyesin?</span></p>
				<p class="Style9 para-style-override-17"><span class="char-style-override-4" xml:lang="tr-TR">Kabir şöyle der: O kuşları ve arıları gözetir; neden yetim olduğunu düşünüyorsun? Evrenin seni korumadığı, evrenin sana analık yapmadığı gibi yanlış bir fikri sana kim verdi? Sen Tanrı’nın rahmindesin, O seni gözetir. Bu güvendir.Ağaçlar güvenir ve büyürler.</span></p>
				<p class="Style9 para-style-override-17"><span class="char-style-override-4" xml:lang="tr-TR">İnsan şüphecidir. Büyümeyi kendi üzerine alır. “Bu olma­lıyım” der. Bu “-malı” bırakılmalıdır. Kendini geliştirmek istiyorsan bunu aklında tut: Asla mutlu olmayacak ve asla büyümeyeceksin. Olsa olsa çok ama çok yapay bir şey olabi­lirsin.</span></p>
				<p class="Style9 para-style-override-21"/>
				<p class="Style9 para-style-override-21"><span class="char-style-override-4" xml:lang="tr-TR">Bir hikâye dinledim:</span></p>
				<p class="Style9 para-style-override-11"/>
				<p class="Style9 para-style-override-24"><span class="char-style-override-4" xml:lang="tr-TR">Parası yüzünden yaşlı bir kızla evlenen bir adam gelini bala-yına götürür. Rocky Dağları’na giden lüks bir trende iki yatak alırlar ve elbetteki kadın alttaki yatağa yerleşir.</span></p>
				<p class="Style9 para-style-override-11"><span class="char-style-override-4" xml:lang="tr-TR">Özel kompartımanlarında her şey rahattır. Gelin banyoya gider ve iki bardağı suyla doldurur. Üst ranzadan izleyen damat onun takma dişlerini çıkarıp bardaklardan birine koyduğunu ve sonra cam gözünü çıkarıp diğer bardağa koyduğunu görür. Bayılmak üzeredir.</span></p>
				<p class="Style9 para-style-override-16"><span class="char-style-override-4" xml:lang="tr-TR">Gelin daha sonra peruğunu çıkarınca tamamen kel kafası ortaya çıkar. Adam geline dehşet içinde bakar. Kadın ışıkları kapattıktan sonra yatağına girer ve cilveli bir sesle “Pekâlâ Joe, aşağıya gelmek istersen, senin için güzel bir şeyim var” der.</span></p>
				<p class="Style9 para-style-override-21"><span class="char-style-override-4" xml:lang="tr-TR">“Uzat onu” diye cevap verir adam.</span></p>
				<p class="Style9 para-style-override-11"/>
				<p class="Style9 para-style-override-14"><span class="char-style-override-4" xml:lang="tr-TR">Kendini geliştirirsen, olacak olan budur. Her şey sahte, tamamen sahte olacaktır. Büyüme gelecek bilmez, hiçbir kalıbı izlemez, sadece kendiliğinden meydana gelir. Gelişme bir zihin yolculuğudur, büyüme bütün varlığa aittir. Büyüme tanrısaldır, gelişme çirkindir.</span></p>
				<p class="Style9 para-style-override-21"/>
				<p class="Style9 para-style-override-23"><span class="char-style-override-4" xml:lang="tr-TR">Bugünlük bu kadar yeter.</span></p>
				<p class="Style4-1 para-style-override-13"/>
			</div>
		</div>
	</body>
</html>