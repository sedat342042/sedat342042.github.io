<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>Karadeniz_den-Mektuplar</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<div class="chapter">
				<p class="normal"><span class="idebold">NOTLAR</span></p>
				<p class="normal"><span class="ideitalik">1. Kitap</span></p>
				<p class="normal"><span class="ideitalik">1</span></p>
				<p class="normal">Yapıtına bir giriş niteliği taşıyan bu mektup, Ovidius’un mektuplarının yayımlanmasına yardımcı olan dostu Brutus’a yazılmıştır.</p>
				<p class="normal">Naso: Şair kendine genellikle bu şekilde hitap etmektedir. Kendisi dört yıldır Tomis’tedir ve artık buranın eski bir sakini haline gelmiştir.</p>
				<p class="normal"><span class="ideitalik">Aşk Sanatı</span>: Bu kitabın, imparatorun emriyle halk kitaplıklarından çıkarılınca, yerinin boş kalması ima ediliyor.</p>
				<p class="normal">evvelce yolladığım: <span class="ideitalik">Tristia</span>’da adına mektup yolladığı kişilerin çoğunun adı gizliydi.</p>
				<p class="normal">siz gönülsüzlere: Adının mektuplara yazılmasından korkup endişeye kapılanlara sesleniliyor.</p>
				<p class="normal">Antonius: Augustus’un Actium savaşında (İ.Ö. 31) yenilgiye uğrattığı bir triumvir. Burada, bu kişinin bile yapıtlarının yasaklanmadığı, hâlâ okunmakta olduğu alaycı bir dille belirtiliyor.</p>
				<p class="normal">Brutus: M. Iunius: Iulius Caesar’a suikast düzenleyenlerden biri olmakla tanınır. Felsefe ve retorik üzerine yazmıştır. Mektubunu ithaf ettiği kişiyle karıştırılmamalıdır.</p>
				<p class="normal">Caesar soyundan gelen: Augustus’un ailesinden gelenlerden söz edilmektedir.</p>
				<p class="normal">Barış yazarı: Augustus onu önceleri barışı koruduğu için onurlandırmıştı.</p>
				<p class="normal">boynu babasına eğildiğinde: Omuzlarına alıp taşımak anlamında kullanılıyor.</p>
				<p class="normal">Aeneas’ın babası Anchises: Aeneas, Anchises ile Venus’un oğludur; Vergilius’un <span class="ideitalik">Aeneis</span> adlı destanıyla ölümsüzleşen Roma’nın kurucusu olan destan kahramanı; kişiliğiyle de <span class="ideitalik">pius</span> (vatanına, ailesine ve dinine sadık) ilan edilmiş ve Romalı vatandaşların ahlâk örneği olmuştur. Troia yanarken, kentten babasını omuzlarına alıp ayrılmış ve bu hareketiyle ünlenmiştir.</p>
				<p class="normal">bu ise vatanın: Ovidius, Augustus’un vatanın babası olarak Anchises’ten daha önemli olduğunu vurguluyor. Anchises sadece kendisini taşıyan adamın, Aeneas’ın babasıydı.</p>
				<p class="normal">Pharos çıngırağını: Mısır’ın Isis’ine tapınırken kullanılan bir çeşit çıngıraktır (sistrum). İskenderiye yakınlarındaki Pharos ise bu tapınmanın gerçekleştirildiği bir adadır. Isis, Roma’ya İ.Ö. 1. yüzyıl başlarında girmiş ve ünü kısa zamanda yayılmıştır.</p>
				<p class="normal">Tanrıların Anasının: Kybele’den söz edilmektedir.</p>
				<p class="normal">Diana’nın: Latincesi Phoebe olan ay tanrıçası; avcılıkla da ilgilidir.</p>
				<p class="normal">Iulus: Aeneas’ın oğlu. Bu soydan gelen Ovidius bununla gurur duyuyor.</p>
				<p class="normal">Göktekiler: Tanrılar</p>
				<p class="normal">Pelion: Thessalia’da ünlü bir dağ.</p>
				<p class="normal"><span class="ideitalik">2</span></p>
				<p class="normal">Bu mektup Paullus Fabius Maximus’a ithaf edilmiştir. Ovidius’un üçüncü eşi onun ailesinden gelmektedir. </p>
				<p class="normal">bütün Fabiusları: Roma’nın ünlü ve soylu ailelerinden biri olan Fabius’lar, Veientes ile yapılan savaşta 300’den fazla kayıp vermelerine karşın, içlerinden bir tanesi kaçmayı başarmıştı.</p>
				<p class="normal">dördüncü bir kış: Şair sürgündeyken tam dört yıl geçmiştir.</p>
				<p class="normal">Niobe: Çok çocuğu olmasından dolayı, Leto’yu kıskandırmaya kalkınca, tanrıçanın öfkesini kazanmış efsanevi bir kadındır. Oğulları ve kızları öldürülünce kayaya dönüşmüştür.</p>
				<p class="normal">Phaethon’un kızkardeşleri: Güneşin arabasını kullanmakta ısrar edince, Güneşin yanarak düşüp ölen genç ve deneyimsiz oğlu Phaethon’a ağlayan kız kardeşleri birer kavak ağacına dönüşmüştür.</p>
				<p class="normal">Tityus: Zeus ile Elara’nın dev oğlu. Hera tarafından Leto’ya saldırmakla görevlendirilince, Zeus öfkelenir ve yıldırımıyla çarparak onu toprağın derinliklerine gömer. Orada iki yılan devin sürekli yenilenen (ayın durumuna göre) karaciğerini yer durur.</p>
				<p class="normal">Iazyges: Danuvius yakınında oturan Sarmatialı halk.</p>
				<p class="normal">Orestes’in tanrıçasının: Diana. Orestes, Agamemnon ile Clytaemestra’nın oğludur. Babasını öldüren annesini, babasının öcünü almak için öldürür. Furiae (Öfke ve çılgınlık uyandırıcı tanrıçalar) tarafından sürgün edilir. En yakın arkadaşı Phokisli Pylades ile birlikte dünyayı dolaşır.</p>
				<p class="normal">Tauri’nin: Crimea’da oturan halk.</p>
				<p class="normal">Ausonia: Aurunci’nin ülkesinin eski bir adı. Şiir dilinde: Latium; İtalya.</p>
				<p class="normal">Bistonii: Abdera’dan fazla uzak olmayan bir bölgede yaşayan Trakya halkı. Şiir dilinde: Trakyalılar.</p>
				<p class="normal">Diomedes: Ülkesine gelen yabancıları atlarına yediren Bistonii’nin kralı. </p>
				<p class="normal">Theromedon: Ovidius <span class="ideitalik">Ibis</span>’te de söz ettiği Scythialıların lideri. O da Diomedes’i andıran bir şekilde, insanları arslanlara yedirir.</p>
				<p class="normal">Atreus: Agamemnon ile Menelaus’un babası. Düşmanı olan Thyestes’in kendisine yaptığı hilekârlıklardan öç almak için, onun üç kızını öldürdü ve bu durumdan habersiz olan babalarına yedirdi.</p>
				<p class="normal">Hymenaeus: (Hymen) Evlilik tanrısı.</p>
				<p class="normal">bir gelin sunulan: Ovidius’un üçüncü eşi, daha önce de belirtildiği gibi, Fabius ailesinden geliyordu.</p>
				<p class="normal">Marcia: Fabius Maximus’un eşi.</p>
				<p class="normal">Caesar’ın teyzesi: Augustus’un teyzesi Atia.</p>
				<p class="normal">Claudia: Namussuzlukla suçlanan Romalı bir fahişe.</p>
				<p class="normal"><span class="ideitalik">3</span></p>
				<p class="normal">Ovidius’un bir dostu C. Fibinius Rufinus’a yazılmış bir mektup.</p>
				<p class="normal">Poeas (Paeas): Philoctetes’in babası.</p>
				<p class="normal">Poeas’ın oğlu: Philoctetes. Herakles’in okları ve yaylarının emanetçisi olarak ünlüdür. Troia seferine katılmış ama sefer sırasında ayağını bir yılan ısırdığı için savaşa katılamamıştır. Şehre geldiğinde, ünlü doktor Makhaon tarafından tedavi görmüş ve iyileşmiştir. Machaon yarayı iyileştirme tekniğini, Asklepios’tan hile yoluyla öğrenmiştir. Önceden yarayı delmiş, çürüyen etleri bıçakla çıkarıp yarayı şarapla yıkamış ve özel bir bitkiyle sarmıştır. </p>
				<p class="normal">Machaon: Antikçağ’da ünlü bir doktor.</p>
				<p class="normal">tedavi edici sanatla: Tıp sanatından söz edilmektedir.</p>
				<p class="normal">Styx: Ölüler dünyasının büyülü nehri.</p>
				<p class="normal">Epidauruslu: Asklepios (Aesculapius): Apollon’un oğlu ve tıbbın tanrısı; Epidaurus’ta büyük bir tapınağı vardır.</p>
				<p class="normal">Ithacalı: Ulysses: Ithaca kralı, Homeros’un <span class="ideitalik">Odysseia</span> destanın kahramanı; efsanevi sürgün. Troia savaşından sonra, tam yirmi yıl oradan oraya dolaşıp birçok tehlikeler atlatarak ülkesine dönebilmiştir.</p>
				<p class="normal">Pandion’un kızı: Atina kralı Pandion’un kızı Philomela. Kızkardeşinin kocasının tecavüzüne uğramış ve kimseye anlatmaması için dili kesilmiştir. Ama Philomela, bir bez parçasına çektiği acıları işleyerek kızkardeşine durumu anlatır. Bunun üzerine kızkardeşi öz oğlu Itys’i öldürerek etini babasına yedirir; babası bunu öğrenince iki kız kardeşin peşine düşer ve yakalanır. Ama onlara acıyan tanrılar Philomela’yı kırlangıç, kızkardeşi Procne’yi de bülbüle dönüştürür. Romalı yazarlar ise Philomela’yı bülbül, kızkardeşini de kırlangıç yapmışlardır. Burada da Philomela bülbül olarak kullanılmaktadır.</p>
				<p class="normal">hiç kalkmayan kar altında: Tomis’in soğuk ve çekilmez ikliminden söz edilmektedir.</p>
				<p class="normal">Rutilius: Marius’a karşı gelip gönüllü olarak sürgüne giden ve bu hareketiyle ünlenen bir kişi.</p>
				<p class="normal">Smyrna: Bugünkü İzmir kenti</p>
				<p class="normal">Sinoplu Kynik: (İ.Ö. 4) Ünlü Kynik filozof Diogenes.</p>
				<p class="normal">Persia: Carmania, Media ve Susiana arasındaki bölge.</p>
				<p class="normal">Niocles’in oğlu: Themistocles: Persleri Salamis’te bozguna uğratan ve İ.Ö. 474-472 arası sürgün edilen ünlü Atinalı komutan.</p>
				<p class="normal">Argos: Peloponnesos’taki Argolis’in başkenti.</p>
				<p class="normal">Aristides: Sürgün edilen ünlü Atinalı devlet adamı.</p>
				<p class="normal">Patroclus: Troia savaşının kahramanlarından olan ve arkadaşı Patroclus, Hector tarafından öldürülünce onun öcünü almasıyla ünlenen Yunanlı.</p>
				<p class="normal">Opus: Locris’te kent.</p>
				<p class="normal">Thessalia: Yunanistan’ın en kuzey bölgesi.</p>
				<p class="normal">Pirene: Corinthus’ta ünlü bir kaynak.</p>
				<p class="normal">Colchis’in: Karadeniz’in doğu kıyısı.</p>
				<p class="normal">Agenor’un oğlu Cadmus: Yunanistan’da Thebae’nin kurucusu.</p>
				<p class="normal">Calydon: Aetolia’da bir yer.</p>
				<p class="normal">Teucer: Telamon’un oğlu. Yarı kardeşi Aiax’ın öcünü almadığı için sürgüne yollandı.</p>
				<p class="normal">Venus’un âşık olduğu toprağa: Aşk tanrıçası Venus’un ülkesi Kıbrıs.</p>
				<p class="normal">Tibur: Roma’nın yakınlarında, mod. Tivoli.</p>
				<p class="normal"><span class="ideitalik">4</span></p>
				<p class="normal">Bu mektup Ovidius’un eşine yazılmıştır.</p>
				<p class="normal">Publius Nestor’dan: Troia savaşının en yaşlı Yunanlısı. Pylos kralı.</p>
				<p class="normal">Aeson’un oğlu: Iason: Colchis’e altın postu almak için giden Argo gemicilerinin lideri. </p>
				<p class="normal">Pelias: Thessalia lideri. Iason’u altın postu ele geçirmesi için yollayan kişi.</p>
				<p class="normal">Akha topraklarının: Thessalia.</p>
				<p class="normal">çürük bir ağaç kabuğuyla: Tomis’e sürgüne giderken, içinde bulunduğu geminin vahşi sulara dayanamayacak kadar eski olduğu vurgulanıyor.</p>
				<p class="normal">Tiphys: Argo gemisinin kaptanı.</p>
				<p class="normal">Agenor’un oğlu: Phineus: Argo gemicilerine öğütler vererek onları çeşitli tehlikelerden uzak tutan kişi.</p>
				<p class="normal">Pallas: Athena’nın bir adı. Elişleri, savaş ve bilgelik tanrıçası.</p>
				<p class="normal">Iuno: Zeus’un eşi.</p>
				<p class="normal">Cupido: Eros. Venus’un oğlu; aşk tanrısı.</p>
				<p class="normal">Caesar’lara: İmparatorlar tanrı katında sayılmaktadır.</p>
				<p class="normal">Memnon’nun annesi: Aurora: Şafak tanrıçası. Her sabah Oceanus’tan doğup tanrılara ve insanlara ışık saçtığına inanılırdı.</p>
				<p class="normal"><span class="ideitalik">5</span></p>
				<p class="normal">Cotta Maximus’a yazılmış bir mektup.</p>
				<p class="normal">Musa: Esin Perisi.</p>
				<p class="normal">Lixus: Mauretania’da bir nehir.</p>
				<p class="normal">Hebrus’a: Trakya’da bir nehir (mod. Meriç)</p>
				<p class="normal">Athos: Macedonia, Chalcidice’de burun.</p>
				<p class="normal">Boreas: Kuzey rüzgârı.</p>
				<p class="normal">Quirinus’un şehrinden: Roma’dan; Romulus’un tanrılaştırılması üzerine bu şehre verilen ad.</p>
				<p class="normal">Ursa yıldızının: Büyük ve küçük Ayı takım yıldızı.</p>
				<p class="normal">Syene: Yukarı Mısır’da, kırmızı granitleriyle ünlü bir şehir.</p>
				<p class="normal">Pleiaslar: Pleiades: Baharda ortaya çıkıp sonbaharda batan yedi yıldız.</p>
				<p class="normal"><span class="ideitalik">6</span></p>
				<p class="normal">Ovidius’un dostu, C. Pomponius Graecinus’a yazılmış bir mektup.</p>
				<p class="normal">özgür sanatlar: burada edebiyat çalışmalarından söz edilmektedir.</p>
				<p class="normal"><span class="ideitalik">7</span></p>
				<p class="normal">Cotta Maximus’un ağabeyi Valerius Messalla Messalinus’a yazılmış bir mektup. </p>
				<p class="normal">Baban benimle dost: M. Valerius Messalla Corvinus: Tibullus, Lygdamus, Valgius Rufus ve Aemilius Macer gibi, şairlerin koruyucusu.</p>
				<p class="normal">Atridae: Atreus’un oğulları: Agamemnon ve Menelaus </p>
				<p class="normal">Tyndaridae: Tydareus’un oğulları: Castor ve Polluks</p>
				<p class="normal">Iuppiter: Olympos tanrılarının babası. Gökyüzünün hakimi.</p>
				<p class="normal">Lar’ınızın: Evin koruyucu tanrısı.</p>
				<p class="normal"><span class="ideitalik">8</span></p>
				<p class="normal">Cornelius Severus’a yazılmış bir mektup.</p>
				<p class="normal">çift adlı Hister’in: Danuvius ve Hister</p>
				<p class="normal">Caspialı Aegisos: Aegisos’un kurucusu: Aegisos: İ.S. 12’de, Vestalis’in yüzbaşılık yaptığı bir ordu tarafından alınmış, Tuna deltasının altında, Moesia kasabası. </p>
				<p class="normal">Odyrysii: Trakyalılar</p>
				<p class="normal">Campus: Özellikle, Campus Martius: Oyunların oynandığı, beden alıştırmalarının yapıldığı mekan.</p>
				<p class="normal">Virgo: Aqua Virgo: M. Agrippa tarafından inşa edilen su kemeri.</p>
				<p class="normal">Flaminia yoluna: Roma’dan Ariminium’a uzanan bir yol.</p>
				<p class="normal">Clodia’yı: Roma’da bir yol.</p>
				<p class="normal">Umbria: İtalya’da Umbri’nin yaşadığı bir bölge.</p>
				<p class="normal">Albana: Alba yakınlarında mülk.</p>
				<p class="normal">Appia yolu: Roma’nın ünlü yolu: Censor A. Claudius tarafından yapılan Roma’dan Capua aracılığıyla Brundisium’a giden yol.</p>
				<p class="normal"><span class="ideitalik">9</span></p>
				<p class="normal">Cotta Maximus’a yazılmış ve Tiberius’un hizmetinde olan Albinovanus Celsus’un ölümünden duyulan üzüntüyü dile getiren bir mektup.</p>
				<p class="normal">yakıldığın yığın: Roma’da ölülerin yakıldığı odun yığını.</p>
				<p class="normal"><span class="ideitalik">10</span></p>
				<p class="normal">Tiberius’un yakını. L. Pomponius Flaccus’a yazılmış bir mektup.</p>
				<p class="normal">nektar’ı ve ambrosia’yı: Tanrıların içeceği ve yiyeceği</p>
				<p class="normal">Sen ve sana benzeyen kardeşinle: Flaccus’un kardeşi ve Ovidius’un dostu Graecinus.</p>
				<p class="normal"><span class="ideitalik">2. Kitap</span></p>
				<p class="normal"><span class="ideitalik">1</span></p>
				<p class="normal">İ.S. 9 yılında, Germanicus, Tiberius ile birlikte Dalmaçyalılara karşı büyük bir zafer elde etmişti. Ama bunun kutlaması, Varus’un Teutoburger Ormanındaki savunmasından sonraya rastlamıştır. Bu mektup bu zafer kutlaması üzerinedir. </p>
				<p class="normal">yorgun Notus’un: Baharın geldiğini müjdeleyen güney rüzgârı.</p>
				<p class="normal">Auster: Güney rüzgârı.</p>
				<p class="normal">Bato: Roma’ya karşı, İ.S. 6-9 yılları arasında döğüşmüş bir Dalmaçya lideri.</p>
				<p class="normal">Tarpeia: Capitolium’un zirvesi. Roma’nın soylu ailelerinden gelen Spurius Tarpeius’un kızının adından, Tarpeia’dan gelir. Ovidius, Capitolium tepesini bu şekilde adlandırır.</p>
				<p class="normal"><span class="ideitalik">2</span></p>
				<p class="normal">Messalinus’a yazılmış bir mektup. Yaklaşık İ.S. 13’te yazılmıştır.</p>
				<p class="normal">Ossa: Ossa ve Pelion Thessalia’da bir dağ. Mitolojideki Devlerin öyküsü dile getiriliyor. Devler dağları birbiri üstüne koyarak göğü ele geçirmeye çalışmıştır.</p>
				<p class="normal">Enceladus: Devlerden biri.</p>
				<p class="normal">Tyndeus’un oğlunun: Diomedes: Troia’da döğüşen liderlerden biri. Mars ve Venus’u yaralamıştır.</p>
				<p class="normal">Achaemenides: Odysseus’un Sicilya’da bıraktığı ve Aeneas’ın kurtardığı kişi.</p>
				<p class="normal">Mysialı komutan: Telephus: Yaraladığı Achilleus tarafından iyileştireleceğine dair kehanette bulunulan komutan.</p>
				<p class="normal">Ausonia: Şiir dilinde İtalya.</p>
				<p class="normal">Drusus: Tiberius’un oğlu. Germanicus’un kuzeni ve üvey kardeşi.</p>
				<p class="normal">Paeonia: Pannoia: Tuna yakınlarında bir yer. Illyrialı kabilelerden gelen bir halkı var.</p>
				<p class="normal">Illyria: Adriyatik’in doğu kıyısı boyunca uzanan bir bölge.</p>
				<p class="normal">Phoebus’un kızıyla: Daphne: Defneyle süslenmiş tapınaklar.</p>
				<p class="normal">Iulus’un yüce sunağından: Iulus: Ascanius: Aeneas’ın oğlu. Roma’nın ünlü bir ailesi olan Iulii, bu soydan geldiklerine inanırlar.</p>
				<p class="normal">Aşk Sanatı: <span class="ideitalik">Ars Amatoria</span> adlı yapıttan söz edilmektedir.</p>
				<p class="normal">Aetna: Sicilya’da yanardağ.</p>
				<p class="normal">Polyphemus: Sicilya’da yaşayan tek gözlü devlerden biri. Odysseus ve 12 adamını bir mağaraya kapatıp bunlardan altısını yutmuştur. Odysseus adamlarından geri kalanını, bu devi sarhoş edip tek gözünü de kör ederek kurtardı.</p>
				<p class="normal">Antiphates: İnsan eti yiyen Lastrygonialıların kralı.</p>
				<p class="normal"><span class="ideitalik">3</span></p>
				<p class="normal">Cotta Maximus’a yazılmış bir mektup. </p>
				<p class="normal">Aeacus’un oğlu: Achilleus. Buradaki, arkadaşı Patroclus’tur.</p>
				<p class="normal">Theseus: Pirithous ile dostluğu ve aşağı dünyaya birlikte inişleri çok ünlüdür.</p>
				<p class="normal">Phocisli genç: Pylades: Orestes’in dostu.</p>
				<p class="normal">senin baban: Messalla Corvinus.</p>
				<p class="normal">Aethalis Ilva: Elba.</p>
				<p class="normal"><span class="ideitalik">4</span></p>
				<p class="normal">Hakkında çok iyi bilgimizin olmadığı Atticus’a yazılmıştır.</p>
				<p class="normal">Aeacus ve Nestor’un oğullarının: Achilleus ile Antilochus: Achilleus, bu kişiye Patroclus’a duyduğu sevgi kadar büyük bir sevinç beslemiştir.</p>
				<p class="normal">Lethe: Suları içildiğinde insanların belleğinin yitirilmesine yol açan bir yer altı nehri.</p>
				<p class="normal">Babylon: Euphrates’te ünlü şehir.</p>
				<p class="normal">Paestum: Lucania’da gülleriyle ünlü bir nehir.</p>
				<p class="normal"><span class="ideitalik">5</span></p>
				<p class="normal">Germanicus’un söylev öğretmeni Cassius Salanus’a yazılmış bir mektup.</p>
				<p class="normal">Augustus Barışı: Augustus’la birlikte başlayan tek adam yönetiminin Roma’ya ve Roma’nın hakimiyeti altındaki diğer yerlere de ulaşan huzur ortamı (Pax Romana)</p>
				<p class="normal">Germania’dan alan: Germanicus’un, Germen kavimlerine karşı kazandığı başarılardan dolayı bu unvanı aldığından söz edilmektedir.</p>
				<p class="normal">Lucifer: Şafak yıldızı, Venus gezegeni; Şafak tanrıçası Aurora’nın oğlu.</p>
				<p class="normal">Bacchus: Şarap tanrısı. </p>
				<p class="normal"><span class="ideitalik">6</span></p>
				<p class="normal">Graecinus’un kendisine yardım etmemesine sitem eden bir mektup.</p>
				<p class="normal">Ceraunia: Illyria ile Epirus arasında, Adriyatik kıyısındaki tehlikeli burun.</p>
				<p class="normal">Stropius’un ve Agamemnon’un oğulları: Pylades ile Orestes’in dostluğu.</p>
				<p class="normal">Aegeus’un oğlu ile ve Pirithous’un oğlunun: Theseus ile Pirithous’un dostluğu.</p>
				<p class="normal"><span class="ideitalik">7</span></p>
				<p class="normal">Dostu Atticus’a yazılmış bir mektup.</p>
				<p class="normal">Cinyphus: Syrtes yakınlarında denize dökülen Kuzey Afrika’da bir nehir.</p>
				<p class="normal">Hybla: Sicilya’da arı ve balıyla ünlenen bir dağ.</p>
				<p class="normal">Ilias: Homeros’un destanından söz ediliyor.</p>
				<p class="normal">kendi çeyizimle: kendi edebi donanımı, şiirsel yeteneğinden söz etmektedir.</p>
				<p class="normal">Arcturus: Bootes takım yıldızının en parlak yıldızı.</p>
				<p class="normal"><span class="ideitalik">8</span></p>
				<p class="normal">Cotta Maximus’a, Augustus ailesini öven bir mektup.</p>
				<p class="normal">Caesar’la birlikte bir Caesar: Eline geçen bir madalyonun üstündeki Augustus, Tiberius ve Livia’dan söz etmektedir.</p>
				<p class="normal">Palatinus: Augustus’un ikametgahının bulunduğu Palatinus tepesi.</p>
				<p class="normal">Pylios’un yaşına: Pylus: Nestor.</p>
				<p class="normal">Cumae’lının: Sibylla: Aeneas’a kehanette bulunduğunda 700 yaşındaydı.</p>
				<p class="normal">Amansız Germania’nın Drusus: Germania’da atından düşüp ölen, Germanicus’un babasından söz edilmektedir.</p>
				<p class="normal"><span class="ideitalik">9</span></p>
				<p class="normal">Cotys IV’e yazılmış bir mektup: Augustus, İ.S. 12’de Trakya krallığını ikiye ayırmıştır. Bir kısmının yönetimine Cotys IV’ü, diğerine amcası Rhescuporis’i getirir. Bu şiirde Ovidius, Cotys’ün başa geçişini kutlamaktadır.</p>
				<p class="normal">Eumolpus’un adına: Eleusia gizemlerinin kurucusu. Demeter’in Trakyalı rahibi. Attica’nın destansı kahramanları Ericthonius ile Erechtheus’un soyundan gelmektedir.</p>
				<p class="normal">Neptunus: Deniz tanrısı.</p>
				<p class="normal">Ceres: Bereket tanrıçası</p>
				<p class="normal">Alcinous: Phaeceae’ın kralı.</p>
				<p class="normal">Cassandrealı: Cassandrealı zalim tiran Apollodorus.</p>
				<p class="normal">Pherae: Pherae tiranı Alexandria’nın soyundan.</p>
				<p class="normal">Thracialı bir genç: Phalaris.</p>
				<p class="normal">Orpheus: Ezgileriyle ağaçlar ve kuşları arkasından getiren Trakyalı ozan. Eumolpus’a Eleusia gizemlerini öğretmiştir.</p>
				<p class="normal">Bistonia ülkesi: Trakya.</p>
				<p class="normal">sanat: <span class="ideitalik">Ars Amatoria.</span></p>
				<p class="normal"><span class="ideitalik">10</span></p>
				<p class="normal">Dostu şair Macer’e yazılmış bir mektup.</p>
				<p class="normal">Homeros: <span class="ideitalik">Ilıas</span> ve <span class="ideitalik">Odysseia</span>’nın ünlü Yunanlı ozanı: Burada, Tomis topraklarında Homeros’un bile yeteneğini yitireceğinden söz edilir. </p>
				<p class="normal">Asia’nın görkemli şehirlerini: Macer’le birlikte yaptığı Asia seyahatine göndermede bulunur.</p>
				<p class="normal">Sicilya ovasını: Bu seyahat sırasında Sicilya’yı da ziyaret etmişlerdir.</p>
				<p class="normal">Canavarın yuttuğunu: Typhon: Iuppiter’in gökteki egemenliğine son vermek isteyen Dev Typhoeus’un bir başka adı.</p>
				<p class="normal">Henna’nın: Sicilya’da, Ceres tapınağı ile ünlü bir şehir.</p>
				<p class="normal">Palicus: Sicilya’da kükürtlü kaynakların koruyucu ilahı.</p>
				<p class="normal">Anapus: Sicilya’da bir nehir.</p>
				<p class="normal">Cyane: Oyun arkadaşı Proserpina’nın ölümüne duyduğu üzüntüden bir kaynağa dönüşür.</p>
				<p class="normal">Arethusa: Elis’te nehir tanrısı Alpheus’un gözdesi bir nymphe.</p>
				<p class="normal">Elis: Batı Peloponnesos’ta, olimpiyatların kutlandığı bir bölge.</p>
				<p class="normal"><span class="ideitalik">11</span></p>
				<p class="normal">Rufus’a yazılmış bir mektup.</p>
				<p class="normal">Castor: Iuppiter ile Leda’nın oğlu; Polluks’un ikizi.</p>
				<p class="normal">Hermione: Castor ile Polluks’un yeğeni.</p>
				<p class="normal">Hector: Troia’lıların en güçlü savaşçısı.</p>
				<p class="normal">Fundi’nin: Appia yolunda, Roma’dan 75 mil uzaklıkta, Güney Campania’da bir şehir.</p>
				<p class="normal"><span class="ideitalik">3.Kitap</span></p>
				<p class="normal"><span class="ideitalik">1</span></p>
				<p class="normal">Şairin eşine yazdığı uzun bir şiir.</p>
				<p class="normal">Iason: Aeson’un oğlu, Altın Postu almak için Colchis’e giden gemicilerin lideri ve Karadeniz’in çilesini çekmiş bir kişi.</p>
				<p class="normal">hep üstü damlı: denizin sürekli buzlu olmasından sözedilmektedir.</p>
				<p class="normal">Capaneus: Zeus’un yıldırımıyla öldürülen, Thebae’ya saldıran yedi liderden biri.</p>
				<p class="normal">Amphiaraus: Thebae’ya saldıran yedi liderden biri.</p>
				<p class="normal">Ulixes: Odysseus. </p>
				<p class="normal">Coslu Bittis: Hellenistik dönem şairlerinden, Philetas’ın eşi.</p>
				<p class="normal">Marcia: Paullus Fabius Maximus’un eşi.</p>
				<p class="normal">Admetus’un eşi: Alcestis: Eşiyle evlendiği gün Artemis’e kurban kesmeyi unutunca, Artemis gerdek odasına yılanlar sokar. Ama Apollon, Kader tanrıçalarından, onun adına ölecek birisi olursa, alnına yazılan günde ölmemesi için yardım ister. O gün geldiğinde eşi onun için yaşamını verir.</p>
				<p class="normal">Penelope: Odysseus’un sadakat timsali eşi.</p>
				<p class="normal">Laodamia: Troia’da ilk ölen Yunanlı kahraman Protesilaos’un karısı. Kocasının ölümünü öğrenince, onu birkaç saatliğine görmek için tanrılara dua eder. Kocası da aynı saatte, aynı dilekte bulununca, karısını kollarında ölü bulur.</p>
				<p class="normal">Iphias: Iphis’in kızı, Evadne.</p>
				<p class="normal">Icarialı kadının: Penelope.</p>
				<p class="normal">Iuno: Zeus’un eşi.</p>
				<p class="normal">Procne: Philomela’nın kardeşi; oğlunu öldürdü.</p>
				<p class="normal">Aeetes’in kızı: Medea; oğullarını öldürdü.</p>
				<p class="normal">Aegyptus’un gelini: Danaisler ve Agamemnon’un eşi Clytaemestra kocalarının katilleri olmuştur.</p>
				<p class="normal">Telegonus’un annesi: Circe: Büyücü.</p>
				<p class="normal">Medusa: Gorgolardan. Bakışlarıyla insanları dondurur.</p>
				<p class="normal"><span class="ideitalik">2</span></p>
				<p class="normal">Bu, Cotta Maximus’a yazılmış bir şiirdir.</p>
				<p class="normal">Orestes’in yoldaşına da: Pylades</p>
				<p class="normal">Theseus: Atina kralı.</p>
				<p class="normal">Phoebus’un ortağı: Diana.</p>
				<p class="normal">Maeotia: Pontus yöresi için kullanılan genel terim.</p>
				<p class="normal">Orestes, Pylades ve Iphigenia: Agamemnon’un kızı ve Orestes’in kardeşi olan Iphigenia, tanrıları yatıştırmak için, babası tarafından tanrılara adak olarak sunulmak istenir. Ama Diana ona yardım eder ve Tauris’e kaçırır. Oradaki tapınakta Diana’nın rahibesi olarak görev yapar. Bir gün Orestes ile dostunun yolu buraya düşer. Buraya gelen yabancıları kurban etmek adettir. Iphigenia kardeşini tanımaz. Onların kendi memleketinden geldiğini öğrenir. Sadece birini serbest bırakmak ister. Gidecek olana kardeşine vermesi için bir mektup verir. Bunu verdiği kişi Orestes’tir; o da kardeşinin ta kendisidir. </p>
				<p class="normal">Diana: (Artemis): Apollo’nun kardeşi, ay, avlanma ve bakireliğin tanrıçası.</p>
				<p class="normal">Volesus: Ünlü Valerius ailesinin atası.</p>
				<p class="normal">Numa: Roma’nın 2. kralı.</p>
				<p class="normal">Cotta: Valerius ailesinin soyadı. Cotta’nın babası Messalla Corvinus’un ait olduğu bir soy. Anne tarafından da Aurelia soyuna bağlı.</p>
				<p class="normal"><span class="ideitalik">3</span></p>
				<p class="normal">Paullus Fabius Maximus’a yazılmış bir mektuptur. Aşk tanrısı Eros ile şairin karşılaşmasını anlatır. Burada, Ovidius, Eros’un ağzından, <span class="ideitalik">Aşk Sanatı </span>kitabının hiçbir suç öğesi barındırmadığını anlatmaya çalışır.</p>
				<p class="normal">Maeonia şarkısına: Bir destan yazmak anlamında kullanılmaktadır.</p>
				<p class="normal">Eumolpus: Chione ile Neptunus’un oğlu, ünlü Trakyalı şarkıcı.</p>
				<p class="normal">Frigyalı satyr: Marsyas: Flütü keşfetmiştir. Olympus’un öğretmenidir.</p>
				<p class="normal">Chiron: Achilleus’a avcılık ve lir çalmayı öğreten at adam.</p>
				<p class="normal">Numa: Pythagorascı olduğu söylenir.</p>
				<p class="normal">kanatlı çocuğa: Venus’un oğlu Eros’a.</p>
				<p class="normal">Phasisli kızı: Phasis: Colchis’te bir nehir. Phasisli kız, Colchis kralı Aeetes’in kızı Medea’dır. Medea Altın postu bulmada Iason’a yardımcı olmuş ve onunla memleketinden kaçmıştır. Ancak Iason kendisini aldattığında ondan intikam almak için, oğullarını öldürmüştür.</p>
				<p class="normal">Memnon’un renginde: Etiopialı olduğu için siyah renkte bir adam. Şafak tanrıçası Aurora’nın oğlu.</p>
				<p class="normal">Hercules: Fabii soyu kendisini Hercules’e bağlar.</p>
				<p class="normal"><span class="ideitalik">4</span></p>
				<p class="normal">Rufinus: Ovidius’un yakın dostu. bkz. 1.3.</p>
				<p class="normal">Zafer şiiri: Bkz. 2.1.37-39.</p>
				<p class="normal">Tiberius’un zaferi üzerine yazılmıştır. Ovidius bu zaferi görmediği halde zihninde canlandırmakta ve dizelere dökmektedir.</p>
				<p class="normal">Machaon: Aesculapius’un oğlu, ünlü doktor. </p>
				<p class="normal">Aeneas’ın koca ozanı: <span class="ideitalik">Aeneis</span>’i yazarak Aeneas’ı ölümsüzleştiren Vergilius.</p>
				<p class="normal">Rhenus: Ren nehri.</p>
				<p class="normal">Defneden: Defnelerden örülü zafer tacı.</p>
				<p class="normal">Livia: Augustus’un eşi.</p>
				<p class="normal">Germania: Germen kavimlerine kazandığı başarı nedeniyle, Germanicus’a bu ad verilmiştir.</p>
				<p class="normal">oğlun onurunu: Tiberius’a hitap ediyor.</p>
				<p class="normal"><span class="ideitalik">5</span></p>
				<p class="normal">Cotta Maximus’a yazılmış bir şiir: Bkz. 1.5.</p>
				<p class="normal">belki yüz hakimden: Ovidius, tüm yaşamını edebiyata yöneltmeden önce, Centumvir’den oluşan mahkemenin bir üyesi olduğunu anımsatmaktadır.</p>
				<p class="normal"><span class="ideitalik">6</span></p>
				<p class="normal">Bu, adının verilmesinden rahatsız olan bir tanıdığına sitem dolu bir mektuptur.</p>
				<p class="normal">Neptunus: Deniz tanrısı.</p>
				<p class="normal">Leucothea: Athamas’ın eşi, Ino: Deniz tanrıçasına dönüştüğü gün Ak tanrıça (Leucthea) adını alır. Fırtınaya tutulan gemicileri korur. Odysseus’a da Phaeacia adasına çıkmasında yardımcı olur.</p>
				<p class="normal">Mars: Savaş tanrısı.</p>
				<p class="normal">bizi sorgulamak istersen: Augustus tarafından sürgüne yollananları.</p>
				<p class="normal">Busiris: Iuppiter’i yatıştırmak için insan kurban eden zalim Mısır kralı.</p>
				<p class="normal">o adamın: Phalaris: Agrigentum’un zalim tiranı.</p>
				<p class="normal"><span class="ideitalik">7</span></p>
				<p class="normal">Dostlarına yolladığı bu mektupta şair kaderine razı olmuş bir görünüm sergiler. </p>
				<p class="normal">Caesar’ın öfkesi: Yatıştıramadığı tanrının öfkesinin, onun bu sularda cesurca ölmesini sağlamada engel oluşturmamasını ister.</p>
				<p class="normal"><span class="ideitalik">8</span></p>
				<p class="normal">İ.Ö. 11’de konsül olan Fabius Maximus’a bir armağan sunmak istediğini belirten bu mektupta, Tomis’te aranan hiçbir şeyin bulunmamasından yakınma vardır. Tomis toprakları, denizi ve insanları, bir Romalının hiçbir gereksinimini karşılayamayacak kadar verimsizdir.</p>
				<p class="normal">Ceres: Demeter: Bereket tanrıçası.</p>
				<p class="normal"><span class="ideitalik">9</span></p>
				<p class="normal">Brutus’a yazılmış bir mektup.</p>
				<p class="normal">Thersites: Troia’da döğüşen en çirkin Yunanlı: Bkz. 4.13.</p>
				<p class="normal">Agrius: Thersites’in babası.</p>
				<p class="normal">Homeros: Ünlü Yunanlı ozan.</p>
				<p class="normal">Aristarkhos: İ.Ö. 2. yüzyılda Atinalı ünlü Homeros eleştirmeni.</p>
				<p class="normal"><span class="ideitalik">4. Kitap</span></p>
				<p class="normal"><span class="ideitalik">1</span></p>
				<p class="normal">Sextus Pompeius’a göderilmiştir.</p>
				<p class="normal">Lethe’nin yürek donduran: İçince, ölülerin önceki yaşamını unutturan yeraltı ırmağı.</p>
				<p class="normal">Cous (Coos): Ege denizinde küçük bir ada. Coslu sanatçının: Apelles: İskender’in dostu ünlü Yunan ressamı (İ.Ö. 4. yüzyıl).</p>
				<p class="normal">Venus: Aşk Tanrıçası’nın resmi.</p>
				<p class="normal">Attica: Yunanistanın en önemli yöresi. Başkenti, Atina.</p>
				<p class="normal">Phidias: İ.Ö. 5.yüzyıl, ünlü Atinalı heykeltıraş; savaş tanrıçası Pallas’ın altın ve fildişinden bir heykelini yapmıştır.</p>
				<p class="normal">Calamis: İ.Ö. 460, metalden çalışmalarıyla ünlü, Atinalı bir sanatçı.</p>
				<p class="normal">Myron: İ.Ö. 450, Büyük Yunanlı heykeltıraş.</p>
				<p class="normal"><span class="ideitalik">2</span></p>
				<p class="normal">Severus: Destan şairi: Sextus Pompeius ile Octavianus arasındaki savaşı anlatmıştır. Bkz. 1.8.</p>
				<p class="normal">Aristaeus: Apollo ile Cyrene’nin oğlu. Kovanların bekçisi.</p>
				<p class="normal">Bacchus: Dionysos: Şarap tanrısı.</p>
				<p class="normal">Flernum şarabı: Falernus: Campania bölgesinde, Massicus dağının eteklerinde yer alan ve şarabıyla ünlü bir yer.</p>
				<p class="normal">Triptolemus: Tarımı bulan kişi, aşağı dünyanın yargıcı.</p>
				<p class="normal">Alcinous: Geniş meyve bahçeleriyle ünlü Pharakların kralı.</p>
				<p class="normal">Helicon: Boeotia tepesi, Apollo ve Esin Perilerince kutsal sayılır.</p>
				<p class="normal">Corallus: Tuna yakınlarındaki bir halk.</p>
				<p class="normal">Pieris’ler: Makedonya’da bir yer olan Pieria’dan isimlerini alan esin perileri. Babaları, Amathia kralı Pierus.</p>
				<p class="normal"><span class="ideitalik">3</span></p>
				<p class="normal">Bu şiir sadakatsiz bir dosta sitemkâr bir dille yazılmıştır.</p>
				<p class="normal">Croesus: Lydia’nın zengin kralı (İ.Ö. yak. 560-546): Başkent Sardis düşünce, kral Cyrus tarafından esir alınmıştır.</p>
				<p class="normal">Syracusae: Sicilya’nın başkenti. Dionysius II (İ.Ö. yak. 397-330?): Korinthoslu ünlü komutan Timoleon tarafından Ortygia hisarından kovulunca, Korinthos’ta öğretmenlik yaparak geçimini zar zor sağlamıştır.</p>
				<p class="normal">Marius: C. Marius: Cimbri ve Iugurtha’nın fatihi, sekiz kez konsül olan ünlü komutan.</p>
				<p class="normal">Euxinus: Eukseinos: Konuksever. Karadeniz’in sıfatı.</p>
				<p class="normal">Anticyra: Phocis’te ünlü bir yer. Burada yetişen bir bitkinin zihni keskinleştirip karın ağrılarına iyi geldiği söylenir.</p>
				<p class="normal"><span class="ideitalik">4</span></p>
				<p class="normal">İ.Ö. 14’te konsül olan Sextus Pompeius’a övgü niteliğinde yazılmıştır. </p>
				<p class="normal">Ianus: İki yüzlü olarak, hem öne, hem arkaya bakarak resmedilen, yeni başlangıçların ve kapıların tanrısı. Özellikle yeni yılın tanrısıdır.</p>
				<p class="normal">Meclis: Senatorların toplandığı mekân.</p>
				<p class="normal">Babalar: Senatorlar.</p>
				<p class="normal"><span class="ideitalik">5</span></p>
				<p class="normal">M. Valerius Cotta Maximus’a hitap edilmiş bir şiir.</p>
				<p class="normal">Haemus: Trakya dağ sinsileleri.</p>
				<p class="normal">Pompeius: Sextus Pompeius.</p>
				<p class="normal">mızrağını: Konsüllerin kira sözleşmelerini yaparken yanlarına alırlardı.</p>
				<p class="normal">ileri gelenlerle: senatorlar.</p>
				<p class="normal">Iulus (Ascanius): Aeneas’ın oğlu. Iulus ailesinden geldiği kabul edilir. </p>
				<p class="normal">Germanicus Caesar: Tiberius’un evlatlığı.</p>
				<p class="normal"><span class="ideitalik">6</span></p>
				<p class="normal">Brutus: Bkz. 1.1</p>
				<p class="normal">Maximus: Paullus Fabius Maximus: </p>
				<p class="normal">Augustus’un ilahına: Augustus’un İ.S. 14’te ölümünden sonra tanrılaştırılmasından söz edilir. </p>
				<p class="normal">ölüp gittin: Maximus, Augustus’tan bir kaç ay önce ölmüştür.</p>
				<p class="normal">özenle törpülersin ki: Brutus’un şiirlerini yayına hazır hale getirirken gösterdiği titizlikten sözediyor.</p>
				<p class="normal">Thyestes: Pelops ile Hippodameia’nın oğlu, Aepisthus’un babası. Burada, Ovidius’un sözettiği şölen, Thyestes’in oğullarının etinin Atreus tarafından sunulduğu yemektir.</p>
				<p class="normal"><span class="ideitalik">7</span></p>
				<p class="normal">Vestalis: Keltlerden gelen bir komutan olan M. Iulius Cottius’un oğlu. Bir yüzbaşı olarak P. Vitellius’un ordusunda görev yaptı. İ.S. 13’te Pontus kıyısına bir elçi olarak yollandı. Şair, her zaman kendisinin yakındığı Tomis’in ve civarının iklimini ve coğrafi zorluklarını bir başkasının da görmesinden ve bunlara tanık olmasından mutludur.</p>
				<p class="normal">Alp krallarının: Keltik dilinde alb, alp: yükseklik, doruk, zirve, yüksek dağ anlamındadır.</p>
				<p class="normal">Iazyx: Iazyges’e ait. Iazyges: Tuna yakınlarında yerleşik Sarmatlardan bir halk.</p>
				<p class="normal">ölümün sebebini: Bu okla vurulan kişi, okla vurulduğu yetmiyormuş gibi bir de zehirlenir.</p>
				<p class="normal">Sithon: şiir dilinde Trakyalı.</p>
				<p class="normal">Donnus: Kelt lideri, Vestalis’in dedesi.</p>
				<p class="normal">Aiax: Troia savaşının en ünlü savaşçısı.</p>
				<p class="normal">Hector: Troialıların en ünlü savaşçısı. Birçok Yunan gemisini yaktı. Achilleus tarafından öldürüldü.</p>
				<p class="normal">Mars’ın ihtiyaçlarını: Savaşta ne olur bilinmez anlamında kullanılmaktadır.</p>
				<p class="normal">Mars: Savaş tanrısı.</p>
				<p class="normal"><span class="ideitalik">8</span></p>
				<p class="normal">Suillius: P. Suillius Rufus: Ovidius’un üvey kızı Perilla’nın eşi. Germanicus ile tanışıklığı olması dolayısıyla adına mektup gönderiliyor. Anlatımdan, ikisinin de birbirini çok iyi tanımadığı görünür.</p>
				<p class="normal">Genç Caesar: Caesar Germanicus; İ.Ö. 15 yılında doğan Germanicus şiir yazıldığında 29-30 yaşlarındadır.</p>
				<p class="normal">Parus (Paros): Ege denizinde, beyaz mermerleriyle ünlü bir ada.</p>
				<p class="normal">Faliscus: Faliscii’ye ait: Bir Etrüsk halkı olan Faliscii, Tiber’in Roma’nın kuzey batısına düşen kıyısında yerleşiktir. Bu bölge sürüleri ve otlaklarıyla ünlüdür.</p>
				<p class="normal">Agamemnon: Troia savaşının ünlü Akhalı komutanı. Burada, Homeros’un Ilias’ına gönderme yapılmıştır.</p>
				<p class="normal">Thebae: Kadmos’un kurduğu Boeotia’nın başkenti. Aeschylos’un Oresteia ve Thebae’ye Karşı Yediler adlı eserleri söz konusu edilir.</p>
				<p class="normal">onların yüce babası: Hesiodos’un <span class="ideitalik">Theogonia</span>’sına atıf yapılır.</p>
				<p class="normal">Khaos’un: Ovidius’un <span class="ideitalik">Metamorphoses</span> yapıtına gönderme yapılır.</p>
				<p class="normal">Devlerin: Hesiodos, <span class="ideitalik">Theogonia</span> (629-721) devlerin (Gigantomachia) savaşı anlatılır.</p>
				<p class="normal">öç alan tanrının: Iuppiter.</p>
				<p class="normal">Liber: Bacchus: Dionysos: Bu tanrının Indialılara karşı kazandığı zafer için bkz. Diodorus Siculus: 3.63; 4.3.1.</p>
				<p class="normal">Alcides: Hercules: Öykü şöyledir. Oechalia kralı Eurytos, kızı Iole’yi ok yarışmasında ödül olarak koyar: Hercules bunu kazanır. Ama babası, Herakles’in çıldırıp kızından olacak çocuklarını öldüreceğini düşündüğünden, bu ödülü ona vermez. Herakles de kenti kuşatır ve kızı esir alır.</p>
				<p class="normal">Oechalia: Iole’nin babası Eurytus’un oturduğu Euboea’da bir yer.</p>
				<p class="normal">bir ozan olarak sen: Edebiyatçı olan Germanicus. En iyi bilinen eseri Aratus’un <span class="ideitalik">Phaenomena</span>’sının çevirisi.</p>
				<p class="normal">Apollo: Iuppiter ile Latona’nın oğlu. Okçuluk, müzik, şiir, kehanet ve güneş tanrısı.</p>
				<p class="normal">Gorgo’nun atının: Gorgo: saçları yılanlarla örülü üç kız. En ünlüsü Perseus’un öldürdüğü Medusa’dır. Bakışları insanı taşa dönüştürür. </p>
				<p class="normal">Kanatlı at Pegasus’un Musaların kaynağı Hippocrene’yi, Helicon dağında toynaklarıyla vurarak açtığı söylenir.</p>
				<p class="normal">Ausonia: Aşağı İtalya.</p>
				<p class="normal"><span class="ideitalik">9</span></p>
				<p class="normal">Graecinus: P. Pomponius Graecinus’a ithaf edilmiştir ve bu şiirde kardeşi L. Pomponius Flaccus’dan da sözediliyor.</p>
				<p class="normal">bir düzine balta: (fasces): Konsülün gücünü simgeleyen balta. 12 kişi tarafından (lictor) önde taşınır.</p>
				<p class="normal">Capitolium: Roma’da Tarpeius kayalığına dikilmiş Iuppiter tapınağı.</p>
				<p class="normal">tekerleklerim: Kaderim başka türlü olsaydı anlamında kullanılır.</p>
				<p class="normal">eflatun giysi: Erguvan şeritli toga paretexta: Roma’nın yüksek devlet görevlisinin giysisi.</p>
				<p class="normal">Numidia fildişinden: Kuzey Afrika’nın fillerinin dişlerinden söz edilmektedir.</p>
				<p class="normal">senin kardeşin: Flaccus.</p>
				<p class="normal">Mysia: Haemus dağının kuzeyindeki kabilelerin yerleşik olduğu bölge. </p>
				<p class="normal">Ianus’un ilk günü: Ocak 1.</p>
				<p class="normal">Troesmis: Moesia’da aşağı Tuna’nın sol kıyısında bir yer. Flaccus burayı ele geçirdi. Bkz. 4.16.15</p>
				<p class="normal">aziz oğlu ve azize eşi: Tiberius ve Livia.</p>
				<p class="normal">torunların da: Germanicus ile Drusus.</p>
				<p class="normal">Propontis: Marmara Denizi.</p>
				<p class="normal"><span class="ideitalik">10</span></p>
				<p class="normal">Altıncı kış bu: Ovidius, Tomis’e İ.S. 9’un baharının sonlarına doğru ulaşmıştır. Şimdi, İ.S.14 yılı 6. kış olmaktadır.</p>
				<p class="normal">Cimmerii: Tuna ile Don nehirleri arasında yaşayan bir halk.</p>
				<p class="normal">Albinovanus Pedo: Asker ve edebiyatçı. Germanicus’un hizmetinde çalışmıştır.</p>
				<p class="normal">Ulixes: Odysseus: Troia savaşından sonra, başından geçen serüvenler anlatılmaktadır.</p>
				<p class="normal">Calypso: Ogygia adasında yaşayan ve Odysseus’a aşık olan ve ona ölümsüzlük teklif edip yanında kalmasına çalışan su perisi.</p>
				<p class="normal">Hippotas’ın oğlu: Aeolus: Aeolia adalarının ve rüzgârların yöneticisi.</p>
				<p class="normal">ne şarkılar söyleyen: Sirenler: Güney İtalyada, kadın yüzlü kuşlar olan Sirenler, çığlıklarıyla gemicileri yolundan eder.</p>
				<p class="normal">lotos: Kuzey Afrika’da yetişen bir bitki: Odysseus kuzey rüzgârına kapılıp Kıbrıs adasının Güneyine lotosyiyenlerin (lotophagoi) ülkesine çıkar. Bellek kaybına yol açtığı söylenen lotos’u yiyen adamlarıyla yurt özlemini birden unutur.</p>
				<p class="normal">Laestrygones: Sicilya’da yayaşan ve Odysseus’un başına birçok felaketin geldiği yurtlarında insan eti yiyen bir kabile.</p>
				<p class="normal">Cyclops: Sicilya’da yaşayan tek gözlü devler.</p>
				<p class="normal">Piacches: Tomis’e yakın vahşi bir kabilenin şefi.</p>
				<p class="normal">Scylla: Odysseus’un adamlarını öldüren 6 başlı 12 ayaklı dev; Ovidius’ta, kasığında köpekler bulunan, Kirke’nin böyle bir canavara döndürdüğü Nisus’un kızı.</p>
				<p class="normal">Henioschi: Korsan bir halk.</p>
				<p class="normal">Charybdis: Sicilya boğazında tehlikeli bir girdap.</p>
				<p class="normal">Achaei: Euxinus’un Yunan kolonisi halkı.</p>
				<p class="normal">Lycus ve sayılan nehirler Karadeniz’e akan çeşitli nehirlerdir. Yeri bilinenler şöyledir: Lycus:Heraclea yakınında; Sagaris: mod. Sakarya; Penius: Colchis’te; Hypanis: Aurupa Sarmatia’sında; Dyrapses: Dnieper’e yakın, Scythia’da; Halys: mod. Kızılırmak; Thermodon: Halys’in doğusunda; Borysthenes: Dnieper; Phasis: Colchis’te; Melanthus: Pontus’da (ya da Sarmatia’da).</p>
				<p class="normal">Asia ile Cadmus’un kızkardeşini: Europa.</p>
				<p class="normal">Nil: Mısır’ın yaşam kaynağı nehir.</p>
				<p class="normal">Theseus: Ariadne’nin verdiği iple Minotaurus’u yenip kaçmasıyla ünlenen Yunanlı kahraman. Corinthos kısrağı boyunca Atina’ya yaptığı yolculukta birçok tehlikeyle karşılaşmıştır.</p>
				<p class="normal">Isthmus: Corinthos kıstağı.</p>
				<p class="normal"><span class="ideitalik">11</span></p>
				<p class="normal">Iunius Gallius: Ünlü ve güçlü söylev ustası, senator. Eşini kaybetmesi üzerine bu mektubu yazmıştır.</p>
				<p class="normal">tanrısal kargının: Augustus’tan sözeder.</p>
				<p class="normal"><span class="ideitalik">12</span></p>
				<p class="normal">Bu mektubun yazıldığı Tuticanus’un kimliğine ilişkin bilgimiz yok. Tuticanus’un isminin, ilk dizesinde 6, ikinci dizesinde 5 ayak bulunan bir şiir formu elegia’ya uymamasını eleştirilmektedir. Aslında, şair bu kişiye kapalı şekilde sitemlerini sunmaktadır.</p>
				<p class="normal">Maeonia: Lydia’nın bir kısmı. Homeros’un babasının memleketi olduğu, bu nedenle ünlü şairin de buralı olduğu söylenir.</p>
				<p class="normal">Phaeacis: Odysseus’un Phaeacia’da geçirdiği günleri anlatan destan.</p>
				<p class="normal">Auster: Güney rüzgârı.</p>
				<p class="normal"><span class="ideitalik">13</span></p>
				<p class="normal">Carus: Quintilianus’un en yakın dostlarından biri. Germanicus’un oğullarının öğretmeni olmasından dolayı ondan yardım bekliyor.</p>
				<p class="normal">Hercules: Eurystheus’un verdiği 12 tehlikeli ve güç isteyen işin kahramanı. Iuppiter ile Alkmena’nın oğlu, Boeotialıların destan kahramanı ve Musaların rehberidir.</p>
				<p class="normal">Thersites: Troia’da çarpışan Yunanlıların en çirkini ve ağzı bozuk olanı.</p>
				<p class="normal">Nireus: Troia kahramanı. Achilleus’tan sonra en yakışıklı Yunanlı.</p>
				<p class="normal">Caesar’ı dile getirdim: Ovidius, Augustus’un ölümünden hemen sonra 14/15 kışında bu mektubu kaleme alır. Augustus’un tanrılaştırılmasını ve Tiberius’un tahta çıkışını övüyor.</p>
				<p class="normal">babasına: Augustus’a.</p>
				<p class="normal">Livia: Augustus’un eşi.</p>
				<p class="normal">Vesta rahibesi: Ev yaşamının simgesi olan Vesta, Saturnus ile Ops’un kızıdır. Roma’daki tapınağında hiç sönmeyen bir ateş yanar. Bu ateş sönünce, şehrin düşeceğine inanıldığından, ateşi koruyan rahibeler tapınağa hizmet ederler.</p>
				<p class="normal">iki oğlu olduğunu: Tiberius’un oğlu ve evlatlığı Germanicus.</p>
				<p class="normal">Latin zincirleriyle: Germen kavimleriyle yapılan savaşlardan sözedilmektedir.</p>
				<p class="normal">çocukları sağlıklı: Germanicus’un oğulları.</p>
				<p class="normal"><span class="ideitalik">14</span></p>
				<p class="normal">12. mektubunu yolladığı Tuticanus’a yazılmıştır.</p>
				<p class="normal">Syrtes: Kuzey Afrika kıyısındaki sığlıklar.</p>
				<p class="normal">yaşlı çiftçinin: Ascralı Hesiodos; Ascra: Boeotia kasabası. Hesiodos burayı hiç sevmez.</p>
				<p class="normal">Scepsislinin: Metrodorus: Roma’da nefret etmesiyle ünlenen bir felsefeci ve tarihçi. Scepsis: Mysia’da bir yer.</p>
				<p class="normal">Illyria: Illyrii: Adriyatik denizinin doğu kıyısında yaşayan bir halk.</p>
				<p class="normal">Paelignus: Sulmo’nun eski halkı. Ovidius’un soyu bu halktan gelir.</p>
				<p class="normal">lekesiz: sürgün edilmemiş.</p>
				<p class="normal">muaf tutuldum: vergi dışı tutulduğunu belirtiyor.</p>
				<p class="normal">Latona (Leto): Apollo ile Diana’nın annesi. Iuppiter’den hamile kalınca, kıskanç karısının hışmına uğrar ve dünyayı dolaşmak zorunda kalır. Doğuracak tek yer bulamaz. Bir tek Ege adası olan Delos ona kucak açar ve çocuklarını burada doğurur.</p>
				<p class="normal"><span class="ideitalik">15</span></p>
				<p class="normal">Sextus Pompeius’a yazılmıştır.</p>
				<p class="normal">Tmolus: Lydia’da şarabıyla ünlü bir dağ.</p>
				<p class="normal">Sicyon: Peloponnesos’da bir şehir.</p>
				<p class="normal">Quirites: Romalılar : Romalılar, Sabinlerle birleşince, Roma’da oturanlara bu ad verildi. Siyasi ve askeri karakterlerini belirtmek için Romani, sivil karakterlerini belirtmek için Quirites dendi.</p>
				<p class="normal">Trinacria: Üçgen yapısı sebebiyle, Sicilya’ya takılan bir ad.</p>
				<p class="normal">Philippus: Makedonia kralı. </p>
				<p class="normal">Campania: Capua’nın başkenti olduğu Orta İtalya’da bir bölge.</p>
				<p class="normal">Parca: Kader tanrıçası. Parcae: Clotho, Lachesis ve Atropos: Kişinin doğumuyla başladıkları yün eğirme işini ölümüyle bitirirler. İplik kesildiği an insanın yaşamı son bulur.</p>
				<p class="normal"><span class="ideitalik">16</span></p>
				<p class="normal">Bu mektup, Ovidius’un nefret ettiği bir düşmanına yazılmıştır. Şair, burada kendisinin sürgün edilmeden önce döneminin adı duyulan şairleri arasında sayıldığını belirtir.</p>
				<p class="normal">son gün: Yaşamın son gününden söz ediliyor.</p>
				<p class="normal">küller sonrası: ölümden sonra.</p>
				<p class="normal">Marsus: Augustus çağı epigram şairi.</p>
				<p class="normal">Rabirius: Augustus çağı destan şairi.</p>
				<p class="normal">Ilion: Troia.</p>
				<p class="normal">Macer: Ovidius ile Sicilya seyahatine çıkan ünlü şair.</p>
				<p class="normal">Albinovanus Pedo: epigramlarıyla ünlü şair.</p>
				<p class="normal">Carus: Germanicus’un oğullarının öğretmeni. Hercules yapıtının adıdır.</p>
				<p class="normal">Iuno’nun damadı: Hercules: Iuno’nun kızı Hebe ile evlenince, Iuno’nun damadı olmuştur.</p>
				<p class="normal">Severus: Bkz. 4.2.</p>
				<p class="normal">Latium: İtalya’da Roma’nın yer aldığı bölge.</p>
				<p class="normal">İki Priscus: Biri, Drusus’un ölümüne ağıt yazan Clutorius Priscus olduğu halde, diğeri bilinmiyor.</p>
				<p class="normal">Numa: Augustus çağı şairlerinden.</p>
				<p class="normal">Montanus: (Iulius): Seneca’nın mükemmel bir şair dediği Augustus dönemi destan ve elegia şairi.</p>
				<p class="normal">Sabinus: Augustus dönemi destan ve elegia şairi. Ovidius’un Heroides’deki bazı aşk mektuplarına yanıt yazmakla ünlenen, <span class="ideitalik">Troesmis</span>’in yazarı. Bu yapıt, Flaccus’un Tuna yakınlarındaki Troesmis’i ele geçirmesi üzerinedir.</p>
				<p class="normal">Largus: Troialı Antenor’un dünyayı dolaşıp sonunda Po’ya yerleşmesini anlatan bir destan yazmış, Augustus çağı şairi. </p>
				<p class="normal">Camerinus: Hector’un ölümünden, sonuna kadar Troia savaşını anlatan bir şiir yazmıştır.</p>
				<p class="normal">Tuscus: Demophoon’un, bir Trakyalı prensin kızı olan Phyllis’e kara sevdasını anlatan bir şiirle ünlü Augustus çağı şairi. </p>
				<p class="normal">Marius: Augustus çağı şairi.</p>
				<p class="normal">Trinacrius: Perseus üzerine bir destan olan Perseis’i yazan bir Augustus çağı şairi.</p>
				<p class="normal">Lupus: Menelaus ile Helen’in eve dönüşünü anlatan bir şiir yazmıştır. </p>
				<p class="normal">Tantalos’un oğullarıyla: Pelops.</p>
				<p class="normal">Tyndarus’un kızı: Helen.</p>
				<p class="normal">Maeonialı: Homeros</p>
				<p class="normal">Phaeacis: Troesmis’in ikinci kez fethini anlatan bir destan. Bu, Tuticanus’un bir yapıtıdır.</p>
				<p class="normal">Rufus: Pindaros’a öykünen bir şair.</p>
				<p class="normal">Turranius: Augustus çağı şairi.</p>
				<p class="normal">Melissus: Maecanas’ın azatlısı, gramerci, şair ve kütüphaneci.</p>
				<p class="normal">Atlı sınıfına üye kişilerin yaşamıyla ilgili trabeata (Roma sosyal komedisi) yazmıştır.</p>
				<p class="normal">Gracchus: <span class="ideitalik">Thyestes</span>’i yazan bir şair. </p>
				<p class="normal">Proculus: Kallimakhos’a öykünen bir şair.</p>
				<p class="normal">Passer: Pastoral şiirler yazan bir şair.</p>
				<p class="normal">Tityrus: Bir çobanın adı; pastoral şiirin simgesi.</p>
				<p class="normal">Grattius: Avcılık üzerine şiirler yazan Augustus dönemi şairi.</p>
				<p class="normal">Fontanus: Augustus çağı şairi.</p>
				<p class="normal">Satyr: Bacchus’un yanında yer alan keçi kuyruklu ve keçi boynuzlu yaratıklar.</p>
				<p class="normal">Naias: Su perileri.</p>
				<p class="normal">Capella: Elegialar yazan bir şair.</p>
			</div>
					<div class="calibre1" id="calibre_pb_12"/></body>
</html>