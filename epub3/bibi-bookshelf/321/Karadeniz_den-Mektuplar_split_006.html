<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>Karadeniz_den-Mektuplar</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<h2 class="h2baslik" id="calibre_toc_4">2. KİTAP</h2>
				<h3 class="normal1" id="calibre_toc_17">1</h3>
				<p class="normal">Caesar’ın kazandığı zaferlerin ünü buraya bile ulaştı,</p>
				<p class="normal">yorgun Notus’un cılız nefesinin güç bela ulaştığı bu yere,</p>
				<p class="normal">hiç hoş bir haber alamayacağımı sanırdım bu Scytia yöresinde:</p>
				<p class="normal">Artık sürgün yerim daha az nefret uyandırıcı evvelce </p>
				<p class="indentmetin"><span class="indentmetin1"> olduğundan.</span></p><div class="clrb"/>
				<p class="normal">Sonunda endişeler bulutu dağıldı, </p>
				<p class="normal">gün ışığını görebildim, talihimi de kandırdım.</p>
				<p class="normal">Caesar yazgımda sevinmeyi yasaklasa da bana,</p>
				<p class="normal">tek bu sevinci herkes paylaşsın isteyebilir yine de.</p>
				<p class="normal">Tanrılar bile mutlulukla tapınılsın diye kendilerine,</p>
				<p class="normal">bayramları boyunca üzüntünün bir yana konmasını buyurur.</p>
				<p class="normal">Bunu itirafa cüret etmek açıkça bir delilik ama,</p>
				<p class="normal">yasaklasa da kendisi, ben bu sevinci yaşayacağım.</p>
				<p class="normal">Iuppiter ne zaman tarlaları hayırlı yağmurlarla hoşnut etse,</p>
				<p class="normal">sert tohum kabuğu ekinle karışıp büyür.</p>
				<p class="normal">Ben de yabani bir ot olsam bile, meyve veren gücü anlarım,</p>
				<p class="normal">isteği dışında olsa da onun, çok kez bundan faydalanırım.</p>
				<p class="normal">Caesar’ın yüreğinin sevinçleri, hissettiğim ölçüde,</p>
				<p class="normal">benim de sevinçlerim, yok zaten o evin hiç bir özeli.</p>
				<p class="normal">Teşekkür sana, ey Şöhret, zaferin görkemini gördüm senin </p>
				<p class="indentmetin"><span class="indentmetin1"> aracılığınla,</span></p><div class="clrb"/>
				<p class="normal">Getaların arasında hapsedilmiş olsam da.</p>
				<p class="normal">Yolladığın haberle öğrendim, komutanlarının yüzünü </p>
				<p class="indentmetin"><span class="indentmetin1"> görmek için </span></p><div class="clrb"/>
				<p class="normal">son günlerde binlerce ulusun buluştuğunu,</p>
				<p class="normal">ve konuklarını ağırlayacak bir yer bulamadığını </p>
				<p class="normal">ölçümsüz dünyayı geniş surları arasına zor sığdıran Roma’nın.</p>
				<p class="normal">Sen bana anlatmıştın, günlerce evvel </p>
				<p class="normal">bulutlu Auster sularını boşalttığı halde sürekli,</p>
				<p class="normal">birden göksel bir mucizeyle güneşin parladığını</p>
				<p class="normal">halkın bakışlarıyla gün ışığının birbirine uyduğunu;</p>
				<p class="normal">anlatmıştın, fatihimizin gür sesiyle övdüğü yiğitlere</p>
				<p class="normal">nasıl da gururla savaş ganimetleri bağışladığını,</p>
				<p class="normal">nasıl parlak armaları, işli elbiseleri giyinip kuşanıp</p>
				<p class="normal">ilkin kutsal Caesar’ın sunaklarına buhurlar saçtığını,</p>
				<p class="normal">ve hep yüreğinde taptığı atalarının adaletini </p>
				<p class="normal">nasıl da namusuyla koruduğunu,</p>
				<p class="normal">ve nereye gitse, alkışlar arasında uğurlu kehanetlerle onurlanıp,</p>
				<p class="normal">geçtiği yolların çiyle ıslanmış güllerle kızıla boyandığını;</p>
				<p class="normal">gümüş gibi parlayan fethedilmiş surlarıyla önünde uzandığını</p>
				<p class="normal">görkemli giysili yiğitlerle dolu yabancı kasabaların,</p>
				<p class="normal">nehirleri, dağları, derin ormanlardaki muharebeleri,</p>
				<p class="normal">mızraklarla karışmış kalkan yığınını,</p>
				<p class="normal">ve güneşin yaktığı andaçların altınından</p>
				<p class="normal">Roma forumundaki binaların altına dönüştüğünü,</p>
				<p class="normal">neredeyse düşmana yetecek kadar çok sayıdaki komutanın,</p>
				<p class="normal">esir alınan boğazlarına geçirilmiş zincirlere katlandıklarını.</p>
				<p class="normal">Bunların büyük kısmının yaşamı bağışlandı ve affedildi,</p>
				<p class="normal">içlerinde savaşın önde gelen lideri ve başı olan Bato bile.</p>
				<p class="normal">Tanrıların bir düşmana olan şefkatini gördükten sonra,</p>
				<p class="normal">neden ben reddedeyim ilahın öfkesinin benim için </p>
				<p class="indentmetin"><span class="indentmetin1"> yumuşamasını?</span></p><div class="clrb"/>
				<p class="normal">Aynı haberle öğrendim, Germanicus,</p>
				<p class="normal">kasabaların senin adının altında temsil edildiklerini</p>
				<p class="normal">ve bu kasabaların sana karşı yeterli güvenliklerini sağlayan</p>
				<p class="normal">ne ağır surları ne silahları </p>
				<p class="normal">ne de ustaca yapılanmış mevkileri bulunduğunu.</p>
				<p class="normal">Tanrılar sana uzun ömür versin, </p>
				<p class="normal">çünkü geride kalanları sen üstleneceksin,</p>
				<p class="normal">yeter ki erdemlerin uzun bir ömür tanısın sana.</p>
				<p class="normal">Dua ettiğim şey gerçekleşecek,</p>
				<p class="normal">çünkü tanrı duama hayırlı bir işaret verdi;</p>
				<p class="normal">ozanların kehanetlerinin mutlak değeri vardır.</p>
				<p class="normal">Sen de bir fatih olarak taçlı atlarla çıkacaksın </p>
				<p class="normal">Tarpeia hisarına, keyifle görecek bunu Roma;</p>
				<p class="normal">Babası seyredecek oğlunun vaktinde kazandığı şeref payelerini,</p>
				<p class="normal">kendisine verilen sevinçleri yeniden yaşayarak.</p>
				<p class="normal">Ey, gençliğimizin savaşta ve barışta en büyüğü,</p>
				<p class="normal">artık sana bir işaret bu kehanet dolu sözler.</p>
				<p class="normal">Belki bu zaferi de şiirlerime konu edineceğim,</p>
				<p class="normal">talihsizliklerime yaşamım yettiği takdirde,</p>
				<p class="normal">bulanmazsa kanım ilkin Scytialıların oklarına</p>
				<p class="normal">ve vahşi bir Geta bu başı kesip götürmezse kılıcıyla.</p>
				<p class="normal">Defneden yengi tacını tapınağa verirken hâlâ hayattaysam,</p>
				<p class="normal">söyleyebilirsin o zaman kehanetlerimin ikinci kez </p>
				<p class="indentmetin"><span class="indentmetin1"> gerçekleştiğini.</span></p><div class="clrb"/>
				<h3 class="normal1" id="calibre_toc_18">2</h3>
				<p class="normal">Evinize çocukluk yıllarından beri saygı duyan o adam,</p>
				<p class="normal">Karadeniz’in sol yanına sürgün edilmiş Naso,</p>
				<p class="normal">bu selamı yolluyor sana, Messalinus, dizginlenemez </p>
				<p class="indentmetin"><span class="indentmetin1"> Getalardan,</span></p><div class="clrb"/>
				<p class="normal">sana yüz yüzeyken vermeye alıştığı selamı.</p>
				<p class="normal">Çok yazık, adımı okuduğunda</p>
				<p class="normal">sana tanıdık gelmiyorsam eskisi gibi</p>
				<p class="normal">ve tereddüt ediyorsan okumakta kalanını!</p>
				<p class="normal">Baştan sona oku, sözlerimi de benimle birlikte sürgün etme,</p>
				<p class="normal">çünkü izni var dizelerimin şehrinizde bulunmaya.</p>
				<p class="normal">Ben hayal bile edemezdim,</p>
				<p class="normal">Ossa Pelion’u sırtlamış olsaydı,</p>
				<p class="normal">elimle parlak yıldızlara dokunulabileceğimi.</p>
				<p class="normal">Ne Enceladus’un çılgın ordugâhının peşine düşüp</p>
				<p class="normal">dünyanın efendisi tanrılara savaş açtım,</p>
				<p class="normal">ne de Tydeus’un oğlunun cüretkâr eliyle yaptığı şeyi yapıp,</p>
				<p class="normal">mızraklarımı ilahlara doğrulttum. </p>
				<p class="normal">Suçum ağır ama sadece beni yıkmaya cesaret edebilir,</p>
				<p class="normal">daha büyük bir günaha da girişemez.</p>
				<p class="normal">Bana duygusuz ve korkak dışında bir şey denmez;</p>
				<p class="normal">tam uyar gerçekten bu iki sıfat ruhuma.</p>
				<p class="normal">Kabul ediyorum, Caesar’ın öfkesini hakettikten sonra,</p>
				<p class="normal">doğal olarak benim dualarımla sen de zor duruma düştün;</p>
				<p class="normal">Iulus adını taşıyan herkese öyle bağlısın ki </p>
				<p class="normal">bu adı taşıyan biri zarar gördüğünde,</p>
				<p class="normal">senin de zarar gördüğünü düşünüyorsun.</p>
				<p class="normal">Ama silahlarını kuşansan da, </p>
				<p class="normal">acıtıcı yaralarla beni tehdit etsen de,</p>
				<p class="normal">yine de benim senden korkmamı sağlayamazsın.</p>
				<p class="normal">Yunanlı Achaemenides Troialı bir gemi tarafından kurtarıldı, </p>
				<p class="normal">Pelias mızrağıyla Mysialı bir komutana yardım etti.</p>
				<p class="normal">Tapınak soyguncusu bazen bir sunağa sığınır</p>
				<p class="normal">ve öfkeli tanrının yardımını istemekten de çekinmez.</p>
				<p class="normal">Birisi bunun güvenilir olmadığını söyleyebilir, katılırım,</p>
				<p class="normal">ama durgun sularda gitmiyor gemim!</p>
				<p class="normal">Bırak güvenliği başkaları istesin;</p>
				<p class="normal">en zavallı kader güvenlidir,</p>
				<p class="normal">çünkü daha kötü bir sonun korkusundan uzaktır.</p>
				<p class="normal">Köpüren suya kapılıp sürüklenen kişi kollarını uzatıp</p>
				<p class="normal">elleriyle tutunur dikenlere, sert kayalara,</p>
				<p class="normal">şahinden korkan kuş titrek kanatlarıyla yorgun argın,</p>
				<p class="normal">insanların kucağına gelme cesareti gösterir,</p>
				<p class="normal">vahşi köpeklerden ürküp kaçan dişi bir geyik,</p>
				<p class="normal">kendisini yakın bir eve teslim etmekte tereddüt etmez.</p>
				<p class="normal">Yalvarırım, gözyaşlarımı yatıştır, yardımsever dostum,</p>
				<p class="normal">sağlam kapını örtme ürkek seslenişime,</p>
				<p class="normal">sözlerime acı ve ulaştır onları, </p>
				<p class="normal">gürleyen Tarpeius kadar tapındığın Roma ilahlarına,</p>
				<p class="normal">mesajımın elçisi olup davamı üstlen,</p>
				<p class="normal">adımı taşıyan hiçbir dava iyi olmasa da.</p>
				<p class="normal">Artık nerdeyse bir ölüyüm, </p>
				<p class="normal">en azından ölümün soğunu hisseden bir hasta,</p>
				<p class="normal">bir şekilde korunacaksam eğer, </p>
				<p class="normal">senin sayende korunmuş olacağım.</p>
				<p class="normal">Ölümsüz bir komutana olan aşkının bağışladığı</p>
				<p class="normal">saygınlığın artık önemsiz olaylarla uğraşsın,</p>
				<p class="normal">ailene ait o parlak belagat de artık yanında olsun,</p>
				<p class="normal">bununla yardım edeceksin korkudan titreyen bir sanığa,</p>
				<p class="normal">çünkü babanızın zarif dili sende yaşıyor, sensin onun mirasçısı.</p>
				<p class="normal">Beni savunmaya kalkışsın diye övmüyorum bu dili;</p>
				<p class="normal">itirafta bulunan bir sanığın davası savunulmamalı.</p>
				<p class="normal">Ama bir düşün, hatamın kaynağıyla</p>
				<p class="normal">yaptığım şeyi mazur gösterebilir misin </p>
				<p class="normal">yoksa böyle bir şeyi karıştırmak hiç yarar sağlamaz mı?</p>
				<p class="normal">Öyle cins bir yara ki bu yara, iyileştirilemez olduğundan,</p>
				<p class="normal">sanırım dokunulmaması daha iyi olacak.</p>
				<p class="normal">Dilim sus! Daha fazla anlatılabilecek bir şey yok.</p>
				<p class="normal">Keşke küllerimi kendim gömebilsem!</p>
				<p class="normal">O halde, hiçbir hata beni yoldan çıkarmamışcasına,</p>
				<p class="normal">öyle bir konuşma yap ki,</p>
				<p class="normal">onun bana sunduğu bu yaşamdan zevk alayım;</p>
				<p class="normal">neşesi yerine geldiğinde, </p>
				<p class="normal">hem dünyayı hem de imparatorluğu sarstığı</p>
				<p class="normal">şu yüz ifadeleri yumuşadığında,</p>
				<p class="normal">Getlerin sıradan bir ganimetleri olmama izin vermesin benim,</p>
				<p class="normal">ve zavallı sürgünlüğüm için barışçıl bir toprak sağlasın, duacı ol.</p>
				<p class="normal">İstekler için uygun bir zaman bu. </p>
				<p class="normal">O kudretli ve görüyor, ey Roma</p>
				<p class="normal">sahip olduğu gücü seninle elde ettiğini.</p>
				<p class="normal">Eşi emin şekilde korur kutsal sedirini;</p>
				<p class="normal">oğlu Ausonia hükümranlığının sınırlarını genişletir;</p>
				<p class="normal">Germanicus ruhuyla yıllara meydan okur,</p>
				<p class="normal">ve Drusus’un gücü soylu doğumuyla yarışır.</p>
				<p class="normal">Ekle bunlara aynı şekilde güçlü olduğunu</p>
				<p class="normal">gelininin, saygıdeğer torunlarının,</p>
				<p class="normal">Augustus’un evinin tüm diğer üyelerinin;</p>
				<p class="normal">ekle bir de Paeonia’ya karşı kazandığı zaferi,</p>
				<p class="normal">ekle dağlık Dalmaçya’nın kollarını barışa zorladığını.</p>
				<p class="normal">Kollarını atıp hizmetkâr başını </p>
				<p class="normal">Caesar’ın ayağına yaslamaktan yüksünmedi Illyria.</p>
				<p class="normal">O ise arabası üzerinde sakin ifadesiyle dikkatleri çekip</p>
				<p class="normal">Phoebus’un kızıyla süslenmiş tapınaklara yöneldi.</p>
				<p class="normal">Önde giderken ona eşlik etti saygıdeğer çocukları,</p>
				<p class="normal">babalarına layık ve kendilerine verilen adlara layık biçimde,</p>
				<p class="normal">tanrısal Iulus’un yüce sunağından gördüğü</p>
				<p class="normal">komşu tapınakta oturan biraderlere benzer her biri.</p>
				<p class="normal">Messalinus bu büyük coşkuda ilk sıranın ait olduğunu </p>
				<p class="indentmetin"><span class="indentmetin1"> reddetmez</span></p><div class="clrb"/>
				<p class="normal">her şeyi bağışlamaya değer olan bu aileye.</p>
				<p class="normal">Ne kalsa onlardan aşka rakip olur;</p>
				<p class="normal">burada hiçbir insana ikinci sıra düşmeyecek.</p>
				<p class="normal">Her şeyden önce bu güne saygı duyulacak,</p>
				<p class="normal">bu günde hak edene verilmesi kararlaştırılan defne tacı,</p>
				<p class="normal">layık olduğu şekilde onurlu saçlarına takılacak.</p>
				<p class="normal">Ah ne şanslı, zaferi seyretme onuru verilen,</p>
				<p class="normal">ve tanrılar katında olan komutanın simasından zevk alan </p>
				<p class="indentmetin"><span class="indentmetin1"> insanlar!</span></p><div class="clrb"/>
				<p class="normal">Ne var ki, ben Caesar’ın yüzü yerine </p>
				<p class="normal">Sarmatia yerlilerininkini görmek zorundayım,</p>
				<p class="normal">barıştan yoksun bir ülkeyi ve ayaza kesmiş suları.</p>
				<p class="normal">Ama bunları işitiyorsan ve sesim oraya kadar ulaşıyorsa,</p>
				<p class="normal">senin nüfuzun yerimi değiştirmede etkin olsun.</p>
				<p class="normal">Gençliğimin ilk yıllarından beri saygı duyduğum o baban </p>
				<p class="indentmetin"><span class="indentmetin1"> bunu arzular,</span></p><div class="clrb"/>
				<p class="normal">belagat sahibi hayali hâlâ bir duyguya sahipse eğer.</p>
				<p class="normal">Bunu kardeşin de arzular, ama belki korkar ve</p>
				<p class="normal">beni korumanın sana zarar vereceğinden endişe duyar.</p>
				<p class="normal">Bütün evin bunu talep eder, kendin de reddedemezsin</p>
				<p class="normal">zamanında ev halkınızdan biri olduğumu.</p>
				<p class="normal">En azından, kötü kullandığımı farkettiğim yeteneğimi</p>
				<p class="normal">“Aşk Sanatı” dışında çok kez destekledin.</p>
				<p class="normal">Sadece en son günahımı çıkarırsan,</p>
				<p class="normal">yaşamım senin evini utandıramaz öyleyse.</p>
				<p class="normal">Soyunun en iç köşeleri dinçleşsin,</p>
				<p class="normal">göktekiler ve Caesarlar seni korusun;</p>
				<p class="normal">Lütufkâr, ancak bana kızmakta haklı olan ilaha yalvar,</p>
				<p class="normal">Scytialılar topraklarının vahşiliğinden beni çıkartsın.</p>
				<p class="normal">Çok zor, kabul ediyorum, ama cesaret zoru hedefler,</p>
				<p class="normal">böyle bir hizmete duyulacak şükran da daha büyük olur.</p>
				<p class="normal">Sesine kulak verecek olan</p>
				<p class="normal">ne Aetna’nın geniş mağarasındaki Polyphemus </p>
				<p class="normal">ne de Antiphates,</p>
				<p class="normal">ama sakin ve mülayim ve de affa hazır bir baba bu;</p>
				<p class="normal">şimşek çakmaksızın sık sık gürleyen,</p>
				<p class="normal">hüzünlü bir şeye karar vermiş olsa kendisi de hüzünlenen</p>
				<p class="normal">kime bir ceza verse kendisini de cezalandıran.</p>
				<p class="normal">Yine de bu adamın şefkati benim kusuruma yenik düştü,</p>
				<p class="normal">denetimsiz öfkesi de son raddesine ulaşıyor.</p>
				<p class="normal">Vatanımdan, yani bütün dünyadan uzaklaştırıldığımdan</p>
				<p class="normal">tapındığın tanrıların önüne uzanmadığımdan,</p>
				<p class="normal">rahibim ol da ilet yüce ilahlara yolladığım yakarıları,</p>
				<p class="normal">ekle sözlerime kendinin iyi dileklerini de.</p>
				<p class="normal">Ama bunun beni incitmeyeceğini düşünüyorsan, yap.</p>
				<p class="normal">Affet! Bir kazazede olduğumdan her denizden korkuyorum.</p>
				<h3 class="normal1" id="calibre_toc_19">3</h3>
				<p class="normal">Maximus, adını seçkin erdemlerle dengeliyorsun,</p>
				<p class="normal">izin vermiyorsun soylu doğumunun tabiatını ezmesine.</p>
				<p class="normal">Yaşamımım en son gününe kadar –bu durumumun</p>
				<p class="normal">ne farkı var bir ölüden?– İlahım olacaksın benim,</p>
				<p class="normal">talihsiz bir dostuna sırt çevirmeyip</p>
				<p class="normal">yaşından beklenmeyecek bir davranış sergiliyorsun.</p>
				<p class="normal">Belki söylemek utanç verici, ama gerçeği söylemek gerekirse,</p>
				<p class="normal">avam, dostluklara çıkar için değer verir.</p>
				<p class="normal">Neyin onurlu olduğuna önem vermektense,</p>
				<p class="normal">neyin kâr sağladığına önem vermek önce gelir,</p>
				<p class="normal">sadakat ise servetle ayağa kalkar ya da düşer. </p>
				<p class="normal">Kolayca bulamazsın binlerce insan arasından</p>
				<p class="normal">erdemin bir değeri olduğunu düşünen tek kişi.</p>
				<p class="normal">Doğru eylemler ödül içermiyorsa</p>
				<p class="normal">içlerindeki özgün değerin bir önemi yoktur,</p>
				<p class="normal">bedava doğruluk pişmanlık doğurur.</p>
				<p class="normal">Yarar sağlamıyorsa bir şey, değersizdir,</p>
				<p class="normal">aç bir zihinden çıkmadıkça kazanç umudu</p>
				<p class="normal">hiç kimseye ilgi gösterilemez.</p>
				<p class="normal">Artık herkes kendi gelirine tutkun,</p>
				<p class="normal">ve çıkarına uygun olanı hesaplıyor kaygılı parmaklarıyla.</p>
				<p class="normal">Bir zamanlar dostluk adına tapınılan o İlah</p>
				<p class="normal">şimdi satılık ve bir fahişe gibi geçimini sağlıyor. </p>
				<p class="normal">Hayranlığım gittikçe artıyor, girdaplara kapılıp</p>
				<p class="normal">bu ortak kusurun akışıyla sürüklenmeyen sana.</p>
				<p class="normal">Talihin gözdesi olmadın mı, hiç kimse tarafından</p>
				<p class="indentmetin"><span class="indentmetin1"> sevilmiyorsun;</span></p><div class="clrb"/>
				<p class="normal">bir kez gürledi mi, yanındaki her şey ürküp kaçıyor.</p>
				<p class="normal">Bir de bana bak! Bir zamanlar birçok arkadaşımın </p>
				<p class="indentmetin"><span class="indentmetin1"> desteğini almışken</span></p><div class="clrb"/>
				<p class="normal">hafifçe esen bir meltem yelkenlerimi şişirirken,</p>
				<p class="normal">şimdi, vahşi denizlerin yağmurlu fırtınalarla kabarması gibi</p>
				<p class="normal">parçalanmış bir gemide suların ortasında kaldım. </p>
				<p class="normal">Başkaları beni tanımazlıktan gelirken, bu yüzüstü bırakılmışa</p>
				<p class="normal">iki ya da bilemedin üç kişi yardım eli uzattı.</p>
				<p class="normal">Bunların arasında sen önde geliyorsun. </p>
				<p class="normal">Çünkü bir yoldaş değil, bir lider olmaya</p>
				<p class="normal">örnek almaya değil, örnek alınmaya layıktın.</p>
				<p class="normal">Sürgüne sadece işlediğim bir günah sonucu yollandığıma </p>
				<p class="indentmetin"><span class="indentmetin1"> inanan sen </span></p><div class="clrb"/>
				<p class="normal">sırf kendi değeri yüzünden dürüstlük ve görevden haz alırsın.</p>
				<p class="normal">Yargına göre erdemde kazanç yoktur, </p>
				<p class="normal">kendisi için istenmelidir,</p>
				<p class="normal">dışsal iyilikler de eşlik etmez ona. </p>
				<p class="normal">Aşağılık bir şey olarak görürsün, bir dostun kovulmasını</p>
				<p class="normal">merhamete gereksinimi olduğu için, </p>
				<p class="normal">ve dostluğundan yoksun bırakmayı</p>
				<p class="normal">şanssız bir insan olduğu için.</p>
				<p class="normal">Yüzücünün yorgun çenesini tutmak daha şefkatlidir</p>
				<p class="normal">başını berrak sulara gömmektense.</p>
				<p class="normal">Bak Aeacus’un oğlu dostuna ne yapıyor ölümünden sonra:</p>
				<p class="normal">Şu benim yaşamımın da ölüme eş olduğunu düşün.</p>
				<p class="normal">Theseus eşlik etti Pirithous’a, Styx sularına gelinceye kadar:</p>
				<p class="normal">Cesedim ne kadar uzak şu Styx nehrinden?</p>
				<p class="normal">Phocisli genç yardım etti çılgın Orestes’e:</p>
				<p class="normal">İşlediğim suç da az buçuk bir delilik değil öyle.</p>
				<p class="normal">Sen de kabul et büyük adamlara gösterilen övgüyü,</p>
				<p class="normal">zaten ediyorsun ve çökmüş birine elinden gelen yardımı sun. </p>
				<p class="normal">Seni iyi tanıyorsam, </p>
				<p class="normal">evvelce olduğun gibiysen hâlâ,</p>
				<p class="normal">cesaretin bitip tükenmemişse,</p>
				<p class="normal">kaderin sertleştikçe ona karşı daha fazla direniyorsan,</p>
				<p class="normal">sana yakışanı yap ve onun seni yenmesine izin verme!</p>
				<p class="normal">İyi döğüşmek için, iyi döğüşen bir düşman gerekir.</p>
				<p class="normal">Yararlı olan neden de zararlı olan neden de aynı olur </p>
				<p class="indentmetin"><span class="indentmetin1"> böylece.</span></p><div class="clrb"/>
				<p class="normal">Şüphesiz, genç dostum, değersiz olduğunu düşünürsün</p>
				<p class="normal">yeryüzü yuvarlağında duran tanrıçanın yoldaşı olmanın.</p>
				<p class="normal">Sarsılmaz birisin, madem ki paramparça geminin yelkenleri </p>
				<p class="normal">istediğin gibi değil, oldukları gibi denetlemelisin onları.</p>
				<p class="normal">Gemi o kadar sarsıldı ki artık batacak sanıldı,</p>
				<p class="normal">ama enkazı senin omuzlarında destek buluyor hâlâ. </p>
				<p class="normal">İlk başta öfken doğruydu ve daha hafif değildi </p>
				<p class="normal">bana öfkelenmekte haklı olan kişininkinden de.</p>
				<p class="normal">Yüce Caesar’ın göğsüne girmiş acının</p>
				<p class="normal">doğrudan senin acın olduğuna yemin ediyordun.</p>
				<p class="normal">Ama işitince başıma gelen felaketin nedenini,</p>
				<p class="normal">benim yaptığım hatalara inlediğin söylenir.</p>
				<p class="normal">O vakit yazdığın ilk mektup beni teselliye başladı</p>
				<p class="normal">ve incinmiş bir tanrının yatıştırılabileceği ümidini verdi.</p>
				<p class="normal">Uzun süreli dostluğumuzun sağlamlığıyla harekete </p>
				<p class="indentmetin"><span class="indentmetin1"> geçtin sonra,</span></p><div class="clrb"/>
				<p class="normal">benim için sen doğmadan önce başlamıştı bu dostluk;</p>
				<p class="normal">çünkü sen başkalarıyla dost oldun ama benimle dost olarak</p>
				<p class="indentmetin"><span class="indentmetin1"> doğmuştun,</span></p><div class="clrb"/>
				<p class="normal">çünkü beşiğindeyken sana ilk öpücüğü ben vermiştim.</p>
				<p class="normal">Çocukluk yıllarımdan beri evinizin benim için hep saygın </p>
				<p class="indentmetin"><span class="indentmetin1"> olması da</span></p><div class="clrb"/>
				<p class="normal">ister istemez sırtına eskiden kalma bir yük olarak binmeme </p>
				<p class="indentmetin"><span class="indentmetin1"> neden oldu.</span></p><div class="clrb"/>
				<p class="normal">Şu senin baban, Latin dilinin söz üstadı,</p>
				<p class="normal">bir o kadar da soylu doğumlu,</p>
				<p class="normal">ilk o zorladı şiirlerimi halkın yargısına teslim etmeme;</p>
				<p class="normal">Yeteneğimin önderi o oldu.</p>
				<p class="normal">İlk kez ne zaman kendisine hizmet ettiğimi,</p>
				<p class="normal">eminim, kardeşin anımsayamaz.</p>
				<p class="normal">Ama hepsinden öte sana öyle sıkı sarıldım ki,</p>
				<p class="normal">ne olursa olsun, minnetimi tek sen kazanacaksın.</p>
				<p class="normal">En son bizi Aethalis Ilva gördü</p>
				<p class="normal">ve hüzünlü yanaklarından süzülen yaşları sildi.</p>
				<p class="normal">İşlediğim günahın adımı kötüye çıkarttığına ilişkin</p>
				<p class="normal">haberin doğru olup olmadığını sorduğunda,</p>
				<p class="normal">mahcubiyetimin öyküsünü anlatmaktan çekinip,</p>
				<p class="normal">kuşkulu bir itirafla kuşkulu bir reddediş arasında gidip geldim,</p>
				<p class="normal">ve kabaran gözyaşım, yağmurlu Auster’in erittiği kar misali,</p>
				<p class="normal">korkudan umutsuzlaşan yanaklarımdan akıp gitti.</p>
				<p class="normal">O halde bunu aklına getirip düşündüğün için</p>
				<p class="normal">ilk hatadan doğan bir suçun </p>
				<p class="normal">affedilebilir olduğunun gözden kaçtığını,</p>
				<p class="normal">eski dostuna bu bitkin durumunda ilgi gösteriyorsun</p>
				<p class="normal">ve yaralarını pansumanlarınla sarıp dindiriyorsun.</p>
				<p class="normal">Bunlar adına, birçok dua hakkım olsaydı,</p>
				<p class="normal">binlerce hayır duası ederdim</p>
				<p class="normal">bu kadar hayırlı bir iş yapan sana.</p>
				<p class="normal">Ama sadece senin adakların bana tahsis edilirse,</p>
				<p class="normal">önce Caesar’ın sağlığına ardından da anneninkine </p>
				<p class="indentmetin"><span class="indentmetin1"> dua edeceğim.</span></p><div class="clrb"/>
				<p class="normal">Sunakları tütsülerle zenginleştirince,</p>
				<p class="normal">tanrılardan ilk isteğinin bu olduğunu anımsıyorum.</p>
				<h3 class="normal1" id="calibre_toc_20">4</h3>
				<p class="normal">Kabul et Naso’nun bu muhabbetini buzlu Hister’den,</p>
				<p class="normal">dostluğundan hiç kuşku duymadığım dostum, Atticus.</p>
				<p class="normal">Bir şeyler kaldı mı zihninde acaba</p>
				<p class="normal">bu talihsiz arkadaşının hatırasından,</p>
				<p class="normal">yoksa dikkatin zayıflayıp görevlerini unuttu mu?</p>
				<p class="normal">Yok, tanrılar bana karşı böylesine haşin olamaz</p>
				<p class="normal">buna inanabileceğim kadar</p>
				<p class="normal">ve artık beni anımsamamana hak vereceğim kadar.</p>
				<p class="normal">Hayalin daima gözlerimin önünde durur,</p>
				<p class="normal">görür gibiyim zihnimde senin yüzünü.</p>
				<p class="normal">Anımsıyorum birlikte yaptığımız ciddi konuşmaları,</p>
				<p class="normal">hoş şakalaşmalara da birkaç saatten fazla zaman ayırdığımızı.</p>
				<p class="normal">Çok kez saatler koşuyormuş gibi gelirdi uzun sohbetlerimizde,</p>
				<p class="normal">çok kez sözlerimizden daha kısa kalırdı günler.</p>
				<p class="normal">Çok kez duyardı kulakların yeni yazdığım bir şiiri</p>
				<p class="normal">ve eleştirine boyun eğerdi yeni bir Esin perisi.</p>
				<p class="normal">Senin övgünü kazanan şeyin</p>
				<p class="normal">halkın da hoşuna gideceğini düşünürdüm.</p>
				<p class="normal">Hükmedici öğütlerinin tatlı ödülüydü bu bana.</p>
				<p class="normal">Bir dostun eğesiyle törpülenmiş bir kitabım olsun diye,</p>
				<p class="normal">senin uyarınla birden çok düzeltme yaptım.</p>
				<p class="normal">Birlikte gördü bizi forumlar, birlikte gördü bütün revaklar,</p>
				<p class="normal">bütün caddeler, birlikte gördü çukur tiyatro yan yana </p>
				<p class="indentmetin"><span class="indentmetin1"> otururken.</span></p><div class="clrb"/>
				<p class="normal">Kısaca, aramızdaki dostluk, aziz dostum, hep güçlüydü,</p>
				<p class="normal">Aeacus ve Nestor’un oğullarının dostluğu kadar.</p>
				<p class="normal">Yok, inanamam ben bu sözlerin yüreğinden döküldüğüne,</p>
				<p class="normal">içmiş olsan bile Lethe’nin unutturan sularından;</p>
				<p class="normal">Kış dönümünde uzun geceler ne kadar çabuk geçerse,</p>
				<p class="normal">yaz dönümü geceleri de o kadar uzun geçer kış gecelerinden,</p>
				<p class="normal">ne Babylon’un sıcağı kalır, ne Pontus’un soğuğu,</p>
				<p class="normal">zambakların kokusu da Paestum güllerini bastırır,</p>
				<p class="normal">aramızdakileri unutmandan çok önceleri.</p>
				<p class="normal">Yazgımda hiçbir dönem bu kadar parlak olmadı.</p>
				<p class="normal">Ama dikkat et bana olan güvenine sahte denmesin, </p>
				<p class="normal">benim inancıma da aptal.</p>
				<p class="normal">Sağlam bir inançla eski dostuna kanat ger,</p>
				<p class="normal">nasıl yaparsan yap, yeter ki ağırlık altında kalmayayım.</p>
				<h3 class="normal1" id="calibre_toc_21">5</h3>
				<p class="normal">Ben, Naso, uzunlu kısalı dizelerle derlediğim bir şiiri yolladım,</p>
				<p class="normal">Salanus’cuğuma, esenliğini dileyen bir girişle.</p>
				<p class="normal">Dilerim öyle olur, kehanetim gerçekleşsin diye de</p>
				<p class="normal">dua ediyorum, dostum, dizelerimi sağlıkla okuyabilmene.</p>
				<p class="normal">Sağlam karakterin –neredeyse ölüme yakın olan bu çağda</p>
				<p class="normal">ayırıcı bir özellik– böyle bir dua etmemi gerekli kılıyor.</p>
				<p class="normal">Çünkü seninle aramızdaki ilişkinin makul bir sınırı olsa da,</p>
				<p class="normal">sürgün oluşuma kederlendiğin söylenir;</p>
				<p class="normal">Karadeniz’den yolladığım şiirlerimi okurken</p>
				<p class="normal">verdiğin destek onları yüceltti, değeri ne olursa olsun;</p>
				<p class="normal">Caesar’ın öfkesinin benim lehime kısa sürede </p>
				<p class="indentmetin"><span class="indentmetin1"> yumuşamasını istedin,</span></p><div class="clrb"/>
				<p class="normal">ne istendiğini bilseydi, izin verebilirdi yine de.</p>
				<p class="normal">Senin karakterine işte bu olgunlukta bir dilek yakışırdı,</p>
				<p class="normal">bu yüzden benim için hiç de yabana atılacak </p>
				<p class="indentmetin"><span class="indentmetin1"> bir sevinç değil bu.</span></p><div class="clrb"/>
				<p class="normal">Başıma gelenlerden seni fazlasıyla etkileyen de, inanırım, </p>
				<p class="normal">sürgün yerimin doğası oldu, edebiyat ustası dostum.</p>
				<p class="normal">Seni temin ederim, tüm dünyada böyle bir yer zor bulursun,</p>
				<p class="normal">Augustus Barışı’ndan çok az yararlanmış bir toprak burası.</p>
				<p class="normal">Yine de sen burada vahşi savaşlarda kaleme alınmış </p>
				<p class="indentmetin"><span class="indentmetin1"> dizeler okuyorsun,</span></p><div class="clrb"/>
				<p class="normal">okuduklarını da lütufkâr dudaklarınla onaylıyorsun,</p>
				<p class="normal">ve artık güçsüz bir damarda damlayan yeteneğimi alkışlıyorsun,</p>
				<p class="normal">bir dereden de koca bir nehir yaratıyorsun.</p>
				<p class="normal">Verdiğin destekler gerçekten ruhuma kıvanç veriyor</p>
				<p class="normal">zavallıların kendilerini yatıştırması güç bir iş sayılsa bile.</p>
				<p class="normal">Mütevazı konularda şiirlere kalkıştığım sürece</p>
				<p class="normal">yeteneğim bu cılız konunun üstesinden gelir.</p>
				<p class="normal">Geçenlerde büyük bir zaferin haberi ulaştığında buraya,</p>
				<p class="normal">çok zor bir eseri üstlenmeye cüret ettim.</p>
				<p class="normal">Konunun ağırlığı ve görkemi cüretimi bastırdı,</p>
				<p class="normal">başladığım eserin ağırlığını taşıyamadım.</p>
				<p class="normal">Övgüye değer bulacağın şey, </p>
				<p class="normal">görevimi gerçekleştirme isteği olacak:</p>
				<p class="normal">Geri kalanı konusu yüzünden felç olup yere serildi.</p>
				<p class="normal">Tesadüfen duyarsan bu kitabı</p>
				<p class="normal">senin himayeni tanımaya memur ediyorum onu.</p>
				<p class="normal">Zaten bunu yapmak üzereydin, ben istememiş olsam bile,</p>
				<p class="normal">öyleyse bırak minnettarlık hislerim beni hafifçe dürtüklesin.</p>
				<p class="normal">Ben övgüye layık değilim, ama senin kalbin daha ak</p>
				<p class="normal">sütten de, basılmamış kardan da. </p>
				<p class="normal">Başkalarına hayranlık duyuyorsun, sana hayran olunması </p>
				<p class="indentmetin"><span class="indentmetin1"> gerekirken,</span></p><div class="clrb"/>
				<p class="normal">senin yeteneklerini, belagatini herkes tanırken.</p>
				<p class="normal">Şu, adını Germania’dan alan, gençliğin lideri Caesar,</p>
				<p class="normal">çalışmalarını daima seninle paylaşıyor.</p>
				<p class="normal">Sen onun eski yoldaşısın, çocukluk yıllarından beri </p>
				<p class="indentmetin"><span class="indentmetin1"> birlikte oldun,</span></p><div class="clrb"/>
				<p class="normal">karakterin kadar yeteneğinle de saygısını kazanıp onun.</p>
				<p class="normal">Akıcı konuşmanla onu hemen heyecanlandırdın;</p>
				<p class="normal">kendi sözlerini seninkilerle büyüleyecek bir şey bulur sende.</p>
				<p class="normal">Konuşman bittiğinde ve ölümlü dudakların sustuğunda,</p>
				<p class="normal">bir an sessizlik olduğunda,</p>
				<p class="normal">bu kez kalkar Iulus adına layık o genç,</p>
				<p class="normal">Doğu sularında yükselen Lucifer gibi.</p>
				<p class="normal">Sessizce dururken orada, duruşu ve ifadesi akıcı bir sesin,</p>
				<p class="normal">latif giysisi ise eğitimli bir sesin müjdesini taşır.</p>
				<p class="normal">Ardından bir an durup açınca tanrısal ağzını,</p>
				<p class="normal">“İşte” dersin “bir öndere yaraşır konuşma bu!”</p>
				<p class="normal">Belagatinde bu kadar yüce bir soyluluk var.</p>
				<p class="normal">Bu gencin gözüne girse de, başı yıldızlara erse de,</p>
				<p class="normal">sürgün bir ozanın yazdıklarının bir değeri olduğunu </p>
				<p class="indentmetin"><span class="indentmetin1"> düşünürsün.</span></p><div class="clrb"/>
				<p class="normal">Kuşkusuz, akraba ruhlar arasında bir uyum vardır,</p>
				<p class="normal">her biri kendi çalışmasına özgü bağlaşmayı onurlandırır.</p>
				<p class="normal">Köylü çiftçiye, asker çılgınca savaşana,</p>
				<p class="normal">gemici ise yalpalayan bir geminin kaptanına tutkundur.</p>
				<p class="normal">Sen de Musaların işine düşkünsün, gayretkâr dostum,</p>
				<p class="normal">yetenekli olduğun için, benim yeteneğimi kayırıyorsun.</p>
				<p class="normal">Çalışmalarımız ayrı ama aynı kaynaktan çıkıyor;</p>
				<p class="normal">her ikimiz de özgür sanatların tapınıcılarıyız.</p>
				<p class="normal">Senin elinde Bacchus’un asası yok, bense tattım defneden tacı,</p>
				<p class="normal">yine de her iki ateşte olmalı yüreğimizde.</p>
				<p class="normal">Nasıl benim belagatim senin dizelerinle güçleniyorsa,</p>
				<p class="normal">ben de senin kelimelerini aydınlatıyorum.</p>
				<p class="normal">O zaman haklısın düşünmekte, şiirle belagatin örtüştüğünü, </p>
				<p class="normal">ve silah arkadaşları olarak bizim aynı ritüelleri yerine </p>
				<p class="indentmetin"><span class="indentmetin1"> getirmemizi.</span></p><div class="clrb"/>
				<p class="normal">Bu yüzden, sana değer kazandıran arkadaşın, </p>
				<p class="normal">dua ediyorum, yaşamının son anına değin varolsun, </p>
				<p class="normal">dizginleriyle dünyanın kontrolünü ellerine alsın:</p>
				<p class="normal">Benimle birlikte halkın duası da bu.</p>
				<h3 class="normal1" id="calibre_toc_22">6</h3>
				<p class="normal">Bu kez dizleriyle selamlıyor seni, Graecinus,</p>
				<p class="indentmetin"><span class="indentmetin1"> Karadeniz sularından,</span></p><div class="clrb"/>
				<p class="normal">bir zamanlar yüz yüze sesiyle selamlayan Naso.</p>
				<p class="normal">Bu ses bir sürgünün sesi, mektuplar dilim oluyor,</p>
				<p class="normal">bir de yazamazsam, iyice dilsiz kalacağım.</p>
				<p class="normal">Budala arkadaşının günahlarına çıkışıyorsun, mecburen,</p>
				<p class="normal">bana da hak ettiğimden daha az eziyet çekmemi öğretiyorsun.</p>
				<p class="normal">Haklısın, ama çok genç bir inanç bu kusurlarıma:</p>
				<p class="normal">Sert sözlerine artık son ver mahkumiyeti onaylanan bir sanığa.</p>
				<p class="normal">Yelkenlerimi açıp Ceraunia’yı geçebildiğimde,</p>
				<p class="normal">uyarılmalıydım vahşi kayalıklardan kaçınmam konusunda.</p>
				<p class="normal">Gemim parçalandıktan sonra, neye yarar artık öğretmen,</p>
				<p class="normal">teknemle hangi rotayı tutacağımı?</p>
				<p class="normal">Kollarını uzat bu daha iyi, bir yüzücüyü yakalamak için</p>
				<p class="normal">Pişman olma elinle çenesini tuttuğundan.</p>
				<p class="normal">Zaten böyle davranıyorsun ve rica ederim böyle davran;</p>
				<p class="normal">Tanrı korusun anneni, eşini, kardeşlerini ve tüm ev halkını,</p>
				<p class="normal">ne dilersen hep yüreğinle, sesinle ne dilersen</p>
				<p class="normal">her dilediğin Caesar’ın onayını kazansın.</p>
				<p class="normal">Ayıp olur düştüğü bu zavallı durumda</p>
				<p class="normal">hiç yardım etmemek eski dosta,</p>
				<p class="normal">ayıp olur geri adım atmak, sağlamca yere basmayıp da;</p>
				<p class="normal">ayıp olur batan bir gemiyi terk etmek,</p>
				<p class="normal">ayıp olur talihin peşinden gitmek</p>
				<p class="normal">ve bir dostu yazgısına teslim etmek,</p>
				<p class="normal">şanslı bir adam olmadıkça, onun dostu olduğunu reddetmek.</p>
				<p class="normal">Strophius’un ve Agamemnon’un oğulları böyle yaşamadılar,</p>
				<p class="normal">Aegeus’un oğluyla Pirithous’un sadakati de böyle değildi:</p>
				<p class="normal">Geçen yıllar onlara hayran olmuştu, gelecek yıllar da </p>
				<p class="indentmetin"><span class="indentmetin1"> hayran olacaklar,</span></p><div class="clrb"/>
				<p class="normal">bütün tiyatro onları ayakta alkışlamakta.</p>
				<p class="normal">Sen de uzun yıllar içindeki bir dosta yardım eli uzattığında,</p>
				<p class="normal">bu kadar büyük adamlar arasında bir adı hak edersin.</p>
				<p class="normal">Hak edersin, hem de, sadakatin övülmeye değer olduğundan,</p>
				<p class="normal">senin hizmetine olan minnet borcum sağırlaşmaz.</p>
				<p class="normal">İnan bana, şiirim ölüme yazgılı değilse eğer,</p>
				<p class="normal">gelecek kuşakların dilinde olacaksın çoğu kez.</p>
				<p class="normal">Ne yap et, vefalı kal yorgun dostuna, Graecinus,</p>
				<p class="normal">sonsuza dek sürsün bu heyecanın da.</p>
				<p class="normal">Ama bunu yapsan da bana, rüzgâra karşı kürek çekeceğim</p>
				<p class="indentmetin"><span class="indentmetin1"> yine de,</span></p><div class="clrb"/>
				<p class="normal">zarar vermez mahmuzlamak dört nala giden bir atı.</p>
				<h3 class="normal1" id="calibre_toc_23">7</h3>
				<p class="normal">Öncelikle seni selamlamak istiyor mektubum, Atticus,</p>
				<p class="normal">güç bela barış sağlamış Getalardan yolladığım.</p>
				<p class="normal">Yakından takip ediyor seni, ne yaptığını duymak arzusu,</p>
				<p class="normal">ve beni düşünüyorsan eğer, ne yaparsan yap.</p>
				<p class="normal">Düşündüğünden şüphem yok </p>
				<p class="normal">ama başıma gelenlerden doğan korku,</p>
				<p class="normal">asılsız endişelere sahip olmaya zorluyor beni.</p>
				<p class="normal">Lütfet, rica ederim, aşırı korkumu bağışla.</p>
				<p class="normal">Bir kazazede durgun sulardan bile dehşete kapılır.</p>
				<p class="normal">Balık bir kez kalleş kancayla yaralandı mı</p>
				<p class="normal">her yiyecekte kancalı iğne gizlendiğini sanır.</p>
				<p class="normal">Çok kez kuzu uzaktan köpeği görüp kaçar,</p>
				<p class="normal">onun bir kurt olduğuna inanır,</p>
				<p class="normal">ve farkında olmadan kendi koruyucusundan sakınır.</p>
				<p class="normal">Yaralı uzuvlar yumuşak bir dokunuşla bile titrer,</p>
				<p class="normal">boş gölgeler endişeli insanlarda kaygı yaratır.</p>
				<p class="normal">Böylece yazgının zalim mızraklarıyla yaralanmış olan ben</p>
				<p class="normal">kalbimde sadece hüzünlü düşüncelere yer veriyorum.</p>
				<p class="normal">Belli oldu artık, talihim başladığı yolu tutup </p>
				<p class="normal">hep alışkın olduğu yönde gidecek;</p>
				<p class="normal">dostça bir ayrıcalık tanınmasın diye, tanrıların gözü üstümde</p>
				<p class="normal">ve sanırım Talihi atlatabilmek çok güç bir iş.</p>
				<p class="normal">Bütün işi beni mahvetmek onun, her zaman dönekken</p>
				<p class="normal">şimdi kararlı ve ağır hasar veriyor.</p>
				<p class="normal">Gerçeği dile getiren bir kişi olarak tanımışsan beni,</p>
				<p class="normal">(başıma gelenlerin gerçek olduğuna inanılmıyor da)</p>
				<p class="normal">emin ol, daha hızlı sayarsın Cinyphus’taki ekin başlarını,</p>
				<p class="normal">ve yüksek Hybla’da açan birçok kekik filizini,</p>
				<p class="normal">ya da kaç kuşun havada kanat çırpıp döndüğünü,</p>
				<p class="normal">kaç balığın sularda yüzdüğünü,</p>
				<p class="normal">gerek karada gerekse denizde çektiğim </p>
				<p class="normal">sıkıntının miktarını saymaktan.</p>
				<p class="normal">Tüm dünyada Getlerden daha merhametsiz bir ulus yoktur;</p>
				<p class="normal">buna rağmen onlar bile ıstıraplarıma kederlendiler.</p>
				<p class="normal">Bunları kadirşinas bir insan olan sana </p>
				<p class="normal">dizelere dökmeye kalkışsam,</p>
				<p class="normal">bu yazgımın uzun bir <span class="ideitalik">Ilias</span>’ı olur.</p>
				<p class="normal">Bu yüzden korkuyorum, aşkının binlerce kanıtını bana sunan</p>
				<p class="normal">senden korkmak gerektiğini düşünmemekten,</p>
				<p class="normal">ama madem ki her zavallı korku dolu bir yaratıktır,</p>
				<p class="normal">ve madem ki uzun zamandan beri bana sevinç kapısı kapalıdır.</p>
				<p class="normal">Artık acı bir alışkanlık halini aldı,</p>
				<p class="normal">nasıl dökülen damlalar şiddetle çarpıp kayaları oyarsa,</p>
				<p class="normal">aynı şekilde ben de yaralanıyorum Talihin art arda darbeleriyle,</p>
				<p class="normal">ve artık neredeyse yeni bir bereye yer yok bedenimde.</p>
				<p class="normal">Daha fazla incelmez saban demiri, sürekli kullanımla da,</p>
				<p class="normal">daha fazla aşınmaz Appia yolu da kavisli tekerleklerle</p>
				<p class="normal">kalbimin bir dizi felaket altında ezilmesinden;</p>
				<p class="normal">hiçbir şey de bulamadım, bana yardım sağlayacak.</p>
				<p class="normal">Birçokları özgür sanatlarla ün yakalamaya çalıştı:</p>
				<p class="normal">Ne şanssızım, bense kendi çeyizimle kendimi harcadım.</p>
				<p class="normal">Önceki yaşamım kusursuzdu, lekesiz gelip geçti:</p>
				<p class="normal">Ah, o da yarar sağlamadı şu zavallıya!</p>
				<p class="normal">Ağır bir suç çoğu kez dostların dilekleriyle affedilir:</p>
				<p class="normal">Bana gelince her tür iyi dilek suskun kaldı.</p>
				<p class="normal">Bazıları hazırlıklı olduklarından zorlukları atlattılar:</p>
				<p class="normal">Benimse olup bitenden bihaber başımda patladı bu </p>
				<p class="indentmetin"><span class="indentmetin1"> şiddetli fırtına.</span></p><div class="clrb"/>
				<p class="normal">Kim korkmaz Caesar’ın öfkesinden, sessiz bile olsa?</p>
				<p class="normal">Benim cezama bir de sert sözleri eklendi onun.</p>
				<p class="normal">Uygun bir mevsimde sürgüne gitmek daha rahattır:</p>
				<p class="normal">Oysa denize fırlatılan ben </p>
				<p class="normal">Arcturus ile Pleias’ların tehditlerine dayandım.</p>
				<p class="normal">Gemiler çok kez rastlar sakin bir kışa:</p>
				<p class="normal">Ithacalının gemisi bile daha kaba bir dalgayla karşılaşmadı.</p>
				<p class="normal">Yoldaşlarımın gerçek sadakati üzüntülerimi azaltabilirdi:</p>
				<p class="normal">Bu kalleş kalabalık ise benden çaldıklarıyla zenginleşti.</p>
				<p class="normal">Bazı yerler sürgünü daha hafif kılar:</p>
				<p class="normal">Oysa şu topraklardan kasvetlisi yok</p>
				<p class="normal">her iki kutup noktasında da.</p>
				<p class="normal">Vatanın sınırlarına yakın olmak bile bir şeydir:</p>
				<p class="normal">Bense en ücra ülkenin, </p>
				<p class="normal">dünyanın en ücra köşesinin hükmündeyim.</p>
				<p class="normal">Onur tacın, Caesar, sürgündekilere bile barış garanti eder:</p>
				<p class="normal">Karadeniz topraklarıysa komşu bir düşmanın altında uzanır.</p>
				<p class="normal">Zamanı ziraatle uğraşıp geçirmek hoş bir şey:</p>
				<p class="normal">Barbar düşman toprağı altüst etmemizi bile istemez.</p>
				<p class="normal">Beden ve ruh ılıman iklimle yaşam bulur:</p>
				<p class="normal">Sarmatia kıyıları ise hiç kalkmayan soğukla buz tutar.</p>
				<p class="normal">Tatlı bir suda kıskanılmayacak bir zevk bulunur:</p>
				<p class="normal">Denizin tuzuyla karışmış bataklık suyu içilir burada.</p>
				<p class="normal">Her şeye gereksinim duyuyuyorum,</p>
				<p class="normal">ama cesaretim her şeyin üstesinden geliyor;</p>
				<p class="normal">bu da neden oluyor bedenimin güçlenmesine.</p>
				<p class="normal">Bu yükü kaldırmak için, boynunu iyice gerip eğmelisin</p>
				<p class="normal">yoksa, kasların gevşemesine izin verirsen, düşersin.</p>
				<p class="normal">Zamanla efendimizin öfkesinin yumuşayabileceği ümidi de,</p>
				<p class="normal">beni alıkor yaşama yüz çevirmekten ve onu terk edip </p>
				<p class="indentmetin"><span class="indentmetin1"> gitmekten.</span></p><div class="clrb"/>
				<p class="normal">Senin bana verdiğin teselliler de hiç küçük sayılmaz,</p>
				<p class="normal">senin sadakatin denendi, benim de başıma gelen felaketler.</p>
				<p class="normal">Girişimlerine devam et, yalvarırım, </p>
				<p class="normal">gemimi açık denizde bırakma;</p>
				<p class="normal">ve beni, benimle birlikte de kendi inancını koru.</p>
				<h3 class="normal1" id="calibre_toc_24">8</h3>
				<p class="normal">Caesar’la birlikte bir Caesar henüz geçti elime,</p>
				<p class="normal">bana yolladığın bu tanrılar, Maximus Cotta;</p>
				<p class="normal">ve armağının tam olsun diye,</p>
				<p class="normal">Livia da orada Caesar’larıyla birlikte.</p>
				<p class="normal">Şanslı gümüş, her altından daha kutsal,</p>
				<p class="normal">çünkü eskiden kaba bir metalken huşu veriyor şimdi.</p>
				<p class="normal">Beni paraya boğsaydın, kıyılarıma yolladığın bu üç tanrıdan,</p>
				<p class="normal">daha büyük bir armağan veremezdin inan.</p>
				<p class="normal">Tanrıları seyredebileceğim, yanımda olduklarını </p>
				<p class="indentmetin"><span class="indentmetin1"> düşünebileceğim</span></p><div class="clrb"/>
				<p class="normal">ve gerçek bir ilahmış gibi konuşabileceğim bir şey bu.</p>
				<p class="normal">İstediğin kadar geriye döndüm, artık ücra bir toprakta değilim,</p>
				<p class="normal">eskisi gibi, şehrin ortasında dolanıyorum güvenle.</p>
				<p class="normal">Caesar’ların yüzünü gördüm, daha önce gördüğüm gibi;</p>
				<p class="normal">benim için bu rüyanın gerçekleşme umudu neredeyse </p>
				<p class="indentmetin"><span class="indentmetin1"> hiç yoktu.</span></p><div class="clrb"/>
				<p class="normal">Göksel ilahı selamlıyorum hep yaptığım gibi.</p>
				<p class="normal">Sahiden geri dönsem, sanırım,</p>
				<p class="normal">bana verebileceğin bundan daha büyük bir şey olmazdı.</p>
				<p class="normal">Gözlerim Palatinus dışında neden yoksun?</p>
				<p class="normal">Caesar çıksın oradan zaten beş para etmez.</p>
				<p class="normal">Gümüşe baktıkça kendimi Roma’da hissediyorum;</p>
				<p class="normal">çünkü bu, vatanımın görüntüsünü yansıtıyor.</p>
				<p class="normal">Yanılıyor muyum, yoksa bu resimdeki yüz bana kızgın mı? </p>
				<p class="normal">Tehditkâr birinin merhametsiz görüntüsüne mi sahip?</p>
				<p class="normal">Esirge, erdemleriyle bu koca dünyadan daha ulu adam,</p>
				<p class="normal">intikamının adaletli yularını dizginle.</p>
				<p class="normal">Esirge, yalvarırım, yüzyılımızın silinmez şöhreti,</p>
				<p class="normal">senin üstüne titreyerek yarattığın yeryüzünün efendisi.</p>
				<p class="normal">Sana kendinden bile daha aziz olan vatanın adına,</p>
				<p class="normal">dualarına asla kulak tıkamayan tanrıların adına,</p>
				<p class="normal">erdeminin mayasından doğmuş, sana benzer karakteriyle</p>
				<p class="normal">senin olduğu anlaşılan oğlun adına,</p>
				<p class="normal">hem büyükbabasına hem de babasına layık olan,</p>
				<p class="normal">komutların doğrultusunda büyük adımlarla ilerleyen </p>
				<p class="indentmetin"><span class="indentmetin1"> torunların adına,</span></p><div class="clrb"/>
				<p class="normal">azıcık bir kısmını indir cezamın ve sınırla,</p>
				<p class="normal">Scytialı düşmandan uzak bir yer sağla.</p>
				<p class="normal">Bu caizse, Caesar’ın yanındaki Caesar,</p>
				<p class="normal">ilahların dualarıma düşmanca davranmasın.</p>
				<p class="normal">Bir an önce vahşi Germania dehşete kapılmış yüzüyle</p>
				<p class="normal">zafer kazanan atların önüne sürüklensin esaret içinde;</p>
				<p class="normal">Pylios’un yaşına erişsin baban, annen ise Cumaelı’nın,</p>
				<p class="normal">sen de oğul ol onlara uzun süre.</p>
				<p class="normal">Sen, kudretli kocasına uygun eş,</p>
				<p class="normal">bu yakarıcının dualarını haşin kulakla dinleme.</p>
				<p class="normal">Böylece kocan güvende olsun, oğlunla beraber torunların da,</p>
				<p class="normal">oğullarının erdemli eşleri ve onların çocukları.</p>
				<p class="normal">Amansız Germania’nın senden kopardığı Drusus,</p>
				<p class="normal">yitirdiğin evlatlarından sadece ilki olsun.</p>
				<p class="normal">Çok geçmeden oğlun kardeşinin öcünü alsın,</p>
				<p class="normal">eflatun giysisi içinde, kar beyazı atlarıyla.</p>
				<p class="normal">Rıza gösterin, ah, ürkek dualarıma, ey lütufkâr ilahlar!</p>
				<p class="normal">Tanrıları hazırda bulmamın bari bir faydası dokunsun bana.</p>
				<p class="normal">Caesar’ın gelişiyle gladyatör güvenle çıkar arenadan,</p>
				<p class="normal">çok da küçük bir yardım ifadesi yok suratında.</p>
				<p class="normal">Bana da yardım edildi, elimden geldiğince hepinizin </p>
				<p class="indentmetin"><span class="indentmetin1"> yüzünü görmekle,</span></p><div class="clrb"/>
				<p class="normal">üç göksel tanrının bir eve girmesiyle.</p>
				<p class="normal">Ne şanslı kişiler, tanrıların hayalini değil de kendilerini </p>
				<p class="indentmetin"><span class="indentmetin1"> görenler,</span></p><div class="clrb"/>
				<p class="normal">gerçek bedenleriyle karşı karşıya gelenler!</p>
				<p class="normal">İşe yaramaz Yazgım madem ki kıskandı beni,</p>
				<p class="normal">o zaman ben de sanatın yarattığı bu yüzleri ve bu modeli </p>
				<p class="indentmetin"><span class="indentmetin1"> aziz tutarım.</span></p><div class="clrb"/>
				<p class="normal">Böyle tanır insanlar sarp esirin gizlediği tanrıları,</p>
				<p class="normal">Iuppiter olmazsa Iuppiter’in benzerine taparlar.</p>
				<p class="normal">Artık yanımda olan ve hep yanımda olacak olan</p>
				<p class="normal">bu resimlere karşı uyanık olun ki istenmeyen bir yerde </p>
				<p class="indentmetin"><span class="indentmetin1"> bulunmasınlar.</span></p><div class="clrb"/>
				<p class="normal">Çünkü benden alınıp götürülünce </p>
				<p class="normal">sizden yoksun kalmaktansa, Ey devletimizin İlahları, </p>
				<p class="normal">başım boynumdan vurulur, </p>
				<p class="normal">gözlerimin oyulup çıkarılmasına dayanırım, daha iyi:</p>
				<p class="normal">Siz benim limanım olacaksınız, sürgünlüğümün sunağı.</p>
				<p class="normal">Getaların silahlarıyla çevrelenirsem eğer, size sarılacağım,</p>
				<p class="normal">kartallarım olarak, bayraklarım olarak sizin peşinizden </p>
				<p class="indentmetin"><span class="indentmetin1"> gideceğim.</span></p><div class="clrb"/>
				<p class="normal">Ya ben kendimi kandırıyorum ve aşırı özlem duyup </p>
				<p class="indentmetin"><span class="indentmetin1"> oyalanıyorum,</span></p><div class="clrb"/>
				<p class="normal">ya da daha rahat bir sürgün yerinin müjdesi gelmekte.</p>
				<p class="normal">Çünkü daha az hüzün var resimdeki yüzlerde,</p>
				<p class="normal">dudaklarım da sözlerimi onaylar gibi.</p>
				<p class="normal">Dua ediyorum, ürkek yüreğimin sezileri gerçekleşsin,</p>
				<p class="normal">haklı da olsa tanrının öfkesi azalsın diye.</p>
				<h3 class="normal1" id="calibre_toc_25">9</h3>
				<p class="normal">Kralların torunu, soyluluğunun kaynağı</p>
				<p class="normal">Eumolpus’un adına kadar gidebilen Cotys,</p>
				<p class="normal">dedikodumsu bir şeyler ulaşırsa kulaklarına,</p>
				<p class="normal">topraklarının çok yakınında olduğuma dair benim,</p>
				<p class="normal">yakarıcının sesini işit, ey kibar genç adam,</p>
				<p class="normal">ve elinden gelen yardımı (çünkü yapabilirsin) yap şu sürgüne.</p>
				<p class="normal">Beni Talih sana emanet etti –burada tek yakınmadığım </p>
				<p class="indentmetin"><span class="indentmetin1"> konu da bu–,</span></p><div class="clrb"/>
				<p class="normal">sadece bu noktada bana düşmanlık etmedi kendisi.</p>
				<p class="normal">Gemime sağlayacağın liman sakin bir kıyıda olsun,</p>
				<p class="normal">sular senin ülkenden daha güvenli olmasın.</p>
				<p class="normal">Kralların işidir, inan bana, düşenlere yardım eli uzatmak,</p>
				<p class="normal">senin gibi yüce bir adama da budur yakışan doğrusu.</p>
				<p class="normal">Her ne kadar büyük olsa yine de </p>
				<p class="normal">ruh yüceliğini aşamayan konumuna da yaraşır bu.</p>
				<p class="normal">Yetkinin en iyi görüldüğü an,</p>
				<p class="normal">duaların boşa gitmesine izin vermediği andır.</p>
				<p class="normal">Parlak soyunun senden arzuladığı bu işte, </p>
				<p class="normal">bu işte göktekilerden pay almış soyluluğunun görevi bu işte.</p>
				<p class="normal">Senden bunu bekler Eumolpus, soyunun en seçkin kurucusu,</p>
				<p class="normal">hatta Eumolpus’tan daha önce, Erichthonius.</p>
				<p class="normal">Tanrıyla birsin burada, çünkü her ikinizden de istenen</p>
				<p class="normal">size yakaranlara yardım eli uzatmanızdır.</p>
				<p class="normal">Alışıldık onurlarını onlara nasıl verebiliriz yoksa,</p>
				<p class="normal">tanrılardan yardım etme istencini sıyırıp çıkardığımızda?</p>
				<p class="normal">Iuppiter kendisine yakarana sağır kulaklarını uzatsa,</p>
				<p class="normal">ne diye kurbanlar devrilip düşürülsün tapınağının önünde?</p>
				<p class="normal">Deniz benim yolculuğumda hiç durulmuyorsa</p>
				<p class="normal">bu işe yaramaz tütsüyü neden sunayım Neptunus’a?</p>
				<p class="normal">Eziyet çeken çiftçinin beyhude dualarına aldırmıyorsa,</p>
				<p class="normal">Ceres neden alır ki gebe domuzun bağırsaklarını?</p>
				<p class="normal">Keçi boynunu vermez traşsız Bacchus’a,</p>
				<p class="normal">ayağıyla teptiğinde hiç şıra akmazsa.</p>
				<p class="normal">Caesar devletin dizginlerini alsın diye dua ediyoruz,</p>
				<p class="normal">çünkü o vatanı üzerine o kadar bilgece düşünür ki.</p>
				<p class="normal">O halde yararlılık hem insanı hem de tanrıyı yüceltir,</p>
				<p class="normal">kendilerine özgü sahalarında lütuf sağladıklarında.</p>
				<p class="normal">Ey Cotys, babasına layık oğul,</p>
				<p class="normal">sen de yardım et ordugâhının sınırlarında yatan birine.</p>
				<p class="normal">Bir insanı kurtarmak insana yaraşır bir zevktir,</p>
				<p class="normal">daha iyi bir lütuf kazanılmaz bundan başka bir yolla.</p>
				<p class="normal">Kim beddua etmedi ki, Laestrygones’in yöneticisi Antiphates’e?</p>
				<p class="normal">Ya da kim övgüye değer bulmadı Alcinous’un cömert karakterini?</p>
				<p class="normal">Senin baban ne Cassandreus ne Pherae ırkından biri,</p>
				<p class="normal">ne de bulduğu bir yöntemle bir kaşifi yakıp kül eden biri:</p>
				<p class="normal">Savaş delisi olduğu halde, silahlarıyla yenilmek nedir </p>
				<p class="indentmetin"><span class="indentmetin1"> bilmediği halde,</span></p><div class="clrb"/>
				<p class="normal">barış sağlandığında asla kana susamayan biri.</p>
				<p class="normal">Ayrıca, özgür sanatların sadık öğrencisi olmak da </p>
				<p class="normal">insan karakterini yumuşatır ve zalimliğe geçit vermez.</p>
				<p class="normal">Bu sanatlarda hiçbir kral onlardan daha çok eğitilmemiştir,</p>
				<p class="normal">ya da insansal uğraşlara bu kadar çok zaman harcamamıştır.</p>
				<p class="normal">Şiirlerin buna tanıklık eder, adını çıkaracak olsan onlardan,</p>
				<p class="normal">zor derim Thracialı bir genç yazmıştır diye bunları;</p>
				<p class="normal">bu göğün altında Orpheus tek ozan değil öyleyse</p>
				<p class="normal">yeteneğinle Bistonia ülkesi seninle gurur duymakta.</p>
				<p class="normal">Durum gerektirdiğinde, nasıl silahlarını kuşanmakta,</p>
				<p class="normal">ve ellerini düşman kanına bulamakta cesaret sahibiysen,</p>
				<p class="normal">nasıl kolunu gerip de cirit atmada</p>
				<p class="normal">ve dörtnala giden atın dizginlerini tutmada ustaysan,</p>
				<p class="normal">mevkice yükselme işine ara verildiği anda,</p>
				<p class="normal">dinlenmeni uyuşuk bir uykuda harcamamak için,</p>
				<p class="normal">kendi çalışmalarına ve atalarınla ilgili işlere zaman </p>
				<p class="indentmetin"><span class="indentmetin1"> bulduğunda da,</span></p><div class="clrb"/>
				<p class="normal">öylesine parlak yıldızlar arasından Pieris’lerin yolunu izlersin.</p>
				<p class="normal">Bu da seninle benim aramda bir bağ oluşturur;</p>
				<p class="normal">ikimiz de aynı sunağın tapınıcılarıyız.</p>
				<p class="normal">Bir ozan olan ben, bir ozan olan sana </p>
				<p class="normal">kollarımı uzatıp dualar ediyorum,</p>
				<p class="normal">senin ülken benim sürgünlüğüme güven sağlasın diye.</p>
				<p class="normal">Pontus kıyılarına bir cinayet suçlusu olarak gelmedim ben,</p>
				<p class="normal">öldürücü bir zehir de karmadım ellerimle;</p>
				<p class="normal">mührüm hiç suçlanmadı sahte bir belgeyle</p>
				<p class="normal">yalan bir ifadeyi şeritlere basmaktan.</p>
				<p class="normal">Kanunun yasakladığı bir şey de yapmadım,</p>
				<p class="normal">ama, itiraf ediyorum, bunlardan daha ağır bir günah işledim.</p>
				<p class="normal">Ne olduğunu sorma, budala bir “Sanat” kaleme aldım;</p>
				<p class="normal">işte bu yasaklıyor ellerimin masumlaşmasını.</p>
				<p class="normal">Daha fazla bir suç işledim mi, orasını karıştırma,</p>
				<p class="normal">benim tek suçum “Sanatımın” altında gizli.</p>
				<p class="normal">Ne olursa olsun, intikam alanın öfkesi yine de ılımlıydı,</p>
				<p class="normal">doğduğum topraklardan başka bir şey almadı benden.</p>
				<p class="normal">Onlardan yoksun olduğuma göre,</p>
				<p class="normal">şimdi senin komşuluğun bunu sağlasın,</p>
				<p class="normal">istemeden kaldığım bu yerde güvende olayım.</p>
				<h3 class="normal1" id="calibre_toc_26">10</h3>
				<p class="normal">Balmumuna basılmış figürden bir şeyler çıkarabildin mi, Macer,</p>
				<p class="normal">bu sözleri sana Naso’nun yolladığına ilişkin?</p>
				<p class="normal">Bu yüzük yazarı hakkında bir ipucu vermese,</p>
				<p class="normal">mektubun benim elimden çıktığını anlar mıydın?</p>
				<p class="normal">Yoksa aradan geçen bunca zaman </p>
				<p class="normal">bunlarla tanışıklığını alıp götürdü mü?</p>
				<p class="normal">Gözlerin anımsamıyor mu artık şu eski imzayı?</p>
				<p class="normal">Varsın olsun, unut, hem mührümü hem de yazımı,</p>
				<p class="normal">yeter ki dikkatin üzerimden eksilmemiş olsun.</p>
				<p class="normal">Bunu borçlusun hem uzun yılların tanışıklığına,</p>
				<p class="normal">hem eşimin sana yabancı olmamasına,</p>
				<p class="normal">hem de benden daha bilgece kullandığın şiirsel çalışmalara;</p>
				<p class="normal">yaraştığı gibi sana, hiçbir “Sanat” da seni suçlu ilan etmedi.</p>
				<p class="normal">Sen ölümsüz Homeros’un söylemeden bıraktığı şeyi </p>
				<p class="indentmetin"><span class="indentmetin1"> terennüm ediyorsun,</span></p><div class="clrb"/>
				<p class="normal">Troia savaşları son rötuştan yoksun kalmasın diye.</p>
				<p class="normal">Daha az sağduyu sahibi Naso ise sevme sanatını aktarıyor,</p>
				<p class="normal">bir hoca olarak da öğrettiğinin bedelini ağır şekilde ödüyor.</p>
				<p class="normal">Yine de bütün şairler için aralarında kutsal töreler vardır,</p>
				<p class="normal">her ne kadar hepsinin tuttuğu yol farklı olsa da:</p>
				<p class="normal">Birbirimizden çok uzaklarda olsak bile,</p>
				<p class="normal">bunları anımsadığına inanıyorum, </p>
				<p class="normal">ve benim ıstıraplarımı dindirmek istediğine.</p>
				<p class="normal">Senin komutan altında Asia’nın görkemli şehirlerini </p>
				<p class="indentmetin"><span class="indentmetin1"> temaşa ettik,</span></p><div class="clrb"/>
				<p class="normal">senin komutan altında Sicilya ovasını da gezdik.</p>
				<p class="normal">Aetna’nın alevleriyle gökyüzünün parladığını,</p>
				<p class="normal">bu alevleri dağın altında yatan Canavarın yuttuğunu,</p>
				<p class="normal">Henna’nın göllerini, Palicus’un kükürtlü kaynaklarını,</p>
				<p class="normal">Anapus’un Cyane’yi kendi sularına kattığı yeri gördük.</p>
				<p class="normal">Nymphe Arethusa’dan çok uzak değil burası,</p>
				<p class="normal">Elis nehrini hızla geçerken,</p>
				<p class="normal">şimdi de deniz yatağının altında koşuyor gizlice.</p>
				<p class="normal">Benim için burada tamamlandı </p>
				<p class="normal">kayıp geçen zamanımın büyük kısmı.</p>
				<p class="normal">Ah, nasıl farklıydı orası Getalarınkinden!</p>
				<p class="normal">Ne kadar küçük bir bölümü bu yaşadıklarımızın,</p>
				<p class="normal">birlikte gördük senin sayende zevke dönüşen yolları,</p>
				<p class="normal">senin sayende yolculuğumuz bir zevk halini alıp da!</p>
				<p class="normal">İster parlak boyalı bir teknede mavi suları yararak seyredelim,</p>
				<p class="normal">ister hızlı tekerlekli bir arabada gidelim,</p>
				<p class="normal">karşılıklı konuşmalarımız sayesinde </p>
				<p class="normal">çoğu kez yollar bize kısa gelirdi,</p>
				<p class="normal">ve sayacak olsan,</p>
				<p class="normal">sözlerimizin çokluğu adımlarımızı aşardı,</p>
				<p class="normal">çoğu kez konuşmalarımıza yetmez olurdu gün,</p>
				<p class="normal">hatta sohbetimiz için </p>
				<p class="normal">yaz günlerinin uzun saatleri bile kısa kalırdı.</p>
				<p class="normal">Anılarımız var denizdeki tehlikelerden korkmamız için,</p>
				<p class="normal">birlikte deniz tanrılarına kurbanlar kesmek için,</p>
				<p class="normal">kah birlikte başarılar gerçekleştirmek için,</p>
				<p class="normal">kah onları anımsadığımızda, </p>
				<p class="normal">alaya almaktan utanç duymamamız için.</p>
				<p class="normal">Bu anıların tuzağına düştüğünde gizlice,</p>
				<p class="normal">ben yanında olmasam bile,</p>
				<p class="normal">sanki beni görmüşsün gibi gözlerinin önünde canlanacağım.</p>
				<p class="normal">Bana gelince, berrak sulardan hep daha yüksek olan,</p>
				<p class="normal">dünyanın ekseninde oturuyor olsam da,</p>
				<p class="normal">yine de seni seyrediyorum gönül gözümle,</p>
				<p class="normal">tek yapabildiğim bu olsa da,</p>
				<p class="normal">ve buzlu kutbun altında seninle sık sık konuşuyorum.</p>
				<p class="normal">Buradasın, ama bundan habersizsin, </p>
				<p class="normal">çok sık yanımdasın, olmasan da,</p>
				<p class="normal">ve emredince ben, kalkıp şehrin ortasından</p>
				<p class="normal">Getaların ülkesine geliyorsun.</p>
				<p class="normal">Karşılığını öde öyleyse, </p>
				<p class="normal">madem ki seninki daha mutlu bir bölge,</p>
				<p class="normal">orada tut beni hep vefalı bir yürekte.</p>
				<h3 class="normal1" id="calibre_toc_27">11</h3>
				<p class="normal">Kısa sürede zar zor derlenen bu eseri sana yolluyor, Rufus,</p>
				<p class="normal">bahtsız “Sanatın” yazarı Naso,</p>
				<p class="normal">bütün dünyadan çok uzaklara sürülmüşsem de,</p>
				<p class="normal">benim seni anımsadığımı bilmen için.</p>
				<p class="normal">Kendi adımı unuturum da </p>
				<p class="normal">sana olan sadakatimi yüreğimden silmem,</p>
				<p class="normal">bu canımı beyhude esen rüzgârlara teslim ederim de</p>
				<p class="normal">hizmetine duyduğum minneti boşa çıkarmam.</p>
				<p class="normal">Alkışlanacak bir değer bu, </p>
				<p class="normal">benimkiler hüzünle donup kuruduğunda, </p>
				<p class="normal">senin yanaklarından süzülen gözyaşlarını kullanışım;</p>
				<p class="normal">Alkışlanacak bir değer, üzüntüme teselli buluşum,</p>
				<p class="normal">bana ve kendine onu eşit dağıttığında.</p>
				<p class="normal">Gerçekten eşimin kendiliğinden özgün bir değeri var,</p>
				<p class="normal">ama senin uyarınla o daha da iyi olur.</p>
				<p class="normal">Castor, Hermione için neyse, Hector da Iulus için,</p>
				<p class="normal">senin de öyle olman eşim için sevinç verir bana.</p>
				<p class="normal">Senden farklı olmamak için onurla mücadele veriyor,</p>
				<p class="normal">yaşamıyla senin kanından geldiğini kanıtlıyor,</p>
				<p class="normal">seni kendisine örnek alıp daha da olgunlaştırıyor</p>
				<p class="normal">başardıklarını hiçbir zorlama olmadan elde ettiği için.</p>
				<p class="normal">Palmiyenin sağlayacağı onur için </p>
				<p class="normal">kendi kendine yarışacak at, mahmuzlanırsa, daha hızlı koşar.</p>
				<p class="normal">Bir de, olmayan birinin emirlerini</p>
				<p class="normal">inanç dolu bir özenle yerine getirirsin,</p>
				<p class="normal">ve hiçbir yükü de sırtlanmaktan bezmezsin.</p>
				<p class="normal">Ah, tanrılar seni ödüllendirsin, benim gücüm olmadığına göre!</p>
				<p class="normal">Ödüllendirirler, eğer vefalı işler yapıldığını görürlerse.</p>
				<p class="normal">Uzun süre karakterine arka çıkacak bir bedene sahip ol,</p>
				<p class="normal">Fundi’nin toprağının en yüce şerefi, Rufus.</p>
				</body>
</html>