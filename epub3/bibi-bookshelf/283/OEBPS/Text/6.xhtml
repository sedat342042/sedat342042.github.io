<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>6</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x6" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik" id="_idParaDest-6" xml:lang="en-GB">5  </p>
			<p class="resim"><span><img alt="c.png" class="_idGenPageitem-4" src="../Images/c_fmt4.jpeg"/></span>    </p>
			<p class="arabaslik_orta">Hadımların yüce organı  </p>
			<p class="paragraf">  </p>
			<p class="paragraf">12 Temmuz 2006 günü, küçük bir grup insan, Bologna Manastı­rı’nın avlusunda, 121 numaralı adada, 1 numaralı mezarın önünde heyecanla buluşurlar. Mezarın içinde, biri erkek diğeri kadın, iki kişinin bedeninden geriye kalanlar bulunmaktadır. Kadının adı Maria Carlotta Pisani Tadolini’dir, daha çok Farinelli adıyla bilinen Carlo Broschi’nin yeğenidir. İki yüz yirmi dört yıl evvel ölmüş olan dünyaca ünlü hadımın bedeninden geriye yalnızca birkaç iskelet parçası kalmıştır: iki uyluk, bir omur, bir kaburga kemiği, bir dirsek kemiği ve bir kürekkemiği, aynı zamanda, üzerinde görece iyi denebilecek sayıda diş bulunduran bir altçene. Buna karşılık –ki kimse bu duruma şaşırmamıştır– ipekli İspanyol şövalyesi pelerininden geriye tek bir iz kalmamıştır.<span class="dip"><a class="_idFootnoteLink" href="#footnote-225-1" id="footnote-225-1-backlink">1</a></span>  </p>
			<p class="arabaslik_sol">Farinelli’nin sırları  </p>
			<p class="paragraf">Bu cenazeyi mezardan çıkarma kararı, Farinelli Araştırmaları Merkezi’ne, Bologna, Pisa ve New York üniversitelerinde görev yapan bilim insanlarına ve aynı zamanda bir sanat hamisine aittir. Bu kişi, Floransalı antikacı Andrea Bruschi’dir. İsmi, idolünün isminden yalnızca bir harf farklıdır ve kendisi hadımları ve onların en ünlülerini tutkuyla sevmektedir. Bunu yapmalarının sebebi, ses kapasiteleri insanları şaşırtmaya devam eden bu adamın bedeninden geriye kalan kemiklerin incelenmesidir. Araştırmacılar aynı zamanda, genç Carlo’nun, on yaş civarında maruz kaldığı hadım edilme işleminin fiziksel sonuçlarını anlamak ve onun biyolojik profilini belirlemek de isterler.  </p>
			<p class="paragraf">Bu mezardan çıkarılma işlemi, <span class="CharOverride-12">bel canto </span>dünyasında bazı eleştirileri de beraberinde getirdiği için, araştırmacılar, büyük hadımın sevenlerini rahatlatmak için acele ederler ve araştırmaları biter bitmez kemik kalıntılarının Bologna’daki mezara büyük bir özenle geri konulacağına dair söz verirler.  </p>
			<p class="resim"><span><img alt="27.tif" class="_idGenPageitem-31" src="../Images/27_fmt.jpeg"/></span>  </p>
			<p class="resim_alyazili"><span class="CharOverride-12">Il Cantante Farinelli con amici</span>, Jacopo Amigoni (1750 dolayları).  </p>
			<p class="resim_alyazili">Farinelli, kendisi için çok değerli olan iki kişiyle beraber: opera şarkıcısı Teresa   </p>
			<p class="resim_alyazili">ve birçok eserini yorumladığı, şair ve libretto yazarı Pietro Metastasio.  </p>
			<p class="paragraf20">  </p>
			<p class="paragraf">Ekim 2007’de sunulan ilk sonuçlar, öncelikle hadımın çok uzun boylu bir insan olduğunu doğrular. Farinelli’nin boyu hiç şüphesiz iki metreye yakındır ki bu da, şimdikinden kesinlikle daha kısa boylu erkeklerle dolu bir dünyada, alışılmışın dışında bir boydur. Profesör Maria Giovanna Belcastro’ya göre, Farinelli’nin bu denli uzun boylu olması, hadım edilmesiyle doğrudan bağlantılıdır; testosteronun etkisi durdurulmuş ve büyüme hormonları sayesinde kemik sistemi aşırı derecede gelişmiştir. 18. yüzyılda yaşamış başka bir hadım, Marianini de, Farinelli’ninkine yakın bir boydadır; o da iki metreye yakındır. Artık biliyoruz ki, dünyadaki tüm hadımlar, en azından ergenlikten önce hadım edildilerse, ülkelerindeki diğer erkeklerin ortalamasından daha uzun boya sahiptirler. Bu kemik bozukluğu, gelişimi vücudun genelinden daha yavaş olduğu söylenen kafayı da etkiler; birçok araştırmacı, hadımların kafataslarının küçük olduğunu tespit etmiştir.  </p>
			<p class="paragraf">Antropologlar daha sonra, alında hiperostozis tespit eder ve çenenin de geniş olduğunu fark ederler. Otuz iki dişten yirmi beşi hâlâ durmaktadır, bu da, sanatçının ağız sağlığına dikkat ettiğinin kanıtıdır. Buna karşılık, sayıca çok az olan iskelet kalıntıları, ne ağzın büyüklüğünü ne de göğüs çevresinin genişliğini doğrulamaya yetmez. Sanatçının, bir notayı bir dakikadan fazla koruyabilme yeteneği, ciğerinin hacmine bağlanmıştır.  </p>
			<p class="paragraf">Hadım edilme işleminin bedensel sonuçlarına dair bilgilerimiz günümüzde, sömürge ülkelerindeki doktorların kalbi veya ciğerleri kulakla dinlediği 20. yüzyıl başlarına göre daha belirgindir. Her halükârda, Eski Yunan’da ve Çin’de baskın olan “Dört Mizaç ve Dört Salgı” kuramından uzaklaşmış durumdayız. Eskiler, cinsiyetleri, beden salgılarına göre ayırmaktadırlar. Erkek bedeninin sıcak ve kuru, kadın bedeninin ise soğuk ve nemli olduğunu varsayarlar. Hatta denilebilir ki kişinin yaşına göre, alt gruplar bulunur: çocuklar sıcak ve nemli, ihtiyarlar ise soğuk ve kurudurlar. Tıp dünyası, uzun süre boyunca, bu salgıları bozan dengesizliklere karşı mücadele etmeye uğraşmıştır. Eski Yunanlılara göre, hadımlar, kadınlaşmak amacıyla kategori değiştirirler. O çağlardan beri tıp, bireylerin bedensel evrimine hormonların karmaşık oyununu da katmıştır ve testislerin ergenlikten önce alınması, ezilmesi veya testis dokularının ölümü hormonları altüst eder, daha da açık konuşmak gerekirse, bir hipogonadizm olgusuna neden olur.  </p>
			<p class="paragraf">Hadımlığın yol açtığı sonuçlar ve bedensel dönüşümler, eğer kişi ergenlikten önce hadım edildiyse, daha da önemlidir. Buna karşılık, uzmanlar tipik bir hadım portresi çizmeyi reddederler çünkü cerrahın becerisi, yan zararlar ve hatta müdahalenin gerçekleştiği psikolojik şartlar gibi çok sayıda etken işin içine girer. Her halükârda, hadımlığın en bariz sonuçlarından biri yüzün (fakat cinsel bölgenin değil) tüysüzlüğü ve sesin değişmemesidir. Bunlar, ikincil cinsel özelliklerdir. Bu son konuya, İtalyan <span class="CharOverride-12">virtuosi</span>’lere ayrılan bölümde özellikle değinilecektir.  </p>
			<p class="paragraf">Ses, kadın sopranoya yakın olan, yüksek bir seviyede sabitlenir çünkü hadım olmayan erkeklerde olduğu gibi bir oktav inmez. Bu sonuç, büyümesi erkeklik hormonları tarafından sağlanan ses tellerinin hacimsizliğinden ileri gelmektedir. Ses değişmediği için gırtlak, ses tellerinin uzadığı ve güçlendiği alışıldık ergenlik dönemi evriminden etkilenmez. Bir doktor, genç yaşta hadım edilmiş bir bireyin gırtlağını kesip inceleme fırsatı bulmuş ve organın, normal bir gırtlağın üçte ikisi boyutlarında olduğunu tespit etmiştir.<span class="dip"><a class="_idFootnoteLink" href="#footnote-225-2" id="footnote-225-2-backlink">2</a></span>Hadımların sırrı da işte buradadır çünkü sesin tizliğini belirleyen etken gırtlak kaslarıdır. Bir çocuk gırtlağını besleyen ve bir yetişkinin ses yoluna açılan, güçlü bir ciğer körüğüne sahiptirler. Bu çocuk gırtlağının hareket etmediği ölçüde ses telleri de ağız boşluğuna yakın kalırlar, bu da, sağlam bir eğitimle daha da saflaştırılabilen, hatırı sayılır bir berraklık kazanımı sağlar. İtalyan konservatuvarlarının da rolü budur. Patrick Barbier, konuyu iyi özetlemiştir: “Hafifliği, esnekliği ve tizliğiyle erkek sesinden farklı, ışıltısı, temizliği ve kuvvetiyle kadın sesinden farklı, [...] hadım sesi, yetişkine özgü kaslanma ve etkileyiciliğiyle çocuk sesinden de üstündür.”<span class="dip"><a class="_idFootnoteLink" href="#footnote-225-3" id="footnote-225-3-backlink">3</a></span>  </p>
			<p class="paragraf">Hadımların gövdelerinde ise birçok değişikliğe rastlanır. Göğüs kısmı yağlanır ve kadın göğsüne benzer bir görüntüye bürünür ve göğüs kafesi yuvarlaklaşma eğilimindedir. Bu son olgu, şarkıcının ses gücünün vurgulanması açısından olumludur. Hadımların genel görünüşü de değişir ve cilt donuk ve buruşuk bir görünüm alır. Bununla birlikte saçlar genellikle gürdür çünkü kellik, her iki cinse de özgü bir olgudur. Genç erkeğin maruz kaldığı hormon dengesizliği, diğer yandan, Farinelli’de ve Osmanlı ve Habeşli hadımlarında gördüğümüz gibi, bedenin bazı bölümlerinin fazla gelişmesine ve boyun çok uzamasına sebep olan değişikliklere de neden olur. Kolların uzaması da kesin bedensel değişikliklerden bir tanesidir. Buna karşın, hadımların penisi daha fazla gelişmeme eğilimindedir.  </p>
			<p class="paragraf">Hadımlarla yakından ilgilenenler yalnızca İtalyan akademisyenler değildir. Amerikalı araştırmacılara göre, hadımların diğer erkeklere kıyasla daha uzun yaşamaları beklenir, bunun sebebi de hastalıklara karşı daha güçlü olmalarıdır. İçlerinden birçoğu “Altmış yaşından sonra ölmüştür ki bu da, o dönem için ileri bir yaştır: Annibali altmış dokuz yaşında ölür; Aprile seksen bir; Bernacchi yetmiş bir [...] Atto Melani seksen sekiz yaşında Paris’te ölür ve Banieri de öldüğünde doksan yedi yaşındadır!”<span class="dip"><a class="_idFootnoteLink" href="#footnote-225-4" id="footnote-225-4-backlink">4</a></span>Versailles Şapeli’nin hadımları ise daha da fazla yaşamışlardır. Hepsi de doksan yaşını aşmıştır ve içlerinden biri, Antonio Bagniera, yüz iki yaşına dek yaşamıştır.<span class="dip"><a class="_idFootnoteLink" href="#footnote-225-5" id="footnote-225-5-backlink">5</a></span>  </p>
			<p class="paragraf">Antropologlar sayesinde belki bir gün Farinelli’nin DNA’sının sırlarına kavuşuruz ama kesinlikle ruhunun sırlarına kavuşamayacağız. Dahası, kendisi opera sanatında bir tür kusursuzluk simgesi olduysa da, döneminde tek değildir ve çok eski bir soyun uzantısıdır.  </p>
			<p class="arabaslik_sol">Tanrıların hizmetindeki melek sesleri  </p>
			<p class="paragraf">Aslında İtalyanların icat ettiği bir şey yoktur. Asya’dan Akdeniz havzasına kadar, medeniyetlerin birçoğunda hadımlar saflıklarıyla ve şüphesiz, seslerinin tuhaflığıyla<span class="dip"><a class="_idFootnoteLink" href="#footnote-225-6" id="footnote-225-6-backlink">6</a></span> anılmışlardır. Zaten bu ses, gözlemcileri her zaman şaşkınlığa düşürmüştür ve yüzyıllardan beri Hintli, Yunanlı veya Arap kuramcılar, bu nitelikleri tarif etmeye çalışmışlardır. Aristoteles, hadım sesini kadınların, ihtiyarların veya bir hastalık yüzünden bitap düşmüş insanların sesiyle kıyaslar. Ve eski metinlerde en çok tekrarlanan niteleme sıfatları “ince, narin ve tiz”dir. Hadımların kendilerini sesle ifade etmeleri, Ortadoğu’da eski nesillerden beri devam eden bir gelenektir. Günümüzde Doğu Akdeniz kadınları tarafından, toplumsal, toplu ve ailevi olaylara ilişkin kendini sesle ifade etmenin bir yolu olarak hâlâ uygulanan zılgıtlar, buna eşlik ederler. Ses tellerinin, dilin ve dudakların beraber hareket etmesi ve elin ağzın önünde hareket ederek cıvıltılar ortaya çıkarması, bu şekilde ses efektlerinin de elde edilmesi söz konusudur. Genç İtalyan hadımlar, buna benzer ara nağmelerle süslenmiş sesleri, ellerinin yardımı olmadan çıkarmayı konservatuvarlarda öğrenirler.  </p>
			<p class="paragraf">Tanrıça Kibele’nin Anadolu’daki hadım rahipleri, MÖ 1. yüzyılda Latin şair Catullus tarafından tasvir edilen bu tip ilahileri söylerler. <span class="CharOverride-12">Galli</span>’lerin, yani ana tanrıçanın hadım papazlarının bu zılgıtı, inananlarda, kendini hadım etmeye kadar varan bir kendinden geçme haline neden olur. Bu ibadet, inananların, <span class="CharOverride-12">Galli </span>denilen hadımlardan oluşan bir koronun katılımı ve genç hadım tanrı Attis’i canlandıran bir solistle birlikte, tanrıçaya ilahiler söylemesine dayanır. Parlak bir müzik, yaylı ve nefesli müzik aletleriyle ayine eşlik eder. Anadolu, günümüzde Türkiye’nin bulunduğu toprakların güney bölgesi ve Mezopotamya ovaları, kendilerini dini ilahilere adamış olan bu hadımları tanımıştır. Astarte ve İştar gibi diğer tanrıçalara adanan buna benzer başka ibadetler de vardır. Havari Paulus, bu büyük pagan törenlerini şiddetle kınamıştır. Hıristiyanlığın bu topraklarda geliştiğini de belirtmek gerekir ve ilk Hıristiyanların, pagan hadımların tuhaf putperest ibadetlerini süsledikleri meleksi seslerden etkilenmiş olmaları mümkündür.  </p>
			<p class="paragraf">Bu tür ilahi şarkıcıların Asya’da, saray hizmetkârlarınınki kadar eski bir zamandan, yani MÖ 8. yüzyıldan beri Çin’de de var olduğu doğrulanmıştır. Yeni yıl kutlamaları esnasında, Tang Hanedanı hükümdarları, hayvan kılığına girmiş yaklaşık yüz hadımdan oluşan bir koro eşliğinde, kötü ruhlara karşı bir tören düzenler. Koreliler, On İkinci Ayı, yani yeni yılı kutlamak amacıyla buna benzer kutlamalar yaparlar: Yüzlerce hadım, tapınakların çevresinde, meşaleler sallayarak dualar ederler. Çinli hadım Huang Xian, MÖ 1500 yıllarında sitarla verdiği bir eser sayesinde iz bırakmıştır. Buna karşılık, uzun süren Qing Hanedanı (1644-1911) boyunca, profesyonel şarkıcı ve oyuncu olan saray hadımları, Pekin’de boy göstermektedirler. Nezaket ve ağırbaşlılıktan oluşan özel bir tarz, görece yeni sayılan bu döneme damgasını vurmuştur. Bu şarkıcı-oyuncular, seslerini son derece yüksek bir perdeye kadar çıkarabilirler. Pekinli bazı modern tiyatro sanatçıları, bu konuda bize hâlâ bir fikir verebilir.  </p>
			<p class="paragraf">Milattan sonraki ilk yıllarda, Hindistan’da “tatlı sesli” hadımlar Natya Shastra’nın danslarına eşlik ederler. Rahiplik görevlerinden men edilmişlerdir ve yalnızca ilahi söylerler. Seslerini, <span class="CharOverride-12">khayal </span>adı verilen, özellikle süslü bir tarz kullanarak, iki buçuk oktava kadar çıkarabildikleri söylenir. Günümüzdeki hicraların, el çırparak çektikleri zılgıtların da bu ötüş seslerini anımsatmaları mümkündür. Buna karşılık, eski Mısırlıların hadımların yardımıyla bu ilahileri kullanıp kullanmadıklarını bilmiyoruz. Osmanlı padişahlarında ise bu olası bir durumdur; ilk Müslümanlar, Hz. Mu­hammed’in telkinlerine uyarak, inananları görevlerinden uzaklaştırabileceği kaygısıyla, müziği çok sevmeseler de. Ayrıca, onlardan çok faydalanmış olsalar da, hadımlığı kınamaktadırlar.  </p>
			<p class="arabaslik_sol"><span class="CharOverride-12">Mulieres in ecclesiis taceant!</span><span class="dip"><a class="_idFootnoteLink" href="#footnote-225-7" id="footnote-225-7-backlink">7</a></span>  </p>
			<p class="paragraf">Mühürler ve bir mektup. Hadımlığın Hıristiyan Batı dünyasında yayılması için, Aziz Paulus tarafından gönderilen bir mektup ve birkaç papanın uzlaşması yeterli olmuştur. Buna karşılık, Avrupa müzik tarihinin en parlak sayfalarını yazmış olan İtalyan hadımlara ilişkin, iki yüz yıl boyunca devam eden çılgınlığın temelinde yatan bu iki olayın arasında bin beş yüz yıldan fazla bir süre vardır.  </p>
			<p class="paragraf">Müziğin ve ilahinin dini rolü, ister pagan ister Hıristiyan olsun, insan ruhunun şüphesiz değişmeyen öğelerinden biridir. Kiliselerin mimarisinde, gökkubbeyi temsil eden beşik tonozlar ve taş kubbeler, en saf sesleri yansıtmalıdır. Dini coşkunluğa her zaman, seslerin güzelliği, ayini yöneten papazların güzelliği ve kutsal bitkilerin güzel kokuları eşlik etmiştir. Tüm duyuları cezbeden bir evren, ruhun yükselmesine elverişli, göklerin, inananlara sunulan tüm vaatlerini simgeleyen, kapalı bir dünya.  </p>
			<p class="paragraf">Öncelikle Paulus’un&#160;<span class="CharOverride-11" xml:lang="tr-TR">Korintlilere</span><span class="CharOverride-18">&#160;</span><span class="CharOverride-12">Birinci</span><span class="CharOverride-12">&#160;</span><span class="CharOverride-11" xml:lang="tr-TR">Mektup</span>’ta söylediği “Kadınlar kilisede sussun” cümlesinin sonuçları ağır olmuştur.<span class="dip"><a class="_idFootnoteLink" href="#footnote-225-8" id="footnote-225-8-backlink">8</a></span>Kilise babaları, Hıristiyan ayinlerinden kadın sesini çıkartarak, bu uygulamayı hayata geçirmişlerdir. Bu da, dini ilahilerin tiz seslerini söylemek üzere, eşdeğer bir hizmet sunabilecek erkek şarkıcıların koroya katılmasına vesile olmuştur. Bu şarkıcılar, çok tiz sesliler ve hadımlardır. Bununla birlikte, Katolik Kilisesi’nin tavrı, en hafif deyişle, belirsizdir. Konstantinopolis Konsili’nin, 867’de, din adamları (rahipler, diyakozlar, piskoposlar) kadar, papazlık eğitimi görmeyecek çocukların da hadım edilmesini yasakladığını hatırlatmamız yeterli olacaktır.  </p>
			<p class="paragraf">Hadımların ilk kez tam olarak ne zaman, kontrtenor sesleriyle Tanrı’yı övmelerine izin verildiğini bilmiyoruz. Aziz Ambrosa’dan VIII. Clemens’e kadar, içlerinde I. Gregorius ile V. Sixtus’un da bulunduğu birçok Katolik kilisesi prensi, bu alanda belirleyici bir rol oynamışlardır. Bunlardan ilki, 4. yüzyıldaki Milano piskoposu Ambrosa, pagan gelenekten gelen<span class="dip"><a class="_idFootnoteLink" href="#footnote-225-9" id="footnote-225-9-backlink">9</a></span>, iki koronun dönüşümlü olarak söylediği antifoniyi doğu kiliselerinden almıştır. I. Gregorius ise 6. yüzyılda selefi II. Pelagius tarafından Bizans’a gönderilmiş ve yüzyıllar sonra Ortodoks kilisesinde icra edilecek olan dini ayinlerin yüce güzelliğini aktarması istenmiştir. Hadımlar, o dönemde Bizans İmparatorluğu saraylarının vazgeçilmez aktörlerindendir ama aynı zamanda kilisede tekdüze bir sesle icra edilen törenlerin de beğenilen birer unsurudurlar. Bizans kilisesi, var olduğu günden beri, çok sayıda hadım keşiş ve kilise adamı görmüştür ve bunlar, hiyerarşinin her türlü görevinde kendilerine yer bulmuşlardır. İlk Hıristiyan koroları yani, <span class="CharOverride-12">a capella’</span>ları oluşturmuşlar ve dini Batı müziğinin temellerini atmışlardır. Ermenistan, Gürcistan ve hatta Rusya’dan sonra, Akdeniz havzasının çevresi de bu akımdan etkilenmiştir. Bu hareket, 4. yüzyıldan itibaren Sicilya’ya ulaşır ve o denli geniş bir bölgeye yayılır ki 12. yüzyılda hadımların ilahileri “tüm Doğu kiliselerinde kullanılmaktadır.”<span class="dip"><a class="_idFootnoteLink" href="#footnote-225-10" id="footnote-225-10-backlink">10</a></span>  </p>
			<p class="paragraf">Aynı dönemde Roma’da, korolardaki tiz sesler, ergenliğe ulaşmamış erkek çocukları tarafından söylenmektedir. Bununla birlikte, 1528 yılında ortalığı kasıp kavuran veba gibi salgın hastalıklar yüzünden sürekli üyelerini yenileme ihtiyacı duyan koroda, nitelikli üyeleri muhafaza etmek kolay olmaz. Önce Fransa’dan genç şarkıcılar getirilir. Daha sonra, <span class="CharOverride-12">Spagnoletti </span>denen İspanyol hadımlar, o dönem İspanyolların elinde olan Napoli’den geçerek görevi devralırlar. <span class="CharOverride-12">Reconquista </span>zamanında, Kastilyalıların Arap saraylarında <span class="CharOverride-12">Nouba</span>’yı keşfettiklerini de hatırlamak gerekir. Bu müzik, özellikle Verdun’dan satın alınan hadımlar tarafından icra edilmektedir ve bu kişiler, Hıristiyan ilahileri de söylemeye başlarlar. Bu etki, Mozarap gelenek aracılığıyla iyice yerleşmiştir. Papalık sarayının ilk hadımı, 1562’de, İspanyol Francisco Soto olur. Ve Papa V. Sixtus’un 27 Eylül 1589’daki <span class="CharOverride-12">Cum pro nostro pastorali munere </span>sözüyle birlikte büyük bir adım atılır ve kiliselerde hadımların varlığı kabul edilir. Nihayet, 1599’da, Papa VIII. Clemens, birçok tartışmaya da yol açarak, iki İtalyan hadımı, rahip Pietro Paolo Folignate ve rahip Girolamo Rossini Perugino’yu papalık korosuna kabul eder. Bu iki papanın, yani V. Sixtus (1585-1590) ve VIII. Clemens’in (1592-1605)<span class="dip"><a class="_idFootnoteLink" href="#footnote-225-11" id="footnote-225-11-backlink">11</a></span>ilahiler üzerindeki etkilerinin de ötesinde, kilise tarihinde çok önemli roller oynadığını belirtmemiz gerekir: V. Sixtus, Roma’yı hatırı sayılır ölçüde güzelleştirmiş ve VIII. Clemens de, edebiyata ve müziğe katkıda bulunarak, özellikle besteci Roland de Lassus’e yardım ederek, seçkin bir sanat hamisi olmuştur.  </p>
			<p class="paragraf">1625: Son <span class="CharOverride-12">Spagnoletto</span>’nun ölümüyle birlikte <span class="CharOverride-12">falsetto</span>’cular gider ve yerlerini hadım erkek çocuklarına bırakırlar. Hadımlar iki yüzyıldan fazla bir süre boyunca, papalık korolorunda üstünlüğe sahip olacaklardır. Bu modanın 1660’lı yıllarda önce Papa X. Clemens’in, sonra da Papa XI. Innocentius’un Papalık Devleti’ndeki kadınların tiyatro sahnelerinde yer almasına ilişkin koydukları yasakla birleşmesi, sesleri ergenlik döneminde değişmemiş<span class="dip"><a class="_idFootnoteLink" href="#footnote-225-12" id="footnote-225-12-backlink">12</a></span> genç erkek çocuklarına yoğun bir talep duyulmasına sebep olur. İtalyan tarzı operaya gösterilen büyük ilgi, hadımların başarısını tüm Avrupa çapında duyurmuştur. 1668-1798 yılları arasında Roma’daki ve Papalık Devletleri’ndeki tiyatro sahnelerinde şarkı söyleyen hiçbir kadın olmamıştır. Tüm kadın rolleri, hadımlar tarafından canlandırılmaktadır: “Hıristiyan dünyasının başkentinde hadımları başlıkları ve büyük sepetleriyle şarkı söylerler, yeter ki eteklerinin altında külot olsun [...] Sonuç şaşırtıcı: kadınlardan daha güzeller!”<span class="dip"><a class="_idFootnoteLink" href="#footnote-225-13" id="footnote-225-13-backlink">13</a></span>  </p>
			<p class="paragraf">Yenilikçi Papa X. Pius, 1903 yılında, Vatikan Şapeli’ne yeni hadım çocukların gelmesini yasaklasa da son İtalyan hadım Alessandro Moreschi on yıl daha sahnelerde boy göstermiştir! Aslında, İtalyanların ikiyüzlülüğü kadar Katolik kilisesinin ve tüm toplumun da ikiyüzlü davranışı söz konusudur. Kısırlaştırma toplumda kınanmaktadır, dini açıdan da yasaktır ve aforozla cezalandırılır. Fakat bu durum, Vatikan’ın, toplumun ve de ailelerin, 17. ve 18. yüzyıllarda Papalık devletlerinin ve yarımadanın tüm prensliklerinin kiliselerinde yaygınlaşmış bir uygulamanın gerçekliğiyle barışık olmasını engellemez.  </p>
			<p class="paragraf">Böylece, Hıristiyan kilisesi, hadım kişileri kölelik dışında bir amaçla çalıştıran ilk ve son kurum olur. Hadımların Vatikan’dan kaybolması, Yasak Şehir’den ve İstanbul sarayından kaybolmalarıyla aynı dönemlere denk gelir. Tüm bunlar, birçok papa ve yüksek dereceli papazın sürekli belirttiği gibi, Tanrı’nın en yüce şanı içindir. Patrick Barbier bu konuda, şüphe barındırmayan iki görüş alıntılar. 16. yüzyılda yaşayan Benedikten Robert Sayer, “Eğer, sesi güzelleştirmek için bir erkekliği ortadan kaldırmak gerekiyorsa, kâfir sayılmaktan korkmadan bunu yapabiliriz” diye yazar. Ve yüz yıl sonra, Cizvit Tommaso Tamburini şunu söyler: “Hadımlar, kiliselerde tanrısal ilahileri çok daha yumuşak bir sesle söyleyerek herkese iyilik ediyorlar.”<span class="dip"><a class="_idFootnoteLink" href="#footnote-225-14" id="footnote-225-14-backlink">14</a></span>  </p>
			<p class="resim"><span><img alt="28.tif" class="_idGenPageitem-32" src="../Images/28_fmt.jpeg"/></span>  </p>
			<p class="resim_alyazili">Alessandro Moreschi (1858-1922). Lakabı <span class="CharOverride-12">l’Angelino di Roma</span>   </p>
			<p class="resim_alyazili">olan, Vatikan korosunda görev yapmış son hadım şarkıcı ve   </p>
			<p class="resim_alyazili">bir ses kaydı bulunan ilk hadım.  </p>
			<p class="paragraf20">  </p>
			<p class="paragraf">Aslında, V. Sixtus ve X. Pius arasındaki otuz altı papa, hadımlık sorunuyla karşı karşıya kalmışlardır, her ne kadar, bu sorun onların döneminde gerçek bir tartışmaya yol açmamış olsa da. X. Pius’un, 20. yüzyıl başında hadımların kiliseden çıkarılmasına dair imzaladığı düzenlemeye kadar, üç yüz yıldan fazla süren bir uzlaşma dönemi söz konusudur. Buna karşılık, bu şarkıcıların en büyük şöhreti yakaladıkları dönemlerde, 1750 yılında, XIV. Benedictus “genç erkeklerin hadım edilmesi suçundan” söz eder fakat hadım şarkıcıları İtalyan devletlerinin korolarından atmaya kalkışmaz. Işıkların Papası olarak anılan bu kişi, önyargılara sahip olmamasıyla bilinir ve hatta Roma Üniversitesi’nin bazı kürsülerinin kadınlara emanet edilmesini bile kabul etmiştir. Kendisinden sonra göreve gelen papalardan biri olan XIV. Clemens, yapay seslerin yaratılmasını yasaklayarak onu büyük ölçüde taklit eder ve hadım sayısını sınırlamak amacıyla, kadın şarkıcıların da koroda bulunmasına izin verir. Bu, tüm Avrupa’da kendiliğinden kaybolan ve Vatikan’da melek sesleriyle titreyen kilise prenslerini bir başına bırakan bu modayı azaltmaya yetmez.  </p>
			<p class="paragraf">Geçmişe dair günah çıkartma modası, 2001 yılında neredeyse papalığa da uğramıştır. İnsan hakları savunucularından oluşan gruplar ve tarihçiler, çocuklarını bir kilise korosuna sokma umuduyla onları hadım ettiren ailelere izin veren selefleri adına Papa II. Jean-Paul’ün özür dilemesi gerektiğine karar verirler. Bu kampanya, Ağustos 2001’de İtalya’da büyük yankı uyandırır ve <span class="CharOverride-12">Corriere della Sera</span> gazetesinin kolonlarında çok tartışılır ama II. Jean-Paul böylesi gülünç ve anakronistik bir hareketten kaçınmıştır.  </p>
			<p class="arabaslik_sol"><span class="CharOverride-12">Evviva el coltellino!</span> (Yaşasın küçük bıçak!)  </p>
			<p class="paragraf">Tiyatro oyuncusu hadımlara coşkulu bir hayranlık duyan ve heyecanlarını dışa vurmaya daima hazır olan İtalyan halkı, içlerinden birinin yeteneğini çılgınca alkışlarken “Yaşasın küçük bıçak!” diye bağırmaktadır. Tüm sistemi kabul etmenin ve hatta cesaretlendirmenin bir biçimidir bu. Hadım şarkıcı modasına ilk ve en yoğunlukla uyan, Napoli Krallığı olmuştur. Vatikan örneği, birçok İtalyan prensliğini korolarını, az çok uzman bir cerrahın elinden önceden geçmiş birçok genç erkeğe yer vermeye itmiştir. Bu alanda verilen güvenilir olmayan rakamlara göre yalnızca Sicilyateyn Kraliyeti’nde, özellikle Napoli çevresinde, sayısı yılda dört bine varan kısırlaştırma işlemlerinden söz edilir. Hadım edilmiş bu çocukların çoğu, kendilerine şöhretin kapılarını açacak saygın bir tiyatro topluluğuna girmeyi umar. İki yüz yıl içinde hadım edilen çocuk sayısını on binlerle ifade etmek mümkündür. Bunlardan çok azı şöhret ve servetle tanışmıştır.  </p>
			<p class="paragraf">17. ve 18. yüzyıllarda, birçok küçük İtalya şehrinin adı, hadımlık tarihinde tekrarlanmaktadır. <span class="CharOverride-12">El coltellino</span>, Norcia’da, Floransa’da, Bologna’da, Milano’da, Napoli’de, Venedik’te, Macerata’da, Marche’de veya Lecce’de, Puglia’da çok iş görmüştür. Ancak Charles Burney 1771’de, yazmakta olduğu eseri <span class="CharOverride-12">General History of Music </span>için yarımadaya geldiğinde, “hadım etme işleminin nerede yapıldığını” asla öğrenemeden şehirden kovulur.  </p>
			<p class="paragraf">Müzikolog Patrick Barbier, en ünlü hadımların coğrafi kökenlerine ilişkin bir istatistik ortaya koyar. Bu kişilerin yarısına yakın bir kısmı Papalık Devletleri’nden (Marche, Latium, Umbria ve Emilia) gelir, geri kalanların içinde ise Napoli’den, Sicilya’dan, Toskana’dan ve Lombardiya’dan gelenlerin sayısı birbirine hemen hemen eşittir. Umbria’daki papalık şehri Norcia, doğru bir şekilde kısırlaştırmanın merkezlerinden biri olarak bilinmektedir. Norcino<span class="CharOverride-12"> </span>denilen şehir sakinlerinin isimleri sonunda domuz iğdişçilerine verilmiştir. Sözde gezici cerrahlar, anne-babaların isteği üzerine, sanatlarını çocuklar üzerinde de uygulamaktadırlar. En ünlü hadımların doğuşuna şahit olan şehirlerden konu açılmışken, Papalık devleti Latium’un içinden bulunan Arpino’dan da söz edebiliriz. En saygın cerrahlar arasında olan Bolognalı cerrahlar kusursuzluklarıyla bilinirler. Hiçbir erkeğin belden aşağısı onların <span class="CharOverride-12">coltellino</span>’suna karşı koyamaz ve kendilerine emanet edilen çocuklardan neredeyse hiçbiri hayatını kaybetmemiştir. Kahire hıdivinin annesinin baş hadımı Halil Ağa, 1868’de işte bu neşter ustalarından birini, Kızıldeniz kıyısında bulunan bir kısırlaştırma merkezini yönetmek üzere görevlendirmiştir. Fakat, bir cerrahın becerisini öven <span class="CharOverride-12">Qui si castrono ragazzi </span>yani “burada erkek çocukları hadım edilir” yazan dükkân tabelası, birkaç gezginin hayalgücünün dışında şüphesiz asla var olmamıştır ve bu tabelaların varlığı her zaman ikinci ağızdan aktarılmıştır.  </p>
			<p class="paragraf">İster meraklıların az rastlanan anıları, ister Napoli konservatuvarlarının arşivleri olsun, İtalyan hadımlara ilişkin kaynaklarda işlemin kendisine dair çok az ayrıntı yer alır. Her halükârda, hadım etme yöntemleri, Afrika’da, Asya’da veya Ortadoğu’da bugüne dek karşılaştıklarımızdan çok farklıdır. Bologna’da veya Puglia’da hadım edilen küçük İtalyan “yalnızca” testislerini kaybeder fakat penisine dokunulmaz: Cerrahi terimlerle konuşacak olursak, bir tür orşiektomi söz konusudur. Hem erbezini hem de penisin kendisini “kuş tüyüyle” kesen Mısırlılardan, Çinlilerden, Hintlilerden veya Ermenilerden çok farklı bir noktada bulunuruz. Bu işlem, cinsel organları ister kesmek ister işlevsizleştirmek için yapılmış olsun, İtalyan cerrahlar, kasık bölgesini açarak müdahaleye başlarlar. Erbezine henüz inmemiş olan testis torbasını çıkartır veya iki kanalı da bağlayarak testis dokularının ölmesini sağlarlar. Bu işlem hiç şüphesiz hızlı bir biçimde olup biter, fakat çocuğun iyileşmesi daha fazla özen ister. 17. ve 18. yüzyıllarda anestezi henüz bilinmemektedir, savaş cephelerindeki gibi bir işlem uygulanır, hem acıyı hem de kanama tehlikesini azaltmak amaçlanır ve çocuğun bir şekilde kendinden geçmesi için şahdamarına kompres uygulanır. Genital bölgeleri gevşetmek için sıcak bir banyo veya hissedilen acıyı azaltmak amacıyla soğuk bir banyo da uygulanabilir. Herhangi bir komplikasyonun olmadığı, içler acısı sağlık koşullarının küçük çocuğun hastalığına ve ölümüne sebep olmadığı durumlarda, yaklaşık on beş gün içinde iyileşme sağlanır.  </p>
			<p class="paragraf">Hadım etme işlemi için gerekli olan araçlar ise, veterinerlerin çiftlik hayvanları üzerinde kullandıklarından pek az farklılık gösterir. O dönemde yayımlanmış bir ansiklopedi, “kısırlaştırma” başlığının altında, bu işlem için kullanılan araçlardan söz eder: bir dışbükey bıçak, bir düz bıçak, kör uçlu makaslar, içi boş bir sonda, damarları bağlamak için kullanılan araçlar, birçok dikiş iğnesi, sivri bir kanca, sıcak suyla ve soğuk suyla ıslatılmış süngerler, tiftiklenmiş küçük bir keten şerit, pansuman bezleri, bir kompres ve bir bandaj... Yaklaşık dört yardımcı gereklidir: İki kişi çocuğu zapt eder, ikisi de cerraha yardımcı olur.  </p>
			<p class="paragraf">İtalyan hadımlar, bu acımasız işlemden önceki ve sonraki izlenimleri konusunda bize fikir verebilecek bir günlük yazmamışlardır. Filippo Balatri, anılarını yayımlamış pek az hadımdan birisidir. <span class="CharOverride-12">Frutti del Mondo </span>adlı kitabında, kaderinden söz eder. Yıl 1786’dır, Çar’ın girişimiyle büyük Tataristan Hanı’nın karşısında şarkı söylemeye davet edilmiştir. Sanatçı, yaşadıklarını sıra dışı sesiyle söylediği bir şarkıyla anlatır: “Evimde, sopranoların doğdukları yumurtaları yumurtlayan horozlar var. Bu horozların adı Norcini’dir, çok uzun süre kuluçkada bırakılırlar ve horoz kısırlaşınca da yumurtalar pohpohlanmalara, okşamalara ve zenginliğe boğulurlar.”<span class="dip"><a class="_idFootnoteLink" href="#footnote-225-15" id="footnote-225-15-backlink">15</a></span>Balatri’nin veya onun bir yakınının, şarkıcı hadımların dünyasına aşina olmayan kişilere bu derin metni açıklamaya çalışmış olması mümkündür. Filippo Balatri, daha insani bir şekilde, anılarında şu itirafı yapar: “Hiçbir zaman beni baba diye çağıracak kimse olmayacağı için, babam beyefendinin adından sonsuza dek vazgeçtim.” Önce Floransa’da, sonra da Roma’da gerçek bir başarı yakalayan ilk hadım Loreto Vittori (1600-1670), bir gün, babası olduğunu iddia eden bir ihtiyarla karşılaşır. Adam, kendisinden para dilenmektedir. “Seve seve” diye cevap verir Vittori, “ama senin paranla ödeme yapmak isterim” der ve paltosundan yassı bir testis torbası çıkarıp adama verir!  </p>
			<p class="paragraf">Papalık devletlerinde aforozla ve diğer yerlerde de ağır cezalarla darbe alan hadımlık konusunda, daha önce söylediğimiz gibi, ikiyüzlülük hüküm sürmektedir. Bir ağaç dalının üzerine talihsiz bir biçimde düşmekten bir çiftlik hayvanı tarafından tekmelenmeye veya ısırılmaya kadar birçok bahaneye başvurarak, cerrahların endişeleri yatıştırılmaktadır. 19. yüzyılda Sistine Şapeli’nde şarkı söyleyen son hadımlara inanacak olursak, hepsinin de cinsel organlarına birer yaban domuzu saldırmıştır! Tıpkı 19. yüzyıl sonunda Çin’de olduğu gibi, çocuğun rıza göstermiş olduğu yalanına da sığınılır.<span class="dip"><a class="_idFootnoteLink" href="#footnote-225-16" id="footnote-225-16-backlink">16</a></span><span class="CharOverride-17">  </span></p>
			<p class="paragraf">En yetenekli sopranolar, iki yüz yıldan fazla bir süre boyunca Avrupa şehirlerinin birçoğunda boy göstermiş olsa da, yalnızca İtalya’da çok sayıda kısırlaştırma gerçekleşmiştir. Marksist tarihçilere göre bu moda, İtalya’nın o dönemde içinde bulunduğu maddi sıkıntılara karşı demografik bir tepkiyle açıklanabilir. Bir erkek çocuğunun hadım edilmesi, toplumda yükselmesine vesile olabilir, en azından, sefaletten kurtulmasını sağlar. Zaten, küçük hadımların birçoğu yoksul ailelerin çocuklarıdır. 17. yüzyılda, sadece Melani ailesinde, hepsi de müzisyen olan yedi çocuktan üçü sanat uğruna hadım edilmiştir. Bunlar, yirmi altı yıl boyunca Pistoia Kated­rali’nin çancısı olan Domenico di Sante Melani’nin oğullarıdır.  </p>
			<p class="paragraf">Yalnızca tek bir Alman eyaletinde hadım etme işlemi uygulanmıştır fakat bu da küçük çapta olmuştur. Württemberg Dükü Charles-Eugène, korosunda en çok gelecek vaat eden çocukları hadım etmesi için 1740 yılında Bologna’dan bir doktor çağırır. Prensliğin avlularında, Kral II. Frederich’in de, cinsel kökenli kötü bir hastalık sonucu çok genç bir yaşta hadım edildiğine dair dedikodular dolaşır. Ve, kadınlara pek az ilgi gösteren bu kral da dedikoduları sürdürmüştür. Ama, ölümünden sonra yapılan incelemeler kendisinin hadım olmadığını kanıtlar. Fransa’da ise, 18. yüzyılda henüz Fransız olmayan Savoy devletlerinde hadım etme işlemleri uygulanmış olabilir.  </p>
			<p class="arabaslik_sol">İnce do’yu ararken  </p>
			<p class="paragraf">Sekiz on yaşlarındaki çocuk, Napoli konservatuvarlarından birinin cüppesini giydiğinde, hiçbir şey onun geleceğini güvence altına almaz. Bu İtalyan konservatuvarları, esasında, yetimleri veya terk edilmiş çocukları korumak<span class="CharOverride-12"> </span>amacıyla hayırseverler tarafından desteklenen evlerdir. Öncelikle Venedik ve Napoli’de ortaya çıkarlar. Burada, istisnalar dışında, asla kimse hadım edilmemiştir: Bu operasyona ait tek fatura, Sant’Onofrio a Capuana Koleji’nin arşivlerinde bulunmuştur. En yetenekli çocukların arasından küçük bir grup, burada fark edilir ve anne-babaların veya bir sanat hamisinin isteği üzerine gizlice hadım edilir. Fakat bu, çocukların başarısını pek de güvence altına almaz, çünkü tam tersine, yıllar geçtikçe seslerinin kötüleştiğini fark eden genç hadımlar da olmuştur. Bunların, burnundan soluyan sığırlar gibi “kötü havada” kısırlaştırıldıkları söylenir!  </p>
			<p class="paragraf">Roma ve Bologna’da saygın müzik okulları bulunsa da, en ünlü kurumlar Napoli’dekilerdir. 16. yüzyılın başında, erkek çocuklarına ev sahipliği yapan üç konservatuvar vardır: Santa Maria della Pieta dei Turchini, Sant’Onofrio a Capuana ve Poveri di Gesu Cristo. Bu evlerden her birinde yüz ila üç yüz çocuk vardır ve çocuklar burada en az yedi yıl kalırlar. Parasal sıkıntılar, bu gerçek manastırların hayatını daima etkilemiştir. Tam olarak desteklenen en yoksul çocuklar, maddi bir taahhüte imza atarlar. Bu sayede, burada kaldıkları sürenin bedelini kuruma ödemiş olurlar. Öğrenciler, devamlı olarak Napoli ve çevresinin müzikal ve dini yaşamına katılır, ücret karşılığında ayinlerde ve farklı dini törenlerde şarkı söylerler.  </p>
			<p class="paragraf">Sanat hayatına ve gelecekteki mesleklerine bir giriş niteliği taşıyan özel konserler için de kiralanırlar. Bu görevlerden biri, şehir hayatında onlara özellikle uygundur: Küçük yaştaki çocukların cenaze törenleri için beyaz elbiseler giyip sırtlarına yapma kanatlar takarak <span class="CharOverride-12">figlioli angiolini </span>(küçük melek) kılığına girerler. Özellikle nitelikli şarkıcı eğitimine kendilerini adadıkları andan itibaren, kurumlardaki disiplin, kışla disiplinini anımsatır. Hatta isyan eden öğrenciler de olmuştur: 18. yüzyılın başında gerçek ayaklanmalar meydana gelir, bu arada kurumlardan firar eden öğrenci sayısı da az değildir.  </p>
			<p class="paragraf">Napoli’de, Venedik’te olduğu gibi, hadımlardan <span class="CharOverride-12">evirati </span>ya da daha resmi bir dille <span class="CharOverride-12">eunuchi</span>, daha nadir olarak da <span class="CharOverride-12">castrati </span>diye söz edilir. Oysaki, Avrupa’da baskın olarak kullanılan terim “castrat”dır. <span class="CharOverride-12">Puttini castratelli </span>(küçük hadım melekler) terimine de rastlanır, Napoli çevresinde, halk kendi lehçesinde <span class="CharOverride-12">pilitezza </span>terimini kullanır. Müzik dünyasında ise, hadımlar çoğunlukla <span class="CharOverride-12">sopranisti</span>ler, <span class="CharOverride-12">contralti</span>ler ve <span class="CharOverride-12">virtuosi</span>ler olarak tanımlanırlar.  </p>
			<p class="paragraf">Bu okullardaki, birçok müdür tarafından düzenlenen hayat, genel eğitim dersleri ve beste, şan ve armoni derslerinden oluşan müzikal eğitim dersleri olarak ikiye ayrılır. İngiliz bir araştırmacının başvurduğu Napoli arşivlerinin de gösterdiği gibi, günler fazlasıyla bölünmüş durumdadır. Sabah saatleri, zor vokallerin işlendiği şan dersleri, sanatçıların, icra edecekleri repertuvarı anlamalarına yardımcı olan edebiyat incelemeleri ve tiyatroya giriş dersleri arasında üçe bölünür. Bu son eğitimin yaklaşımı bize çok çağdaş gelmektedir çünkü burada, çocukların kendi davranışlarını incelemeleri ve “[...] Şarkı söylerken yapılan çirkin mimiklerden kaçınmaları”<span class="dip"><a class="_idFootnoteLink" href="#footnote-225-17" id="footnote-225-17-backlink">17</a></span>gerekir. Küçük hadımlar, ayrı bir müfredatı takip ederler ve küçük, orta ve büyük olarak ayrıldıkları, ayrı odalarda kalırlar. Müzik derslerinde gördükleri nefes çalışmaları sayesinde, içlerinden en iyileri, insan üstü nefes uzunluklarına erişirler. Hocaları, aynı zamanda onlara aşamalı olarak girişik süsleme sırlarını, nota atlamayı, kromatik melismaları<span class="dip"><a class="_idFootnoteLink" href="#footnote-225-18" id="footnote-225-18-backlink">18</a></span> öğretir. Kafa sesinden göğüs sesine nazik bir geçiş olan <span class="CharOverride-12">ponticello</span> sanatını da unutmamak gerekir. Daha sonra bu süslemelerin kullanıldığı librettoları tanımalarını sağlayacak birçok hile öğrenirler. Parasal açıdan daha çok ümit vaat ettikleri için kendilerine, okuldaki diğer öğrencilere kıyasla daha iyi davranılıyor olsa da, <span class="CharOverride-12">eunuchi</span>ler yine de okul arkadaşlarının alaylarına maruz kalırlar.  </p>
			<p class="paragraf">2005 yılında gerçekleşen Sant’Onofrio a Capuana ile San Pietro a Magella arasındaki arşiv aktarımı, hadımların bu okullardaki günlük hayatına dair daha iyi bir fikir edinmemizi sağlar. Küçük hadımlara ayrıcalıklı davranılmaktadır, öğretmenleri de onlara fırsatlar sağlamakta ve onlar için çeşitli önlemler almaktadır. Çok sert oyunlarda yorulmamalarına, kışın kendilerini bir gripten ve özellikle boğaz enfeksiyonundan korumaya yarayan, uzun, kalın ve sıcak tutan bir giysi olan <span class="CharOverride-12">zimarra </span>giymelerine dikkat edilir. Testislerin alınması sonucunda gelişen hormonal değişimler, bu çocukların soğuğa karşı daha hassas olmalarına sebep olur ve “hadımların ısınması” için alınan kömür de konservatuvarın hesaplarında görülebilir. Hadımların yiyecekleri, arkadaşlarınınkinden daha zengindir. Bu da, deneyimsel bir biçimde şunun kanıtıdır: Öğretmenleri, bu çok özel çocukların kemik erimesi yüzünden ne denli sıkıntı çekebileceğini bilir ve mönüye her gün eklenen süt ürünleri ve meyveler, bu sorunla savaşabilir. “İyi şarap iyi kan yapar” diyen eski mitoloji gereğince, çocuklara şarap da verildiği belirtilmiştir. Bazı <span class="CharOverride-12">virtuosi</span>ler, kendilerine tanınan hak<span class="dip"><a class="_idFootnoteLink" href="#footnote-225-19" id="footnote-225-19-backlink">19</a></span> gereğince kendi paylarını biraz para karşılığında sattıklarında, öğretmenler onlara kızarlar.  </p>
			<p class="paragraf">Hadımların sesleri, gereken biçime sokulduktan sonra, kontratenordur. Farklı vokal ses genişliklerine göre alto veya mezzo-soprano da görülebilir. Buna karşılık, hadımların, çoğunlukla zannedildiği gibi, <span class="CharOverride-12">haute-contre</span> diye anılan tiz tenor sesleriyle ilgisi yoktur. Bu şarkıcı, İtalyan hadım gibi, kafa sesinden göğüs sesine geçebilir, bir falsetto da duyulur. Günümüzde, 18. yüzyıl İtalyan operalarının yorumlamalarında, tenor ve alto arası seslere başvurulur. Müzik tarihine ilişkin ayrıntıları bu eserin çerçevesini fazlasıyla aşacak olan müzikal konservatuvar eğitimi son derece katıdır. Ve Porpora gibi öğretmenler de bu alanda ün yapmışlardır: Daha sonra Caffarelli olarak anılacak büyük şarkıcı Gaetano Majorano’ya altı yıl boyunca aynı alıştırmaları söylettiği iddia edilir.  </p>
			<p class="paragraf">Napoli okulu, bugün de şüphe etmediğimiz bir şöhret yakalamıştır. Rusya’ya kadar, tüm Avrupa prensliklerinin sarayları, konservatuvarlara hadım şarkıcı siparişi vermiş ve barok müziğin en ünlü ustaları, Gluck, Haendel, Haydn ve daha sonra Mozart, <span class="CharOverride-12">sopranisti</span>ler için beste yapmaya başlamışlardır. Kendinden sonraki nesillerin Matteuccio diye tanıdığı Matteo Sassano gibi yetenekli bir öğrenci için başarı, sersemleştirici olabilmektedir. Henüz Poveri di Gesu Cristo’da öğrenciyken, tehlikeli koşullarla dolu bir yarışmanın sonucunda, 1684 yılının kutsal haftasında Napoli Kraliyet Şapeli’nde şarkı söylemeye başlar. Tatlı sesi sayesinde çabucak şöhreti yakalar ve kendisinden bir daha ayrılmayacak olan lakabı Bülbül’ü de bu sayede edinir. Kendisi, en büyük hadımlara özgü Avrupa kariyerlerinden birine başlamadan önce, kral naibi ve başpiskopos, onun uğruna birbirleriyle kavga ederler. Tüm meslektaşları gibi, o da şöhreti sayesinde en tuhaf kaprisleri yapar.  </p>
			<p class="paragraf">Kilise kurallarına uyan okul ve konservatuvarlar dışında, katedrallere bağlı birçok koro da Bologna’da, Milano’da veya Roma’da hadımlardan oluşan nesilleri eğitmiştir. Roma, Sistine Şapeli’nin çok ünlü korosuna yakınlığı nedeniyle özellikle rağbet görmektedir. 17. yüzyılın başında doğmuş olan, Bontempi diye anılan Giovanni Andrea Angelini, şarkı söylemeye burada başlamış ve zor parçaların öğrenilmesinde çocuklara dayatılan çalışmayı bize tarif etmiştir: “[...] Bir saat ses titretmesine, bir saat de hassas geçişlere çalışılacak [...] Hiçbir şeyin, ne gövdenin, ne alnın, ne kaşların, ne de ağzın hareket etmemesine alışılacak.” Öğleden sonra ise farklı eğitimler verilir. Öğrenciler, seslerinin gelişimini açık havada dinleyebilmeleri için, özellikle “Porta Angelica’nın dışında şarkı söyler ve yankının cevabını dinlerler.”  </p>
			<p class="paragraf">Fakat bu çocukların hepsi şöhrete kavuşmaz. Konservatuvarlarından veya okullarından ayrıldıklarında yaklaşık on beş yaşındadırlar ve seçim süreci acımasızdır: <span class="CharOverride-12">Evirati</span>lerin çoğunun önemli bir kariyeri olamamıştır. Birçoğu için, gelecek belirsizdir. En şanslıları rahip olur, diğerleri bir kasaba korosuna girer, en kurnaz ve en cazibeli olanlar ise günlerini serserilik ve fahişelik yaparak geçirirler. Üstelik, kısırlaştırma işleminden sonra gelen ve büyük sahnelerde rol alınmasını sağlayan katı eğitim, sesin devamlılığını güvence altına almaz. Birçok <span class="CharOverride-12">sopranisti</span>, organlarından birini kaybetmiş olduğu için bunalıma girmiştir. Bologna ekolünden gelen, “neslinin en iyi hadımlarından biri”<span class="dip"><a class="_idFootnoteLink" href="#footnote-225-20" id="footnote-225-20-backlink">20</a></span>olan ve Pistocchino olarak tanınan Francesco Antonio Pistocchi, yirmi yaşındayken sıfırdan başlamak zorunda kalır: Soprano sesini kaybetmiştir. Pistocchino, çalışarak kontralto sesine sahip olur ve başarıdan başarıya koşar. Bu durum, eleştirmenlerin daha sonra onun sesini, cevizle dolu bir kesenin sallandığında çıkardığı sese benzetmelerini engellemez! Pistocchino, o tarihte kırk altı yaşındadır ve kendi şan okulunu açmaya karar verir. Daha sonra, rahipliğe başlar ve söylenenlere göre, neşeli kişiliği sayesinde kiliseye canlılık katar.  </p>
			<p class="paragraf">Gaetano Guadagni (1725-1792) de aynı talihsizliğe uğrar fakat bu durum, onun simgesel rolünü kaybetmesine neden olur. Kırk beş yaşında, Londra’da, kontralto iken soprano olur ve Gluck’ün operasında oynadığı Orfeo rolünden vazgeçmek zorunda kalır. Sesiyle, daha sonra da hayal kırıklığına uğratmıştır. Sesi aniden inen ve kontralto perdesine geçmek zorunda kalan, Nicolino lakaplı Nicolo Grimaldi’yi de bu kişilerin arasında sayabiliriz. İlerleyen yaşları, bu ünlülerin sesine zarar vermiş olsa da, dikkate değer istisnalar da olmuştur. Bunlardan biri hiç şüphesiz, 1730’lu yıllarda her cumartesi Napoli kiliselerinde şarkı söyleyen Caffarelli’dir. Yaşı, seksenin üzerindedir ve “[...] Sesi o denli taze ve berraktır, o kadar büyük bir esneklik ve hafiflikle şarkı söylüyordur ki, onu görmeyip, sadece duyanlar, gencecik bir adam olduğunu zannederler!”<span class="dip"><a class="_idFootnoteLink" href="#footnote-225-21" id="footnote-225-21-backlink">21</a></span>  </p>
			<p class="resim"><span><img alt="29.tif" class="_idGenPageitem-33" src="../Images/29_fmt.jpeg"/></span>  </p>
			<p class="resim_alyazili">Gaetano Guadagni, kariyerine yirmi bir yaşında başlamıştır.   </p>
			<p class="resim_alyazili">Fakat kırk beş yaşında, Londra’da, kontralto sesini kaybederek   </p>
			<p class="resim_alyazili">soprano olur. Her şeye rağmen, 18. yüzyılın en güzel seslerinden   </p>
			<p class="resim_alyazili">biri olarak kabul edilir.  </p>
			<p class="paragraf20">  </p>
			<p class="paragraf">Hadımlar için bestelenmiş ezgileri bir albüme okuyan opera şarkıcısı Cecilia Bartoli, Francesco Araia’nın (1709-1770) parçası <span class="CharOverride-12">Cadro, ma qual si mira</span>’nın bir yorumcudan istenecek en zor eser olduğunu söyler. “Öfkeyle dolu bir ezgi” diye açıklar, “inanılmaz derecede zor, kesintisiz otuz <span class="CharOverride-12">coloratura </span>ölçüsüne kadar çıkan bölümlerle canlandırılmış, inişli aralıklarla dolu [...], kemanların titrek hareketi ve dik vurgular, zemini daha da dengesiz kılıyor.”<span class="dip"><a class="_idFootnoteLink" href="#footnote-225-22" id="footnote-225-22-backlink">22</a></span>Böylesi bir yorum, eşsiz bir ustalığın ötesinde, şarkıcının metni tam olarak anlamasını da zorunlu kılar. Günümüzde, akustik araştırmacıları, insan seslerini sentezleyebilirler. Gérard Corbiau, 1994’te çektiği film için yüce Farinelli’nin sesinin tekrar yaratılmasını istediğinde, bu hizmeti IRCAM’dan<span class="dip"><a class="_idFootnoteLink" href="#footnote-225-23" id="footnote-225-23-backlink">23</a></span> talep etmiştir. Akustik uzmanları, iki şarkıcının ses özelliklerini, özünden uzaklaştırmadan değiştirebilmişler ve böylece büyük hadımın sesinin gerçekliğine yaklaşabilmişlerdir. Bunun için, kontrtenor Derek Lee Ragin’den ve soprano Ewa Maas-Godlewska’dan yardım isterler fakat teknisyenler, Farinelli’nin ses gerçekliğine ancak yaklaşmışlardır. Böylesi bir hadım sesinin, yıllar süren eğitimden sonra neye benzeyeceğini asla bilemeyiz, Audiosculpt ve Super VP gibi, sesleri inceleyen ve işleyen yazılımlar günümüzde bu tür işlemleri mümkün kılsalar bile.  </p>
			<p class="arabaslik_sol">Avrupa turnesindeki yıldızlar  </p>
			<p class="paragraf">17. ve 18. yüzyıl Avrupası, günümüzdeki Avrupa Birliği’ne hiçbir açıdan benzemez. Çelişkili bir biçimde, bağımsız şehirlerden, ülkelerden ve mikro-eyaletlerden oluşan farklı bölümler, gerçek bir kültür birliğiyle birbirlerine bağlıdır. Oysaki, onları bir araya getiren hiçbir siyasi veya ekonomik uyum yoktur.  </p>
			<p class="paragraf">Günümüzdeki <span class="CharOverride-12">pop music </span>veya<span class="CharOverride-12"> rock’n’roll </span>yıldızları, turne süreleri yüzünden birçok büyük hadıma imrenebilirler. Müzik tarihçilerinin monografileri, tanınmışlığın, daha sonra ünün ve çoğunlukla da gerçek bir şöhretin ne kadar büyük bir hızla oluştuğunu bize söylerler. Bu ünlülerden her birinin, doğdukları şehirden, belli bir özelliklerinden veya ilk öğretmenlerinden gelen bir lakabı vardır. Bu küçültme ekleri, onların simgeledikleri sonsuz ergenliği yansıtır ve halkın kendilerine duyduğu şefkati de açıklar. İlk Batılı sanatçılar içinde, büyük hadımların da belli bir saygı gördüklerini kabul etmek gerekir, oysaki selefleri, en iyi olasılıkla, hizmetçilerinkine yakın bir toplumsal konuma sahiptirler.  </p>
			<p class="paragraf">Avrupa turnesi olgusu, özellikle 18. yüzyılda sıradanlaşmıştır, önceki nesil hadımlar önce İtalya yarımadasında, prenslik sarayları ve saygın korolarda çalışırken, opera, tiyatro ve kilise dünyası birbiriyle bağlantı halindedir. İlk büyük <span class="CharOverride-12">virtuosi</span>lerden biri sayılan Loretto Vittori (1600-1670) kariyerini Floransa ve Roma arasında sınırlamış olsa da, çağdaşı Baladassare Ferdi (1610-1680) önce Polonya’da, sonra da Viyana’da ilk sahneye çıkan hadımlardan biri olmuştur. Bu opera şöhretlerinin birkaçının kariyerlerine şöyle bir bakmak bile başımızı döndürür.  </p>
			<p class="paragraf">Francesco Bernardi’yle (1686-1759) devam edelim, çünkü kendisi Siena’da doğmuştur. Şarkı söylemeye Venedik’te başlar, Napoli’de boy gösterir, Dresden’e geçer ve aynı yıl Haendel tarafından işe alınarak onunla birlikte Londra’ya gider. Senesino, on iki yıl sonra Venedik’e döner ve aradan henüz bir yıl geçmişken tekrar İngiltere’ye gider. Lakabı Cusanino’yu hamisinden alan Giovanni Carestini (1704-1760) ise kariyerine Milano’da başlar, daha sonra başarısını Roma’da devam ettirir. Aradan iki yıl geçtikten sonra hem Viyana’da hem de Prag’da boy göstermeye başlar. Mantova’ya döndüğünde, Venedik, Parma, Cenova, Roma, Napoli, Milano, vs. arasında bir sürü turne gerçekleştirir. Sonra, 1739’da Londra’ya kaçar, hemen Dresden’e döner, Berlin’de dört yıl geçirir ve Sen Petersburg’da, Büyük Petro’nun kızı Elizaveta Petrovna’nın hizmetinde iki yıl geçirerek macerasını noktalar! Peki, ilk şan öğretmeninin soyadından esinlenerek aldığı Caffarelli lakabıyla dünya çapında tanınan Gaetano Majorano’ya (1710-1783) ne demeli? Birçok hadım şarkıcı gibi o da kariyerine Roma’da başlar, boynuzlanmış bir kocanın tehditleriyle Venedik’e kaçar, Milano ve Torino’da şarkı söyler. Aşk kaçamağından dört yıl sonra Roma’ya döner. Daha sonra, Haendel’in tiyatrosunda söylemek üzere Londra’ya gider; 1738’de burada üç operada şarkı söyler ve Madrid’de bir sözleşme kabul etmeden önce, Napoli’ye döner. Daha sonra 1753’te Paris’te Kral XV. Louis’yle arası bozulur, onun hediye verdiği, altından yapılmış çok güzel bir enfiye kutusunu beğenmez. Caffarelli, Lizbon’daki son turnesinden sonra, yaşamını Napoli’de tamamlar.  </p>
			<p class="paragraf">Luigi Marchesi (1754-1829) ise, Torino’dan, yılın dokuz ayı orada olmamasına izin veren bir şart içeren bir sözleşme koparmayı başarır! Aslında, 18. yüzyılın ikinci yarısında, en seçkin hadımlar, bir Avrupa başkentinden diğerine koşmaktadırlar. Ve bunların sonuncularından biri olan Giovanni Battista Vellutti (1780-1861), 19. yüzyılın ortasında halen kıtanın tüm kültürlü topluluklarının önünde şarkı söyler. Bu dönemde, uzun süreli konaklamalara daha az rastlanır, fakat dikkate değer istisnalar da vardır, on bir yıl boyunca Londra’da şarkı söyleyen Senesino veya önce Polonya’da otuz, sonra da Viyana’da yirmi yıl geçiren Baldassare Ferri ya da yirmi beş yıl boyunca Sen Petersburg Tiyatrosu’nu yöneten Francesco Araia gibi. Farinelli’den ise henüz söz etmedik bile. Kendisi, İspanyol hükümdarların sarayında, yaklaşık yirmi yıl süren bir Madrid sürgününe maruz kalmıştır.  </p>
			<p class="paragraf">Günümüzde, yeni bir yetenek keşfedebilmek amacıyla yarışmalara ve şampiyonalara katılan spor yetenekleri avcılarının oynadığı rolü, o dönemde işverenler oynamaktadır. Acemi hadımların çoğu, yarımadanın başkentlerinde, bu işverenlerin takibinde, o şapelden bu tiyatroya dolaşarak turneler gerçekleştirirler. Büyük hadımların ünündeki ve turnelerindeki diğer vazgeçilmez öğe ise, tüm Avrupa çapında aile üyeleri bulunan prenslerin ve hükümdarların seyahatleridir. Polonya hükümdarı Ladislas, Baldassare Ferri’yi, 1625 yılında Floransa’da dinlemiş ve onu derhal işe almıştır. Operayı delicesine seven, Saksonya hükümdarı II. Friedrich August’un oğlu zaman zaman Venedik’te konaklar ve daha sonra, Dresden Prensliği’ne, İtalyan tarzı meşhur bir opera kazandırır. İsveç Kraliçesi Kristina, 1680’li yıllarda, elverişli sözleşmelerle en iyi <span class="CharOverride-12">sopranisti</span>leri kendine çeken, Roma’daki özel bir tiyatronun sahibidir. <span class="CharOverride-12">Opera seria </span>sevgisi yaygınlaşmaktayken, sanatsal bilgi de bir noktadan diğerine dolaşmaya başlar.  </p>
			<p class="paragraf">Böylece, bir kraliyet şapelinden bir prenslik tiyatrosuna, bir piskoposluk korosundan yabancı bir saraya, dev bir alışveriş ağı oluşur. Bu hayranlığın sonucu olarak, opera şarkıcılarının cazip sözleşmeler nedeniyle özel tiyatro sahnelerine geçmesiyle, kiliselerin şapelleri, özellikle karnaval gibi kutlama zamanlarında, gitgide ıssızlaşmaya başlar. Ücret düzeyleri tabii ki, büyük hadımların çok fazla yer değiştirmelerinin ilk nedeni olmuştur: Önce Padova Kilisesi’nin korosunda şarkı söylemesi için işe alınan Gaetano Guadagni, iki yıl sonra İngiltere’ye, sonra Fransa’ya, Portekiz’e, Viyana’ya, Innsbruck’a, Stuttgart’a ve Potsdam’a gider! Otuz yıl süren, bitmek bilmez taşınmalardan oluşan, ani bir kariyer. Hükümdarların, büyük şarkıcıları, onlara bazen resmi geziden çok gizli eyleme bağlı olan diplomatik görevler vererek neden yanlarında tutmaya çalıştıklarını hemen anlarız. Viyana’ya yerleşmiş olan Pier Francesco Tosi (1653-1732), Cenovalılar tarafından şüpheli davranışlarda bulunmakla suçlanır ve hükümdar, onun lehine olaya müdahale eder. Sıradışı Melani ailesinin en az üç oğlu, hükümdarlar için nüfuzlu birer casus olmuşlardır. Fransız sarayında Mazarin’in himayesinde olan Atto Melani, birçok İtalyan prensinin yanına giderek görevlerini yerine getirir ve sonunda Fransız vatandaşlığına geçer; Paris’te, hayatının son otuz beş yılı boyunca, 1679’dan 1714’e kadar, diplomatik ve siyasi yardımcı olarak kariyerini sürdürür. Erkek kardeşi Bartolomeo, Mazarin lehine casusluk yapmak suçundan Münih’te hapse mahkûm edilmiştir ve Domenico Melani de İsveç kraliçesi Kristina için benzer bir rol üstlenmiştir!  </p>
			<p class="arabaslik_sol">Versailles’ın hadımları  </p>
			<p class="paragraf">İtalyan hadımların yaşamında önemli bir yer tutan başkentler, Londra ve Viyana ve daha küçük bir ölçekte ise Paris ve Sen Petersburg olarak ayrılır. Rusya’nın başkenti de, Napolili hadım Francesco Araia sayesinde, bir dönem İtalyan etkisi altında yaşamıştır. Bu Avrupai boyut olmasaydı, müzik tarihi belki de altüst olurdu.  </p>
			<p class="paragraf">18. yüzyılda Avusturya, İtalyan prensliklerle komşudur ve tahta birbiri ardına çıkan hükümdarlar da gerçek birer müzik tutkunu oldukları için, Viyana ilk <span class="CharOverride-12">virtuosi</span>lere koşulsuz olarak ev sahipliği yapar. Baldassare Ferri, daha önce söylediğimiz gibi, kendisine yaşam boyu emeklilik imkânı veren I. Léopold’ün pohpohlamasıyla Viyana’da yirmi yıl geçirmiştir. İmparator, yatak odasına hadımın bir portresini bile yerleştirmiştir. Diğer yandan, Farinelli’ye, ustalık uğruna ifadeden vazgeçmemesini tavsiye eden VI. Charles’ın opera sevgisinden de sıkça söz edilmiştir. Caffarelli ve en ünlülerin arasından diğer birçok hadım, Viyana’da konaklayıp kitlelerini coşkuya boğarlar. Luigi Marchesi’nin resmini giysilerine iliştiren saray hanımlarının hikâyesi, bu coşkuyu simgeler. Ve büyük Mozart, Manzuoli, Guadagni, Bedini, Rauzzini, del Prato veya iyi arkadaş olduğu Tenducci gibi bazı <span class="CharOverride-12">castrati</span>ler için opera parçaları besteler.  </p>
			<p class="paragraf">Hadımlar, Londra’da erken bir zafer kazanmışlardır. 18. yüzyılın başında, Nicolino (1673-1732) lakaplı Nicolo Grimaldi sahnede boy gösterir ve İngiliz başkentinde, üç yıllık bir sözleşme imzalar. İyi bir Katolik olarak, söylediğine göre “sapkın ellerden” çekip aldığı bir kutsal emaneti, günümüzde Napoli’de muhafaza edilen “Yusuf’un değneğini” oracıkta satın alır. Besteci Haendel (1685-1759), iflas etmeden önce, dönemin en büyük sanatçılarını ve özellikle Farinelli’yi işe aldığı Londra’daki tiyatrosunu kurarak, Avrupa müzik tarihinin bu sayfasında vazgeçilmez bir rol oynamıştır.  </p>
			<p class="paragraf">Buna karşın, hadımlar hakkında kötü konuşan kişiler de daima olmuştur. Sözde namuslu Büyük Britanya’nın bir kısmı, haklarında önemsiz dedikodular dolaşan bu hadımları reddetmiştir. Hadımlar, diğer başkentlerde kendilerini bekleyen inanılmaz başarıyı da Fransa’da hemen yakalayamamışlardır. Mazarin, saraya hadımlar getirtir fakat İtalyanlığın reddedilmesinden dolayı bu hadımlar da beğenilmezler. Üstelik kardinal, Bartolomeo Melani veya Pasqualini gibi yıldızlar için birer servet harcar; Rossi’nin <span class="CharOverride-12">Orfeo</span>’sunun temsili, Paris’te Mazarin’e dair bir hiciv kampanyası başlatır. XIV. Louis, hadımların Versailles’daki varlığına asla karşı çıkmamıştır ve 1670’li yıllarda, sadece Versailles’daki dini ayinlerde şarkı söylemeleri için, Fransa dışından <span class="CharOverride-12">virtuosi</span>ler davet eder. Önceleri, yüz civarında müzisyenin içinde beş hadım vardır. Buna karşın kral, kendi topraklarında yapılacak her türlü kısırlaştırmaya karşıdır ve çocukluğundan beri kraliyet şapeli üyesi olan genç Antonio Bagniera’nın Fransız bir doktor tarafından hadım edildiğini öğrendiğinde çok sert bir tepki verir. XIV. Louis, cerrahın ismini bildiği takdirde, “onu astıracağını” itiraf eder. Böyle bir karar aldığı için Antonio’yu da korosundan kovduğunu söyler. Muhafız birliğinin başkanı, onun adına af diler ve bu affı elde ederken müthiş zorluk çeker.<span class="dip"><a class="_idFootnoteLink" href="#footnote-225-24" id="footnote-225-24-backlink">24</a></span>Fransız bir hadım olan Blaise Berthold da korodadır, (sayıları sekiz ila on iki arasındaki) diğer tüm hadımlar İtalya’dan gelmektedir. Versailles’da her gün düzenlenen ayinlerin dışında, İtalyanlar birçok dini gösteriye de katılmaktadırlar; dışarıya ödünç verildikleri, sarayın tüm üyelerince bilinmektedir. XIV. Louis’nin hükümdarlığından sonra da bu koro uzun süre varlığını sürdürür. 1761’de XV. Louis’nin sarayında şarkı söyleyen on hadım vardır ve son hadımlar, 1774’te, XVI. Louis tahta çıktığı zaman İtalya’dan gelmişlerdir. 1792 yılına dek Versailles’da hizmet verirler. Hepsi de ücret alır ve emekli olur; şehrin üç yerinde birer cemaat oluştururlar: Parc-aux-Cerfs’te, Clagny gölü yakınlarında ve güzel görünümlü evler kiraladıkları Saint-Cloud Caddesi’nde.  </p>
			<p class="paragraf">18. yüzyılda hâkim olan Aydınlanmacı görüşte Rousseauculuk, “doğal olmadıkları” düşünülen bu varlıklar karşısında kişiler kendilerine değer biçerler. “Sanat sanat içindir” görüşünü savunan müzikologlarla “gerçekliği” savunanlar da karşı karşıya gelirler. Örneğin, Başrahip François Raguenet, dünyada “<span class="CharOverride-12">castrati</span>lerinki kadar esnek” bir ses olmadığını söyler. “O kadar temiz, o kadar dokunaklı bir ses ki bu, ruha kadar nüfuz ediyor.” Buna karşılık, diğer birçok eleştirmen, Büyük İskender’in “erkek kılığına girmiş kadın” sesiyle kendini ifade edebildiğini kabul etmez. Burada, onlara göre, bir “karşı-gerçeklik”<span class="dip"><a class="_idFootnoteLink" href="#footnote-225-25" id="footnote-225-25-backlink">25</a></span>suçu söz konusudur. Fransa’nın hadım şarkıcılar tarafından istila edildiğini düşünen, bu nedenle “Müziğimiz, her türlü hayvanın bulunduğu, bir tür Nuh’un gemisi haline gelecek [...] Zıt âdetler, daima bir yozlaşma oluşturur”<span class="dip"><a class="_idFootnoteLink" href="#footnote-225-26" id="footnote-225-26-backlink">26</a></span>diyen Ange Goudar gibi başka müzikologlar, daha sert bir üslup benimsemişlerdir. Rousseau, 1768’de yazdığı <span class="CharOverride-12">Müzik Sözlüğü’</span>nde şu ünlü iddiada bulunmuştur: “İffetin ve insanlığın, bağıran ve bu rezil kullanıma başkaldıran sesini duyuralım.”  </p>
			<p class="paragraf">Fransızlar, hadımların sözde ahlaksızlığından değil, maruz kaldıkları felaketten rahatsızdırlar. Ve Paris’teki kültürlü halk bu çirkin söylentilere asla aldırmazken, Versailles Sarayı’nda hadımlara “kullanışsız” veya daha üstü kapalı olarak “üst kısmı tüysüzler”, “düşük-üstler” gibi terimler yakıştırılır. Ve Avrupa’da bu yakışıklı hadımlar karşısında düşüp bayılmayanlar, yalnızca Fransız kadınları olmuştur. Zaten büyük <span class="CharOverride-12">virtuosi</span>ler, bu tür karşılamalara alışkın değildirler, ses titretmeleriyle hiçbir kadını cezbedemediği bir Lyon akşamını mizahi bir dille anlatan Filippo Balatri (1682-1756) gibi: “Genç kızlar arasında, yirmi yaşının üzerinde hiç kimse yok ve bana ise, ağzında sadece yedi dişi bulunan bir su perisi düşüyor!”<span class="dip"><a class="_idFootnoteLink" href="#footnote-225-27" id="footnote-225-27-backlink">27</a></span>Hadımların ses abartılarını daha acımasız şekilde anlatan ve onlarla ilgili yargılar hakkında bize daha iyi bir fikir veren cümle ise, Brosses belediye başkanının itirafıdır: “Koca hadımımın, on beş dakika boyunca nefes almadan, birbiri üzerine yirmi yuvarlanma yapmak için bir balon gibi şiştiğini gördüğümde gülesim geliyor.”<span class="dip"><a class="_idFootnoteLink" href="#footnote-225-28" id="footnote-225-28-backlink">28</a></span>  </p>
			<p class="paragraf">Bu yeni yıldızların kaprisleri ise en büyük hükümdarlar tarafından eşi görülmemiş bir hoşgörüyle karşılanır ve bu divaların sapkınlıkları, başlı başına ayrı bir eserin konusu olmayı hak eder. Siface (Giovanni Francesco Grossi, 1653-1697), günün birinde, “diplomatın yapmaya alışkın olduğu gibi, sorbe olarak değil” nakit olarak ücret almadığı takdirde Roma’daki Fransız büyükelçisinin evinde şarkı söylemeyi reddetmekten çekinmez. İngiltere’de kendisine kadınsı görünümlü bir ahlaksızmış gibi davranılmaktadır ve yalnızca soyluların önünde boy göstermesiyle bilinmektedir. Yani, şöhretin başına vurmuş olmasını anlayabiliriz.  </p>
			<p class="paragraf">Modène Dükü’nün kız kardeşi ve İngiltere Kralı’nın eşi olan Maria d’Este’den inanılmaz bir tavsiye mektubu almıştır. “İlgili krallar, iktidar sahipleri, prensler ve onların nazırlarından onun yalnızca yol arkadaşlarıyla, atlarıyla, hizmetkârlarıyla, bavulları ve silahlarıyla topraklarınızdan özgürce ve çabucak geçmesi için değil, ihtiyaç duyduğu takdirde her türlü iyilik ve yardımın kendisine sağlanmasını istirham ederim.” Matteuccio lakaplı Matteo Gassano (1649-1737), Napoli’de, parter bölümünde bulunan yüksek dereceli bir soylu grubuna hakaret etmekten geri durmaz ve ancak hamisi İspanya’nın kral naibinin karısı<span class="dip"><a class="_idFootnoteLink" href="#footnote-225-29" id="footnote-225-29-backlink">29</a></span> sayesinde cezadan kurtulur. Caffarelli ise, kıskandığı bir <span class="CharOverride-12">virtuoso</span>yla kilisenin orta yerinde dövüşür ve tiyatroda, bir kadın şarkıcıya karşı müstehcen bir davranışta bulunur ya da ilk sıralarda oturan izleyicilerle açık açık gevezelik eder. Bu tür kabalıklar, ona yine de üç gün sürecek bir hapis cezasına mal olur. Daha sonra, Fransa’da bir düelloda çarpışır. Son <span class="CharOverride-12">sopranista</span>lardan biri olan Luigi Marchesi’den de söz edelim: Tiyatroda, sahne dekorundaki bir tepenin zirvesinde, gürleyen borazan sesleriyle, kafasında dev bir miğferle sahneye çıkmayı şart koşar. Ve açılış kısmında, ses titretmelerini göstermek için, temsil edilen piyesle ilgisi olmayan bir ezgi söyler.  </p>
			<p class="arabaslik_sol">Farinelli, hadımların tanrısı ve kralların hadımı  </p>
			<p class="paragraf">Nicola Porpora’nın <span class="CharOverride-12">Flavio Anicio Olibrio</span>’sundaki savaş ezgisini yorumlayan trompetçi, bitmek bilmez bir kreşendodan sonra nefesinin bittiği noktada durduğunda, ağzı kulaklarına varan Farinelli, “yenilenmiş güçle aynı nefesten devam eder ve en hızlı ve en zor bölümleri icra eder...”<span class="dip"><a class="_idFootnoteLink" href="#footnote-225-30" id="footnote-225-30-backlink">30</a></span>Farinelli’nin zaferi 20 Ağustos 1720’de Roma’da başlar, Avrupa’daki kariyerine de bu tarihte başlayacaktır. Hadım, yirmi beş yıl sonra İspanya’da, hükümdarların üzerinde eşi benzeri görülmemiş bir güce sahip olduğu kraliyet sarayında yaşamaktadır; zengin ve güçlüdür. Öyle ki, Fransız büyükelçisi onu casusluk yapmak üzere işe alabilmek için XIV. Louis’den talimatlar almıştır. Bir sonraki yıl ise, bu çok nüfuzlu şarkıcıyı kendi davaları için kullanmak isteme sırası İngilizlerdedir. O ise, hangi güç veya hangi zenginlik uğruna olursa olsun, başkalarının onu ikna etmesine ve yozlaştırmasına izin vermez. Özgür kalır fakat bu da onun bir servet edinmesine engel olmaz.  </p>
			<p class="paragraf">Bu iki hikâyenin arasında ise, yaklaşık altmış opera ve on yedi yıllık sanat hayatından oluşan, gerçek şöhretle dolu ve en başından beri şansın yardım ettiği bir yaşam vardır. Öncelikle doğumundan söz edebiliriz, çünkü Carlo Broschi, 1705 yılında, görece rahat ve kültürlü, seçkin bir ailede dünyaya gelmiştir. Babası onu müzikle tanıştırır, daha sonra da attan kötü bir biçimde düştüğü bahanesiyle, henüz dokuz yaşındayken hadım ettirir. Ardından, ailesiyle bir sözleşme yaparak, onu boyunduruğuna alan sıra dışı ve zalim Napolili besteci Nicola Porpora’ya (1686-1768) emanet edilir. İki adam, tüm yaşamları boyunca birbirlerine bağlı kalırlar. Broschi, şüphesiz Farina ailesinin hamilerine hürmetinden Farinelli lakabını alır. Genç <span class="CharOverride-12">soprano</span>nun ikinci kozu, sıra dışı bir arkadaşlık ve meslek ilişkisi, Metastasio (1698-1782) lakaplı seçkin besteci Pietro Trapassi’nin sevgisidir. İki adam, altmış yıl boyunca yazışır ve birbirlerine “sevgili ikizim” diye hitap ederler. Farinelli’nin on beş yaşındayken ilk başarılı sahne performanslarından birinde söylediği eser, Metastasio’nun bir librettosudur.  </p>
			<p class="paragraf">Müzikolog Johann Joachim Quantz, 1727’de, Farinelli’nin sıra dışı sesini şöyle tarif eder: “[...] İnsanın içine işleyen, tok, zengin, ışıltılı ve iyi perdelenmiş bir ses bu. Tonlaması berrak, ses titretmesi muhteşem, nefes kontrolü olağanüstüydü. [...] Geçişlerin ve türlü melismaların, onun için hiçbir zorluğu yoktu. Adagio içinde süslemeler türetmek konusunda çok başarılıydı”<span class="dip"><a class="_idFootnoteLink" href="#footnote-225-31" id="footnote-225-31-backlink">31</a></span>Porpora ustanın eğitimi özellikle, en iyi hadımların sırrı olan nefes üzerine yoğunlaşmıştır. Farinelli nefesini, bir dakika boyunca, üç oktav arasında bölünen yüz kadar notaya da dokunarak sürdürme yeteneğine sahiptir. O denli hızlıdır ki, ses başarısından vazgeçerek kendini yorumlamaya daha fazla adamadan önce, kendisine eşlik eden kemancıların onun ritmini takip etmekte zorlandıkları ileri sürülmektedir. Ve, nefesini öyle bir ustalıkla yönetmektedir ki, hiç kimse nefeslerin arasındaki kesintilerin farkına varmaz.  </p>
			<p class="paragraf">Dahası, yakışıklı ve mütevazıdır, tüm yaşamı boyunca ailesinin soylu değerlerini geliştirmiş, alçakgönüllü ve cömert olmuştur. Bu durum da, meslektaşlarının birçoğunun çizdiği tablodan fazlasıyla farklıdır.  </p>
			<p class="paragraf">Napoli’den, Venedik’ten ve Bologna’dan da geçerek hızlı bir biçimde, Roma’dan Viyana’ya, üne ve onura koşar. Farinelli, 1734’te <span class="CharOverride-12">Opera of the Nobility </span>ile olağanüstü bir anlaşma yaparak Londra’ya gittiğinde servet kazanmaya başlar. Bu kurum, Haendel tarafından yönetilen <span class="CharOverride-12">Royal Academy of Music </span>ile doğrudan rekabet halindedir. Bitmek bilmez rekabetler ve kavgalar, Farinelli’yi Londra’dan ayrılmaya iter. Önce Paris’e, sonra da, sahne almak için değil, İspanya hükümdarlarının daveti üzerine Madrid’e gider. Çok ciddi bir bunalımın pençesinde olan Kral V. Philippe için, henüz kesin olarak belirlenmemiş bir müzikle tedavi yöntemini gerçekleştirmek üzere çağrılmıştır. XIV. Louis’nin torunu olan bu kral, yirmi yıldan beri, geçici fakat şiddetli çılgınlıklardan oluşan bir kriz halindedir ve hiçbir şey, hiç kimse onu iyileştirememiştir.  </p>
			<p class="paragraf">Hadım ve kral arasındaki ilk karşılaşma, Ağustos 1737’nin bir yaz gecesi gerçekleşir. Gérard Corbiau’nun <span class="CharOverride-12">Farinelli</span> filmi için, danışmanlarından biri, Lille Operası’nın eski yöneticisi ve müzikal sahne direktörü Marc David, romanı <span class="CharOverride-12">Farinelli, mémoires d’un castrat</span>’ta hadımın İspanya sarayına gelişini hayal eder. Farinelli, romancının kaleminden kendini anlatır: “Granja’ya gelişimde İspanya kralını içinde bulduğum durum, akıl almazdı. Onun odasına ilk kez girdiğimde, odadan yayılan pis koku öylesine güçlüydü ki bayılacağımı sandım [...] V. Philippe aylardan beri artık ne yıkanıyor, ne tıraş oluyor, ne de saçını tarıyordu.” Kraliçe, Farinelli’nin kralın odasına komşu olan bir odaya yerleşmesini ve seçeceği bir ezgiyi söylemeye başlamasını ister. Farinelli, şarkısını söylemeye başlar:  </p>
			<p class="paragraf20 ParaOverride-13">  </p>
			<p class="paragraf ParaOverride-13"><span class="CharOverride-19">Pallido il sole, torbido il cielo  </span></p>
			<p class="siir ParaOverride-14" xml:lang="en-US"><span class="CharOverride-12">Pena minaccia, morte prepara  </span></p>
			<p class="siir ParaOverride-14" xml:lang="en-US"><span class="CharOverride-12">Tutto mi spira rimorso ed orror.</span><span class="CharOverride-18">  </span></p>
			<p class="paragraf20">  </p>
			<p class="siir ParaOverride-14" xml:lang="en-US"><span class="CharOverride-18">Güneş ne kadar solgun, gökyüzü ne kadar bulanık  </span></p>
			<p class="siir ParaOverride-14" xml:lang="en-US"><span class="CharOverride-18">Üzüntüyü haber veriyor ve ölümü kehanet ediyorlar  </span></p>
			<p class="siir ParaOverride-14" xml:lang="en-US"><span class="CharOverride-18">Bana her şey pişmanlık ve dehşet veriyor.  </span></p>
			<p class="paragraf20">  </p>
			<p class="paragraf">Kral tarafından anlaşılmayan ve şüphesiz, bir bunalımı hafifletmek için uygun olmayan sözler... Fakat, yorumun ustalığı etkisini derhal gösterir. Kral, büyük şaşkınlığa uğrar, içinden gelen bir şey onu aydınlatmış gibidir. Öyle ki, Farinelli’den, yanında kalmasını ve kendisini her gün ziyaret etmesini ister. “Bundan böyle, Signor Farinelli, her akşam yanımda olmanızı istiyorum. Şarkı söylemeniz, bana Versailles’daki çok güzel günleri anımsatıyor [...] Söyleyin bana, nasıl bir ödül istersiniz?”<span class="dip"><a class="_idFootnoteLink" href="#footnote-225-32" id="footnote-225-32-backlink">32</a></span>Sanatçı, kraldan tek bir şey ister: Kalkmasını ve halkına tekrar kendini sevdirmek için, ülkesinin dizginlerini yeniden eline almasını. Bu durum, dokuz yıl sürer. Efsaneye göre, hadım her gece yarısı V. Philippe’in yanına gider ve saat dörde kadar hep aynı aryaları söyler. Fakat İtalyan, şarkı söylemekle kalmaz, aynı zamanda klavsen çalar ve kralla konuşur. Aslında, Farinelli kralın danışmanı haline gelir ve sarayda hatırı sayılır bir öneme sahip olur, V. Philippe’in çılgınlık krizleri ortalığı kasıp kavurmaya devam etse bile.  </p>
			<p class="paragraf">Farinelli hükümdarların ölümünden sonra, eskisi gibi iktidara yakın yerini korur. Yeni hükümdar VI. Ferdinand onu öylesine pohpohlamaktadır ki Calatrava şövalyesi unvanını dahi verir. En yüksek derece anlamına gelen bu unvan, Farinelli’nin İspanya’nın ileri gelenlerinden biri olmasını sağlar. Ama, ailesinin soyluluğuna dair tüm belgeleri tedarik etmesi, özellikle de Musevilerle veya Mağribilerle karışmadığını kanıtlayan ve Kastilya ırkına has bir nitelik olan<span class="CharOverride-12"> limpieza de sangre’</span>ye [saf kan] ilişkin belgeler sunması gerekir. Öylesine büyük bir nüfuz kazanır ki, Farinelli’ye, fazla düşünmeden kabul ettiği idari görevler verir. Hükümdarın yokluğunda önemli ziyaretçileri ağırladığı, Tejo Nehri’nin düzenlemesiyle, İber ırklarını iyileştirmek amacıyla Macaristan’dan ithal edilen atlarla uğraştığı görülmüştür. Hatta Peru kral naibi görevini yerine getirmesi bile söz konusu olmuştur. Farinelli bu arada müziği de unutmamakta ve VI. Ferdinand ve eşi Barbara de Bragance’ın tutkusuna cevap vermektedir. Kraliyet tiyatrolarının yöneticisi sıfatıyla Madrid’in <span class="CharOverride-12">Buen Retiro</span>’sunu tekrar düzenler ve arkadaşı Metastasio’nun librettolarını yorumlamaları için dönemin en iyi hadımlarını getirtir. Bir yandan eserin sahneye konulmasıyla, dekorlarla ve cihazlarla profesyonel bir dikkatle ilgilenmesi diğer taraftan da Madrid’de konaklayan sanatçılara gösterdiği özen hayranlık uyandırmıştır çünkü bu, söz konusu dönemde oldukça az rastlanan bir davranıştır.  </p>
			<p class="paragraf">Fakat, bir sene içinde her şey değişir. III. Carlos’un tahta çıkmasıyla birlikte Farinelli artık yalnızca basit bir sanatçı sayılmaya başlar ve İspanyol topraklarını terk etmesi istenir. 1758’de, emekliliği için yaptırdığı gösterişli bir villasının bulunduğu Bologna’ya gitmek üzere İspanya’dan ayrılır. Burada, oldukça yalnız ama yine her zamanki kadar ünlüdür, Avusturya hükümdarı II. Joseph gibi birçok hükümdar ve prens tarafından olduğu kadar Mozart ve Gluck gibi besteciler tarafından da sık sık ziyaret edilir. Farinelli, kendisine destek olacak “ikizi” Metastasio’yla hayatının sonuna kadar yazışacaktır. 1763 yılında Metastasio, bir bunalımı atlattığı için Farinelli’yi tebrik eder: “Yaşasın benim sevgili ikizim” diye yazar ona, “nihayet kafasını, uzun süredir batmış olduğu hastalık hastalığının çamurlu bataklığından çıkartıyor.” Sanatçı kendisini, 1782’deki ölümünden sonra üç noterin listesini çıkardığı sanat eserleriyle avutur. Söz konusu liste, yüz yetmiş sayfalık bir belgedir, üç yüzden fazla tablonun ve çok sayıda çeşitli eşyanın ayrıntılı bir listesini içerir. Farinelli’nin sahip olduğu en önemli şeylerden biri, içinde bir Stradivarius’un da bulunduğu, çok değerli müzik aletlerinden oluşan koleksiyonudur. İki yeğeni Anna Gatteschi ve Matteo Pisani’nin bu mirası yönetmeleri felaketle sonuçlanmıştır. Bu mirastan geriye hiçbir şey kalmamıştır, pek de titiz olmayan bir sanayici tarafından 1949’da yıkılan Bologna’daki güzel villaya varıncaya kadar her şey israf edilmiştir. Buna karşılık, Bologna’daki Farinelli Çalışmaları Merkezi sayesinde hatırası hâlâ bizimledir.  </p>
			<p class="resim"><span><img alt="30.tif" class="_idGenPageitem-34" src="../Images/30_fmt.jpeg"/></span>  </p>
			<p class="resim_alyazili">Farinelli, Corrado Giaquinto (1746).  </p>
			<p class="resim_alyazili">Farinelli lakaplı Carlo Broschi, tüm ihtişamıyla İspanya kralının hizmetinde.  </p>
			<p class="paragraf20">  </p>
			<p class="paragraf">1998’de kurulan ve Fransız akademisyen Patrick Barbier’in başkanlık ettiği bu kuruluş, çok farklı bir anlamda, Pekin’deki Hadımlar Müzesi dışında, bir hadıma ayrılmış olan dünyadaki tek kültür merkezidir. Farinelli merkezi, usta hakkında ve aynı zamanda diğer <span class="CharOverride-12">virtuosi</span>ler hakkında yapılacak çalışmaları desteklemeyi ve kontrtenor, kontralto ve soprano seslerini öne çıkartacak konserler düzenlemeyi amaç edinmiştir. Farinelli’nin mezarının onarımı, bu kurumun koruyuculuğu altında 2000 yılında, Bologna’nın Avrupa kültür başkentliğine aday gösterilmesi vesilesiyle gerçekleşmiştir. Ve, hadımın üç yüzüncü doğum yıldönümü için, 2005 yılında yine Bologna’da opera ve hadım şarkıcılar konusunda uzman bir grup, uluslararası bir sempozyum için bir araya gelir.  </p>
			<p class="arabaslik_sol">Hadım ama çapkın  </p>
			<p class="paragraf">29 Mayıs 1697 günü, maskeli ve bıçaklı adamlar, Ferrare’den Bologna’ya giden yolun üzerinde Giovanni Francesco’yu beklemektedirler. Siface lakaplı, kırk dört yaşındaki hadım Francesco, Modène’li bir soylunun dul eşi olan Kontes Elena Forni’yle buluşacaktır. Bu kadın, yıllardan beri onun metresidir ve o dönemde de San Lorenzo manastırında yaşamaktadır. Elena’nın ailesi, skandal bir aşk hikâyesini bitirmek amacıyla onu rahibelerin yanına yerleştirmiştir ama cüretli Siface, manastıra girmenin de yolunu bulmuştur. O akşam, tutkusunun kurbanı olarak, intikamcı bıçak darbeleriyle can verir.  </p>
			<p class="paragraf">Bu heyecanlı aşk ilişkisi, öncelikle bize ulaşmış olan, sonra da bir <span class="CharOverride-12">virtuoso</span>yla bir kadının yaşadığı ender aşk hikâyelerinden biridir, acıklı bir şekilde sonlanmıştır. Aldatılmış bir kocanın tehditleriyle Venedik’e sürgüne gitmek zorunda kalan Caffarelli için de işler kötüye gidebilirdi. Ünlü hadım, Romalı bir kadını baştan çıkarmış ve bu kadın da, onu kocasının suikastçılarından korumak için, korumalara para vermiştir! Hadım Venauzio Rauzini (1746-1810) Münih sarayından ayrılır çünkü çok fazla sayıda koca, ciddi anlamda kendisinden intikam almak istemektedir. Ve, hevesli çapkın Guadagni, Monaco prensinin resmi metresi olan şarkıcı Corallina’nın sevgilisi olarak ateşle oynamıştır.  </p>
			<p class="paragraf">İtalya’da, medeni ve dini kanun, Katolik kilisesi tarafından savunulan ve üremenin, evliliğin ilk amacı olduğunu öne süren ilke uyarınca, hadımlarla evlenmeyi yasaklar. Birçok hadımın, himayesine aldığı genç bir kızı öğrencisi olarak yutturan Felice Salimbeni’nin kurnaz fikrini kullanmış olması da olasıdır. Bununla birlikte, birçok hadım sevdiği kadınla evlenmeyi başarmıştır. Bartolomeo de Sorlisi, uzun hukuki çekişmelerden sonra, Hıristiyan metinlerde evliliğin ikinci amacı olarak belirtilen, arzunun yönlendirilmesi ve ahlaksızlığın önlenmesini savunarak, genç bir Alman kadınla kurduğu beraberliğin yasallığını kabul ettirmeyi 1677 yılında başarır. Fakat çift, öyle alaylara maruz kalır ki hadım şarkıcı üzüntüsünden ölür. Dedikoduların ve skandalların yıktığı başka bir beraberlik ise, 1766’da Giusto Ferdinando Tenducci’nin öğrencilerinden biri olarak yutturduğu genç bir İrlandalı kızla ilişkisidir. Şaşkınlığın sebebi, bir erkek çocuğun dünyaya gelmiş olmasıdır ki bu durum da skandalı ikiye katlar. Casanova tarafından çıkartılan dedikoduya göre, Tenducci bir testis iltihabı geçirmiştir. Çok az rastlanan fakat doğrulanmış bir olgu olan, üçüncü bir testisin varlığı sayesinde, kısırlaştırmanın etkilerinden kısmen de olsa kurtulduğu ve bu şekilde çocuk sahibi olabildiği söylenmektedir. Her şeye rağmen, kadınlarını hamile bırakmalarının imkânsız oluşu, birçok <span class="CharOverride-12">sopranisti</span>yi evlenme arzusundan vazgeçirmemiştir: Cortona lakaplı Domenico Cechi, Mantova dükünün sarayındaki bir opera şarkıcısını, güzel Barbaruccia’yı baştan çıkarır. Onun <span class="CharOverride-12">eunucho </span>konumu sebebiyle, bir papalık muafiyetine tabi olarak evlenmeye karar verirler. Papa XI. Innocentius, sayfanın kenarına elyazısıyla acımasızca <span class="CharOverride-12">Che si castri meglio </span>(“Onu daha iyi hadım etsinler”) yazarak ricayı reddeder ve katılığını kanıtlar!  </p>
			<p class="paragraf">İki yüzyıldan fazla süre içinde yaşamış, küçücük bir hadım azınlığını ilgilendiren birkaç anekdota karşılık, kahramanları bilinmeyen ve mutlu sonla biten, hatta küçük engellerle bile karşılaşılmayan kaç evlilik gerçekleşmiştir yarımadanın şehirlerinde? İtalyan tarzı ameliyat edilmiş hadımların hâlâ bir penisi olduğunu da hatırlatmak gerekir tabii, uydurma bir etimolojiye göre, cinsel bir “kılıç”ın varlığını<span class="dip"><a class="_idFootnoteLink" href="#footnote-225-33" id="footnote-225-33-backlink">33</a></span><span class="CharOverride-17"> </span>iyi yansıtan, imgelerle dolu bir tıbbi terime göre <span class="CharOverride-12">spandote </span>olarak adlandırılırlar. Dolayısıyla, <span class="CharOverride-12">sopranisti</span>lerin Don Juan olarak ün yapmalarının hiçbir çelişkili yanı yoktur ama hadımların ereksiyonlarını çok uzun süre sürdürebildiklerine dair cinsel dayanıklılık efsanesini de hiçbir şey desteklemez. Böylesi başarılar, üstüne üstlük hiçbir talihsiz sonuçla karşı karşıya kalma tehlikesi olmayan hanımları da kendine çekebilecek türdendir. Hadımlar boşaldıkları zaman, kendilerine zevk sağlayan fakat dölleyici özelliği olmayan bir prostat sıvısı salgılarlar. İşte böylece, “Erkeklerin yakınlığından korkan genç hanımlar, hadımların kendilerine yaklaşmalarına izin verirler. Onlarla birlikte olduklarında, sonsuza kadar pişmanlık duymaksızın bir süreliğine kendilerini unutma fırsatı yakalarlar!”<span class="dip"><a class="_idFootnoteLink" href="#footnote-225-34" id="footnote-225-34-backlink">34</a></span>  </p>
			<p class="paragraf">Hadımların heteroseksüel ve eşcinsel aşklarına dair çok sayıda dedikodu ve tarihsel gerçeklik vardır. <span class="CharOverride-12">Elvis the pelvis</span> lakabıyla anılan Elvis Presley, Beatles, Rolling Stones, Prince gibi <span class="CharOverride-12">rock’n’roll</span>’un ilk yıldızlarının ve diğer birçok yıldızın kadınlarda yarattığı çılgınlık, hadımların, çok daha farklı bir müzik türüyle, halkta yarattıkları heyecana dair bize bir fikir verebilir. Büyük bir üne sahip bir şarkıcıyla birlikte görülmek, bir dünyevi zarafet öğesi sayılmaktadır. Gaetano Guadigni, seçkinlerin bakışları altında Bavyeralı Maria Antonia Walpurgis’i sevmiştir. Aynı dönemde, Viyana’nın soylu hanımları, giysilerinin üzerinde gözde şarkıcıların resmini taşıyarak boy gösterirler. İtalya’da ise, <span class="CharOverride-12">cicisbeo</span>, yani hizmetkâr şövalye geleneği, bir <span class="CharOverride-12">opera seria </span>kahramanıyla yaşanan tensel zevklere dönüşen sanatsal hayranlıkların saklanmasına yardımcı olur.  </p>
			<p class="paragraf">Kadınlar için, estetik heyecan cinsel bir karmaşaya yol açabilir, bazı erkekler için ise, cinsel duygu karmaşası ve <span class="CharOverride-12">soprano</span>nun genç görüntüsü, bir dönemde, 18. yüzyılda, ahlaka pek de uygun olmayan cinsel hisler yaratabilmektedir. Roma’da “baştan çıkarıcı hadımlar”ın varlığından söz edilir, kılık değiştirmeleri de estetik heyecana katkıda bulunmaktadır. Ağırbaşlı Montesquieu bile, Roma’da alkışladığı genç şarkıcıların ne kadar altüst edici bir cazibe yaydıklarını itiraf eder. “Benim zamanımda, Roma’da, Capranica Tiyatrosu’nda, Mariotti ve Chiostra adında, kadın gibi giyinen ve hayatımda gördüğüm en güzel varlıklar olan iki küçük hadım vardı” diye itiraf eder. “Bu konuda en az sapkın zevklere sahip insanlara bile Gomora sevgisini aşılayabilirlerdi.”<span class="dip"><a class="_idFootnoteLink" href="#footnote-225-35" id="footnote-225-35-backlink">35</a></span>Sodom ve Gomora sevgisine, 17. ve 18. yüzyıllarda, hem kilise çevresinde hem de dünyevi çevrede <span class="CharOverride-12">pecato nobile</span>, yani “soylu günah” adı verilir. Casanova, “kutsal Roma’nın, tüm erkekleri oğlancı olmaya zorladığını” ve kadın kılığında dolaşan ve kadın olmadığını ona kanıtlamak isteyen Giuseppe Ricciarelli’den bariz teklifler aldığını açıklar... Bir Borghese’li kardinalin gözdesinden söz ederken şöyle der: “Her akşam kardinalle baş başa yer [...] Korseyle dolaşır, su perisi gibi bir bele sahiptir ve belinin ne şekil ne de güzellik açısından, bir kadınınkinden aşağı kalır hiçbir yanı yoktur. Bu canavar, işte bu şekilde ortalığı kasıp kavurur.”<span class="dip"><a class="_idFootnoteLink" href="#footnote-225-36" id="footnote-225-36-backlink">36</a></span>  </p>
			<p class="paragraf">Bu da, günümüzdeki ahlakla o dönemdeki cinsel ahlak arasındaki kıyaslamada tarihe uygun düşmeyen her türlü hükümden kaçınılması gerektiği anlamına gelir. Namuslu geçinen 19. yüzyıl ve onun ikiyüzlü yasakları henüz hüküm sürmeye başlamamıştır.  </p>
			<p class="arabaslik_sol">Son ses titretmeleri  </p>
			<p class="paragraf">Serge Gainsbourg ve Jane Birkin 1971’de kendilerine Vene­dik’te gösterişli bir balayı hediye etmişlerdir (hiçbir zaman evlenmeseler de). Tek özgünlükleri, San Marco Meydanı’nda bulunan lüks bir otelle <span class="CharOverride-12">Caterina Cornaro </span>gondolu arasında, kendilerini hiçbir şeyden mahrum etmemiş olmalarıdır. Altınlarla ve parlak kırmızı kadifeyle süslü bu görkemli geleneksel gondol, içlerinde tamamen kırmızıya bürünmüş kürekçilerin, müzisyenlerin ve şarkıcıların bulunduğu Venediklilerle beraber kiralanmıştır. Bu şarkıcılar çifti şaşkınlığa boğarak Gainsbourg’un ünlü hit parçası <span class="CharOverride-12">Je t’aime, moi non plus</span> şarkısını yorumlarlar. Jane Birkin’in sesini fısıldayan adam, bir hadım olduğunu itiraf eder! Yaşlı şarkıcı, türünün İtalya’daki son örneği olmakla bile övünür. Gainsbourg hadımları çok beğendiği ve birçok kez İtalya’dan “küçük hadımların ülkesi”<span class="dip"><a class="_idFootnoteLink" href="#footnote-225-37" id="footnote-225-37-backlink">37</a></span>olarak söz ettiği için, bunun bir meydan okuma olması da mümkündür. Ama, en geç 1890’lı yıllarda doğmuş olan gondoldaki adamın, yedi yaş civarında hadım edildiğini de kabul edebiliriz. Ne de olsa Moreschi de 1860 yılı civarında hadım edilmiştir...  </p>
			<p class="paragraf">Esasında, asla sivrilemeyen, başarısızlıklarını küçük İtalyan şehirlerinin ücra yerlerine taşıyan o kadar çok isimsiz hadım vardır ki, İtalyan hadımlarının sonuncusunun ne zaman vefat ettiğini hiç kimse bilemez. İlk kısırlaştırma yasağı 1806’da Napoléon Bonaparte tarafından, Napoli kralı olan erkek kardeşi Joseph aracılığıyla ilan edilmiştir. Zaten epeyce gerilemiş olan konservatuvarlar, kapılarını kapatmak zorunda kalırlar ve basit şan okulları açılmaya başlar. <span class="CharOverride-12">Operatione’</span>yi yani hadım edilme operasyonunu tam anlamıyla yasaklayan, Garibaldi tarafından 1870’te kurulan genç İtalyan cumhuriyetidir. Fakat, bir Gainsbourg hayranı ve muhtemelen gerçek bir hadım olan Venedik kanalları şarkıcısı, hiçbir açıdan son <span class="CharOverride-12">eunuchi cantori</span>’lerin kaderini temsil edemez; ses titretmesinin ve şakımaların son iki ustasının, ne yetenek ne de ün açısından, seleflerinden aşağı kalır yanı yoktur. Kariyerlerini, 19. yüzyılın ilk yarısında, neredeyse aynı anda bitirmişlerdir.  </p>
			<p class="paragraf">1830: hadımlar için oyunun sonu. Giovanni Battista Velluti (1780-1861) Fenice Tiyatrosu’nun parlak kırmızı renkli büyük perdesinin önünde kapandığını görür. Meyerbeer’in <span class="CharOverride-12">Crociato in Egitto</span>’sunun son notaları yaklaşık on dakikadır yankılanmaktadır fakat seyirci, hadıma duyduğu büyük hayranlığı haykırmaya devam eder. Velluti söz konusu geceden bir yıl önce Londralı seyircisini selamladıktan sonra, Venedik’te sahnelere veda eder. Bu, onun için, yirmi dokuz yıllık bir kariyerin bitişi ve barok ustaların damgasını vurduğu iki yüzyılın sonuna konulan noktadır. Bu ustalıklar, her şeye rağmen, gittikçe daha fazla eleştiri almaktaydı.  </p>
			<p class="paragraf">Buna karşın, Velluti’den kısa bir zaman önce Girolamo Crescentini (1762-1846) de son derece itibarlı bir kariyer sürdürmüştür. İki adam, Bologna’da ses eğitimi görmüş, daha sonra da Avrupa’nın diğer şehirlerinde üst üste sözleşmeler imzalamadan önce, İtalyan şehirlerinde başarıya kavuşmuşlardır. <span class="CharOverride-12">Orfeo italiano </span>lakaplı Crescentini, Londra’da altı ay geçirmiş, bir Viyana sahnesinde taç giymiş, daha sonra dört yıl boyunca Lizbon’da kalmış ve en sonunda Paris’e ve Napoléon’a bağlanmıştır! Ne tuhaftır ki, 1806 yılında Napoli çevresinde kısırlaştırmanın yasaklanmasına katkıda bulunan Napoléon, o yıldan başlayarak 1812’ye dek bir hadımın hizmetlerinden faydalanmıştır. Ve Crescentini, halka açık sahnelerde veya özel konserler sırasında, Napoléon’u ağlatan ender insanlardan olur. Hadım şarkıcı, zaten Fransız imparatorunun taç giyme törenine de katılmıştır.  </p>
			<p class="paragraf">Söylenenlere göre, yüzyılının en yakışıklı erkeklerinden biri olan Velluti, büyük yorumcularından biri olduğu besteci Rossini’yle olan anlaşmazlıkları nedeniyle de müzik tarihindeki ününü korumuştur. Kariyeri, çağdaşı Crescentini’ye kıyasla onu daha çok Orta Avrupa’ya yönlendirmiştir: Ses renginin “tanrısal yumuşaklığı” Viyana’da, Bavyera’da ve Sen Petersburg’da çok beğenilir. Crescentini’den kırk yıl sonra, 1825’te, coşkudan çok merak uyandırarak Londra’ya geçer. Kilise korolarındaki hadımları saymazsak, hadımların dönemi sona ermiştir.  </p>
			<p class="arabaslik_sol">Roma’nın meleği  </p>
			<p class="paragraf">Tiziano’nun, Tintoretto’nun ve Raffaello’nun tablolarıyla dolu olan duvarlara hayran kalan Gaisberg kardeşler, Roma Başpiskoposluğu’nun bir salonunun ortasına, müzik dünyasında devrim yaratacak bir makine yerleştirirler. Bu aygıt, bir iğne üzerinde duran ve izini, siyah plastik bir plaka üzerine bırakan büyük bir koni içerir. Tarih, 3 Nisan 1902’dir: Amerikalı Fred ve William Gaisberg, Vatikan şehrini keşfeder ve saygın Sistine Şapeli’nin korosunu kaydetmeye hazırlanırlar. Koronun tamamı ve bilhassa hadım şarkıcı Alessandro Moreschi oradadır.  </p>
			<p class="paragraf">Ses mühendisi Fred Gaisberg, Emile Berliner tarafından 1887’de icat edilen, disk üzerine ses kaydı gerçekleştiren ilk birkaç kişiden biridir. Plak doğmuştur ve balmumu silindirlerin yerini çabucak alacaktır. Gaisberg’ler, 78 devirli plakların öncüsüdürler ve ses kaydetmeye duydukları istek, <span class="CharOverride-12">Gramophone and Typewriter Company </span>adına, onları dünyanın her yerine sürüklemiştir. Başlamakta olan 20. yüzyılın en güzel seslerinden birkaç tanesini bakalite kaydetmişlerdir: Enrico Caruso, Nelli Melba, Fyodot Chaliapin, Rus tenor Vladimir Rosing veya anında kaydedilen Hint veya Japon müzikleri. İlk istekleri, kişiliğiyle Anglosaksonlarda büyük merak uyandıran XIII. Leo’nun sözlerini kaydetmektir. Vatikan, İtalya’daki devletlerini henüz yeni kaybetmişken bu papa, kilisenin dünyaya açılan kapısı olmuştur. Ama, ilerlemiş yaşı (doksan iki yaşındadır)<span class="dip"><a class="_idFootnoteLink" href="#footnote-225-38" id="footnote-225-38-backlink">38</a></span>sebebiyle çevresi bu arşivlemeye karşı çıkar. Bunun üzerine, Fred Gaisberg Moreschi’yle karşılaşır ve Sistine Şapeli korolarına ve Moreschi’ye ait biri dizi kayıt yapmak üzere anlaşırlar.  </p>
			<p class="paragraf">Gaisberg’lerin gramofonu, 3 ve 5 Nisan tarihleri arasında, koro tarafından söylenen birçok parçayı ve Moreschi’nin solist olarak söylediği iki ezgiyi kaydeder. Bu ezgiler, Paolo Tosti’nin <span class="CharOverride-12">Ideale</span>’si ve Rossini’nin <span class="CharOverride-12">Petite Messe</span>’inden alınan <span class="CharOverride-12">Crucifixus</span>’tur. Sistine korosunun kutsal müziğini ölümsüzleştirmek isteyen yeni Papa X. Pius’un isteği üzerine daha sonra başka kayıt seansları da gerçekleşir. “Gramophone” şirketi, 11 Nisan 1904’te Roma’ya döner ama bu sefer Amerikalı W. Sinkler Darby’nin yönetimindedir. Moreschi özellikle, <span class="CharOverride-12">Crucifixus</span>’un yeni bir yorumunu, Gounod’un <span class="CharOverride-12">Ave Maria</span>’sını ve Leibach’ın, <span class="CharOverride-12">Dies irae</span>’den alınan <span class="CharOverride-12">Pie Jesu</span>’sunu söylemiştir. Koro ve hadım şarkıcının seslendirdiği toplam on yedi eser, yirmi üç adet plak üzerine kaydedilmiştir.  </p>
			<p class="resim"><span><img alt="31.tif" class="_idGenPageitem-35" src="../Images/31_fmt.jpeg"/></span>  </p>
			<p class="resim_alyazili">Papalık korosu.  </p>
			<p class="resim_alyazili">1898’de Sistine Şapeli’nin korosunda halen yedi hadım bulunmaktadır.   </p>
			<p class="resim_alyazili">Bu şarkıcılar korodan ayrıldıktan sonra yerlerini kimse almamıştır.<span class="resimalti CharOverride-20" xml:lang="tr-TR">  </span></p>
			<p class="paragraf20">  </p>
			<p class="paragraf">Müzik tarihçileri, artık bitmiş ve modası oldukça geçmiş bir sanata ilişkin tanıklıkların yararı konusunda sürekli söylev vermektedirler. Güncel plağı dinleyen halk yalnızca, hıçkırığa ve seğirmeye benzeyen, beyaz, neredeyse insanüstü bir sesin sesin titremelerini yakalayabilir. Teknisyenler ise, bir koninin önünde yapılan, sözde akustik kaydın tiz sesleri vurgulamadığını fark ederler. Bu durum, hiç zorlanmadan ince si’lere ulaşabilen Moreschi açısından özellikle üzüntü verici bir durumdur. Hadım şarkıcı, ses kayıtları gerçekleştiği sırada kırk beş ve kırk yedi yaş arasındadır ki bu da, ses niteliklerinin zirvesi sayılır. Roma’da Moreschi’yi iyi tanımış olan Avusturyalı doktor Franz Haböck’e göre <span class="CharOverride-12">virtuoso </span>o dönemde la 3’ten sol 4’e kadar uzanan bir ses kalınlığına sahiptir.  </p>
			<p class="paragraf">Romalıların şefkatle <span class="CharOverride-12">Angelino di Roma </span>(Roma’nın Meleği) adını verdikleri Moreschi, 20. yüzyılın başında, İtalya’da yaşayan son ünlü hadımdır. 1898’de çekilmiş bir fotoğrafta, aralarında yedi <span class="CharOverride-12">sopranisti</span>’nin de bulunduğu Sistine korosunu görürüz. Papa XIII. Leo ve X. Pius’un önce hadımların yerine başka şarkıcılar getirilmesi, sonra da meşhur papalık korosundan hadımların çıkarılmasını öngören kararlarından sonra, birer birer görevlerinden ayrılmışlardır. X. Pius, 22 Kasım 1903’te, müziğin koruyucu azizesi Cecilia gününde bir açıklama yaparak, soprano sesleri olarak <span class="CharOverride-12">evirati</span>lerin değil, genç erkeklerin görevlendirileceğini açıklar. Papa <span class="CharOverride-12">motu proprio</span>’sunu (Papalık emri) söylediğinde, halen sahnelerde boy göstermekte olan dört hadım vardır: koro yöneticisi Domenico Mustafà, Salvadori, Sebastianelli ve Moreschi. Onları Sistine Şapeli’nde ve her gün, San Pietro bazilikasının Giulia Şapeli’nin ayininde dinleyebilirdiniz ki birçok meraklı kendini bundan mahrum bırakmamıştır. Fakat 1920’de XV. Benedictus, Vatikan bütçesi için fazla masraflı bulunan bu saygın koroları bütünüyle ortadan kaldırır.  </p>
			<p class="paragraf">Moreschi’nin, ameliyat olmadığı halde bir hadımın tüm ses niteliklerini taşıyan Domenico Mancini adında bir öğrencisi vardır ve hadımlığına ilişkin dedikoduları da sürdürerek, 1959’a dek Vatikan kiliselerinde şarkı söyler. Moreschi ise Sistine Şapeli’ndeki görevinden 1913’te ayrılır. Ertesi yıl Haböck kendisine epey gülünç bir teklif yapar ve Farinelli’nin repertuvarını onun söylemesine dair bir fikir ortaya atar! Bu gerçekleşmez çünkü müzikolog, elli beş yaşındaki hadımın sesinin artık eskisi gibi iyi olmadığını ve barok müziğin süslemelerini seslendiremeyeceğini çabucak fark eder. Franz Haböck, bu dönemde Moreschi’yi kısa boylu, oldukça güçlü olarak tarif eder ve bir kadın göğsüne ve insana gülünç gelen metalik bir sese sahip olduğunu söyler.  </p>
			<p class="paragraf">Alessandro Moreschi’nin (1858-1922) 1883’te Beethoven’ın oratoryosu <span class="CharOverride-12">Christus am Olberge</span> eserinde Seraphin’i canlandırmasından beri ona “melek<span class="CharOverride-12">” </span>ismini veren de yine iyi kalpli Roma halkıdır. Sesinin güzelliği sayesinde önce seçmelere katılmış, sonra da Sistine Şapeli’nin korosuna alınmış ve burada otuz yıl boyunca çalışmıştır. Moreschi yabancıları “papanın şarkıcıları”ndan birini duymak için salonlara koşturan bir merak unsurudur. Şarkı söylemesine ilişkin meşhur tasvir onun ilk yıllarında yapılmıştır, her notanın içine bir hıçkırık ve her nefesin içine bir iç çekiş koyduğu söylenir. Ne zaman hadım edildiği asla gerçekten bilinmemiştir çünkü doğduğunda ciddi şekilde hastadır ve 19. yüzyılda yaygın olarak kullanılan bir yönteme uygun olarak, tedavi amaçlı hadım edilmiştir.  </p>
			<p class="paragraf">Moreschi Hadım Gaetano Capocci tarafından eğitilmiş ve ilk defa on beş yaşındayken bir kilise korosuna girmiştir. Daha sonra, tüm kariyeri boyunca diğer şarkıcılardan farkını ortaya koymuş ve bunun sonucunda 1891’de Sistine korosunun sorumlusu haline gelmiştir. Bu küçük ve kapalı dünyada, muhafazakârlar ve hadımların varlığını istemeyenler arasında çabucak çatışmalar ortaya çıkar. Papa X. Pius, hadımları istemeyenlerin lehine karar verir fakat Moreschi on yıl daha Vatikan’ın tonozları altında Tanrı’nın şanına dair şarkılar söyler. 1922 yılında, altmış üç yaşında ölür ve cenazesini takip eden hatırı sayılır kalabalık, <span class="CharOverride-12">coltellino </span>döneminin bu sefer de kiliselerde sonsuza dek bittiğinin hiç şüphesiz farkındadır.  </p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-1-backlink" id="footnote-225-1">1</a>	Farinelli’nin Capucins Manastırı’nda bulunan ilk mezarı 1796’da Napoléon savaşları sırasında yağmalanmıştır. Daha sonra, cenazesinden geriye kalanlar yeğeni tarafından Chartreuse Mezarlığı’na aktarılmış ve bu yeraltı mezarı da Mart 1995’te Bolognalı gazeteci Claudio Santini tarafından keşfedilmiştir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-2-backlink" id="footnote-225-2">2</a>	Richard Millant, <span class="CharOverride-12">Les Eunuques à travers les âges, </span>s. 184.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-3-backlink" id="footnote-225-3">3</a>	Patrick Barbier, <span class="CharOverride-12">Histoire des castrats, </span>Grasset, Paris, 1989, s. 24.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-4-backlink" id="footnote-225-4">4</a>	Sylvie Mamy, <span class="CharOverride-12">Les Castrats</span>, Presses Universitaires de France, Paris, 1998, s. 104.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-5-backlink" id="footnote-225-5">5</a>	Patrice Mattant, <span class="CharOverride-12">Les Castrats, essai d’histoire sociale, </span>doktora tezi, Paris-Sorbonne, 1997, s. 283.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-6-backlink" id="footnote-225-6">6</a>	Amerikalı akademisyenler Richard Witt ve Shaun Tougher şu eserde <span class="CharOverride-12">müzikal estetik</span>’i incelemişlerdir: <span class="CharOverride-12">Eunuchs in antiquity and beyond, </span>Classical Press of Wales, Swansea, 2002. Belgelememizin bir bölümünü onlara borçluyuz.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-7-backlink" id="footnote-225-7">7</a><span class="CharOverride-21"> Aziz Paulus’un kadınları kilise korolarından uzak tutmak amacıyla söylediği Latince söz: Kadınlar kilisede sussun. (yay. n.)</span></p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-8-backlink" id="footnote-225-8">8</a>	Aziz Paulus, <span class="CharOverride-12">Korintlilere Birinci Mektup</span>, XIV, 34.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-9-backlink" id="footnote-225-9">9</a>	Piotr O. Scholz, <span class="CharOverride-12">Eunuchs and Castrati: A Cultural History</span>, s. 273.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-10-backlink" id="footnote-225-10">10</a>	Sylvie Mamy, <span class="CharOverride-12">Les Castrats, </span>s. 14.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-11-backlink" id="footnote-225-11">11</a>	Papaların isminden sonra gelen tarihler, Vatikan’daki varlıklarını gösterir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-12-backlink" id="footnote-225-12">12</a>	Bu yasak, Papalık devletleri dışında yürürlüğe konmamıştır ve birçok kadın opera şarkıcısı, İtalya’da olduğu kadar Avrupa’nın geri kalanında da başarılı kariyerlere sahip olmuşlardır. En tuhafı: kadın şarkıcılar, erkek kılığına girdikten sonra, erkek rollerinde uzmanlaşmıştır!</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-13-backlink" id="footnote-225-13">13</a>	Cecilia Bartoli, CD <span class="CharOverride-12">Sacrificium</span>, Decca Music, 2009, s. 24.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-14-backlink" id="footnote-225-14">14</a>	Patrick Barbier, <span class="CharOverride-12">Histoire des castrats,</span> s. 127</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-15-backlink" id="footnote-225-15">15</a>	a.g.e.<span class="CharOverride-12">, </span>s. 180.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-16-backlink" id="footnote-225-16">16</a>	Bkz. s. 30.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-17-backlink" id="footnote-225-17">17</a>	Angus Heriot, <span class="CharOverride-12">The castrati in opera, </span>Da Capo Press, Londra, 1975.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-18-backlink" id="footnote-225-18">18</a><span class="CharOverride-21">Melisma: Tek hece üstünde çok nota okuma yöntemi. (yay. n.)</span></p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-19-backlink" id="footnote-225-19">19</a>	Müzisyen ve okul müdürü Roberto de Simone ve Vincenzo de Gregoris’in basın konferansı, Napoli, 19 Kasım 2005.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-20-backlink" id="footnote-225-20">20</a>	Roger Blanchard ve Roland de Candé, <span class="CharOverride-12">Dieux et Divas de l’opéra, </span>Fayard, Paris, 2004, s. 89.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-21-backlink" id="footnote-225-21">21</a>	G.B Mancini’nin Roger Blanchard ve Roland de Candé tarafından alıntılanan sözleri, <span class="CharOverride-12">Dieux et Divas de l’opéra, </span>s. 83.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-22-backlink" id="footnote-225-22">22</a>	Cecilia Bartoli, <span class="CharOverride-12">Sacrificium, </span>s. 28.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-23-backlink" id="footnote-225-23">23</a>	Institut de Recherche et de Coordination Acoustique/Musique.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-24-backlink" id="footnote-225-24">24</a>	Patrice Mattant, <span class="CharOverride-12">Les Castrats, essai d’histoire sociale, </span>s. 263.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-25-backlink" id="footnote-225-25">25</a>	Jean-Loup Charvet, “Hautes-contre et castrats”, <span class="CharOverride-12">Littératures classiques, </span>no. 12, Ocak 1990, s. 316.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-26-backlink" id="footnote-225-26">26</a>	Ange Goudar, <span class="CharOverride-12">Le Brigandage de la musique italienne, </span>Paris, 1777, s.148.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-27-backlink" id="footnote-225-27">27</a>	Patrick Barbier, <span class="CharOverride-12">Histoire des castrats, </span>s. 196.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-28-backlink" id="footnote-225-28">28</a>	Dr. Caufeynon, Jean Fauconney’in takma ismi, <span class="CharOverride-12">L’Eunuchisme, histoire générale de la castration, </span>Charles Offenstadt yayınları, Paris, 1903, s. 72.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-29-backlink" id="footnote-225-29">29</a>	Napoli Krallığı 1707’de Avusturya’ya bağlanmıştır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-30-backlink" id="footnote-225-30">30</a>	Roger Blanchard ve Roland de Candé, <span class="CharOverride-12">Dieux et Divas de l’opéra, </span>s. 154.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-31-backlink" id="footnote-225-31">31</a>	F. Haböck, <span class="CharOverride-12">Die Gesangskunst des kastraten, </span>Viyana, 1923, s. 209.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-32-backlink" id="footnote-225-32">32</a>	Marc David, <span class="CharOverride-12">Farinelli</span>, <span class="CharOverride-12">mémoires d’un castrat, </span>s.171, Perrin, Paris, 1994.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-33-backlink" id="footnote-225-33">33</a>	<span class="CharOverride-12">Spadontes</span> Yunancada “çekmek, koparmak”tan gelir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-34-backlink" id="footnote-225-34">34</a>	Jean-Jacques Sonnette, Ange Goudar’ın takma adı, <span class="CharOverride-12">Le Brigandage de la musique italienne</span>, s. 219.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-35-backlink" id="footnote-225-35">35</a>	Patrick Barbier, <span class="CharOverride-12">Histoire des castrats,</span> s. 160.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-36-backlink" id="footnote-225-36">36</a>	Casanova, <span class="CharOverride-12">Mémoires, </span>La Pléiade, Gallimard, Paris, 1960, cilt II, s. 801.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-37-backlink" id="footnote-225-37">37</a>	Serge Gainsbourg biyografisinin yazarı Yves Salgues tarafından verilen bilgi, Haziran 1991.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-38-backlink" id="footnote-225-38">38</a>	Çelişkili biçimde, ertesi sene, XIII. Leo’nun yayıncı Gianni Bettini’yle birlikte sesini plağa kaydetmesine izin verilmiştir.</p>
				</div>
			</div>
		</div>
</body>
</html>