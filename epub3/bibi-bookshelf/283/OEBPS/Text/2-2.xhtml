<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>2-2</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x2" xml:lang="tr-TR">
		<div class="Basic-Text-Frame">
			<p class="split">  </p>
			<p class="arabaslik_sol">Pu Yi’nin köleleri  </p>
			<p class="paragraf">Küçük Pu Yi, 1908 yılında, henüz üç yaşındayken tahta geçtiğinde, Yasak Şehir’in görgü kuralları, sarayın 15. yüzyılda, bin odalı bu devasa şehirde kurulmasından bu yana fazla değişmemiştir. Hâlâ hemen hemen Qing Hanedanı’nın ilk yıllarındaki gibi yaşanmaktadır ve bu çocuk da hanedanın son temsilcisidir. Pu Yi’nin bağımlı, şımarık ve eğitimsiz biri olarak yetişmesini sağlayan bir grup hadımla birlikte, saray sistemi yapmacıklığın zirvesine ulaşmıştır.  </p>
			<p class="resim"><span><img alt="2.tif" class="_idGenPageitem-6" src="../Images/2_fmt.jpeg"/></span>  </p>
			<p class="resim_alyazili">İhtiyar Sun Yaoting, hayatının son yıllarını Pekin’de, evlatlık oğluyla birlikte yaşamıştır.  </p>
			<p class="paragraf20">  </p>
			<p class="paragraf">Asla yalnız olmayan, sabah kalktığı andan akşam yatana dek çevresini saran ve onun en ufak kaprislerine bile cevap veren bir hadım sürüsüyle yaşayan bir çocuk. İçlerinden bir tanesi, Chang Chieng-Lo, ona babalık eder ve temel okuma yazma öğretir. Bu hizmetkârla, anne şefkatini hiç tatmayan çocuk gerçek bir sevgiyle birbirlerine bağlanırlar. Üç yaşına gelene dek sütannesi onu şımartmış, kaprisleriyle baş etmek için onu bir zindana bile kapatmıştır fakat beş yaşından itibaren imparator artık dokunulmazdır. Komünistlerin isteği üzerine yazdığı yaşamöyküsünde, hiç şüphesiz gönül rahatlığıyla, çevresine çektirdiği tüm işkenceleri itiraf etmiştir Pu Yi. Mutlak gücünün ve özellikle de yetişkinleri, dolayısıyla hadımlarını kırbaçlatma imkânının çok çabuk farkına varmıştır. 21 Şubat 1913’te, sütannesinin karşı çıkmasına rağmen, on yedi hadımı cezalandırır. Bununla birlikte, aynı gün, sütannesi onun, çok başarılı bir kukla tiyatrosu düzenleyen bir hadıma sunulacak pastanın içine demir talaşı koymasına engel olur. Ve sütanne, sarayın zengin dulları tarafından kovulduğunda Pu Yi’ye duygusal destek sağlayacak kimse kalmaz ve “her gece, kocaman boş yatakta hıçkırıklar içinde ağlayarak uykuya dalar.”<span class="dip"><a class="_idFootnoteLink" href="#footnote-225-8" id="footnote-225-8-backlink">8</a></span>  </p>
			<p class="paragraf">Bunun üzerine, eğitim yoksunluğu ve hiç şüphesiz sürekli birbiri ardına gelen aşırı saygılı bu hizmetkârlar yüzünden çileden çıktığı için, küçük çocuk kötü ve hatta sapık biri haline gelir. Bir gün, gücünün sınırlarını sınamak için, hadımlarından birine yerden çöp yedirir. Onun son hadımlarından biri olan ve kendisinden daha genç olan San Toa, onun için gerçek bir köle görevi görür: Günün birinde, bir western film izledikten sonra, küçük çocuğun korku dolu çığlıklarıyla eğlenmek için, Pu Yi hadımı dolu bir tabancayla kovalar. Pu Yi’nin çevresi, ondan bir adım bile uzaklaşmaz. Çocuk kral, Yasak Şehir’in odalarının labirentini incelemek istediğinde, her kapının önünde, kapıyı kilitleyerek onun geçmesini engelleyen bir hadımla karşılaşır. Ve Yasak Şehir’in bahçelerinde oynamak istediğinde, gerçek bir gösteri başlar: “En başta, hemen hemen bir korna görevi gören bir hadım bulunurdu; <span class="CharOverride-11" xml:lang="tr-TR">çırrr </span>diye bir ses çıkartarak kıtanın önünden giderdi, bu, kim olursa olsun herkesin derhal ortadan kaybolması için... Onun arkasından, yengeç gibi ilerleyen iki hadım gelirdi. Eğer bir tahtırevan üzerinde taşınıyorsam her iki tarafta da ikişer hadım bulunurdu, eğer yürüyorsam bana destek olurlardı. Arkada bulunan diğerleri ise bir koltuk, yedek giysi, şemsiye ve güneş şemsiyesi taşırdı...” Lazımlık, içecek ve ilaç taşıyan diğer bir grup hadım da belli bir mesafeden onları takip ederler. Ve Pu Yi’nin karnı hâlâ açsa, gidip çocuk imparatorun birkaç şekerleme yiyeceği dev bir sofra anında hazırlanır. Yiyeceklerden geri kalanların atılması gerekir fakat her zaman bu yiyeceklerden şef hadımlar sebeplenirdi.  </p>
			<p class="arabaslik_sol">Mesleği: Çocukları hadım etmek  </p>
			<p class="paragraf">Çin’de en çok rastlanan hadım etme vakaları, bir anda gerçekleşenler veya kişinin yakınları tarafından gerçekleştirilenler değildir. Anne ve babalar, çoğunlukla Pekin’de veya yakınlarında görev yapan profesyonellerin hizmetlerine başvururlar. Büyük şehrin çevresinde yer alan Hebei şehrinde, riskli bir yaş olarak kabul edilen sekiz ila on yaş arasında çok sayıda hadım edilmiş çocuk bulunur. Heijanfu’da, onları önce kendi hizmetinde çalıştıran bir ustaya emanet edilirler. Bu adam, öğrencilerine görgü kurallarını ve soyluluğa ilişkin kelime dağarcığını öğreterek onları yetiştirir ve akşamları da yardımcılar eşliğinde gelerek çocukların cinsel organlarına düzenli olarak masaj yapar. Amaç, günü geldiğinde kolayca kesilebilmesi için, cinsel organı yeterli bir boy ve esnekliğe ulaştırmaktır. Ve, bu çocuklardan her biri, hadım olduktan sonra başkente doğru yola çıkar, bu arada içinde cinsel organlarının bulunduğu özenle hazırlanmış küçük paketi de yanlarında götürürler. Tüm hayatları boyunca, hadımlar bu paketi korumaya büyük özen gösterirler.  </p>
			<p class="paragraf">Pekin’de, 1900’lerin başlangıcına dek, sarayın resmi hadımcısı görevini iki adam üstlenmiştir. Onlara “Beşinci Bi” ve “İnce Bıçak Liu” denir ve her ikisi de, bu özel cerrahi alanında uzmanlaşmış ailelerden gelirler. Saray görevlisi oldukları ve yüksek bir makamı ellerinde bulundurdukları için, bu iki meslek erbabının günde bir ameliyata eşdeğer olarak, yılda üç yüz yirmi genci hadım ederek yıllık kotalarını doldurmaları gerekmektedir.  </p>
			<p class="paragraf">Bi Usta tarafından kullanılan yöntem, görece gelişmiştir. Muayenehanesinde, yanlarında kayışlar olan, üzerinde tavana asılmış, diğer ucunda bir ağırlık olan bir makara sistemine sahip bir yatak bulunur. Burada ayrıca, bir alkol ısıtıcısı, yumurtalarla dolu bir çanak, korkunç derecede kesici araç gereçlerle kaplı bir masa ve birçok çekmecesi bulunan büyük bir dolap da vardır. Çocuk, kollar arkada ve bacakları, iki yardımcının da gözetmenliğinde iyice ayrılmış vaziyette yatağa sıkıca bağlanmıştır. Daha sonra Bi Usta, makaraya bağlanmış olan ipin ucunu, testisleri de içine alacak şekilde cinsel organların etrafına geçirir. Çocuk, genellikle bu durumda acının etkisiyle soluksuz kalmaya başlar ama Bi Usta, ocağın üstünde ısıttığı yumurtayı çocuğun ağzına tıkana dek onu konuşturur. Nefes alamayan çocuk, az ya da çok bilincini kaybeder. Hadım eden kişi, bunun üzerine, daima özenle bileylenmiş bıçaklarından birini eline alır ve bir darbeyle testisleri ve penisi keser. Tavana asılı olan ağırlığın etkisiyle bu cinsel organlar tavana doğru fırlar. Ameliyatı yapan kişi daha sonra, idrar yolunda tıkanıklık meydana gelmesini engellemek için, buraya bir tüp sokar ve her zamanki yara iyileştirici tedavilere devam eder.  </p>
			<p class="resim"><span><img alt="4.tif" class="_idGenPageitem-7" src="../Images/4_fmt.jpeg"/></span>  </p>
			<p class="resim_alyazili">Bu genç hadımın, diğer tüm hadımlar gibi, yeni görevlere   </p>
			<p class="resim_alyazili">getirilmeden önce ayrıntılı bir vücut muayenesine   </p>
			<p class="resim_alyazili">tabi tutulması gerekiyor.  </p>
			<p class="paragraf20">  </p>
			<p class="paragraf">Bu hadım edilme işlemlerinde gösterilen özen, belli bir süre boyunca yatar vaziyette dinlenmesi gereken küçük hadımların çok acı çekmesinin önüne geçemez. Ama, hastalarından kâr etme konusunda aceleci davranan tanınmış profesyoneller onlara en iyi şekilde bakar ve üç ila dört haftalık bir süre içinde yaralar kabuk bağlar.  </p>
			<p class="resim"><span><img alt="5.tif" class="_idGenPageitem-8" src="../Images/5_fmt.jpeg"/></span>  </p>
			<p class="resim_alyazili">Yasak Şehir’de, yaşlı hadımlarla alay etmek için kendilerine “ihtiyar horoz” adı verilir.  </p>
			<p class="paragraf20">  </p>
			<p class="paragraf">Resmi hadım ediciler ve saray görevlisi hadımlar tarafından bu işlemi anlatmak için kullanılan terim “temizlenme”dir. Bi Usta ve meslektaşlarının işlemi gerçekleştirdikleri yer de “temizlenme odası” olarak anılmaktadır zaten. Ve Yasak Şehir’de hizmetkâr olarak kaldığını öne sürebilmek için kendini “temizletmek” ve daha sonra da ayrıntılı bir fiziksel incelemeden geçmek gerekir. Gece olduğunda, “eksiksiz” bir erkek olan tek kişinin imparator olduğu Yasak Şehir’de kalabilmek için esas şart budur. Yu Chunhe de, hatıralarında, saraya kabul edilme hikâyesini şöyle anlatır: “Küçük bir odaya götürüldüm, burada, yaşlı bir hadım, pantolonumu indirmemi ve sarı bir çarşafla örtülmüş bir yatağa yatmamı söyledi. Kapanmış olan yaramı dikkatle inceledi, penisimin ve testislerimin tamamen çıkartılmış olup olmadığını kontrol etti, sonra da iki memuru saygıyla selamlayarak, Yu Chunhe’nin bedeninin tamamen temizlenmiş olduğunu söyledi.”<span class="dip"><a class="_idFootnoteLink" href="#footnote-225-9" id="footnote-225-9-backlink">9</a></span>  </p>
			<p class="paragraf">Çin hadımlığının çelişkisidir bu: Cinsel organlara gösterilen saygı, “temizlenme” sözcüğünden zannedileceği gibi, bu organların tamamıyla tiksindirici sayılmadıklarını düşündürür çünkü testisler ve penis “kıymetliler” olarak adlandırılır. Ve hadım eden kişilerin elde ettikleri gelirin bir kısmı, müşterilerinin cinsel uzuvlarına yaptıkları işleme dayanır. Daha önce söylediğimiz gibi, eski Çinliler bir tür yeniden doğuşa inanmaktadır ve eksiksiz bir bedenle ölmek için çaba gösterirler. Cinsel organ, öbür dünyaya doğru yolculuğuna, bedene yapıştırılmış bir biçimde çıkacak olsa bile. İşte bu sebeptendir ki her hadım, içinde testislerinin ve penisinin daha şanlı bir yeniden doğuş beklediği küçük bir kutu taşır. Sun Yaoting, erkeklik paketinin Kızıl Muhafızlar korkusu yüzünden yok edilmesine bu kadar ağladıysa, bunun nedeni, en iyi olasılıkla ikinci bir dünyada da hadım olarak yeniden doğmaktan, en kötü olasılıkla da, Çin inançlarına göre, pek de beğenilen bir hayvan olmayan katır olarak yeniden doğmaktan korktuğu içindir.  </p>
			<p class="paragraf">Profesyonel hadım ediciler, bir miktar alaycılıkla “kıymetliler” olarak adlandırdıkları uzuvların mumyalanması amacıyla gerçek bir operasyona girişirler. Erkeklik paketini yıkadıktan ve diktikten sonra bunu susam yağında kızartıp daha sonra da çürümemesi için güzel kokulu bir karışıma batırırlar. Küçük paket daha sonra etiketlenir ve hadımlığın yılına göre, bir sürü çekmecesi olan dev bir dolabın içine konur. “Önce hazineyi bir kutuya koyuyorum ve üzerine, sahibinin doğum yerini ve tarihini, bir de ameliyatın tarihini yazıyorum. Daha sonra” diye anlatır Bi Usta müstakbel kurbanına, “bunu, başka bir saten parçasına sarıyorum ve beş renkli bir iplikten yapılmış ipek bir kurdeleyle bağlıyorum. Geriye sadece, kırmızı etiketi üzerine yapıştırmak kalıyor. Üzerine de şunu yazıyorum ‘yüzyıllık mutluluk ve sana verdiğim numara.’”<span class="dip"><a class="_idFootnoteLink" href="#footnote-225-10" id="footnote-225-10-backlink">10</a></span>  </p>
			<p class="paragraf">Mükemmeliyetçi usta Bi, bu hizmetlerden iyi bir kâr elde etmektedir çünkü Yasak Şehir’de, ne zaman bir hizmetkâr kademe atlamak istese, gerçek temizlenmesinin kanıtı olarak “kıymetlilerini” baş hadıma göstermek durumundadır. Dahası, sarayın gökbilimcilerinin belirledikleri tarihlerde, hadımların kaybettikleri uzuvlarına saygı gösterisinde bulunmaları, hadım ediciler tarafından kendilerine tavsiye edilir. Bu durumlarda, küçük pakete adaklar sunulur ve Tao rahipleri tarafından dualar edilir... Ve tabii ki, bu törenlerin her aşamasında para vermek gerekir. Birçok hadım edici, zengin olan ve yaşamlarının sonunda alacakları için gelen hadımlara, bu kutsal emaneti para karşılığı satarlar.  </p>
			<p class="paragraf">1896’da, saraya hadım tedarik eden belli başı kişilerden biri, Yasak Şehir’in kapılarından birinin yanında bulunur. Yaptığı iş, kendisine ailesinden miras kalmıştır ve belli kurallara göre düzenlenmiştir. Yöntemi ise her halükârda Bi Usta ve onun yardımcılarının yönteminden daha insancadır: Önce ilaçlar yardımıyla testisleri uyuşturur, daha sonra da hastaya, az çok uyuşturucu etkisi bulunan bir karışım içirir. “Ameliyatı yapan kişinin elinde ya kıvrımlı bir bıçak ya da uzun ve kuvvetli makaslar bulunur. Sol eliyle, testisleri ve penisi tutar, sıkıştırır ve içlerinden mümkün olduğunca çok miktarda kanı dışarı atabilmek için büker. Kesmeden önce, eğer yetişkinse müşterinin kendisine, değil ise müşterinin anne ve babasına, rıza gösterip göstermediklerini son bir kez sorar.”<span class="dip"><a class="_idFootnoteLink" href="#footnote-225-11" id="footnote-225-11-backlink">11</a></span>  </p>
			<p class="paragraf">Hadım edilme işlemi ister profesyonel olarak, ister kişinin kendisi veya ailesi tarafından yapılmış olsun, imparatorluk sarayının hizmetine girebilmek ve daha önce belirttiğimiz gibi, işe alınmadan ve bunu takip edecek her türlü ilerlemeden önce, hadım edilme işleminin niteliğini dikkatle inceleyen baş hadımın sınavında başarılı olmak için, jilet darbesinin her halükârda mükemmel olması şarttır. 19. yüzyılın sonlarında Pekin’de görev yapan bir Fransız doktor, bir gün genç bir Çinli hastayı kabul eder. “On veya on iki ay önce hadım edilmişti” diye anlatır Jean-Jacques Matignon, “ama idrar yolu seviyesinde küçük bir yara kabuğunun oluşturduğu bir kabartı vardı. Onun gözünde ve özellikle de onu inceleyen kişinin gözünde, bu et parçası, artık var olmayan penise çok fazla benziyordu ve daha yeni maruz kaldığı bir inceleme sırasında, ciddi şekilde azarlanmıştı. Gereksiz olduğu kadar, kariyeri için de tehlikeli olan bu erkeklik kalıntısını ortadan kaldırmamı istedi benden.”<span class="dip"><a class="_idFootnoteLink" href="#footnote-225-12" id="footnote-225-12-backlink">12</a></span>Doktor, bunu kabul eder fakat hastadan bir ricada bulunur ve yara kabuğunun fotoğrafını çekmek ister. Genç adam, kabul edermiş gibi görünür, randevu alır ama hastaneye bir daha asla geri gelmez.  </p>
			<p class="arabaslik_sol ParaOverride-11">Yumuşak ve yardımsever ama açgözlü ve...  </p>
			<p class="arabaslik_sol ParaOverride-12">pis kokulu  </p>
			<p class="paragraf">Hadımlığın uçsuz bucaksız dünyasında, en iyi tanıdığımız gruplardan birine dahil olan Çinli hadımları nitelemek için çok çelişkili sıfatlar kullanılmıştır. Hem yardımsever, hem de sadık ve fedakâr oldukları söylenir, görevlerinden kaynaklanan niteliklerdir bunlar ama birbirleriyle çelişen tanıklıklara göre, kalleş ve komplocu olarak da nitelenirler. Ancak, şu da kesindir ki bu yarı-erkekler tüm yaşamları boyunca ruhsal açıdan acı çekmiş olmalıdırlar çünkü Konfüçyüs öğretisinin hüküm sürdüğü bir Çin’de, hadım olmak hafife alınacak bir durum değildir. Bu eski bilgeliğe göre, insan bedeni, kişiye anne ve babasından kalan ve saygı gösterilmesi gereken bir mirastır ve eğitimli insanlar, hadımların anne-babaya saygıları olmadığını düşünürler.<span class="dip"><a class="_idFootnoteLink" href="#footnote-225-13" id="footnote-225-13-backlink">13</a></span>Dahası, eskiden, çocuk sahibi olmamak da anne-babaya ve atalara karşı yapılmış bir hakaret olarak kabul edilmektedir. Bu da, imparatorluk sarayında görevli hadımların, en azından Yasak Şehir dışında bir evi çekip çevirme imkânı olanlarının arasında evlat edinme oranının neden bu kadar yüksek olduğunu açıklar.  </p>
			<p class="paragraf">Sığır testisi veya beyaz at penisi gibi, penis ve testislerin yeniden uzamasına yaramasa da, erkeklik niteliklerini geri getirecek yiyecekleri yeme konusundaki saplantılarına bakacak olursak, hadımlar herhalde hiçbir zaman hadım edilmeyi tamamen atlatamazlar. Bazıları penislerinin tekrar uzayacağına da inanırlar, tıpkı Wei Chung Hsien gibi. Kendisi, Yasak Şehir’de uzun süre boyunca alay konusu olmuş, Qing Hanedanı’nın hizmetinde bulunan bir hadımdır. Her erkeğin yaptığı gibi onurlandırmak istediği bir cariyesi vardır ve bu dileğini gerçekleştirmek için bir cadıya danışır. Şarlatan, yedi adamın beynini yemesini tavsiye eder kendisine, görevini yapabilen bir erkeklik organının tekrar ortaya çıkmasına yetecektir bu. Wei Chung Hsien, hiç vakit kaybetmeden yedi suçlu yakalatarak onları idam ettirir, sonra da kafataslarını açar ve beyinlerini mideye indirir. Bu ilacın, hadımın aşk hayatı üzerinde herhangi bir etkisi olup olmadığını asla kimse bilememiştir...  </p>
			<p class="paragraf">Ming Hanedanı döneminde yaşanan bitmek bilmez savaşlara katılan hadımlar ise, bedenlerinin kılsızlığını gizlemek için, çoğunlukla bir peruk ve takma sakal takarlardı.<span class="dip"><a class="_idFootnoteLink" href="#footnote-225-14" id="footnote-225-14-backlink">14</a></span>Hadımların yüzlerinde kıl olmaması, bu alandaki bilgileri fazla olmayan eski Çinlilerin ilgisini çeker. Yuan adında bir imparator (14. yüzyıl), bir gün, bilge Tao Tsong-Yi’ye “neden hadımların sakalı ve bıyığı olmadığını“ sorar. “Dört Salgı ve Dört Mizaç Kuramı”nı adeta yemiş yutmuş olan bilge şöyle der: “Cinsel organlarının kesilmesi sonucunda, sperm kanalları kopmuştur. Dolayısıyla, dudaklarının ve ağızlarının derisi kurur ve bu bölgede ne sakal ne de bıyık olur.”<span class="dip"><a class="_idFootnoteLink" href="#footnote-225-15" id="footnote-225-15-backlink">15</a></span>  </p>
			<p class="paragraf">Deneysel yönteme daha çok inanan Batılı doktorlar, hadımları daha ayrıntılı olarak yerinde inceleme fırsatını Pekin’de bulurlar. Böylece, fizyolojilerinin ve biçim bozukluklarının ayrıntılı bir tanımına kavuşuruz. Yalnızca Skoptzy’ler ve son Osmanlı hadımlarıyla, bir parça mümkün olmuş bir şeydir bu.  </p>
			<p class="paragraf">Önce, 1896-1898 yılları arasında Pekin’deki Fransız Temsilcili­ği’nin doktoru olan Dr. Matignon, Yasak Şehir’e girebilme ayrıcalığına sahip olur ve hadımları muayene eder. Bu hadımlar, varoluşsal acılarını ona itiraf etmezler fakat, hadım edilmiş olmalarından kaynaklanan, idrar yoluyla ilişkili sorunları sıkça yaşarlar. “Eğer hasta çabuk şekilde idrara çıkabiliyorsa” der doktor, “iyileşmiş ve sağlığına kavuşmuş sayılır. Aksi durumda, idrara çıkamama var demektir ve hadım, kan zehirlenmesi sebebiyle korkunç acılar çekmeye mahkûmdur.” Ve hasta bu ölümcül sorunları atlattığında, idrar yoluyla ilişkili, bitmek bilmez sıkıntılar yaşar. Matignon, hadım etme işlemi sırasında geçici olarak yapay bir kanalın (kuş tüyü, metal veya bambudan yapılmış bir tüp) konmasına rağmen idrarın atıldığı deliğin, şeklini kaybetme ve tıkanma eğiliminde olduğunu belirtir ve idrar kanalını mümkün olduğunca esneterek ona yeniden işlevini kazandırmaya çalışır. Eski bir deyim olan “hadım gibi kokmak” birçok hadım erkekte gelişen idrar torbası iltihabının sonucunda, mayalanan idrarın yaydığı kokudan gelir. Ayrıca, bu hadımlardan çoğu, idrarını tutmakta da zorluk çekmektedir.  </p>
			<p class="paragraf">Mizaçlarından söz edecek olursak, “[...] Hadımlar, haksız yere acımasız ve şiddet düşkünü olarak tanıtılırlar. [Hadım] Daha çok yumuşak ve uzlaşmacıdır ve eksikliğinin farkındadır” diye yazar Dr. Matignon. Terbiyelerinden de söz eder: “Bulundukları her yerde, sokakta veya sarayın önünde ihtiyaçlarını gören Çinlilerin aksine, hadımlar, hiçbir meraklı gözün eksikliklerini fark edemeyeceği ıssız köşeleri ararlar daima.” Jean-Jacques Matignon aynı zamanda, hadımların belli bir fizyolojiye sahip olmadıklarını, en fazla “genç yaşta hadım edilmiş olan erkeğin yuvarlak yüzlü ve bir derece tıknaz olduğunu, buna karşılık, yirmi yaşında hadım edilenlerin vücut kıllarını kaybettiklerini ve seslerinin inceldiğinin” söylenebileceğini belirtir. Buna karşılık, öyle zannediliyor ki, testislerin kesilmesinin sebep olduğu fizyolojik bozukluklara çok rastlanır ve bunlar vahim rahatsızlıklardır. Matignon’un tespitleri, Birinci Dünya Savaşı sırasında Alman Kızıl Haçı’nda görev yapmış olan Fribourg Anatomi Enstitüsü doktoru Ferdinand Wagenseil’inkilerle uyumludur. Wagenseil daha önce İstanbul’da on bir hadımı inceleyip onları dinlemiştir. 1930’da, Yasak Şehir’den yedi yıl evvel kovulan otuz bir hadım üzerinde yapacağı antropometrik araştırmalarına başlamıştır. Wagenseil, ders vermekte olduğu Şangay’dan özellikle uzaklaşır ve Pekin’deki Alman Hastanesi’ ne gider. Burada, bu eski hizmetkârların boyunu, kilosunu ve kemik sistemlerinin ölçülerini tespit eder ve onların birer röntgenini de çeker. Bu hadımların ortalama yaşı elli yedidir ve ortalama olarak otuz sekiz yıldır hadımdırlar. Hadımlarla ilişkili son araştırmalar, 1960 yılında, Çinli doktorlar Wu ve Gu’nun girişimiyle yapılır. Bu doktorlar, aralarından beşi 1911 devriminden sonra hadım edilen yirmi altı hadım daha bulurlar. Ortalama yaşları yetmiş ikidir ve elli dört yıllık bir hadımlık yaşamını geride bırakmışlardır.  </p>
			<p class="resim"><span><img alt="6.tif" class="_idGenPageitem-9" src="../Images/6_fmt.jpeg"/></span>  </p>
			<p class="resim_alyazili">Çinli eski hadımların vücut biçimini ayrıntılı olarak inceleyen Dr. Ferdinand Wagenseil’in   </p>
			<p class="resim_alyazili">fotoğraf levhası.  </p>
			<p class="paragraf20">  </p>
			<p class="paragraf">Tıbbi incelemeler, birçok noktada fikir birliği içindedir. Her şeyden önce, hadımın bedeni yaşla birlikte değişir: Birçoğu az çok kamburlaşır, göğüsleri gelişir ve sesleri incelir. Hadımların kamburluğu, kemik erimesiyle ortaya çıkan kemik eğriliğinin bir sonucudur ve kemiklerin yoğunluğu zamanla azalır. Göğüslerin gelişmesi ise hadımlarda sık rastlanan bir durumdur ve büyük ve sarkık göğüsleri, seks kölesi olarak kullanılan hadımların işine yarar. Eski Çin’de, özellikle bunu bir zarafet olarak gören üst sınıflarda, eşcinselliğin çok yaygın olduğu bilinmektedir ve bu alanda hadımlar özellikle takdir edilirler. Doktorların diğer bir tespiti ise şudur: Hadımların prostatları gelişmez, hatta çok erken hadım edilen bireylerde prostat küçülme eğilimindedir. Sesleri incelse bile, hadımların sesle ilgili yeteneklerine dair bir tanıklığa rastlanmaz.<span class="dip"><a class="_idFootnoteLink" href="#footnote-225-16" id="footnote-225-16-backlink">16</a></span>İleride göreceğimiz gibi, İtalyan hadımların sesle ilgili doğal bir yetenekleri yoktur; soprano sanatında zirveye ulaşmalarını sağlayan tek şey sıkı bir eğitimdir. Üstelik, Çin’deki doktorlar tarafından gerçekleştirilen incelemelerin evrensel bir değeri yoktur. Aslına bakacak olursak, Bizans ve Osmanlı hadımlarının kökensel (veya kalıtsal?) nitelikleri, sakat bedenlerinde oldukça farklı izlerin ortaya çıkmasına neden olmuştur.  </p>
			<p class="arabaslik_sol">Hadımlık mesleği  </p>
			<p class="paragraf">Hadımların, imparatorların çevresindeki varlığına dair ilk belgeler, MÖ 1100 yılına, Zhou Hanedanı’na mensup Chou-Kong’un, hadımlığı, ölüm cezasından önceki en büyük ceza olarak kanunlara geçirmesine dayanır. Bu dönemde, sarayda sıradan bir hiz­metkâr kılığında, hadım edilmiş hükümlüler bulunuyordu görünüşe göre. Hadımların mahkemeler aracılığıyla saraya gönderilmesi, gitgide azalmakla birlikte en az 1858’e dek sürer: O yıl, İmparator Qing Hsien-Fon, asileri yargılamak amacıyla özel bir mahkeme kurar. Çeteler, savaşın elebaşları ve aileleri, on beş yaşından küçük çocuklar haricinde, ölüme mahkûm edilirler. Esasında, Çinliler için, bu yaştaki kişiler reşit sayıldığından, idam edilebilecekleri düşünülür; bu çocuklar hadım edilirler ve aralarından en hoş görünenler, Yasak Şehir’in yolunu tutar.  </p>
			<p class="paragraf">Sarayın özel ihtiyaçları açısından, etrafının hadımlarla çevrili olmasını şart koşan ilk imparator Guangwu’dur, oysaki daha önceki hanedanların dönemindeki hizmetkârların sadece yarısı hadımdır. Cariyelere göz kulak olmanın yanı sıra, hadımların imparatorlar tarafından istenmesinin bir nedeni daha vardır: Bu insanların mirasçıları yoktur, dolayısıyla iktidarı devirmelerinden korkulmasına da gerek yoktur. Buna karşılık, Çin tarihinde, daha sonra da göreceğimiz gibi, kendi iktidar arzularının etkisiyle, imparatorluktaki en yüksek görevlere ulaşmayı başarmış olan hadımlar da vardır.  </p>
			<p class="paragraf">Çinli bir tarihçi, büyük Ming Hanedanı döneminin sonunda, 17. yüzyılda, 150 milyonluk genel nüfusun içinde, hâlâ çalışan veya emekliye ayrılmış tüm hadım nüfusunun yüz bin kişi olduğunu söyler.<span class="dip"><a class="_idFootnoteLink" href="#footnote-225-17" id="footnote-225-17-backlink">17</a></span>Devamında, Qing Hanedanı Mançuları, hadımları küçümsemişler ve onları görece az kullanmışlardır. En azından, hüküm sürdükleri dönemin başında, bu özel hizmetkârları yerlerinde bırakmışlardır. İmparatorluğun son dönemlerinde, hadımlara ilişkin gerçek bir sayım yapılmamıştır ama 1900’lü yılarda, yalnızca Yasak Şehir’de bile birkaç bin hadım olduğu bilinmektedir. Ve, 1923’te hadımlığın kaldırılması sırasında, Yasak Şehir’in terk edilmiş duvarları arasında dört yüz yetmiş hadım kalmıştır.  </p>
			<p class="paragraf">Yani, hadımlığın, 1407 yılından itibaren (kendisi de hadım olan) bir mimar tarafından inşa edilen Yasak Şehir içerisinde altın çağını yaşaması, Ming Hanedanı (1368-1644) döneminde gerçekleşmiştir. Ölümlülerin bu gerçek iç şehre girişleri, beş yüz yıl boyunca yasaklanmıştır. Ming Hanedanı’nın ilk imparatoru Hongwu, en fazla yüz kadar hadımın çalıştığı saray hizmetlerini belirlemiş ve hadımlara, herhangi bir siyasi rol oynamalarını ve kitap okumalarını yasaklamıştır. Sözü edilen bu davranışların cezası ölümdür. Bu, her şeye rağmen, güçleri gittikçe artan hadımlar ile âlimler arasındaki uzun bir nüfuz savaşının başlangıcı olur. Bu çatışmalar, çoğunlukla hadımlar için çok kötü şekilde sonuçlanır: Bu parlak hanedanın üyelerinden biri olan ve 1450-1456 yılları arasında kısa süre hüküm süren Jing-Tai, kölelik hizmetleri dışında hiçbir göreve göz koyamayacaklarını hadımlara hatırlatır. Şefleri Wang-Tchin’i boğdurur ve altın ve gümüş eşyalarla dolup taşan evlerine ve Wang-Tchin’in atlara karşı duyduğu çılgınca ilgi yüzünden edindiği birkaç bin aygıra el koyar. Ve Ming döneminin sonunda başka bir imparator, Hoai-Tsong da baş hadım Wei-Song’dan kurtulmak ister. Baş hadım, işkenceye maruz kalmaktansa intihar etmeyi tercih eder. Dev servetine el konulur ve dalkavukları tarafından şerefine inşa edilmiş olan birçok tapınak yıkılır.  </p>
			<p class="paragraf">Yasak Şehir’in hadımlarının sömürülme sistemi, üzerinde durulmaya değer bir konudur çünkü bu sistem, bürokratik bir düzenleme örneği oluşturmuştur. İmparatorun yalnızca kendi hizmetindeki hadım sayısı iki bini bulur, olası mirasçılardan (kan bağı bulunan prensler) her birinin otuz hadımı, imparatorun çocuklarının her birinin yirmi hadımı ve kuzenlerin on hadımı vardır. 1420 yılı civarında kurulan bir hadım okulu, Şehir’in kuzeyinde, Charbon Tepesi yakınlarında hadım edilen iki yüz kadar çocuğu, on yaşından itibaren kabul eder. Öğretmenler, onlara bin temel Çince harfi öğrettikten sonra, eğitimleri kendi aralarında paylaştırarak, bu cahil köylü çocuklarına destek olmaktadırlar. Bununla birlikte, bazıları yaşamlarını sarayın arşivlerini yöneterek geçirmeye başlamadan önce, hemen hemen hiç anlamadıkları metinleri olduğu gibi yazarlar, bazıları da, dünyanın en rafine görgü kuralları arasında yer alan Yasak Şehir’in görgü kurallarını öğrenirler. Önce, hocalarına asla ismiyle hitap etmemeyi, bir dizi dolambaçlı ifade kullanmayı öğretirler onlara: “Sonsuz efendi, ulu ata, tanrıların oğlu” vs. Bu formüllere uygun selamlamalar, hadımın muhatabının hiyerarşik seviyesine göre değişir ve basit reveranstan, bir, iki, üç kez diz çökmeye, alnın hızlı darbelerle yere vurulduğu uzanmalara kadar gider. Ve bu darbeler, selamlanan kişinin önem derecesine göre, sarayın döşeme taşlarında yankılanmalıdır!  </p>
			<p class="paragraf">Genç çocuklara, daha sonra, Ming Hanedanı’nın son dönemlerinde aşırı derecede karmaşık bir hal alan farklı hizmetler öğretilir: Hadımlar, pipo ve tütün konusunda, giysi veya çay konusunda, ancak uzun bir çıraklıktan sonra hâkim olunabilecek püf noktalarıyla eğitilirler. Normalde, prenslerin yeni hadımların eğitimlerini geliştirmeleri ve bundan sonra, en yetenekli olanları imparatorun hizmetine vermeleri gerekmektedir. Bu nedenle, şu ya da bu klanın hizmetinde olan ve yüzyıllar boyunca birbirleriyle savaşmış olan casus şebekelerini akla getirebiliriz...  </p>
			<p class="paragraf">Hizmetlerden her biri bir saray denetimcisi ve bir baş hadım tarafından yönetildiği için, Yasak Şehir’de, hadımların yönetilmesinden sorumlu yüz kadar yazıhane vardır. Baş hadımlardan kademesi en yüksek olan, törenin yönetimini üstlenir: İmparatora gönderilen veya saygıdeğer imparatorun kendisinin gönderdiği belgeleri kontrol etmeye dayanan bir tür görgü kuralları bütünüdür söz konusu olan. En yüksek kademelerdeki hadımların elindeki muhteşem gücü buradan da anlayabiliriz. “Oda Adabı” isimli yazıhane, on yaşına kadar, prens veya imparator çocuklarından sorumlu olan hadımları eğitmektedir. Başka yazıhaneler bahçelerle mutfakların bakımı ile sarayın, silahların, mobilyanın onarımıyla ilgilenir. Aralarında birçok hadımın bulunduğu en az üç yüz oyuncu çalıştıran bir gösteri idaresi de vardır. Şarap ve ezmeler için, mutfakların verdiği hizmetin dışında özel bir hizmet de bulunur ve Yasak Şehir mutfaklarının Pekin’de efsanevi bir kusursuzluğu vardır. Uzun yaşamın ve sonsuz mutluluğun simgesi olan erişteler, özellikle imparatorların gerdek gecesinde, kuvvet vermesi için sunulur.  </p>
			<p class="paragraf">Özel bir bölümde, Yasak Şehir’in ruhani ihtiyaçları için, Budist rahip olarak çalışan on sekiz hadım vardır. Bunlar, “Ruhların Taraçası”nda yaşamaktadırlar. Yüksek rütbeli hadım ve de Budist rahip olarak çifte maaş alırlar ve aynı zamanda astrolog olarak da görev yaparlar. Sahip oldukları batıl inançlar yoluyla temel inançları da şekillendiren imparatorlar, kâhinlere danışmadan bir karar almayı akıllarından bile geçirmezler. Yıldızların konumuna göre, bir olayın tarihinin uğurlu veya uğursuz olduğunu bildiren bir fikir, her emirden sonra belirtilir. Bu hadımlar, Şehir’in binlerce odasında gezebileceğinden şüphelenen kötü ruhları kovmak için de devreye girerler ve sonsuz <span class="CharOverride-11" xml:lang="tr-TR">feng-shui </span>(insan ve doğa arasındaki uyum) ilkelerine göre, her eşyanın durması gereken doğru yeri belirlerler. Bunun yanında, astrolojiden ayrı tutulamayan bir dal olan astronomi de, yüksek teknik seviyedeki araçlarla donanmış olan bu ekipte önemli bir yer tutar.  </p>
			<p class="paragraf">Yüzyıllar geçtikçe ve efendilerin kaprisleri devam ettikçe, Yasak Şehir’de, hadımlara duyulan ihtiyacı artıran, akıl almaz görevler de ortaya çıkar. Ünlü imparatoriçe Cixi de 18. yüzyılda, kıymetli eşyalarının korunması için bir birim kurar.<span class="dip"><a class="_idFootnoteLink" href="#footnote-225-18" id="footnote-225-18-backlink">18</a></span>Bu eşyalar, kâğıt, mürekkep, fırça, mürekkep hokkası, yeşim taşından yapılmış damga, mürekkep tamponu, tespih ve tütsüdür. Diğer hadımların yardım ettiği sorumlu Zhang Lande’ye, meslektaşları alaylı bir biçimde “sekiz hazinenin bekçisi” lakabını verirler ama asıl görevi, Cixi’nin tehlikeli öfke nöbetleriyle mücadele etmektir. Cixi’nin, diğer bir hadım hizmetkâr sürüsüyle beraber, imparatorluk gardırobunun sürekli yenilenen iki bin parçasına göz kulak olmakla görevli bir hadımı daha vardır. Cixi’nin mutfaklarından söz edecek olursak, her gün en az yüz yemek ve yüz tatlı hazırlamak için burada da bir hadım sürüsüne ihtiyaç duyulur. Normalde, her yemekten sonra geriye kalan tüm yiyeceklerin imha edilmesi gerekir fakat hizmet amirleri bunları alıp Yasak Şehir dışında oturan ailelerine götürmek için sabırsızlanırlar.  </p>
			<p class="arabaslik_sol">Fırçayı tutmak  </p>
			<p class="paragraf">Saray hadımlarının başlıca görevlerinden biri, imparatorun cinsel ilişkilerini yönetmektir. Bir hadım grubu, sarayın, aynı zamanda çok sayıda kadın hizmetkârın da bulunduğu haremi yöneterek, bu gereksinimi karşılar. Cariye ve eş sayısı hanedanlara göre önemli ölçüde değişiklik göstermiştir; bu sayı bazen, tıpkı hadımların sayısı gibi, efsanevi boyutlara ulaşır, bu durum, hükümdarın şöhretini daha da kuvvetlendirmeyi amaçlayan Doğu toplumlarına ait gösterişten kaynaklanır. Her halükârda Çinliler, daha sonra Osmanlılar tarafından da benimsenmiş olan, en iyi mirasçıyı çıkartacak kalıtsal bir hazine yaratmaya dayanan, Avrupa monarşilerinde yaşanan veliahtlara ilişkin kaygılardan uzak bir sistem kurmuşlardır.  </p>
			<p class="paragraf">Hadımların rolü, cariye olmak isteyen kadınlar arasından bir seçim yapmakla başlar. Bu görevin ayrıntılı bir tarifi, 1621 yılında Ming Hanedanı döneminde sarayda görev yapan ve imparatora sunulacak güzellerin seçilme işlemlerini kaydeden bilge Ji Xiaolan sayesinde bize ulaşmıştır.<span class="dip"><a class="_idFootnoteLink" href="#footnote-225-19" id="footnote-225-19-backlink">19</a></span>İç sarayın baş hadımlarından biri, o sene, yaşları on üç ila on altı arasında değişen beş bin genç kızı huzuruna kabul eder ve bunların içinden bin tanesi anında elenir.  </p>
			<p class="paragraf">Ertesi gün, bu kızların genel hatlarını tekrar gözden geçirir ve gözlerinde, kulaklarında, ciltlerinde en ufak bir kusur bulduğu takdirde, onları da ayırır. Daha sonra, seslerinin tatlılığını sınamak için onları konuşturur, kendilerini tanıtmalarını ister. Geriye üç bin aday kalır; kolları, ayakları ve yürüyüşlerinin endamı yakın bir incelemeye tabi tutulur çünkü Çinliler kadınların yürüyüşüne büyük önem verirler. İşlemlerin bundan sonrası, saray görevlisi bir kadın tarafından gerçekleştirilir: Kızlar, gözden uzak bir odada soyulur, koklanır ve tüm eklemleri elle yoklanır. Sonuçta, geriye üç yüz genç kız kalır. Bunlar, davranışlarının, zekâlarının ve imparator cariyesi olabilme yeteneklerinin incelenebilmesi için bir ay boyunca sarayda tutulurlar. Ve en sonunda, her bakımdan mükemmel sayılan elli tanesi, cariye unvanına sahip olmaya ve imparatorun planlı lütuflarını beklemeye hak kazanır. Bilge Ji Xiaolan, genç kızlara pekâlâ verilmesi gereken erotik derslere hiç değinmez, ki bu da şaşırtıcıdır çünkü eski Çinliler, utangaç değildirler. Ama, cariye seçme süreci her zaman bu denli zor olmamıştır.  </p>
			<p class="paragraf">Zu Hanedanı (MÖ 12. yüzyıl) döneminde, imparatorun hizmetinde yalnızca üç eş, dokuz cariye ve farklı unvanlara sahip, fakat yine de haremin bir parçası olan yüz civarında kadın vardır. Ming Hanedanı döneminin sonunda, saray kadınlarının sayısının dokuz bine ulaştığı söylenir.<span class="dip"><a class="_idFootnoteLink" href="#footnote-225-20" id="footnote-225-20-backlink">20</a></span>Hüküm sürmüş son imparatorlar olan Qing’ler ise, böyle bir ölçüsüzlükte bulunmazlar: Bunlardan dokuzuncusu olan Guangxu’nun yalnızca bir eşi ve iki cariyesi olmuştur! Her şekilde, hadımlar ve bir dolu hizmetçi, hareme göz kulak olmaktadır. Yasak Şehir’de, kadınların bulunduğu bölüm “Arka”sarayda, Charbon tepesi boyunca uzanan yüksek duvarın yanında bulunur. İmparator değiştiğinde cariyeler de ortadan kaybolmalıdır. En iyi olasılıkla, ya ölene dek orada kalmak üzere ek bir binaya sürgüne gönderilir ya da öldürülürler. Bu son bahsettiğimiz görev de bir hadıma aittir ki kendisi aynı zamanda bu eski gözdelerin sırdaşlarını da sopa darbeleriyle dövdürterek öldürme görevini de üstlenmiştir. Daha sonra göreceğimiz gibi, Osmanlılar da, Topkapı Sarayı’nda benzer uygulamalara başvurmuşlardır.  </p>
			<p class="paragraf">1898 yılında, İmparator Ming Xianfeng’in yetmiş iki cariyesi vardır ve onlardan birini onurlandırmak istediğinde, belirli bir törene uymak zorundadır. Önce, üzerinde kadınlardan birinin isminin bulunduğu bir kâğıdı çevirip seçtiği kadını “Yeşim Bölüm”den sorumlu hadıma arzusunu bildirmesi gerekir. Bu bölümde yalnızca “rahatsız” olmayan kadınlar bulunur, bu mahrem takvimin takibi de bir hizmetkârın sorumluluğundadır. Bunun üzerine, seçilen kadın özenle hazırlanır, daha sonra da tahtırevanla imparatorun dairesine taşınır fakat bağlanmış ayaklarının verdiği acıyı önlemek için bir hadımın sırtında taşınması da sık görülen bir durumdur. Bekleme odasında “Kırmızı Fırça” denen hizmetin hadımları, kadının ismini, buluşmanın gün ve saatini kaydederler. Başka bir hadım, daha da hassas bir işle, cinsel ilişkiyi, sessiz sedasız seyretmekle görevlidir. Bunun amacı, olası bir döllenmenin haklarını korumak için, imparatorun tohumlarının yerine ulaşıp ulaşmadığını öğrenmektir. Her halükârda, birleşmenin ayrıntılı bir kaydını tutar. Normal şartlar altında, imparator ayda yalnızca bir kez kraliçeyle birleşir ve bu birleşme de, güneşi ve ayı simgeleyen bu iki varlığın mükemmel birlik içinde olması amacıyla, dolunay zamanı gerçekleşir. İmparator, her ne olursa olsun, cinsel ilişkilerini belgeleyen kayıtları imzalar.  </p>
			<p class="paragraf">Hükümdarların kişisel bakımı da, hadımların görevi olan hizmetlerin bir parçasıdır. İmparatorluğun son yıllarında da bu tören, karmaşıklığından hiçbir şey kaybetmemiştir. Biri vücudun üst kısmı, diğeri alt kısmı için hazırlanmış iki küvet, sıcak suyla doldurulur. Bunları yanında, üzerinde yüz kadar havlunun bulunduğu iki tepsi vardır. Hadımlar, havluları suya batırarak, sonra da imparatorun vücudunu ovalayarak birbirlerini takip ederler ve her defasında yeni bir havlu kullanılır. Daha sonra, başka havluları da sabuna ve parfüme bularlar.  </p>
			<p class="arabaslik_sol">Erotik oyunlar  </p>
			<p class="paragraf">Cinselliğe ilişkin bu kayıtlarda, büyük bir soru işareti vardır: Hadımların kendi cinsel yaşamları. Bu konu, yüzyıllardan beri merak uyandırır ve tahminlere göre, bu kurumun ortaya çıkmasından beri, hadımların efendilerini de kaygılandırmıştır. Ming Hanedanı imparatorlarından biri olan Taizu, hadımların cinsellikten uzak durmalarını şart koşar ve evlenmelerini yasaklar, aksi takdirde derileri canlı canlı yüzülecektir. Ama, imparatorların son dönemlerinde bu sorun farklı bir boyut almıştır çünkü ileri gelen hadımlar, Yasak Şehir’in dışında, görkemli bir ev çekip çevirirler ve birçok eş ve evlatlıkları vardır. En zengin hadımların çok önem verdiği bu düzenin kaynağı, Çin’deki toplumsal sistem içinde kolayca açıklanabilir: Bir aile evine sahip olmak, geleneksel medeniyetin ve üstelik daha önce belirttiğimiz gibi, çoluk çocuk sahibi olmanın temel şartıdır. Hadımlar, cinsel organlarını kaybetmiş olsalar da, cinsel arzudan mahrum değildirler, metresleri vardır ve kendilerine özel olarak ayrılan genelevlere giderler. Saklanmaya gerek duymadan, işlerinden fırsat bulur bulmaz bu evlere giderler ve halk onları, başlıkları ve griye çalan giysileri sayesinde kolayca tanır.  </p>
			<p class="paragraf">O halde, bir kadının yanında “ne yaparlar?” Pekin genelevlerinde korkunç bir şöhrete sahiptirler. Kendi zevkleri için yapay penis kullanmış olmaları olasıdır çünkü bir hadımın ulaşabileceği tek zevk, prostat masajıdır. Ve Çin’de bu erotik aksesuvarlar, uzun zamandır bilinmektedir. Kadınlar arasında, eksikliklerinin acısını çıkarmak için çimdik atmalarıyla, ısırmalarıyla ve zavallı kızları dövmeleriyle ün salmışlardır. Zaten, genelev patroniçeleri de bu hadımlara inatçı kızları verirler. Daha yumuşak bir tarzdan söz edecek olursak, hadımların gerçekleştirebileceği cinsel etkinlikler, el ve ağız yoluyla yapılanlardır; hem kadınlar ve hem de efendileri erkekler tarafından oral seks konusunda uzman sayılırlar. İmparatoriçe Cixi’nin “gözleriyle sarıp sarmaladığı” gözde hadımı Li Lianying’in bu sevgiyi, erotik kahramanlıklar sayesinde kazanmış olması mümkündür, her ne kadar, bu hadımın cinsel organlarına hâlâ sahip olduğu iddiası hizmetkârlar arasında dolaşmış olsa da. Hizmetkârların hadımlık durumu, her kademe atlayışlarında, sıkça yapılan incelemelerle kontrol edildiği, ayrıca sarayda işe alınmadan önce geçtikleri titiz incelemelerle de durumları onaylandığı için, bu söylenenin gerçek olması imkânsızdan da öte gibi görünür. İmparatorların bu tip aşk ilişkileri yaşamaları, ender rastlanan ve istisnalardan doğan bir durumdur. Buna karşılık, hadımların birçoğu hizmetkârlarla veya en iyi şartlarda, cariyelerle aşk maceraları yaşarlar. Bu hanımların, şehirden istedikleri şekerleme, dikiş malzemesi ve diğer her türlü şeyi elde edebilmek için muhafızlarına muhtaç olmaları, işleri daha da kolaylaştırmaktadır. Ve duygusal şantaj denemeleri de, hadımlara birçok kez fayda sağlamıştır.  </p>
			<p class="paragraf">Çinli hadımların özel hayatlarının bu yönü, onları Avrupalı hadımlardan, özellikle de Roma’da, Rusya’da ve Bizans dönemi İstanbul’unda yaşamış olanlardan farklı kılar. Bu saydığımız şehir ve ülkelerde, hadım etme işlemi doğrudan tamamlanmaz ve bazı erkekler, penislerini muhafaza ederler. Bu sayede, uzun süren ereksiyonlarla ve hamilelik tehlikesi olmaksızın, maymun iştahlı hanımların tadına varabilirler.  </p>
			<p class="arabaslik_sol">Saray hadımlarının küçük dünyası  </p>
			<p class="paragraf">Hadımlar, türdeş bir bütün oluşturmaktan uzaktırlar çünkü getirildikleri görevlere ve meziyetlerine göre kırk sekiz sınıfa ayrılırlar. En zor ve en tiksindirici görevlere maruz bırakılan, hiyerarşik sıralamanın en altında bulunan hadımlar, imparatorun kendisi kadar kudretli arkadaşlarla yakınlık kurarlar. Ne var ki, Yasak Şehir’e girmek, umutsuzluk dolu sahnelerin yaşanmasına engel değildir. Fazlaca uzmanlaşmış ve gün içinde çok az kullanılan bu hadımların bulunduğu sınıfta özellikle sıkıntı hâkimdir. Düşük rütbeli hadımların birçoğu –diğerleri komplo ile yollarını bulmaktadırlar– zamanlarını hizmetçi kavgalarıyla, içkiyle, kumarla ve horoz dövüşleriyle öldürür. Ancak disiplin o kadar da gevşemez. İmparatorluğun son zamanlarında, zorbalık kullanan baş hadımlar, bu efendi-köle ilişkilerinin şiddetinden dolayı, birçok hadımı ve genç kızı intihara sürüklemiştir. İntihar konusunda başarılı olamayanların durumu ise içler acısıdır. Bir mahkeme, sağ kalan kişiyi yargılar ve onu kaçınılmaz bir biçimde, nefessiz bırakılarak ve parçalanarak öldürülmeye mahkûm eder. Zavallı mahkûmun ağzı ve burnu kalın ve nemli bir tabaka bezle kapatılır ve ölene dek dövülür. Öldükten sonra ise, toprağa verilme hakkı yoktur ve cesedi, domuzlara ve yırtıcı kuşlara yem olur. Daha da kötüsü, mahkûmun ailesi muhafızlar tarafından yakalanır ve köleliğe mahkûm olacağı imparatorluk basamaklarına sürgüne gönderilir...  </p>
			<p class="paragraf">Yasak Şehir’in saraylarında dayak cezası o kadar yaygındır ki hadımlar, darbelerin şiddetini azaltmak için vücutlarını, giysilerin altında kalacak şekilde, deri bantlarla sararlar. Ancak en acımasız cezalardan, sayısı üç yüze kadar çıkabilen bambu darbelerinden kaçmak mümkün değildir ve bu durumda, dayak iki aşamadan oluşur. İlk celseden sonra yaralar iyileşir, daha sonra bu yaraları yeniden açmak için, darbelerin geri kalanı da zavallıya vurulur. Bu, kasıtlı yapılır ve adına da “kabukları kaldırmak” denir!  </p>
			<p class="paragraf">Aşağılamalar, düşük sınıfa mensup birçok hadımın payına her gün düşen bir şeydir, İmparatoriçe Cixi tarafından, tüm sarayın gözleri önünde kendi dışkısını yemeye mecbur bırakılan ihtiyar gibi. Bu acımasız davranış, Tan Zhuangzhuang’ın filmi <span class="CharOverride-11" xml:lang="tr-TR">Li Lianying</span>, <span class="CharOverride-11" xml:lang="tr-TR">İmparatorun Hadımı</span>’nda (1991) da yer alır. Film, elli iki yıl boyunca İmparatoriçe Cixi’ye hizmet eden gözde hadımın yaşamını anlatır. Sopa darbeleriyle ölümüne dövülenler ve Li Lian­ying’in yeğeninin bir kuyuda boğulması da filmde canlandırılmıştır. Li Lianying, aslında Cixi’nin ikinci gözdesidir ve daha önceden hadım An De Hai’ye –söylentilere göre cinsel anlamda da– hizmet vermiştir.  </p>
			<p class="paragraf">Bu dönemde, imparatorluk sisteminin yalnızca birkaç yıllık ömrü kalmışken, en beğenilen hadımlar “çok bakir ve çok saf” olarak nitelenen, on yaşından küçük çocuklardır. İmparatoriçe ve prensesler, onlara birer küçük kız gibi davranırlar ve kişisel bakımlarında yardımcı olurlar. Fakat bu çocuklar, alaycı bir biçimde “ihtiyar horoz” olarak adlandırılan yaşlı hadımlarla birlikte yaşarlar. Bu hadımlar, kendilerinin ve yakınlarının geleceğini düşünürler ve imparatorluğun son dönemlerinden kâr sağlamayı umarlar. Cixi’nin bir diğer gözdesi Zhang Lande, dört kızına, çeşitli hazinelerle dolu dev çuvallar ve aynı zamanda nakit paradan oluşan bir servet bırakır. Tıpkı meşhur Li Lianying gibi, bazı ileri gelen hadımların yaşam biçimi, gösteriş bakımından prenslerinkinden üstündür, “Uygun bulunmayacağı için, imparatordan daha zengin bir yaşam sürmemeye mecburdur. [...] Büyük hadımlar, lüks mobilyalarla döşenmiş ve muhteşem biçimde süslenmiş şatafatlı evlerde yaşarlar. Emirlerinde yaklaşık otuz hizmetçi vardır ve köpekleriyle ilgilenecek başka hizmetçilere de sahiptirler. Fino köpeklerinden her birinin, kendisinin bakımını yapacak en az bir ya da iki uşağı vardır.”<span class="dip"><a class="_idFootnoteLink" href="#footnote-225-21" id="footnote-225-21-backlink">21</a></span>Büyük hadımların serveti, aldıkları ödemelerden ve nüfuz ticaretinden, mesela asalet unvanlarını açık artırmayla satmalarından gelir. Aslında, hadımlar o denli büyük bir etkiye ve ayrıcalığa sahiptirler ki, Yasak Şehir’deki hizmetlerin çoğu ticarete dökülmüştür. Bu özel toplumun barındırdığı tehlikeler ne olursa olsun, içlerinde en yüksek rütbeli hadımların sahip olduğu servet sabit bir tarihi gerçektir.  </p>
			<p class="resim"><span><img alt="7.tif" class="_idGenPageitem-10" src="../Images/7_fmt.jpeg"/></span>  </p>
			<p class="resim_alyazili">İmparatoriçe Cixi, iki hizmetkârı ve solunda, gözdelerinden biri   </p>
			<p class="resim_alyazili">hadım Li Lianying’le beraber.  </p>
			<p class="paragraf20">  </p>
			<p class="paragraf">İmparatorluk sona erdiğinde şehrin hadımlar tarafından tam anlamıyla yağmalandığından söz edilir. Aslında, meşhur “Pekin Yağması”nda İngiliz-Fransız bölüklerinden çok hadımlar yağmalamıştır imparatorluk hazinesini. Yüzyıllardır farklı sarayların duvarları arasında biriken binlerce sanat eserini hadımlar ele geçirmiştir. Ve Batılı antikacıların, Yasak Şehir’in kapılarında dahi kârlı alışverişler gerçekleştirdiği doğrudur. Batı’nın özel veya kamusal koleksiyonlarından derlenen Çin’e ait birçok başyapıt, bu kaçakçılıktan gelmektedir. Bu yağmanın doruk noktasında, 1923 yılında, Fujian Sarayı alevler içinde kaybolur; saray bin yıllık hazineler barındırmaktadır ve bunların alevler tarafından yok edilmesi sarayın pek çok mensubunu şaşırtır. Esasında bu yangın, baş hadım Huang Jinlu tarafından özellikle çıkartılmıştır. Kendisi, suç ortaklarıyla beraber, değerli eşyaları binadan çıkarmaya özen göstermiştir.  </p>
			<p class="arabaslik_sol">Sabık ünlü erkekler  </p>
			<p class="paragraf">Zenginlik, kudret arayışıyla atbaşı gider. Ve Çin tarihi, kudretin zirvesine değilse de, imparatorun arkasındaki ikinci konuma ulaşmış olan hadımların hikâyelerini bize sunar. Bu durum da, hadım edilmenin, en azından ruhsal açıdan, bir erkeği tamamen değiştirmediğini kanıtlar.  </p>
			<p class="paragraf">Eski Çin’e ilişkin anıları kaleme alan yazarlar, hadımların kudretinin, hükümdarların güçsüzlüğüyle orantılı olarak büyüdüğünü fark etmektedirler. Bazı hanedanların yıkılmalarında rol oynadıklarını da ekleyebiliriz. Genç Çinli tarihçilerin, Çin’in görmüş olduğu en kudretli hadımlardan biri olarak nitelendirdikleri Zhao Gao’nun öyküsüne bir göz atın. Çok uzun zaman önce, MÖ 3. yüzyılda, Çin’in başkenti henüz Xian iken hüküm sürmüştür. Üç bin cariyeye sahip olmakla övünen imparator Shihuangdi, bu sarayı ve sayıca çok olan hadımları yönetmekle görevlendirdiği Zhongchangshi adında bir birim kurmuştur. Shihuangdi öldüğünde, Zhao Gao, imparatorun en küçük oğlu Hu Hai’ye, iktidarı ele geçirmesini ve bunun için de baş vezir Li Si’den yardım almasını teklif eder. Tahta asıl geçmesi gereken kişi olan, imparatorun en büyük oğlundan babasının ölümünü saklar. Bir tabut yaptırılır ve imparatorun cansız bedeni de bunun içine konur. Hükümdarın her zamanki yiyecekleri de her gün kendisine sunulur ve bu şekilde aldatmaca devam ettirilir. Hu Hai’nin tahta çıkmasından sonra, Zhao Gao taht çevresinde bir temizliğe girişir ve tüm muhaliflerini ortadan kaldırır, daha sonra da Li Si’nin ayağını kaydırır ve baş vezir unvanını kendisi ele geçirir. Fakat, yavaş yavaş ayaklanmalar başlar ve Zhao Gao genç imparatoru, gözünü kırpmadan öldürtür. Yıl 206’dır. Ertesi yıl, Qin Hanedanı yıkılır ve yerini Han’lara bırakır.  </p>
			<p class="paragraf">Yüzyıllar sonra, Ming Hanedanı da, saraylarında hadım sayısını artırma hatasına düşer. Bu şekilde, İmparatoriçe Cixi’nin 1908 yılında ölüm döşeğindeyken, zihninin berrak olduğu son bir anda verdiği “hadımları devlet işlerine karıştırmayın” tavsiyesinin de nedenini anlayabiliriz. Hadımların, Ming Hanedanı’nın sonunu getirdiklerini düşünmektedir. Yaşlı ve zengin dul neden söz ettiğini iyi bilir çünkü kendisi, hükümdarlığı boyunca dizginleri gözdelerinden birçoğunun eline veren ilk hükümdar olmuştur. Bunlardan ilki, An-Tihai, 1860 yılında, 2. Afyon Savaşı sırasında, sarayın Batı kuvvetleri tarafından kuşatılan Pekin’den ayrılıp Jehol’e sığındığı dönemde imparatoriçenin beğenisini kazanmıştır. An-Tihai’nin devletin başına geçmesinden gocunan bir prens, onu öldürtür. Bu hadım, bir entrika ve şantaj ustasıdır ve etkisine aldığı imparatoriçenin de onayıyla, hükümdara ayrılmış olan “Ejderha Elbisesi”ni giymeye bile cüret eder. Onun yerine, adını daha önce –gerçek olsa da olmasa da– şehvetli kahramanlıklarıyla andığımız Li Lianying geçer. Saraya on altı gibi geç bir yaşta gelmiş olan bu hadım, güzelliğini ve oyunculuk yeteneklerini de kullanarak durumu hızla telafi eder ve Cixi’yle o kadar içli dışlı olur ki, imparator iradesinden söz ederken, cümlelerine “biz ikimiz” diye başlar. Yasak Şehir’de kendisine “Dokuz Bin Yılın Efendisi” adı verilir. “On Bin Yılın Efendileri” diye anılan imparatorlara has en yüksek unvana bir gönderme yapılmaktadır. Li Lianying, ihtiyar imparatorluğun zaaflarını kollayan Batılılara verdiği uygunsuz tavsiyelerle, hanedanın çöküşünde rol oynamıştır.  </p>
			<p class="paragraf">Sekiz yüz yıl önce, başka bir hadıma da “Dokuz Bin Yılın Efendisi” unvanı verilmiştir. Bu kişi, 1451-1510 yılları arasında hüküm süren Tel Liu Jing’dir. Yarım yüzyıldan fazla bir süre boyunca, “Dokuz Bin Yılın Adamı” unvanını taşımasını mümkün kılacak bir bağ kurmuştur çünkü gizli servisler yardımıyla Çin devletinin karmaşık yapısını ele geçirerek, imparatorunkinden yalnızca biraz az bir kudrete sahip olmuştur. Daha sonra, muhaliflerinin yaşamasına veya ölmesine karar verecek hükümet üstü bir yapı kurar. Ve imparatoru görevlerinden vazgeçirmek amacıyla, imparator için en az üç yüz adet konak ve zevk evi inşa ettirir. Ama, en sonunda komplo kurmakla haksız yere suçlanır ve infaz edilir.  </p>
			<p class="paragraf">Bu “Dokuz Bin Yılın Adamı” unvanı, Liu Jing’den yüz yıl sonra, Çin tarihinde, Yasak Şehir’de hüküm sürmüş en kudretli hadımlardan biri olarak anılan Li Jinzhong tarafından ele geçirilmiştir. Kendisi iflah olmaz ve hileci bir kumarbazdır ve boğazına kadar borca batmıştır. Bu yüzden de tek çaresi, imparatorluk sarayına girebilmek için kendini hadım ettirmektir. Müstakbel imparator Tian-Qi’nin (1605-1627) bakıcısı Bayan Ke’nin sarayında, Ming Hanedanı’nın on beşinci temsilcisi olarak görevlendirilir. Li Jinzhong beceriklidir ve hem bakıcıyı hem de iktidarı elinde tutacak olan çocuğu çabucak avcunun içine alır. 1620 yılında, artık bir yetişkin olduğunda Tian-Qi hemen hemen hiç okuma yazma bilmez ve hüküm sürmesine izin verecek eğitimlerin hiçbirini almamıştır. Öyle ki, çocuk, iktidarı hadıma devretmeyi kabul eder ve ona Wei Zhongxian adını verir.  </p>
			<p class="paragraf">Hadım, yedi yıl boyunca imparatorluğun gerçek efendisi olur. İmparator, tutkunu olduğu marangozluk işleriyle uğraşırken, kendisi de muhaliflerini ortadan kaldırır. Tian-Qi, çağdaşlarının hayran kaldığı, altın kaplı, ahşap ejderha biçimi verilmiş, şaşkınlık verici bir çeşme yapar. Ülke çapında kilit görevlere yerleştirdiği dev bir yandaş ağı sayesinde, hadım da iktidarda kalmayı başarır. Daha sonra, vergilere yapılan aşırı zam yüzünden başlayan bir halk ayaklanmasını bastırmak için, tanrılaştırılmış tasvirinin bulunduğu çok sayıda tapınak yaptırır. Eski başkentlerden biri olan memleketi Kaifeng’de binlerce ev yıkılır ve bunların yerlerini, Wei Zhongxian’ın altın heykellerinin bulunduğu tapınaklar alır.<span class="dip"><a class="_idFootnoteLink" href="#footnote-225-22" id="footnote-225-22-backlink">22</a></span>Bu tapınaklardan sorumlu olan rahipler, herkesin bu heykellerin önünde secde etmesine dikkat ederler ve bunu yapmamanın cezası ölümdür.  </p>
			<p class="paragraf">Fakat fazlaca kudretli olan hadımlar daima eleştiriye maruz kalmışlardır ve bu eleştirileri yöneltenler, yalnızca âlimler değildir. Çinli kuklaların 12. yüzyılda, Wei Zhongxian’ın diktatörlüğü döneminde, onu üstü kapalı biçimde eleştirmek için ortaya çıktıkları söylenir. İmparator Tian-Qi, 1627 yılında, henüz yirmi iki yaşındayken ölür, erkek kardeşi Chongzen tahta geçer ve sonunda Wei ve onun suç ortağı Bayan Ke’yi ortadan kaldırmayı başarır. Hadım, boğularak öldürülür, iç organları çıkartılır ve insan olarak tekrar dünyaya gelmemesi için “kıymetlileri” kömürleşene dek yakılır.  </p>
			<p class="paragraf">Hadımların tapınaklara olan özel ilgisi, tüm eski Çin tarihi boyunca geçerli olmuştur. Hadımlar gerekli paraya sahip olduklarında, kudretlerine de kutsal bir hava vererek bunu sürekli kılmak isterler. Zaten, Ming Hanedanı imparatorları da Budizm’e ve Tao dinine bağlıdırlar. Bunun dışında, hadımlar, bir tanrının himayesine girme fırsatını asla kaçırmazlar ve içlerinden en kudretli olanları, daha önce anlattığımız gibi, tüm itirazları sınırlandırmak için kendilerini de tanrılaştırmakta tereddüt etmezler. Aynı zamanda, “kıymetliler”ini de, bunları muhafaza etmeleri için, para karşılığında, rahiplere emanet ederler. Ölüm anı geldiğinde, bu “kıymetlileri”, kutusu içinde, bozulmamış bir şekilde geri alacaklardır. Daha önce söz ettiğimiz gibi, günümüzde müzeye dönüştürülmüş olan Xiangshan Tapınağı’nda bekledikleri bir ölümdür bu. 1946’da, içlerinden kırk tanesi, çevredeki çiftliklerde küçük işler yaparak yoksulluk içinde hâlâ yaşamaktadır.<span class="dip"><a class="_idFootnoteLink" href="#footnote-225-23" id="footnote-225-23-backlink">23</a></span>  </p>
			<p class="paragraf">Zhengding şehrinde bulunan Dafo (ya da Longxing) Tapınağı, dev bir köle haznesi görevi gören Hebei bölgesinde bir hadım tarafından inşa ettirilen ender tapınaklardan biridir. Zhang Xiong ismindeki bu hadım, 12. yüzyılda, Jin Hanedanı döneminde sarayda yaşamıştır; ayinlerden, görgü kurallarından ve özellikle devlet sırlarının saklanmasından sorumludur. Bu görevler, onu baş vezir kadar kudretli bir makama getirir. Bu tapınağı yaptırır ve içine, on altı metre yüksekliğinde, bakırdan yapılmış dev bir Buda heykeli koydurur fakat bu heykel, içerdiği metal için, İkinci Dünya Savaşı sırasında Japonlar tarafından ele geçirilir. Ayrıca Zhang Xiong kuvvetli koruyucular olarak bilinen yirmi sekiz göksel tanrı heykeli yaptırmıştır fakat uğursuzluğa direnmiş olan bu tanrılar, ancak büyük Buda’nın düşüşüne tanıklık edebilmişlerdir.  </p>
			<p class="paragraf">Dahası, Budist müziğin de 15. yüzyılda bir hadım tarafından yaratıldığı söylenir. Söylenenlere göre, dönemin bu ileri gelen hadımı, saray müziğinin, enstrümanlar eşliğinde söylenen şarkılarla birlikte, dini törenlere sokulmasını sağlar. Hiçbir zaman yaygınlaşmamış olan bu uygulama bugün yine de Çin’de bulunan Tiantai geleneği tapınaklarında ve Japonya’ya ihraç edilmiş Tendai tarikatında hâlâ devam etmektedir. Bu dini müziğin, komşu Vietnam’a da yayılmış olması mümkündür.  </p>
			<p class="paragraf">Evrensel tarihin başka bir büyük kahramanı ise, Cai Lung (veya Tsai Lung) olarak anılan ve kâğıdı icat eden hadımdır! 105 yılı civarında, Han sarayında bulunan bu hadım, imparator Han-Fedi’ye, esnek ve hafif kâğıttan yapılmış tabakalar takdim eder. Bunlar, o güne kadar kullanılan, bambudan yapılmış, sert ve suya dayanıksız lif plakalarıyla kıyaslanamaz. Cai Lun, “Silah ve Araç-Gereç” biriminde çalışmaktadır ve aklına bir fikir gelir: Bir paçavrayı, biraz ağaç kabuğunu ve balıkçı ağını bir havan içinde karıştırır ve ilk kumaş kâğıdı elde eder. Bu icadı sayesinde, hadım derhal terfi ettirilir: Tarım bakanı olarak görevlendirilir ve Longting markisi unvanını alır. İmparator, Longting adındaki bu şehri de kendisine bağışlamıştır. Cai Lun’un bu icadı, önemli yankılar uyandırır çünkü bu sayede, Çin yönetimi, en ufak bir olayı bile kaydetme gerekliliğini saplantı haline getirmiş, kâğıt bağımlısı bir bürokrasiye dönüşür.  </p>
			<p class="paragraf">Cai Lun’un içinden kâğıt çıkardığı havan, tapınılan kutsal bir eşya haline gelir. Pekinliler, Longting markisinin hatırasını, Pekin’deki Jianguomen istasyonunda bulunan ve onun icadını tasvir eden bir duvar resmiyle onurlandırır.  </p>
			<p class="arabaslik_sol">Zheng He, dünyanın kâşifi  </p>
			<p class="paragraf">Ne kadar inanılmaz görünse de, Pekin Olimpiyat Oyunları’nın açılışının en büyük simgelerinden biri, bir hadımdır! 8 Ağustos 2008’de, Zheng He, stadın ortasında, iki milyar seyircinin karşısına kırmızı bir elbiseyle çıkmıştır! Kendisini canlandıran oyuncu, Zheng He’nin altı yüz yıl önce içinde dünyanın yarısını keşfettiği pusulayı bulunduran kutuyu kollarında taşımaktadır. Çinliler, özellikle gurur duydukları “Dört Buluş” ile ilgili bir bölüm yapılmasını, olimpiyat oyunları açılış töreninin yönetmeninden rica ederler. Söz konusu olan dört buluş, kâğıt, pusula, matbaa ve baruttur.  </p>
			<p class="paragraf">Çinliler, Zheng He’ye hak ettiği önemi ancak 21. yüzyılın başında, 2005 yılında, amiralliğe yükselmiş bu hadımın ilk seferinin altı yüzüncü yıldönümü vesilesiyle vermişlerdir. Önce, dikkate değer bir belgesel olan ve Chen Kaige tarafından çekilen <span class="CharOverride-11" xml:lang="tr-TR">Denizlerin İmparatoru </span>bu ilginç maceracıyı halka tanıtır. Pekin’de adına büyük bir sergi düzenlenir ve denizcinin mezarının bulunduğu Nanjing şehrinde bir anıt inşa edilir. Bunun dışında, Şanghay metrosu, üzerinde kâşifin resminin bulunduğu bir bilet bastırır ve dört puldan oluşan bir seri tüm ülkede yayınlanır. Nihayet basın, ulusal gururunun coşmasını bekleyen halka Zheng He’yi tanıtır. Sıra dışı bir kişilik olan Zheng He, Ortaçağ’ın son dönemlerinin en seçkin kâşif ve diplomatlarından biri olmuştur. Buna karşılık, hatırası ve hikâyesi yüzyıllar boyunca gölgede kalmıştır. Fakat daha sonra bu durum telafi edilir çünkü günümüzün tarihçileri kendisinin, Kristof Kolomb’dan tam seksen yıl önce Amerika’yı keşfettiğini söylemekte tereddüt etmezler.  </p>
			<p class="paragraf">Birçok hadımın aksine, Zheng He (1371-1433) ayrıcalıklı bir çevreden gelmektedir çünkü ailesinin, eski Buhara krallığı hükümdarlarından birinin soyundan gelen Moğol bir Yunnan valisiyle bağları bulunur. Babası, Müslüman bir Hui’dir ve Ma (Muhammed’in bu dildeki ilk hecesi) Sanpao adını almıştır. Ming Hanedanı Yunnan’ı ele geçirdiğinde, genç adam çabucak yakalanır, hadım edilir ve imparatorluk ordusunda görevlendirilir. Burada, onun meziyetlerini beğenen müstakbel imparator Yongle ile karşılaşır ve itibarlı arkadaşlar da edinerek, askeri hiyerarşi içinde hızlı bir biçimde yükselir.  </p>
			<p class="paragraf">Esas Ming isyanı, 1401-1424 yılları arasında, Yongle’nin hükümdarlığıyla başlar. Bu hükümdar, krallığın kudretine yakışır bir filo kurmanın gerekliliğini gören selefi Hongwu’nun bilgeliğinden faydalanmıştır. Ve Hongwu, bölgeye bir milyardan fazla ağaç diktirmiştir! Bütün ülke işbirliği içindedir: Kırsal bölgede yaşayan her aile, iki yüz dut ağacı ve bir o kadar da hünnap ve hurma ağacı dikmekle yükümlüdür... Böylece, İmparator Yongle, yönetimini güvenilir hadımı Zheng He’ye bıraktığı dev tersaneler inşa etmekte başarılı olur. Zheng He’ye amiral unvanı verir.  </p>
			<p class="resim"><span><img alt="8.tif" class="_idGenPageitem-11" src="../Images/8_fmt.jpeg"/></span>  </p>
			<p class="resim_alyazili">Okyanuslar kâşifi ve imparatorun diplomatı Zheng He. Yüksek kademeli bu hadım, bir   </p>
			<p class="resim_alyazili">“hazine-gemi” donanmasının lideri olarak, Çinlilerin gururla andıkları yedi sefer gerçekleştirmiştir.  </p>
			<p class="paragraf20">  </p>
			<p class="paragraf">İmparatorun şaşırtıcı derecede çağdaş<span class="dip"><a class="_idFootnoteLink" href="#footnote-225-24" id="footnote-225-24-backlink">24</a></span> talimatlarına uygun olarak, yüz metre uzunluğunda ve Kristof Kolomb’un <span class="CharOverride-11" xml:lang="tr-TR">Santa Maria</span>’sının beş katı büyüklüğünde, o güne dek hiç görülmemiş dev gemiler yaptırır. “Hazine-gemi” olarak nitelenen bu gemilere, Çinlilerin yapmayı bildikleri en ince ve yenilikçi şeyler yüklenecek ve bilinen tüm denizlerin çevresinde bu mallar sergilenecektir. Amaç, Ming Hanedanı’nın kudretini yüceltmek ve dileyen ülkelerle takas yapabilmektir. Zheng He, bu inanılmaz donanmaların başında, on binlerce mürettebatla beraber tam yedi seferi başarıyla tamamlar. Filo, idareyi sağlamak için, yüzen sebzelere, sarnıçlara veya sürü hayvanlarıyla dolu ahırlara dönüştürülmüş sandalları da içinde bulundurur. Amiral, 1405-1433 yılları arasında tüm Asya ülkelerini, Hindistan’ı, Arabistan’ı, Mısır’ı ve Hint Okyanusu’na kıyısı bulunan Afrika ülkelerini ziyaret eder. Gittiği her yerde diplomatik yeteneklerini sergileyerek şatafatlı hediyeler dağıtır. Sadık hadım, Pekin’e her dönüşünde, kaydettiği ilerlemeleri ve keşiflerini rapor halinde sunar: Bir gün, saraya bir devekuşu, bir zürafa ve bir de zebra getirir. Tüm saray halkı, hiç görmediği bu hayvanlara hayran kalır. İki sefer arasında, birçok yabancı lideri saraya getirir ve burada misafir eder. 1997 yılında Borneo açıklarında 15. yüzyıldan kalma bir geminin kalıntılarının keşfi, o dönemlerde Asya denizleri üzerinden Çin’e akan zenginliklere büyük ölçüde tanıklık eder. İmparatorluk, merkezi olacağı bir küreselleşmenin mantığı içindedir çoktan. Tüm bunlar, 1433 yılında, İmparator Xuande tarafından yönetilen son sefer sırasında amiralin ölmesiyle son bulur. İzolasyon taraftarı bir akımın yandaşları baskın çıkarlar, donanmalar kıyı boyunca dizildikleri yerde çürür ve Zheng He’nin hatırası yavaş yavaş silinir. Çin, kendi içine kapanır ve beş yüz elli yıl sürecek bir uyuşukluğa dalar.  </p>
			<p class="paragraf">Amiralin, anlatılan sınırların da ötesine, kuşkusuz Avustralya ve –neden olmasın?– Amerika’ya da akınlar gerçekleştirmiş olması mümkündür... Dikkatleri Zheng He’ye çeken ilk Batılı araştırmacı, Britanyalı Gavin Menzies’tir. Bu denizcilik tarihi uzmanı, ünlü hadımın, Pasifik yoluyla Güney Amerika kıyılarına ulaştığına inanmaktadır.<span class="dip"><a class="_idFootnoteLink" href="#footnote-225-25" id="footnote-225-25-backlink">25</a></span>Bu iddiasını, 1424 tarihinden kalma, o dönemde hiç bilinmeyen öğeler içeren bir Venedik haritasının keşfi gibi birçok veriye dayandırır. Bu varsayımın yarattığı tartışma henüz bitmemiştir, bitecek gibi de görünmez. Zheng He de belki bir gün Yeni Dünya’nın ilk kâşifi olarak Viking Leif Eriksson’un yanında yer alacaktır.  </p>
			<p class="paragraf">Cinsiyetsiz bir adamın, kudret arzusu ve ele geçirme isteğiyle bu denli dolu olması tabii ki çelişkili bir durumdur. Bu hayat hikâyesinde, büyük bir telafi etme kompleksinin de bulunduğu düşünülebilir ama bu durumu aydınlatma işini psikanalistlere bırakacağız. Fakat birçok vesileyle, hayat hikâyesi bir bu kadar sıra dışı olan, hadım edilmiş çok sayıda erkekle tanışacağız.  </p>
			<p class="paragraf">Daha da şaşırtıcı olan konu ise, Asya kıtası üzerinde Zheng He tarafından kat edilen birçok bölgede, onun hatırasına duyulan gerçek saygıdır. Çin, onun ilk seferinin altı yüzüncü yıldönümünü kutlamalarını ustaca kullanmayı bilmiştir. Bu durum da, birçok ülkede Zheng He’yi anma etkinlikleri düzenlenmesine vesile olmuş ve bu sayede, dün olduğu gibi günümüzde de Çin’in sömürgecilikle ilgili bir niyetinin olmadığı da hatırlatılmıştır!  </p>
			<p class="paragraf">İşte böylelikle, 2005 yılı boyunca, Macao, Zheng He için bir sergi düzenler. Daha sonra, Lamu adaları üzerinde bulunan Çin donanmalarının kalıntıları için Kenya ile arkeolojik bir işbirliği antlaşması imzalanır. Endonezya’da bulunan Surabaya şehrinde, kendisi için resmi olarak saygı duruşunda bulunulur ve Çin kökenli Müslümanlar tarafından bu şehirde onun adına bir cami yaptırılır. Malezya’da, Sam Po’ya (veya Sanpao Miao) adanmış tapınaklar bulunur, ki bu kişi, Zheng He’nin tanrılaştırılmış halinden başkası değildir. Aynı şekilde, Kuzey Endonezya’nın kıyı şehirlerinde, 15. yüzyıldan beri Zheng He’ye tapınaklar adanmıştır fakat bunlardan en önemlisi 2005 yılında Samarang’da hizmete girmiştir. Çinli amiral bu şehre 1413’te, gemilerinden birini tamir ettirmek için gelmiş ve sonradan bir Budist tapınağı haline gelen Sam Poo Kong camisine her gün namaza gitmiştir. Bali sakinleri de büyük Çin filosunun geçişini anımsarlar ve bu dönemde, hadımın onlara ipek yapımını da öğrettiği söylenir. Bali’liler, Zheng He’ye duydukları minnettarlığı, “hazine-gemi”lerin gümüşten yapılmış dev bir maketiyle göstermişlerdir.  </p>
			<p class="paragraf">Bitirirken, Borneo adasındaki en ücra kabileler arasında devam eden bu sıra dışı inançtan da söz etmeliyiz. Burada, Zheng He’nin kendisine değil, Çinli kâşiflerin bıraktıkları testilere saygı gösterisinde bulunulur. Bu nesneler, üzerlerindeki çiçek süslemeleri, yüzeylerinin renkli yansımalara sahip parlaklığı ve özellikle ejderha resimleri yüzünden doğaüstü araç gereçler olarak kabul edilir.  </p>
			<p class="arabaslik_sol">Le Van Duyet, Vietnam kökenli hadım  </p>
			<p class="paragraf">Tet bayramı sırasında, yeni ay yılının başlangıcında, yüzlerce Vietnamlı her gün, Ho Chi Minh (eski Saygon) şehrinin yakınındaki Ian-Ong-Ba-Chieu Tapınağı’na giderler. Burada, kendisinden yardım ve iyi şans diledikleri Le Van Duyet’in (1763-1832) mezarına giderek ona olan bağlılıklarını gösterirler. Bu kişilerden birçoğunun, uzaktan da olsa, Ming Hanedanı’nın Quing imparatorları tarafından devrilmiş olduğu 17. yüzyıla dayanan Çinli kökenleri vardır. Yeni hükümdarlar tarafından yönetilen ülkelerinden ayrıldıklarında, Le Van Duyet’ten yardım ve destek görürler. Le Van Duyet, bu kişilere yardım etmesi için imparator Gia Long’dan ricada bulunur. İmparator da onları, yaptıkları ticaret üzerindeki vergilerden muaf kılar ki bu, bir Çinliye verilebilecek en güzel ödüldür.  </p>
			<p class="paragraf">Van Duyet şaşırtıcı bir adamdır, Mékong deltasında doğmuştur, hem serseri hem de eşcinseldir ama her şeyden çok savaş ve siyaset adamıdır. Vietnam’ın doğuşunu onun varlığına bağlamak abartılı olur ama burada Batılıları ağırlayarak ve vatanının birliği için mücadele ederek ülkesinin çağdaşlaşmasına katkıda bulunmuştur. Şiddete, hatta serseriliğe erken yaşta eğilim gösterdiği bilinir. Gençliğini, genç bir haydut çetesiyle geçirir. Babası ise, onun imparator adaylarından biriyle temasa geçmesini sağlayacak önemli bir konuma sahiptir. 19. yüzyıl başlarında, bitmek bilmez iktidar savaşları yüzünden veliaht prens Nguyèn An, Mé­kong’un kıyı bölgesine sığınır. Bir sabah, genç Le Van Duyet gidip bu prensi uyandırır ve onun hizmetine girmek istediğini açık açık söyler. Onu rüyasında, başının etrafında bir ışık halesiyle gördüğünü de özellikle belirtir. Batıl inançlarla yoğrulmuş Vietnam toplumunda bu, gelecekte sahip olunacak şöhretin açık bir işaretidir. Prens, bu teklifi kabul eder ve iki adam elli yıl boyunca bir daha hiç ayrılmazlar. Bu konuda hiçbir ayrıntıya sahip değiliz fakat, bu noktada, Nguyèn An’a yakın olmak uğruna Le Van Duyet’in erkekliğini kaybettiğini düşünebiliriz çünkü hadım olmayı kesinlikle gerekli kılan görevleri yerine getirmektedir. Görevleri dahilinde, hem prensin özel işleri hem de 1802’de imparator olacak veliahtın hareminin yönetimi vardır. Bu, Vietnam’ın iki rakip cephe olarak geçirdiği iki yüzyılın sonu olmuştur.  </p>
			<p class="paragraf">Le Van Duyet’e “imparatorun temsilcisi, Sol Ordu müfrezesini yöneten Büyük General, Batı’nın arabulucusu” unvanları verilir ve imparator, daha sonra Saygon adını alacak olan Gai Dinh şehriyle beraber Güney illerinin yönetimini ona emanet eder. Le Van Duyet, Saygon’da karşılaştığı Batılılar sayesinde, hızla tektipleşen bir dünyanın gelişimi içinde Asyalıların ne kadar geride kalmış olduklarını fark eder. O dönemde Saygon, Fransız mühendis Olivier de Puymanel tarafından inşa edilmiş olan, Vauban tarzı bir kaleyle güçlendirilmiştir ve Le Van Duyet burada gerçek bir hükümdar gibi davranır; o zamanlar, krallıkta, imparatorun önünde eğilmeme ayrıcalığına sahip tek adamdır. Nguyèn An’ın hükümdarlığı bittiğinde, onun gözde hadımı, görece iyi idare ettiği karmaşık taht kavgaları içinde bulur kendini, ne de olsa tüm prensler, bu sıra dışı adamın yeteneklerine ihtiyaç duymaktadırlar. Le Van Duyet 1832 yılında öldüğünde, çok gösterişli bir anıtmezar inşa edilir fakat bu anıtmezar, parlak hadımın hatırasını silmek amacıyla kısa süre sonra yıkılır. Bu unutuluş kısa sürer; 1841’de İmparator Thieu-Tri generale saygınlığını geri verir ve onun vârisi olan İmparator Tu Duc, Le Van Duyet’in sevenlerinin akınına cevap verebilmek için, anıtmezarı daha da büyütür. Söz konusu alan, daha sonra 1973’te onarılır ve bugünkü görüntüsüne kavuşur. O günden beri, Saygon yakınlarındaki bu mezar, hiç azalmayan bir sevgi gösterisiyle karşı karşıyadır. Şunu da belirtelim ki, bir hadımın karısıyla beraber gömülmüş olduğu tek mezar budur! Le Van Duyet de, tüm önemli hadımlar gibi, bir yuva kurmanın ahlaki zorunluluğuna boyun eğmiştir ve eşi de onun yanında yatmaktadır.  </p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-8-backlink" id="footnote-225-8">8</a>	Edward Behr, <span class="CharOverride-12">Pu Yi, le dernier empereur</span>, Laffont, Paris, 1987, s. 74</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-9-backlink" id="footnote-225-9">9</a>	Dan Shi, <span class="CharOverride-12">Mémoires d’un eunuque dans la Cité interdite, </span>s. 213</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-10-backlink" id="footnote-225-10">10</a>	a.g.e.<span class="CharOverride-12">,</span> s. 114</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-11-backlink" id="footnote-225-11">11</a>	Jean-Jacques Matignon, “Les Eunuques du Palais Impérial de Pékin”, s. 325 vd, <span class="CharOverride-12">Bulletin de la Société d’anthroplogie de Paris</span>, 1896, cilt 7.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-12-backlink" id="footnote-225-12">12</a>	Jean-Jacques Matignon, <span class="CharOverride-12">La Chine hérmétique, superstitions, crime et misère,</span> s. 206</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-13-backlink" id="footnote-225-13">13</a>	Âlimler, onlarla alay etmek için, hadımlara “bıçağın artıkları” derlerdi.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-14-backlink" id="footnote-225-14">14</a>	Bizans ordusunda, tüysüz hadımlarla “sakallı” subayların karşı karşıya getirilmesini görmek eğlencelidir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-15-backlink" id="footnote-225-15">15</a>	Robert Van Gulik, <span class="CharOverride-12">La Vie Sexuelle dans la Chine ancienne, </span>Gallimard, Paris, 1971, s. 319</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-16-backlink" id="footnote-225-16">16</a>	Jean D. Wilson ve Claus Roehrborn, “Long Term Consequences of castration in men”, <span class="CharOverride-12">The Journal of clinical endocrinology and metabolism</span>, cilt 84, 1999.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-17-backlink" id="footnote-225-17">17</a>	<span class="CharOverride-12">Eunuchs in antiquity and beyond</span>, Shaun Tougher, Classical Press of Wales, London, 2002, s. 228’de Shih Shan Henry Tsai.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-18-backlink" id="footnote-225-18">18</a>	Cixi veya Çince adıyla Tseu-Hi (1835-1908), İmparator Hsien Feng’in cariyesidir, oğlunun 1875 yılında ölmesinden sonra, dul imparatoriçe olarak hüküm sürmüştür.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-19-backlink" id="footnote-225-19">19</a>	Cheng Qinhua, <span class="CharOverride-12">La Cité Interdite, </span>Langues Etrangères, Pékin, 1997, s. 57</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-20-backlink" id="footnote-225-20">20</a>	a.g.e.<span class="CharOverride-12">, </span>s. 58</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-21-backlink" id="footnote-225-21">21</a>	Dan Shi, <span class="CharOverride-12">Mémoires d’un eunuque dans la Cité interdite, </span>s. 139</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-22-backlink" id="footnote-225-22">22</a>	Kaifeng, 10. ve 11. yüzyıllarda Song Hanedanı’nın başkenti olmuştur.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-23-backlink" id="footnote-225-23">23</a>	Piotr O. Scholz, <span class="CharOverride-12">Eunuchs and castrati: A cultural history, </span>Markus Wiener Publishers, Princeton, 2001, s. 147</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-24-backlink" id="footnote-225-24">24</a>	3 Ekim 1402 tarihinde, imparator, Zheng He’ye şunları yazar: “Dünya, tek bir aile olarak toplanmışken, hiç kimseye ayrımcılık yapmayacağımızı herkese göstermemiz uygun düşer. Kabilelerini getirmeyi gerçekten isteyen ulusların hepsi bunu yapabilecekler.”</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-25-backlink" id="footnote-225-25">25</a>	Gavin Menzies, <span class="CharOverride-12">The Year China discovered the world, </span>Harper and Collins, Londra, 2008.</p>
				</div>
			</div>
		</div>
</body>
</html>