<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>3-4</title>
		<link href="../Styles/idGeneratedStyles.css" rel="stylesheet" type="text/css"/>

	</head>
	<body id="x3" xml:lang="tr-TR">
		<div class="Basic-Text-Frame">
			<p class="split">  </p>
			<p class="paragraf">Esasında, Hindistan’da her zaman olduğu gibi, bu kutlamanın kökenindeki efsaneyi anlamak için de metinlere başvurmak gerekir. <span class="CharOverride-11" xml:lang="tr-TR">Mahabharata</span>’ya göre, eskiden bu Güney eyaletinde birbirlerine üstünlük sağlamak için çatışan, Kauravas ve Pandavas adında iki krallık vardır. Pandavas Hanedanı’nın kralı, kendisine sunacakları zaferin karşılığında büyük oğlu Aravan’ı Tanrıça Kali’ye kurban edeceğine dair tanrılara söz verir. Fakat, hanedanın devamının sağlanması için Aravan’ın önce evlenmesi şarttır. Pandavas’ların ölüme mahkûm mirasçılarıyla evlenmeyi hiçbir kadın kabul etmeyince, güzel bir kadın görünümüyle tanrı Krişna ortaya çıkar ve bu kısa evliliğe razı olur. Kral, oğlunu kurban eder ve tanrıların söz vermiş oldukları zaferi kazanır. Hadımlar, Kovagam Festivali’nde, cinsiyet değiştirmiş olan Krişna’ya dua etmeye gelirler. Yerel bir tapınakta, bir tanrı kisvesine bürünmüş, tanrılaştırılmış ve kurban edilmiş Aravan’ın görüntüsü altındaki Krişna’ya dua ederler. Hadımlar, her zamanki toplanma işaretleri olan hareketi yaparak, yani ellerini gürültülü bir şekilde çırparak kasabaya gelirler. Hepsi de gösterişli sariler giyerler, aşırı makyajlıdırlar ve üzerleri takılarla doludur çünkü onlar eşler, Krişna’nın vücut bulmuş halleridir. Küçük Aravan tapınağında hadımların çığlıkları, Brahmanlar tarafından çalınan çanların sesleri, tanrılara hediye olarak getirilen hindistancevizlerinin patlamasıyla büyüleyici bir ortam hüküm sürer, bütün bu anlatılan sahnelere yasemin ve kâfuru kokuları eşlik eder. Boynunda kastına ait kolyeyi taşıyan, çıplak gövdeli bir Brahman, hadımların Aravan ile yaptıkları evliliği kutlar. Bu tanrı eşlerinden her birine, geleneksel sarı evlilik kolyesi olan <span class="CharOverride-11" xml:lang="tr-TR">tali </span>verilir. Sonra, tapınaktan çıkılır ve sayıları her sene daha da artan Hintli turistlerin objektiflerine gururla poz verilir.  </p>
			<p class="paragraf">Fakat ertesi gün, yas günüdür. Aravan, simgesel olarak toprağa verilir, bu ayin de düğün ayini kadar renklidir. Bundan böyle <span class="CharOverride-11" xml:lang="tr-TR">aravani</span> olan hicralar, evlilik kolyelerini ve saçlarını süsleyen çiçeklerini atarak dul kalışlarını temsil ederler. Hepsi göğsünü yumruklar, yapmacık üzüntü gösterileri sergiler, sonra da renkli sarilerini yas rengi olan beyaz kumaşla değiştirirler. Tören, bu şekilde birçok kez gerçekleşir, hicralar günün geri kalanını, dans ederek, şarkı söyleyerek, çocukları kutsayarak, aynı zamanda dilenerek hayatlarını kazanmaya ayırır. İçlerinden bazıları fahişelik de yapar. Birçok sivil toplum örgütü artık Kovagam Festivali’ne, hadımların içinde bulundukları şartlara, onların sorunlarına ve AIDS salgınının önlenmesine ilişkin seminerlerle katılmaktadırlar. Hatta, 2005 yılından beri, tabii ki hadımlara ayrılmış bir unvan olan Miss Kovagam’ı seçmek için yapılan bir güzellik yarışması bile vardır. Bu durum, Uttar Pradesh eyaletinde bulunan Lucknow hicra komününe de ilham vermiştir zaten. Bu eyaletteki bir terzi, hadımlar için bir giysi kreasyonu hazırlamış ve moda defileleri düzenlemiştir. Ocak 2010’da, en kalabalık hicra komünlerinin bulunduğu on civarındaki şehirde yapılan seçmelerle birlikte, ulusal bir güzellik yarışması da ortaya çıkmıştır. Yarı finaller Yeni Delhi’de, final yarışması ise Goa’da yapılır. Ve hicraların şöhret arayışını hiçbir şey durduramadığı için, Bhopal’de (Madya Pradesh) bulunan bir grup, şimdi de Dünya Hadım Güzeli’ni seçmek üzere her yıl gerçekleşecek bir güzellik yarışması düzenlemektedir...  </p>
			<p class="resim"><span><img alt="13.tif" class="_idGenPageitem-17" src="../Images/13_fmt.jpeg"/></span>  </p>
			<p class="resim_alyazili">Hicralar, erkek ve kadın cinsinin arasında bulunan üçüncü cinsiyetten gelen bir kişiliği kendilerine   </p>
			<p class="resim_alyazili">yakıştırırlar. Bu genç hicra görünümüne özellikle dikkat etmiş.  </p>
			<p class="paragraf20">  </p>
			<p class="paragraf">Basın ve yayın organları azınlıkların korunmasında 1990’dan beri önemli rol oynamıştır. Hindistan’ın en gözde gazetecilerinden biri olan Shoma A.Chatterji, hadımları destekleyen makaleleriyle 2008’de insan hakları ödülü alır. Buna karşılık, Hindistan’ın ilk eşcinsel gazetesi <span class="CharOverride-11" xml:lang="tr-TR">Bombay Dost</span> 1990 yılında yayımlanmış olsa bile birçok makale yazarı hicralara ahlaki yönden hâlâ olumsuz bakar. Bu basın organı çoğunlukla hadımları savunur fakat bu durumun da, hadımların durumunun sistematik eşcinsellikle karıştırılması gibi bir sakıncası vardır. Kamuoyunda da bu cinsel tercih, çok sık olarak suçla bağdaştırılır. Fakat, hadımların az çok kadınsı oldukları izlenimini bozacak bir şey yaşanır: Hindistan’ın kuzeyinde bulunan Arunachal Pradesh eyaletinin içişleri bakanı, Mart 2010’da, hadımların ve transseksüellerin oluşturacağı bir ordu kurmak gibi çılgın bir fikir ortaya atar! Sıra dışı kişiliğiyle tanınan Tako Dabi, onları ulusa dahil etmek amacıyla, toplum dışında kalmış bu kişiler için orduda çeşitli görevler açılmasını, ülkenin kuzey sınırları boyunca onlara bir bekçilik görevi verilmesini teklif eder.  </p>
			<p class="arabaslik_sol">Hadım olmak mı? Bir yanık acısı kadardır ancak!  </p>
			<p class="paragraf">Hadım edilme işlemi birçok töreni de barındırır ve bu törenler de bu eyleme biraz daha az vahşi bir görünüm kazandırır. Hadım edilmeye karar veren erkeklerin, geleneksel olarak Ahmedabad’a, tanrıça Bahuchara Mata’ya adanmış olan tapınaklardan birine gittikleri söylenir. Fakat, Britanyalıların baskıları nedeniyle, 1888 yılından beri Gujarat Maharaja’sının yayınladığı bir fermanla bu uygulama yürürlükten kaldırılır ve o dönemde bu durum çok kınanır. İngiliz cerrah Doktor Davidson, o dönemde hadımların sayısının artık çok da fazla olmadığını söyler, oysaki, hadım edildikten sonra hayatını kaybetmiş birinin otopsisini de gerçekleştirmek durumunda kalmıştır. “Cinsel organlar, bir kunduracının falçatasına benzeyen bir aletle, vücudun yüzeyinden kesilmişti”<span class="dip"><a class="_idFootnoteLink" href="#footnote-225-7" id="footnote-225-7-backlink">7</a></span>diye anlatır.  </p>
			<p class="paragraf">Elli yıldan az bir süre sonra, 1981’de hadım etmek, Hindistan Birliği’nin ceza kanununda kayıtlı olan bir suç haline gelmiştir. Bu önlem, garip bir şekilde, kanunsuz hadım etme işlemlerinin ortaya çıkmasına sebep olmuştur ve günümüzde de hâlâ ülkenin tümünde uygulanmaktadır. Hintli bir araştırmacıya göre, hadımların sayısı düzenli olarak artmaktadır.<span class="dip"><a class="_idFootnoteLink" href="#footnote-225-8" id="footnote-225-8-backlink">8</a></span>Burada tarif edildiği biçimiyle, bu seremoni ideal bir şemaya göre yürütülür, ancak erkekliklerini feda etmeye karar veren gençlerin her gün yaşadığı gerçeklikten şüphesiz çok uzaktır. Hadımların çoğunun içinde bulunduğu sefalet göz önüne alındığında, hadım edilme işlemlerinin günümüzde çok daha ilkel olması olasıdır.  </p>
			<p class="paragraf">Müstakbel hadıma <span class="CharOverride-11" xml:lang="tr-TR">nirvan</span> adı verilir, “dinginliğe erişmiş ve arzudan yoksun” demektir bu. Önce, hediyeler ve dualarla tanrıçanın lütuflarına erişmeye çalışacağı bir eğitim alması gerekmektedir ve Bahuchara Mata da müstakbel hadımı sürekli takip edecektir. İşlemi yapacak olan kişi talimat verdiğinde, hadım, tanrıçanın resmine uzun uzun bakmaya davet edilir: Dudaklarında, cinsel organın kesilme işleminin başarılı olacağına söz verdiğini gösteren bir acıma gülümsemesi olmalıdır. Daha sonra, kara büyüye çok benzeyen bir hareketle, yardımcı kişi, hindistancevizini kırarak ikiye böler: Meyvenin iki parçasının da mutlaka eşit görünmesi gereklidir. Aksi takdirde, hadım edilme işlemi ertelenecektir. Eğer bu kehanetler olumlu ise, <span class="CharOverride-11" xml:lang="tr-TR">nirvan</span>,<span class="CharOverride-11" xml:lang="tr-TR"> </span>birkaç gün ile bir ay sürecek bir inziva tecrübesi yaşamaya mecburdur. Bu süre içinde, aynada kendine bakması, cinsel ilişkiye girmesi veya baharatlı yemekler yemesi yasaktır.  </p>
			<p class="paragraf">İşlem, başka bir hicra ve onun yardımcısı tarafından gerçekleştirilir. Her zaman sabah saatlerine denk gelen uygun vakit, saat üç ya da dört civarıdır. Bu saat, en önemli dini törenler için özellikle uygun sayılan bir zamandır. İki papaz adayı, uyuşuk vaziyetteki hadım adayının yanına gider, tanrıçanın tasvirini başrole koyar, tüm törenin mümkün olan en iyi şekilde geçmesi için ona dua eder ve genci uyandırırlar. Müstakbel hadım banyo yapar, tüm giysi ve takılarını çıkartır ve bir tabureye oturur. Bu noktada, yardımcı kişi onun iki kolunu da sıkıca arkada tutar. Bazı adaylar çoktan saç uzatmaya başlamışlardır. Bu durumda, yardımcı kişi, adayın saçlarını örer ve acıya dayanabilmesi için, bu örgüyü onun ağzına sokar. Cerrah, erkeklik organını alır, penisi ve testisleri, mümkün olduğunca çok sıktığı bir iple çevreler ve tek bir bıçak darbesiyle organların tamamını keser. Yardımcı, bir tüp alır ve tıkanmayı engellemek için bunu hemen idrar yoluna yerleştirir.  </p>
			<p class="paragraf">İşte hepsi budur. Acı verici bir işlem midir? Saçma bir soruya benzer bu, ama Serena Nanda birçok hadımla görüşmüş ve neler çektiklerini onlara sormuştur. Tuhaf bir şekilde, ağız birliği etmişçesine, yalnızca “sert bir çimdik”, “ancak bir yanığın vereceği kadar bir acı” veya “bir karınca ısırığı”<span class="dip"><a class="_idFootnoteLink" href="#footnote-225-9" id="footnote-225-9-backlink">9</a></span>hissetmiş olduklarını söylerler. Bu konuda kimseden bir itiraf duyamadım, Ganj Vadisi’nde günlerce arkadaşlık ettiğim hadımdan bile. Kurallara uygun olarak gerçekleştirilen bir hadım etme işleminde, organın kesilmesinden sonra meydana gelen kanamayı durdurmak için hiçbir şey yapılmamalıdır. Çünkü akan kan, kişinin sonsuza dek silinmesi gereken erkek yönünü simgeler. Buna karşılık, iltihaplanmayı önleyen susam yağı pansumanlarıyla yara daha sonra, hızlı kabuk bağlaması için tedavi edilir. Yardımcı, kesilen cinsel organları alır, onları, toprak bir çömleğin içinde, kutsal bir ağacın dibine gömer.  </p>
			<p class="paragraf">Yeni hicra, bir saat boyunca hareket etmekten kaçınmalıdır çünkü kaderi, iki tanrısal kız kardeşin, Bahuchara Mata ve Chamundeswari’nin ellerindedir. Bunlardan ilki, hayat veren bir ana tanrıçadır. Mysore’daki bir tapınağın içinde, bir aslan üzerinde tasvir edilen diğeri ise, canlıların yaşamasına veya ölmesine karar verir. Yeni hadımın kaderi, Anne’nin, yani Mata’nın uğruna yapacağı puja’ların (dua, yakarış) yoğunluğuna bağlıdır. Ateşe, idrar yolunun iltihaplarına ve tıkanma tehlikelerine dayanabilirse, genç hicra kırk gün boyunca, hamileler gibi, bir dizi yasak içeren bir diyet uygulayacaktır. Bu talimatlar da, az çok bayağı sayılacak kara büyülerden gelmiştir: aynada kendine bakmamak, muz yememek (erkeklik organına benzediği için), erkeklere bakmamak, vs. Bu iyileşme dönemi bittikten sonra, vücudu tüylerden arındırılacak, kendisi için kadınsı giysi ve takılar seçilecek ve makyaj yapılacaktır. Daha sonra, kadınsı eğilimlerini simgeleyen süt banyosu eşliğinde, Bahuchara Mata’ya sunacağı son bir puja için bir tapınağın kutsal havuzuna gitmesi gerekir. Bir yardımcı bu sütü, üç kez yeni hadımın kafasına, üç kez de doğrudan havuzun suyuna döker.  </p>
			<p class="paragraf">Geleneksel biçimde gerçekleştirilen hadım etme işlemlerine, kişiyi bir yarı-dişi konumuna sokmayı amaçlayan başka bir tören daha eşlik eder. Genç hadım, tahtadan yapılma bir erkeklik organının üzerine oturtulur ve anüsü parçalanacak şekilde vücudu bastırılır. Akan kan, onun ilk âdet kanını simgeler. Bu edilgen ve vahşi temas, genç hadımın bundan böyle parçası olacağı kadın cinsine erişmesinin de bir simgesidir aynı zamanda. Hicra böylelikle eşcinsel ilişkilere daha açık olacaktır.  </p>
			<p class="paragraf">Tüm bu sınavların sonucunda, hadım artık ne kadın ne de erkektir, hicraların kendilerini tanımladıkları gibi, yeni bir türe ait bir varlıktır. İktidarsız değildir ama tanrıçadan almış olduğu güçlerle donanmıştır ve bu tanrıça, hicraya gizli ve sihirli güçler vermekle yükümlüdür. Tapınağı Gucarat’taki Shankalpur’da bulunan söz konusu tanrıça Bahuchara Mata, aslında Parvati’nin dönüşümlerinden biri, tanrı Şiva’nın karısıdır. Bu durum da, Hindu panteonu tanrısına neden tapınıldığını açıklar. Bahuchara Mata, saflık simgesi olan horozun üzerinde oturur vaziyette temsil edilir ve bize, her türü hayvanı öldürmenin yanlış olduğunu öğretir çünkü ona göre, ancak şiddetten kaçınarak ermişlik mertebesine erişebiliriz. <span class="CharOverride-11" xml:lang="tr-TR">Veda </span>metinlerinde, Bahuchara Mata, kocası her gece yataktan kaçıp giden bir prensestir. Bir akşam, eşini gizlice takip etmeye karar verir ve onun, bir ormana giderek, başka erkeklerle beraber kadın kılığına girdiğini görür. Terk edilmiş eş, kocasını hadım eder. Hikâyenin başka bir versiyonunda ise, tanrıçanın, edepsiz bir adam tarafından rahatsız edildiği söylenir; önce adamı iktidarsızlığa mahkûm etmiş, sonra da onu bağışlamak için, adamın hadım olmasını şart koşmuştur. Bu adam da, günümüzde cinsiyet değiştiren diğerleri gibi, Bahuchara Mata’ya tapınmıştır.  </p>
			<p class="paragraf">Hindu mitolojisi, kahramanlarının ve tanrılarının cinsel belirsizliğini ortaya koyan ayrıntılarla doludur. Sakhibhavas tarikatı, Vişnu’ya olduğu kadar, Krişna’nın hem sevgilisi hem de avatarı olan Radha’ya da tapar; tarikatın mensupları kadınlığı benimserler, hatta yalandan âdet görürler ve başka erkeklerle pasif cinsel ilişkiye girerler. Buna karşılık, hadım olmadıkları söylenmektedir. Sofuların idealini Sukumarika (“iyi kalpli küçük kız”) simgeler. Kendisi, üçüncü cinsiyetin tüm özelliklerine sahiptir: <span class="CharOverride-11" xml:lang="tr-TR">Veda</span> metinlerinde bulunan bu kahramanın göğüsleri yoktur, âdet görmez ve güzelliği doğum yüzünden zarar görmez. Bununla birlikte, tek meşguliyeti cinsel hazla ilişkilidir... Hindu tanrılarından, Krişna’nın oğlu Samba’ya bakın. İsmi, bir zamanlar, hadımları tarif etmek için kullanılmıştır, kadın gibi giyinir ve eşcinsel ilişkiler içindedir. Orissa’da, Balabhadra da Şiva’yla özdeşleşmiştir ve onun da bir eşcinsel tarafından baştan çıkarıldığını görürüz. Bir atasözünde söylendiği gibi, Hindistan’da “otuz üç milyon” tanrı olduğu eğer doğruysa, örnekler de hiç kuşkusuz çoğaltılabilir. Her halükârda, cinsel ahlakla din arasında sıkı bir ilişki kurmuş olan Avrupalı sistemlerden çok uzaktayız.  </p>
			<p class="arabaslik_sol">Hicraların ayrı dünyaları  </p>
			<p class="paragraf">Hindistan’da kaç hicra vardır? Bunu kimse bilmez. Bu soruyu Yeni Delhi’deki Sosyal İşler Bakanlığı veya Enformasyon Bakanlığı’nın basın servisine sorarsanız, hemen hemen hiçbir şey anlayamazsınız. Tahminler, hadım edilen veya edilmeyen, çok net olarak tanımlanmış komünler halinde yaşayan bir ila iki milyon hadımdan söz eder. <span class="CharOverride-11" xml:lang="tr-TR">Hicra </span>kelimesinin kökeni, birçok farklı şekilde yorumlanmıştır: Kimi söylentilere göre bu terim, Farsçadaki “kadınsı, çıtı pıtı”, hatta “şehvetli” anlamına gelen <span class="CharOverride-11" xml:lang="tr-TR">hiz </span>kelimesinden ya da “hiçbir yere ait olmayan, kökü olmayan” anlamına gelen <span class="CharOverride-11" xml:lang="tr-TR">hich </span>kelimesinden gelmiştir.  </p>
			<p class="paragraf">Fakat Hindistan’da, hicralar dışında, kimileri hadım edilme işlemini de uygulamayan birçok marjinal grup vardır. Şadular da bu gruplardan biridir. Her türlü maddiyattan vazgeçmiş olan bu insanlar, farklı tanrılara bağlı küçük gruplar halinde yaşarlar. İçlerinde, sayıca en büyük grup olan Şiva yandaşlarından tutun, Kali ve Durga’ya tapanlara dek birçok farklı grup vardır. Nagas tarikatının üyeleri, tanrısal şiddetin bu iki tanrıçası uğruna, testislerini burarak kendilerini hadım ederler: Penislerini bir sopanın etrafına sarar ve peniste onulmaz hasarlara yol açana dek gererler. Nagaslar, yeniden kavuştukları masumiyetten onur duyarak, işte o zaman yasaklara başkaldırırlar ve asosyal tavırlarıyla toplumun kendilerinden korkmasına neden olurlar. Agoriler de, hadım etme ve kara büyü gibi, en az bu derece sapkın davranışlara sahiptirler. Kimi zaman insan eti de yedikleri ölü yakma alanlarına gider, aynı zamanda alkol ve aşırı miktarda kenevir tüketirler. Sayıca tespit edilmeleri daha zor olan sadular, tamamen hadım olmayı kabul etmiş olan erkeklerin yalnızca çok küçük bir bölümünü oluştururlar. Ve bilhassa, aralarından hiçbiri, hicraların yaptığı gibi, sabit bir komün içinde yaşamaz.  </p>
			<p class="paragraf">Tanrıça Yellamma’ya adanmış olan ve Deccan’da bulunan başka bir tarikat da hicralar arasında kendine yandaş bulur. Haydarabad’da bu tanrıçaya ait olan bir tapınak da vardır. Fakat, en yoksul kastların içinden seçilmiş olan Yellamma yandaşları, çok belirsiz davranışlar gösterseler de, kendilerini hadım ettirmezler. Söylentiye göre, eski Devadasis (“tanrının eşleri”) kastının son temsilcileridir bunlar. Devadasis kastının üyeleri, bazı tapınaklara bağlı olarak yaşamış ve zaman zaman da kutsal fahişelikle meşgul olmuşlardır.  </p>
			<p class="paragraf">Oldukça dolu bir hac takvimine sahip en önemli Hint tapınaklarını içinde bulunduran Tamil Nadu eyaleti, yoğun bir hicra nüfusunu da bünyesinde toplamıştır. Sürekli olarak burada yaşayanların sayısının yüz bin civarı olduğu söylenir, bazıları eyalette kalır, diğerleri ise dini amaçlı seyahatler yaparlar. Ama tüm Hint şehirlerinde bu benzersiz insanlara rastlanmaktadır. İster Lucknow, Mumbai, Chennai, Bengalore, Haydarabad’da olsun, ister Ahmedabad, Ajmer ve elbette Yeni Delhi’de olsun, beş ila on beş kişilik komünler halinde yaşarlar. Genel kural, bir ev, yemek ve belli bir korunma karşılığında kazançlarını verdikleri bir guru’nun (efendi) himayesinde grup hayatı yaşamaktır. Gelenekler, yeni durumlarını benimsedikten sonra isimlerini de değiştirmelerini şart koşar ve hep birlikte <span class="CharOverride-11" xml:lang="tr-TR">chelas</span>’ları<span class="CharOverride-11" xml:lang="tr-TR"> </span>(çırak, hizmetçi) oluştururlar.  </p>
			<p class="paragraf">Hicraların yaşam biçimi, son iki yüz yıldır hiç şüphesiz fazla değişmemiştir. “1852’de Delhi’de bir kralın, beş veya altı kişilik gruplara ayrılan, bir gurunun yönetiminde evlerde yaşayan özel bir eşcinsel sınıfını yönettiği”<span class="dip"><a class="_idFootnoteLink" href="#footnote-225-10" id="footnote-225-10-backlink">10</a></span>bilinmektedir. Günümüzde, Bengalore, Haydarabad, Yeni Delhi, Puna (eski Pune), Lucknow ve Mumbai gibi birçok şehrin evlerini çatısı altında toplayan bir tür federasyon vardır. Hintli bir araştırmacı, hadımların, bu federasyonda, gizemli bir biçimde birbirlerinden ayrıldığını iddia eder: Mumbaililer güzellikleriyle diğerlerinden ayrılırlar, Lucknowlular ise onlardan da güzeldir ve “kızlardan daha güzel” olarak bilinirler, Kalkütalılar utangaçlıklarıyla ve Maduray hicraları da dindarlıklarıyla ün salmıştır. Buna karşılık Haydarabad hadımlarının daha çok kaba olduğu iddia edilir. Bu komünlerin başkanlarının, herkesin çıkarlarını en iyi şekilde yönetmek için düzenli olarak toplandığı söylenmektedir.<span class="dip"><a class="_idFootnoteLink" href="#footnote-225-11" id="footnote-225-11-backlink">11</a></span>Ne olursa olsun, Hintli hadımların toplumsal düzenleme sistemini genellemek imkânsızdır çünkü birçok farklı durum ortaya çıkabilir. Fakat, guruların evlerde düzen ve disiplini sağladıkları da kesindir. İşlenen kusurlar, para cezaları, saçların kazınması veya en kötüsü, komünden atılmayla cezalandırılır. 	  </p>
			<p class="paragraf">Sayı belirlemenin imkânsız olduğu bir alan olan fahişelik dışında, birinci gelir kaynağı, hicraların katıldığı kutlamalar, yani çocukların vaftizi ve düğünlerdir. Her gurunun, kendi mahallesinde, hazırlanmakta olan her etkinlikten kendisini haberdar eden bir habercisi vardır; bunun üzerine söz konusu ev tespit edilir ve bir duvara konulan ufak bir işaret, hicraların oraya geleceklerini haber verir. Bu sistem, başka bir grup hadımın mahalleye akın etmesini ve bir rekabet yaratmasını engeller. “(Yeni Delhi’de) dünyadaki herhangi bir diğer şantaj şebekesi gibi, çete halinde çalışırlar. Bir düğün yapılması halinde kendilerine derhal haber veren inanılmaz bir haberci ağına sahiptirler. İnsanlar da onlardan korktukları için, bilgi edinmekte hiçbir zorluk çekmezler. İnsanlardan yüzde doksan dokuzu, yalnızca ellerinden kurtulmak için onlara para verirler.”<span class="dip"><a class="_idFootnoteLink" href="#footnote-225-12" id="footnote-225-12-backlink">12</a></span>  </p>
			<p class="paragraf">(Yalnızca erkek bebeklerin) vaftiz gününde, hicralar, en güzel sarilerini giymiş, üzerleri takılarla dolu, ağır makyajlı bir vaziyette ve her zaman el çırparak, misafirlerin arasına dalarlar. İçlerinden üç kişi, enstrümanıyla gelir. Biri, çift yüzlü bir tef, diğeri çok ufak bir org, bir diğeri ise çan çalmaktadır. Bir yandan da yapmacık şakalar yaparak, dans etmeye ve şarkı söylemeye başlarlar. Evin reisi genellikle onları kabul eder çünkü hicralardan korkulur. Yeni doğan bebeğe uğur getirmek için gelmişlerdir ama eve uğursuzluk da getirebilirler ve kendilerini kovmak isteyen biriyle karşılaştıklarında savurdukları bir tehdittir bu. Kovuldukları takdirde, konuk sevmeyen o evden kendileri nasıl kovuldularsa, yeni doğan çocuğun da yuvasından öyle kovulması için beddualar ederler.  </p>
			<p class="paragraf">Hicralardan biri, bebeği annesinin kollarından alır, cinsel organını inceler ve misafirlerin arasında dolaşarak bebekle birlikte dans etmeye başlar. Misafirler de bunun üzerine hadıma bir banknot uzatır ve o da bu banknotu bebeğin başının üzerinde gezdirir, sonra da cebine koyar. Bu kârlı kutsamaya, çocuğa ve ailesine mutluluk ve bereket getirecek olan, hadımların koruyucu ana tanrıçası Bahuchara Mata’ya edilen dualar eşlik eder. Hadımlar, daha sonra, halk şarkıları veya sevilen filmlerin şarkılarıyla karışık bir dans gösterisine başlarlar, bu arada sıkılgan gülüşmelere sebep olan erotik sahneler de canlandırırlar. Gitmeye hazır olduklarında, hicralardan biri, yaptıkları iyiliğin karşılığı olarak, önceden ödenen parayı tamamlaması üzerine <span class="CharOverride-11" xml:lang="tr-TR">badhai </span>denen bir bağış talep eder. <span class="CharOverride-11" xml:lang="tr-TR">Badhai</span>nin içinde un, şeker ve hatta bazen giysi de bulunur. Para dahil, tüm bunlar guruya teslim edilecektir.  </p>
			<p class="resim"><span><img alt="14.tif" class="_idGenPageitem-18" src="../Images/14_fmt.jpeg"/></span>  </p>
			<p class="resim_alyazili">Küçük bir erkek çocuğunun vaftizini kutlayan iki hicra.  </p>
			<p class="paragraf20">  </p>
			<p class="paragraf">Hicraların düğünlere katılımları da hemen hemen aynı şekilde gelişir. Orada bulunma amaçları, yine genç çifti kutsamak ve onların doğurganlığı için tanrıçaya dua etmektir. Hicralar, kimi zaman uygunsuz hareketler yaparak damatla dans eder ve kimi zaman da damadın erkekliğini kontrol etmek için cinsel organına dokunur gibi yaparlar. Başka bir hadım, ailenin diğer genç erkeklerini, onları cinsel yönden tahrik ederek dans ettirir, bu esnada en küçükler ise koşarak annelerinin sarilerinin altına saklanırlar. Üçüncü bir hadım, kimi zaman çirkin taklitler yaparak, bir kadının yaşamının, gerdek gecesinden doğuma kadar olan kısmını, pandomim benzeri hareketlerle anlatmaya başlayabilir.  </p>
			<p class="paragraf">Tüm bunlar insanı güldürür ama özellikle Hindistan’ın kuzey bölgesinde, kötü bir kaderden ya da bir kız çocuğu doğurmaktan korktuğu için, gelin kaçar. Küçük grup tarafından yorumlanan alaycı şarkılar, damada, onun dış görünüşüne, toplumsal konumuna, gelir seviyesine ve bazen, eğer gelininkinden çok farklıysa, ait olduğu kasta göndermeler yapar.  </p>
			<p class="paragraf">Talep edilen bağışlar, ailenin zenginliğiyle orantılıdır ve hadımlar eğer rencide olmuşlarsa, baskı yapabilir, tehditkâr davranabilir ve en fenası, bela okuyarak kesilmiş cinsel organlarını gösterebilirler. İnanışa göre, bunu görmek, damadın iktidarsız ve çiftin de talihsiz olmasına yol açar. Kimi hicra grupları, yetenekleri sayesinde <span class="CharOverride-11" xml:lang="tr-TR">Kaurikas </span>olarak adlandırılmışlardır. Bu kelime, Hindistan’ın güney eyaletlerinde uzun zaman boyunca deniz kabuklarından (Tamil dilinde <span class="CharOverride-11" xml:lang="tr-TR">cauri)</span> yapılmış olan çok eski bir para anlamına gelir. Müslüman nüfusun yoğun olduğu bölgelerde, hadımlar <span class="CharOverride-11" xml:lang="tr-TR">Bismillah </span>kutlamalarında da yer almayı teklif ederler. Bunlar, doğumunun üzerinden dört yıl dört ay geçmiş olan kız çocuklarının ve okumayı öğrenmeye başlayan erkek çocuklarının şerefine yapılan kutlamalardır. Bu kutlamalar da hicralar için bir gelir kaynağıdır.  </p>
			<p class="paragraf">Para kazanmanın bu iki yolu günümüzde şüphesiz idealize edilmiştir, oysaki hicralar, âdetlerin Batılılaşmasından ve orta sınıfın bu kutlama geleneklerini terk ettiğinden yakınırlar. Hadımlar için, gasp eylemleri hariç, dilencilikten tutun fahişeliğe kadar, hayatını sürdürmenin birçok yolu vardır. Onurlandırmaya hazırlandıkları bir düğünün görece sakin geçmesi için bir sokaktaki tüccarlarla pazarlık edebilirler. Tüm büyük Hindistan şehirlerinde olduğu gibi, sunduğu emniyeti paraya çevirmeye çalışan açgözlü polislerle de anlaşmaları gerekir. Polis şiddeti hicraların en büyük sorunlarından biri olmaya devam etmektedir, öyle ki insan hakları dernekleri tarafından düzenlenen, öfke dolu gösterilere de sıkça rastlanır: Ağustos 2002’de Bengalore’da, bu habbasların (toplanma) birinde, bir hicraya, bir gazetenin kapağında geniş yer ayrılır ve bu da hadımlara büyük fayda sağlar.  </p>
			<p class="paragraf">Öyle ya da böyle hicralar kendilerine sıkıntı veriyor gibi görünen bir çelişki içindedirler. Hadım olur olmaz, ayrı bir dünyaya ait olduklarına dair kuvvetli bir his duymaya başlarlar. Bu his, konumlarının kutsal olduğu inancından gelmektedir, halbuki hayat mücadeleleri onları sıklıkla fahişeliğe iter. <span class="CharOverride-11" xml:lang="tr-TR">Sannyasis</span>’ler (sofular) gibi, hicralar da kendilerini insani arzulardan arınmış sayarlar. Hatta, ne kadar fakir olursa olsun, kastlarından da ayrılırlar ki bu da Hindistan’da ağır sonuçlar doğuran bir eylemdir ve maddi varlıklarından vazgeçerler. Zaten, Kuzey Hindistan’da bulunan çoğu hadımın, kastları reddeden ve eşcinselliği, Hindu çevrelerine göre daha iyi karşılayan bir din olan İslam’ı benimsedikleri söylenir. Dahası, Yeni Delhi Yüce Divanı, 2 Temmuz 2009 tarihinde, eşcinselliği bir suç olmaktan çıkarmıştır fakat İngilizler tarafından Hint İmparatorluğu’nda yürürlüğe konulan kurallardan yaklaşık yüz elli yıl sonra, bu önlem ancak başkent bölgesinde uygulanabilmektedir.  </p>
			<p class="resim"><span><img alt="15.tif" class="_idGenPageitem-19" src="../Images/15_fmt.jpeg"/></span>  </p>
			<p class="resim_alyazili">Falcı bir hadım, el falına bakıyor. Hicra topluluğu, az çok uğursuz olan birçok batıl inançla çevrilidir.  </p>
			<p class="paragraf20">  </p>
			<p class="paragraf">Seksten uzak kalmak, Hindular tarafından her türlü ruhani yaşamın ön şartı sayıldığından, idealist bir hicra için fahişeliğin ne kadar büyük bir pislik olduğunu anlayabiliriz. Hadım edilmiş bir erkeğin çalıştığı genelevler, çoğunlukla diğerlerinden ayrı bir yerde bulunur. Bir hicranın gelirinin “bir öğretmenin, hatta orta sınıf bir memurunkinden daha fazla”<span class="dip"><a class="_idFootnoteLink" href="#footnote-225-13" id="footnote-225-13-backlink">13</a></span>olduğu söylenir. Bununla birlikte, bu erkeklerin çoğu, çalışmalarının karşılığında, AIDS hastalığına yakalanmak gibi ağır bir bedel öderler. Sangama veya IMCARES<span class="dip"><a class="_idFootnoteLink" href="#footnote-225-14" id="footnote-225-14-backlink">14</a></span> gibi birçok sivil toplum örgütü, 1980’li yılların sonundan beri, seks işçisi<span class="CharOverride-11" xml:lang="tr-TR"> </span>denen kişilerin HIV virüsüne yakalanmasının önlenmesi ve bu kişilerin temel haklarının savunulması konusunda uzmanlaşmıştır. Dahası, sırasıyla 1993 ve 1999’da kurulan <span class="CharOverride-11" xml:lang="tr-TR">All India’s Welfare </span>ve <span class="CharOverride-11" xml:lang="tr-TR">Dai Welfare Society </span>adındaki iki dernek, sadece hicralarla ilgilenmektedir. Hindistan, Güney Afrika’dan sonra AIDS’ten en çok etkilenen ülke haline gelmiştir ve seks işçilerinin korunması, bu ülkede hiç de yaygınlaşmamış olan bir uygulamadır.  </p>
			<p class="arabaslik_sol">Kamatha Singara’nın itirafları  </p>
			<p class="paragraf">Hicraların efsanevi geçmişlerinin ve özellikle inançlarının çeşitliliğinin kanıtını, içlerinden bir tanesiyle, Ganj’ın kaynaklarına yapılan törensel hac ziyareti sırasında gördüm. “Efendi Şiva benim tek hükümdarımdır, otuz yıldan fazla bir süredir, onun yanına, Ganj’ın kaynağına gelerek kendisine saygılarımı sunmak istiyordum” diye bana hemencecik itirafta bulunuyor bu sıra dışı kimse. Dört gün boyunca, kutsal nehrin efsanevi kaynaklarına doğru yürüdük ve Bhagirati vadisinde konakladık. Hac merkezi olan Gangotri, hâlâ oturulmakta olan son kasaba ve ben 2008 sonbaharında, bu yavaş tırmanışı beraber gerçekleştirmeyi kabul eden hadım Kamatha Singara’yla burada karşılaştım.  </p>
			<p class="paragraf">Uttaranchal eyaletinde bulunan Ganj nehri kaynaklarına tırmanış, el değmemiş ormanların ve sivri tepeli dağların oluşturduğu bir manzara içinden geçerek yapılan uzun bir bedensel sınav olarak tarif edilebilir. Öncelikle, Rishikesh’ten yola çıkarak, Himalaya vadisini kat eden araçlar tarafından delik deşik edilmiş bir toprak yol üzerinde 4×4 araçla iki gün boyunca yol almak gerekiyor. Hintliler, enerji ihtiyaçlarından dolayı sıkıntı duyuyor ve ardı ardına hidroelektrik barajlar üretiyorlar. Son durak, kış aylarının dışında, yalnızca mayıs ve kasım ayları arasında ulaşılabilen, küçücük bir kasaba olan Gangotri’de bulunuyor. Her sene binlerce hacı buraya, Ganj kıyısına gelerek <span class="CharOverride-11" xml:lang="tr-TR">ghats</span>lar (basamaklar) üzerinde bağlılıklarını gösteriyorlar. Coşkun ırmak, buz gibi sularını, kutsal nehrin simgesi olan tanrıça Ganga’nın tapınağının altına yuvarlıyor. En cesur Hindular, Ganj’ın yeryüzüne çıktığı buzula iki günde tırmanıyorlar. Bu noktaya Gaumukh, yani “İneğin Burnu” deniyor, bunun sebebi de bu hayvanın Şiva’nın taşıyıcısı olması. Buradaki her şey “Efendi Şiva”ya adanmış ve vadinin altı bin metre yukarısında bulunan zirve Shiva-ling, bu Hindu tanrısının ismini taşıyor. <span class="CharOverride-11" xml:lang="tr-TR">Şadu</span>lar ve <span class="CharOverride-11" xml:lang="tr-TR">sannyasis</span>ler öteden beri bu dağlara gelerek, çileci bir arınmayla burada bir süre konaklarlar.<span class="dip"><a class="_idFootnoteLink" href="#footnote-225-15" id="footnote-225-15-backlink">15</a></span>Yol boyunca karşımıza çıkacaklar. Bazıları mağaralarda veya kulübelerde yaşıyorlar, tıpkı Kamatha’nın da, dileğini gerçekleştirmek için yapmak istediği gibi. İneğin Burnu’nun üzerinde, Tapovan Platosu’nda, tam bir arınma içinde, birçok gün geçirecek.  </p>
			<p class="paragraf">Çok da inanmadan, rehberim Vikram’a, hadımların bu haccı Şiva için gerçekleştirip gerçekleştirmediklerini sormuştum. Bunun üzerine, Gangotri hacılarının kaldığı handa, Kamatha’yla buluştuk ve kendisi en sonunda hayatını bana anlatmayı kabul etti. Aslen Chennai’li (eski Madras) olan elli yaşlarındaki bu adam, fazla söz etmek istemediği, içler acısı bir gençlik dönemi geçirmiş. Bir hadım komününün gurusuna satıldığı söyleniyor ve hiç şüphesiz fahişelik yaparak hayatını sürdürmüş. Daha sonra, Madurai’daki Minakshi Tapınağı’nda yardımcı olarak çalışmış. Tamil-Nadu eyaletindeki bu şehrin belli başlı tapınağı Sundareshvara, yani Şiva’nın isimlerinden biri olan “Güzel Efendi”ye adanmış. Burada, özellikle mitoloji ve Hindu metinlerinde uzmanlaşmış bir Brahman’la samimi olmuş. Bu konuda ve hadımlığın dini yönü konusunda çok konuşkan olan Kamatha, kendisini hadımlığa sürükleyen gençlik döneminin ayrıntıları hakkında konuşmayı ise reddediyor. Bana yalnızca, Poona’da, tanrıça Durga’ya tapan bir hicra komününün yaşamakta olduğu Chaturshringi tapınağı yakınında hadım olduğunu belirtiyor. Daha sonra, <span class="CharOverride-11" xml:lang="tr-TR">Slum Dwellers International </span>derneğinin kurucusu Jockin Arputham’ın bir yakınıyla tanışmış. Bu sıra dışı adam, 1976’dan beri gecekondu sakinlerinin yaşam alanını güzelleştirmek için çalışıyor. Mumbai’ye gelen ve grubun üyeleriyle temasa geçen Kamatha, İngilizce öğrenmiş. Kelime dağarcığına veya dilbilgisine ilişkin herhangi bir zorluk çekmeden, fakat Hintlilerin kimi zaman zor anlaşılan aksanıyla konuşuyor. Ganj kaynaklarının yakınında konakladıktan sonra, birkaç ay boyunca Rishikesh’te kalmayı, daha sonra da kutsal şehir Haridwar’ın büyük Kumba Mela’sına katılmayı düşünüyordu.<span class="dip"><a class="_idFootnoteLink" href="#footnote-225-16" id="footnote-225-16-backlink">16</a></span>  </p>
			<p class="paragraf">Hava aydınlanmaya başlıyor ve ben de, bu adamın fazla çekinmeden paylaştığı uzun diyaloğu not almak için, sıkça verdiğimiz molalardan faydalanıyorum.<span class="dip"><a class="_idFootnoteLink" href="#footnote-225-17" id="footnote-225-17-backlink">17</a></span>Cildinin dokusu, saçlarının uzunluğu ve giymekte olduğu, yıpranmış bir parkanın kısmen gizlediği <span class="CharOverride-13" xml:lang="tr-TR">yıpranmış toga ve sariyle</span> kadınsı denebilecek bir görünüme sahip. Ancak bedensel olarak, zaman zaman çatallaşan berrak sesiyle çelişki oluşturan erkeksi bir cüssesi var. Eğer ismini değiştirdiyse de, asıl ismi hakkında bana hiçbir şey söylemek istemedi. Her şekilde neşeli. Onun mizah anlayışını sınamak için, Rishi­kesh’e gelmek için trene bindiğinde para verip vermediğini sordum. Çünkü Hindistan’da Feragatçilerin, kim olurlarsa olsunlar, kontrolörler tarafından rahatsız edilmeden seyahat edebildikleri iddia edilir. “Doğru, para vermedim ve fazla param da yok” diye cevap veriyor. Hindistan’da iyi bilinen şu fıkrayı anlatıyor bana: “Bir gün, yolcular, bir kompartımana binmiş olan bir hicrayla alay ederler. Hatta onun trende kalmasını engellemeye çalışırlar. Bunun üzerine hicra, ana tanrıçamız Bahuchara Mata’yı yardıma çağırır ve ondan, kendisini korumasını ister. Yolcuları, trenin tekrar hareket etmeyeceği konusunda uyarır. İstasyon şefi düdüğünü çaldığında, tren gerçekten de hareket etmez! Bir kontrolör duruma müdahale eder ve hadımdan, tekrar hareket etmesi yönünde trene emir vermesini söyler.” Kamatha buna çok gülüyor.  </p>
			<p class="paragraf">Hadımlığın kutsal kökenlerine çok bağlı olan Kamatha, hicraların “eskiden olduğu gibi saygı gördükleri” birçok şehirde mola verdiğini söylüyor. Mumbai’den ayrılan Kamatha gerçekten de çok uzun bir yol kat etmiş ve himaye altına girdiği Haydarabad’a gitmiş. Deccan’da bulunan bu şehir, hicra kültürünün en eski merkezlerinden biri, fakat aynı zamanda da Hindistan’daki erkek fahişeliği açısından “en iyi (?) buluşma yerlerinden” biri. “Bir evde, <span class="CharOverride-11" xml:lang="tr-TR">chela </span>(hizmetkâr) olarak, bizi muhabbet tellallarına karşı koruyan çok itibarlı bir guruyla birlikte yaşadım. Buraya yalnızca seks için gelen <span class="CharOverride-11" xml:lang="tr-TR">sannyasis</span>leri de kovuyordu” diye ekliyor. Ama, birçok hicra Haydarabad’da erkeklerle, en çok da kendilerine eşleriymiş gibi davranan Müslüman erkeklerle beraber yaşıyorlar. Kamatha, evine para götürmesini sağlayan vaftiz ve düğün törenlerine çok katılmış.  </p>
			<p class="paragraf">Her efsane gibi, tarihi bilinmeyen eski bir hikâye, Haydara­bad’da çok sayıda hicranın olduğunu doğruluyor. Söylentiye göre, bir kral, halkı sefalete sürükleme tehlikesi olan bir kuraklıkla karşı karşıya kalır ve tebaasının ısrarı üzerine, herhangi bir şey yapmaktan âciz olduğunu bildirir. Sarayın yakınında yaşayan iki hicrayı çağırır ve onları tehdit eder: “Eğer yağmur yağdırabilirseniz şehirde kalacaksınız, yoksa şehirden kovulacaksınız.” Bu kişiler, bir guru ve onun <span class="CharOverride-11" xml:lang="tr-TR">chela</span>sıdır. <span class="CharOverride-11" xml:lang="tr-TR">Chela</span>, vazgeçmeye hazırdır fakat efendisi, tanrıçanın isteklerini yerine getireceğine dair ona güvence verir. Elbisesinin bir ucunu tutar ve su dolu bir fincana batırır. Kısa bir süre sonra, şiddetli bir yağmur başlar ve şehri kıtlıktan, ekinleri de kurumaktan kurtarır. “O günden beri” diyor Kamatha, “Haydarabad’da hicralara daima saygı gösterilir, her ne kadar gençler artık bizi sevmese de...” Hadımlara ilişkin, güneydeki bu büyük Müslüman şehrinde bulunan bir başka iz de şudur: Yukarısında, Şiilere ait büyük hac merkezlerinden olan bir caminin bulunduğu bir tepenin zirvesindeki Moula-Ali tapınağı. 17. yüzyılda Haydarabad’ın kurucu prensinin hadımlarının duayeni olan Rubis, rüyasında, Hz. Muhammed’in damadı Ali’nin kendisini ziyaret ettiğini görür. Ve köle, tepenin zirvesine, Ali’nin el izini taşıyan kayayı yerleştirir.  </p>
			<p class="paragraf">Kamatha’nın saplantısı, koruyucusu Şiva’ya saygılarını sunmak olduğu için, daha sonra Ahmedabad’dan geçerek Kuzey Hindistan’a çıkmış. Gucarat eyaletinde, hicraların koruyucu tanrıçası Bahuchara Mata’nın, Madurai’daki Brahman efendisinin daha evvel dediği gibi, özel bir saygı gördüğünü söylüyor bana. Bu ana tanrıça, hadım edilme işlemlerine eşlik eder ve hadımların yaşamında sürekli bir yer tutar. Hadımlar, güçlerini cinsiyet değişimiyle ilişkili bu tanrıçadan aldıklarını söylerler. Yürüyüş arkadaşımın bana anlattığı efsaneye göre, Bahuchara, bir grup yolcuyla beraber Gucarat’a giden, güzel ve dindar bir genç kızdır. Bir ormandan geçerken, hırsızlar gasp amacıyla gruba saldırırlar fakat Bahuchara’nın güzelliğini gördüklerinde, haydutların şefi ona tecavüz etmek ister. Genç kız bunun üzerine bir bıçak alır ve göğüslerini keser. Daha sonra da, erdemini korumak için bunları saldırgana sunar. Simgesel olarak cinsiyet değiştirmiştir: Artık kadın değildir, fakat erkek de değildir. Bahuchara Mata, yarası yüzünden ölür ve cinsiyet değiştirenlerin koruyucu tanrısı haline gelir. Bu durumla çelişkili olsa da, çocuk sahibi olamayan kadınlar da bu tanrıçanın korumasına sığınmaktadırlar.<span class="dip"><a class="_idFootnoteLink" href="#footnote-225-18" id="footnote-225-18-backlink">18</a></span>  </p>
			<p class="resim"><span><img alt="16.tif" class="_idGenPageitem-20" src="../Images/16_fmt.jpeg"/></span>  </p>
			<p class="resim_alyazili">Kamatha Singara, Şiva’ya adanmış bir tepe olan Tapovan’da, Ganj kaynaklarının üzerindeki inziva   </p>
			<p class="resim_alyazili">yerinde. Birçok sofu, yazın olduğu kadar kışın da bu kutsal yerlerde konaklar.  </p>
			<p class="paragraf20">  </p>
			<p class="paragraf">Kamatha’nın Ahmedabad’daki konaklaması umduğu gibi geçmemiş. Burada, Kamal Gupta adında berbat bir guruyla, en kötü şartlarda fahişelik ve şantaj yapmak zorunda bıraktığı birçok hadımı emrinde bulunduran bir muhabbet tellalıyla karşılaştığını anlıyorum. Söylentiye göre, bu patron, tanrıça Bahuchara’ya adanmış bir tapınağın bulunduğu Bhatsar kasabasından gelmiş ve bu kasabanın sakinlerinden para koparmak için tanrılara verdiği kutsal hizmetleri öne sürmüş. Ayrıca, kişisel çıkar sağlamak amacıyla, yedi hicra evinden oluşan Hindistan Federasyonu’nun başına geçmeye çalışmış fakat engellenmiş.  </p>
			<p class="arabaslik_sol">İneğin Burnu’na doğru  </p>
			<p class="paragraf">Ganj buzuluna çıkan bir patikanın ortasındayız ve bir konak hacıları karşılıyor. Küçük bir buzyalağının ortasında bulunan Bhujbasa, yeni boyanmış bir inziva yerinden, meteoroloji hizmetlerinden, bir askeri barakadan ve bir kantinin çevresindeki dev çadırlardan oluşuyor. Şiva tapınağının yürüyüşçüleri, bir gece dinlenmek amacıyla buraya sığınıyor. En fakirler ve <span class="CharOverride-11" xml:lang="tr-TR">sannyasis</span>ler, dini derneklerin para yardımları sayesinde barınma ihtiyaçlarını burada karşılıyorlar. Kamatha, toplu çadırlardan birinde uyuyacak ama biz daha uzunca bir zamanı hicraların hayatından söz ederek geçireceğiz. Altı bin metreden daha fazla bir yüksekliğe sahip zirvelerle çevrili olan bu gösterişli dağ manzarasının içinde ondan tekrar fotoğrafını çekmek için izin istiyorum fakat o bu isteğimi bir kez daha reddediyor...  </p>
			<p class="paragraf">Akşam sohbetimiz, yolculuğunun, Ganj vadisine doğru tırmanmaya başlamadan önce gerçekleştireceği son aşamasıyla ilişkili. Kamatha, içinde şaşkın kahramanlar barındıran başka bir efsanenin, hadımlar tarafından Müslüman nüfusun yoğun olduğu Racastan bölgesine ithaf edilen inancın yeşerdiği Ajmer’den geçmiş. 11. yüzyıldan kalma Baba Dargah adlı kutsal yer, sufi inancına bağlı bir aziz olan Chisti’nin anıtmezarının çevresinde gerçek bir dini şehir oluşturuyor. “Aziz Baba Dargah, inananların Urs bayramı<span class="dip"><a class="_idFootnoteLink" href="#footnote-225-19" id="footnote-225-19-backlink">19</a></span> için geldikleri tepede yaşardı” diye anlatıyor Kamatha. “Bir gün, bir hicra, annesinin kollarında bulunan bir çocuğu kutsamak ister fakat kadın onu iter. Bunun üzerine hicra, azizden kendisine bir çocuk vermesini ister ve dileği kabul olur. Hamileliği on ayı geçmiştir fakat doğum bir türlü gerçekleşmez. Hicra tekrar azizi görmeye gelir ve doğum yapmak istediğini söyler fakat aziz, ona sadece bir çocuk verebildiğini, doğumu gerçekleştirme gücüne sahip olmadığını söyler!” Umudunu kaybeden hadım, bir kılıç alır ve bağırsaklarını deşer, bu da “annenin” ve çocuğun ölümüne sebep olur. Hicralar için, bu hikâye, doğaüstü güçlerle olan ilişkilerini bir kez daha kanıtlar.  </p>
			<p class="paragraf">Ertesi gün, Şiva tapınağı, Shiva-ling zirvesi, yamacı dönerken gözlerimizi kamaştırıyor. Üst üste konulmuş kayalarla çevrili olan ve üzerinde üstünkörü çizilmiş bir tanrı resmi bulunan küçük bir mihrap, inananların, varlığı topraktan oyulmuş bir üçlü çatalla simgelenen Şiva’ya bir <span class="CharOverride-11" xml:lang="tr-TR">puja </span>(dua) sunmalarını sağlar. Kamatha, not almak için verdiğim molalara saygı gösteriyor. Birkaç yüz metre yukarımızda, Himalaya koyunları sessizce geçip gidiyorlar, hayatın dokunulmaz olduğu bu yüksek yerde, avlanmak da yasak. Ganj’ın coşkun suları kuvvetle akıyor.  </p>
			<p class="paragraf">Nihayet buzula varıyoruz. Buz bacalarının gri, yanıltıcı bir rengi var. Buzun ön cephesinin dibinde onlarca inanan yüzüyor. Kimileri bu sudan içiyor, kimileri de ailelerine veya yakınlarına götürecekleri bu buz gibi suyu bidonlara dolduruyor. Yaklaşık yirmi metre uzunluğunda bir tür ilave olan İneğin Burnu, Ganj’ın daha şimdiden etkileyici bir şiddetle fışkırdığı bir kemer oluşturuyor. Tapovan’a ulaşmak için kat etmek zorunda kalacağımız dev buzulun çatırtıları tepemizde düzenli olarak duyuluyor. Dört bin altı yüz metre yüksekliğindeki bu plato, geleneksel olarak, burada konaklama dileğinde bulunmuş olan Feragatçilere ev sahipliği yapıyor. Bu sene bizden önce iki <span class="CharOverride-11" xml:lang="tr-TR">shadu </span>gelmiş. İçlerinden biri, birçok senedir karların erimesinden sonra buraya geliyor ve hacıların sayesinde karnı doyuyor. Kamatha, oruç süresi boyunca burada, çekidüzen verilmiş küçük bir mağaranın içinde kalacak.  </p>
			<p class="paragraf">Sabahın erken saatlerinde güneş, buzun altında parıldayan Shiva-ling’i aydınlatıyor, hava sanki kıvılcım saçarmış gibi görünüyor ve hepimiz, bu yüksek yerlerin atmosferinden dolayı biraz sarhoş durumdayız. Kamatha’dan, Şiva’ya duyduğu hayranlıkla ilgili son bir sohbet rica ediyorum. İşte o zaman, bu tanrının, Hindu mitolojisinde daima iki farklı yüzü olduğunu öğreniyorum. Şiva, <span class="CharOverride-11" xml:lang="tr-TR">linga</span>, yani erekte olmuş erkeklik organı biçiminde temsil edilen, gururlu bir şekilde erotizm yüklü bir tanrı, fakat yoldaşı Şak­ti’nin görünümüne büründüğünde kadınsı bir hal alıyor. Tıpkı kendileri gibi “ne erkek, ne de kadın” olan, erdişi bir tanrı biçimine tapan bu varlıkların gizemine yaklaşıyorum belki de. Kökenlerin tanrıları biseksüeldir. “Erdişi, eşcinsel, travesti, bunların hepsi bir simge değeri taşır ve ayrıcalıklı varlıklar oldukları, Ardha­narishvara’nın<span class="dip"><a class="_idFootnoteLink" href="#footnote-225-20" id="footnote-225-20-backlink">20</a></span> birer görünümü oldukları düşünülür” diye yazar Alain Daniélou. Hintli hicraların neden Şiva’ya tapındıklarını biraz daha iyi anlıyorum. Fakat bana öyle geliyor ki, kulaktan kulağa yayılan haliyle halk mitolojisi, Hinduzim’in kutsal metinlerini fazlasıyla aşmış. <span class="CharOverride-11" xml:lang="tr-TR">Puranas</span>’larda, bir keşiş biçimini alan Şiva’nın hadım edilmesiyle ilgili tek bir versiyon bulabiliriz: Söylentiye göre, Brahma’nın (yaratıcı tanrı) oğulları onu, büyüyle hadım etmişlerdir. Brahma, yaptıkları hatayı oğullarına gösterene dek Şiva, yeryüzünde karışıklık ve sıkıntı yaratarak ortadan kaybolur. Bunun üzerine, keşiş araya girer ve Şiva’dan, oğulları affetmesini ister. O da, bağlılık simgesi olarak, <span class="CharOverride-11" xml:lang="tr-TR">linga</span>ya<span class="dip"><a class="_idFootnoteLink" href="#footnote-225-21" id="footnote-225-21-backlink">21</a></span> tapınılmasını ister.  </p>
			<p class="paragraf">Gangotri’ye inme zamanı geldi. Kamatha’ya, onu sıcak tutacak birkaç kalın giysi bırakıyorum. Bana eşlik ettiği için ona teşekkür ediyorum, o da bir fotoğrafını çekmemi nihayet kabul ediyor. Bana o denli özel anlar yaşattı ki, onun kadar nitelikli insanlarla karşılaşmanın ne kadar zor olduğunu fark ediyorum.  </p>
			<p class="arabaslik_sol"><span class="CharOverride-12">Kama Sutra</span> ile İslam arasında  </p>
			<p class="paragraf">İlk Hintli hadımlar Hindu köklerinden gelmiş olsalar da, birer sırdaş, ruhani lider veya haremağası haline gelmeleri, Müslüman akıncıların, daha sonra da Moğol imparatorlarının zamanında gerçekleşmiştir.  </p>
			<p class="paragraf"><span class="CharOverride-11" xml:lang="tr-TR">Kama Sutra</span>’nın bir bölümü, eski Hindu medeniyeti zamanındaki cinsel zevkler yelpazesinde hadımların tuttukları yerden söz eder. Bu yazıların tarihi 4. yüzyıla uzanır, oysaki Türkmen kökenli ilk sultanların akınları 11. yüzyılda başlamıştır. <span class="CharOverride-11" xml:lang="tr-TR">Kama Sutra’</span>nın altıncı bölümü Auparishtaka sanatından, yani oral seksten söz eder. Söylentiye göre, “saray mensubu gibi yaşayan hadımların tek var olma yolu”dur bu ve <span class="CharOverride-11" xml:lang="tr-TR">Kama Sutra</span>, “hadımın, yalnızca erkeğin isteği üzerine birinden diğerine geçtiği” en az sekiz tane aşamalı alıştırma sıralar. İçinde okşamaların, ısırmaların, emmelerin ve yalamaların olduğu, son derece sıradan, fakat az çok lirik biçimde tarif edilmiş çeşitlemelerdir bunlar. Metin, aynı erotik teknikleri, özellikle de <span class="CharOverride-12">c</span><span class="CharOverride-11" xml:lang="tr-TR">unningulus’</span>u, yani kadınlara uygulanan oral seksi ayrıntılı olarak anlatır. Auparishtaka resimleri, çoğu Şiva’ya adanmış birçok Hindu tapınağının üzerinde yer alır.  </p>
			<p class="paragraf">Buna karşılık Kuran, birçok kez alçaltıcı ve aşağılık bir kusur olarak tarif edilen eşcinselliği hiçbir şekilde hoşgörmez. Ama bu durum, birçok sultanın eşcinsel olmasını engellememiştir. Bu sultanlardan birçoğu, yakışıklılıklarıyla sarayın ışıltısını artıran genç ve güzel delikanlılarla çevrili olmayı severler. Hatta bu gençler, çok revaçta olan birer saygınlık öğesi sayılırlar. Kuzey Hindistan’ın Müslümanların etkisi altına girdiği dönemin başında, hadım olsalar da olmasalar da bu gençlere, Farsça kökenli bir kelime olan <span class="CharOverride-11" xml:lang="tr-TR">gilman </span>denilmektedir. Bu geleneği de, 9. yüzyılda Halife el-Amin’in başlattığı söylenir. Ondan yüz yıl sonra ise, günümüzdeki Afganistan topraklarında bulunan bir krallığın hükümdarı olan büyük sultan Gazneli Mahmud’un, hadım köleleriyle eşcinsel tutkular yaşadığı bilinmektedir. Bu zevkini, veziri Ebu’l Abbas Fazıl’la da paylaşmaktadır. Bu vezir, günün birinde olağanüstü yakışıklı bir genç erkekle tanışır. Onu satın alır ve ondan gönlünce faydalanmak amacıyla evine hapseder. Fakat sultan, muhbirlerinden biri aracılığıyla, vezirin kendisine hiç bahsetmediği yakışıklı hadımın varlığından haberdar olur. Öfkeden çılgına dönmüş bir halde vezirin evine gece yarısı baskın yapar ve “bir cennet hurisi kadar güzel” olan genç adamla tanışır. Onu kaçırır ve vezirin tüm mallarına el koyduktan sonra onu bir işkence sehpasında öldürtür.<span class="dip"><a class="_idFootnoteLink" href="#footnote-225-22" id="footnote-225-22-backlink">22</a></span>  </p>
			<p class="paragraf">Türk asıllı Gazneli Mahmud’un, yılda en az bir kere, hem savaş ganimeti ve köle toplamak için, hem de kâfirlere karşı bir cihad düzenlemek için Hindistan’ı yağmalamak istediği söylenir. Ne zaman bir Hint tapınağı yıksa, Kuran’dan bir ayet okuduğu anlatılmaktadır. Bu sultan, 1001 yılından 1026 yılına dek, Keşmir’den Gucarat’a uzanan topraklarda tam on yedi yağma gerçekleştirir. Kabil’in güneybatısındaki Gazne şehrinde bulunan sarayı, kabul günlerinde tahtının etrafını saran, yağmalar sırasında esir aldığı dört bin genç Türk ve Hintli tarafından korunmaktadır. Tıpkı hadımların antik dünyada anıldıkları gibi “sakalsız” olarak nitelenirler. Gazneli Mahmud kabule başladığı zaman, dört adet kuş tüyüyle süslenmiş başlıklar giyen ve ellerinde birer altın asa taşıyan iki bin muhafız, onun iki tarafında durmaktadır. Fakat bu muhafızların başlığında sadece iki sorguç bulunur ve <span class="CharOverride-13" xml:lang="tr-TR">asaları da gümüş kaplıdır</span>. 14. yüzyılda Delhi’de Tuğluk Hanedanlığı’nı kuran Firuz Şah ise kırk bin köleye sahip olmakla övünür. Bu inanılmaz hizmetkâr sayısı –tıpkı cariyelerin sayısı gibi– antik geleneklerde, hükümdarın kudretinin ölçüsüzlükle temsil edilmesinden ileri gelmektedir.  </p>
			<p class="paragraf">Müslüman Halaci sultanlarının hükümdarlığı (13. ve 14. yüzyıl) döneminde, Alaeddin Halaci de Gucarat’ı ele geçirmiş ve burada, günümüz hicralarının tapındığı tanrıça Bahuchara Mata’yı karşısında bulmuştur. Bir efsaneye göre, Müslüman hükümdar, tanrıçaya ithaf edilmiş olan bir tapınağa, içerisinde askerlerinin kutsal horoz yemesine izin vererek saygısızlık etmiştir. Tanrıça, kâfirle­rin midesini deler ve sultandan, hadım edildikten sonra tapınağı koruyacak bir adam seçmesini ister.  </p>
			<p class="paragraf">Alaeddin’in kumandanları, içinde mağlup krallığın hükümdarı Raja Karan’ın güzel karısı Kamla Devi’nin ve Malik Kâfur<span class="dip"><a class="_idFootnoteLink" href="#footnote-225-23" id="footnote-225-23-backlink">23</a></span> Hazardinari adında, bir o kadar yakışıklı bir hadımın bulunduğu değerli bir ganimeti ele geçirirler. Sultan, iki tutsağına da âşık olur. Onları Müslüman yapar, kadınla evlenir ve hadımı da gözdesi olarak kabul eder! Hadım, Kamla Devi’yle dönüşümlü olarak sultanın yatağını paylaşmakla yetinmez çünkü önemli bir savaş kumandanı olur. Yakışıklı Malik, “bin dinarlık Kâfur” olarak anılır. Bu isim, köle pazarında, yeteneklerinin çokluğu nedeniyle kendisine biçilen değerden gelmektedir. Dalkavukluğu, kurnazlığı ve hırsı sayesinde tavsiyelerini saraya zorla kabul ettirmeyi başarır, öyle ki Alaeddin ona başkumandan unvanını verir ve ordularının yönetimini ona emanet eder. Bu da, 14. yüzyılın başlarında, tam dokuz yıl boyunca birçok küçük Hint krallığını devirerek sultanın ordusunu Güney Hindistan’daki Comorin’e kadar sürükleyecek bir dizi akıl almaz akının başlangıcı olur. Ve bu akınlar sırasında, cihad geleneği çerçevesinde Hindu tapınaklarını ve tanrılarını yakıp yıkmak konusunda hiçbir fırsatı kaçırmaz.  </p>
			<p class="paragraf">Malik Kâfur Hazardinari, Devagiri (bugünkü Maharashtra eyaleti) krallığının, ele geçirilemeyeceği söylenen kalesini, yani muhteşem Daulatabad kalesini böyle ele geçirir. Savunma teçhizatı olarak şekillendirilmiş bir kaya kütlesinin üzerinde duran ve hâlâ etkileyici bir görünüme sahip olan kale yıkıntıları, arkasında inanılmaz bir ganimet bırakarak teslim olan kralın zenginliği konusunda bir fikir verir. Hadım generalin askeri destanı, Warangal’daki (Andra Pradeş eyaleti) büyük kalesi yağmalanan Kakatiyas Krallığı’nın ele geçirilmesiyle güneyde devam eder. Kâfur, bu işgal sırasında, olağanüstü elmaslardan oluşan bir hazineye el koyar. Bu hazinenin hatırası, on sekiz yıl sonra Marco Polo’ya da anlatılacaktır. Becerikli general, daha güneyde, Pandyas ve Hoysalas adlı iki küçük krallığın hükümdarları arasındaki rekabetten faydalanarak bu krallıkları ele geçirir. Buna karşılık, Halebid’deki (bugünkü Karnataka) tapınakların kutsallığına saygısızlık etmeyi ve buradaki Hindu tanrılarının heykellerini yıkmayı ihmal etmez. Aynı şekilde, Madurai’da (Tamil Nadu) da birçok büyük tapınağın heykellerine el koyar. Dev bir ganimet toplamıştır. Tarihçi Ziyaeddin Barani, bu ganimetin, Deccan krallıklarının inanılmaz zenginliğini kanıtlayan –ve şüphesiz abartılı olan– ayrıntılı bir listesini çıkarmıştır. Malik Kâfur’un, iki yüz kırk ton altın, inci, elmas ve değerli eşya taşıyan yirmi bin at ve altı yüz on iki filden oluşan bir kervanla Delhi’ye geldiği söylenir! Böylesi zenginliklerin Delhi’ye yaklaştığı daha önce hiç görülmemiştir. Önceki ganimetlerle birlikte iyice büyüyen bu hazine, sahibinin sağlam bir hükümdarlık kurmasını sağlar.  </p>
			<p class="paragraf">Kavgacı hükümdar Alaeddin ve efsanevi sevgilisinin simgeleri, son dönem şarkiyatçı dünyada da var olmaya devam etmiştir. Louis Laloy, 1923 yılında Albert Roussel için bir opera-bale librettosu yazar. Eserin hikâyesi, Chittorgarh (Gucarat) şehrinin kuşatıldığı dönemde geçer. Chatelet Tiyatrosu, 2006 yılında, son temsil edilişinden altmış yıl sonra, Hintli bir yönetmenin yorumuyla oyunu tekrar sahneye koyar.  </p>
			<p class="paragraf">Haremlerde haremağası (Arapçada “adanmış” anlamına gelen <span class="CharOverride-11" xml:lang="tr-TR">nazir</span>) olarak çalışan Hintli hadımlar, Osmanlı İmparatorluğu’nda olduğu kadar önemli bir yere sahiptirler. İçlerinden birçoğu Delhi’de başvezir, general, vezir veya vali gibi en yüksek mevkilere ulaşmıştır. Siyahi hadım Khwaja Jahan Sarwar, malik (“kral”) sıfatıyla 1394’te Jaunpur valisi olmuştur. Günümüzde Uttar Pradesh eyaletinde bulunan bu küçük zengin krallığı yönetmiş, daha sonra da yönetimi evlatlık oğlu Mübarek Şah’a emanet etmiştir. Mübarek Şah, kendi adına para basmıştır.  </p>
			<p class="paragraf">Bu saltanatlar (14. yüzyılda) Moğolların gelişine dek devam eder ve Hint kökenli köleler burada sistemli olarak Müslüman yapılırlar. Saray görevlileri, hükümdarın gözüne girebilmek için, en yakışıklı erkekleri avlamakta birbirleriyle yarışırlar. Hadımlar, başka yerlerde yaşayan hemcinsleriyle aynı işleri yapmaktadırlar: İdarede görev alır, hareme göz kulak olur, metinleri kopyalar veya sanatla ilişkili zanaatlarla uğraşırlar. Geleneğe göre, bir hanedan yıkıldığı zaman, yeni sultanın kendisinden önceki hükümdarın hadımlarını fiziksel olarak ortadan kaldırması ve onların yerine kendi gözdelerini koyması gerekmektedir. Her Hint şehrinin kendi köle pazarı vardır. Buradaki köleler, hem savaş esirlerinden hem de uzak ülkelerden kaçak olarak getirilen insanlardan oluşur. Doğu Afrika’dan gelen zenciler, Hint Okyanusu’nu uzun bir sürede aştıktan sonra Hindistan’a ulaşırlar. Bengal toprakları, çok uzun zaman boyunca, hem Müslümanların hem de Moğolların hadım ihtiyacını karşılamıştır. Marco Polo, 13. yüzyılda yazdığı <span class="CharOverride-11" xml:lang="tr-TR">Harikalar Kitabı’</span>nda bu topraklara gönderme yapar: “[...] Hindistan sınırları içinde, güneyde bulunan, içinde çok sayıda hadım barındıran ve bunları soylulara ve komşu toprakların derebeylerine veren Bengal isimli il. Hintliler, hadım satın almak için buraya gelirler. Tüm esir düşenler derhal hadım edilir ve daha sonra tüccarlara satılırlar. Bu tüccarlar da onları yeniden başka bölgelere satarlar.”  </p>
			<p class="paragraf">Bu âdet, yüzyıllar boyunca devam etmiş olmalıdır çünkü Sylhet hükümdarı Bengalli Şah Cihan, fakir ailelerin çocuklarını bundan böyle satmamaları için 17. yüzyılda bir girişimde bulunur. Bu çocuklar, vergilerini ödeyemeyecek durumda olan aileleri tarafından hadım edilmekte ve hükümdara verilmektedirler. Moğol imparatoru Cihangir (1569-1627), bu acımasız ödeme sistemini ortadan kaldırmayı daha önce denemiştir fakat herkesin bu sistemden bir çıkarı vardır. Kimi saray görevlileri, birkaç yüz genç insana sahiptir ve Delhi’deki saray da onların görevleri çevresinde düzenlenmiştir. Bengal hadımlarının iyi bir şöhreti vardır ve İsfahan ve Semerkant’a dek gönderilirler. Daha sonraları, büyük imparator Âlemgir Evrengzib (1618-1707) de, tüm Müslüman hükümdarlar gibi, hem dini hem de demografik nedenlerle, toprakları üzerinde hadım etme işlemini yasaklamaya karar verir çünkü bu sistem, genç erkek nüfus üzerinde yıkıma sebep olmaktadır. Örneğin Golconde Krallığı’nda, yalnızca 1659 yılı içinde yirmi binden fazla erkek hadım edilmişti.  </p>
			<p class="paragraf">Asya’nın gördüğü en parlak saraylardan biri olan Delhi’deki Moğol sarayı, imparatorların, saray görevlilerinin, onların çevresinin ve haremin etrafında şekillenmiştir. Kalabalık bir hadım topluluğu, her türlü görevde kullanılmaktadır. Bu görevlerden en gurur verici olanları hazine yönetimi, hükümdarların gardırobunun veya mücevherlerinin yönetimidir. Buna karşılık, Yasak Şehir’le, Bizans veya Osmanlı saraylarıyla sayıca boy ölçüşemezler. Fakat burada da Delhi ve Gucarat valisi unvanını almış olan hadımlar vardır. Kısa bir süre boyunca başkent olan Agra’nın valisi Aitbar Han, şehrin inşasıyla bizzat ilgilenmiştir. Genç prenslerin eğitimi yaklaşık kırk hadımı harekete geçirmektedir. Diderot’nun <span class="CharOverride-11" xml:lang="tr-TR">Ansiklopedi</span>’sindeki “Mahal” isimli makaleye bakılacak olursa, “büyük bir imparatorluğu yönetmek için gerekli olan hislerden çok farklı hislerin ilhamını” prenslere vermektedir bu hadımlar. Aynı yazar, Aydınlanma’dan etkilenmiş olsa da, Moğol İmparatorluğu’nda kadınlara verilen yerden yakınır: “Bu kadınların önemli hizmetleri ve görevleri var. Bir tanesi başvezir olarak görev yapıyor. [...] Bu gülünç hükümetin önlemlerinin katılığı ve görüşlerinin derinliğinden bunu anlayabiliriz”! Temelleri zevk, müzik, şiir ve kutlamaya dayanan bu medeniyette, haremle ilgili işler de tabii ki hadımlara düşmektedir. Kadınlara para karşılığında makyaj malzemesi, parfüm ve bazen de erkek bulmak gibi bir alışkanlıkları vardır bu sırdaşların. Fransız Doktor François Bernier, 1659’dan itibaren Evrengzib’in sarayında yaşamıştır ve bu çapkın, seyahat mektuplarında bu ortamı anlatmaktan hoşlanır. Bu havayı iyi yansıttığı düşünülen bir öykü anlatır.  </p>
			<p class="paragraf">Aşka hasret kalmış olan bir prenses, kadınların kaldığı kısma genç ve doğuştan yakışıklı bir adam sokmayı başarır. Bu durum, diğer münzevi kadınlar arasında kıskançlığa sebep olur. Prensesi, haremağası Şah Cihan’a ihbar ederler. Haremağası, prensesin odasına gider fakat prenses, âşığını büyük bir banyo kazanının içine gizleyecek zaman bulmuştur. Şah Cihan, genç kadınla her zamanki gibi nazik bir şekilde konuşur ve ona, güzelliğine tekrar ışıltı vermesi için bir banyo yapmasını tavsiye eder. Kadının itirazlarına rağmen haremağası, içinde zavallı sevgilinin bulunduğu kazanın altını yakmaları için hizmetçilere emir verir. Genç adam, bu macera uğruna can verir.  </p>
			<p class="paragraf">En basit coğrafi ifadesine indirgenmiş olan Moğol İmparatorluğu, 1857’den itibaren, İngilizlerin acımasız yayılmacılığı sebebiyle, tıpkı birçok yerel, Hindu ve Müslüman hükümdarın arazileri gibi ortadan kaybolur. Bununla beraber, sömürgecilik tarihinde neredeyse benzersiz olan bir özellik, bu hükümdarların tahttan inmelerini belli bir ölçüde erteler çünkü Hindistan önce “İngiliz Doğu Hindistan Şirketi” adlı bir sivil şirketin yönetimine girmiştir. Ve bu şirket, ülkenin hemen hemen tüm ticari işleriyle ilgilenir. Londra, Hindistan üzerindeki bölünmemiş güç haline gelen <span class="CharOverride-11" xml:lang="tr-TR">raj’</span>ı yürürlüğe koyunca her şey çok çabuk değişir.  </p>
			<p class="arabaslik_sol">Karaçi ve Britanya İmparatorluğu yönetimindeki genelevler  </p>
			<p class="paragraf">Bizi ilgilendirecek, yani hadımların kaderine ilişkin önemli bir olay 1860’ta meydana gelir. Ceza Kanunu’nun, Lord Macaulay tarafından yazılmış 337. maddesi, aynı cinsiyetten insanlar arasında gerçekleşen her türlü cinsel ilişkiye karşılık ağır cezalar verilmesini öngörür. Üstelik hicralar, <span class="CharOverride-11" xml:lang="tr-TR">criminal tribes, </span>yani potansiyel suçlu sayılan gezici kastlar sınıfına sokulur. 1897 yılında, başka bir madde (27. madde) Victoria ahlakı uğruna, hiçbir dava söz konusu olmaksızın gözetlenebilecek ve tutuklanabilecek hadımlara gönderme yapar. İngilizlerin, Protestan papazların etkisiyle, dulların intihar etmesi, insanların kurban edilmesi ve geleneksel hadım edilme işlemi gibi Hindu kültürünün acımasız buldukları yönleriyle mücadele etmeye çalıştıkları doğrudur. Tüm bunları, çok daha üstün buldukları Batılı ilkeler adına yapmaktadırlar. Bu tavır, “Hindistan Şirketi”nin büyük ölçüde hoş gördüğü egemen toplumun melezleştirilmesine, İngiliz üst yönetiminin Londra’da gösterdiği sert tepkiden ileri gelir. Fazlasıyla unutulmuş olan bir gerçek şudur ki, bu uzak sömürgede görevlendirilen ilk yöneticiler, 19. yüzyılın ortalarına kadar Doğulu bir yaşam biçimini benimsemişlerdir.  </p>
			<p class="paragraf">Yüz yıl önce, soğuk topraklarından gelen bu Avrupalılar, kendi vatanlarındaki durumun aksine, zenginliklerin ve zevklerin sürekli gösterişi içinde, çeşitli dinlere ve farklı kökenlerden insanlara ev sahipliği yapan bu Hint soylu devletlerin büyüsüne kapılırlar. Burada “haremlerin dünyasıyla, İngiltere saray modasıyla, eski Portekiz topçularıyla, İranlı şair ve hattatlarla, sarıklı Afgan diktatörlerle, İran körfezinin denizcileriyle, Hadramut’un devecileri ve sonradan Müslüman olmuş Fransız kuyumcularla”<span class="dip"><a class="_idFootnoteLink" href="#footnote-225-24" id="footnote-225-24-backlink">24</a></span>içli dışlı olunur. En şaşırtıcı şey, “İngiliz Hindistan Şirketi”nin ilk yerleşik lordu James Achilles Kirkpatrick’in 1797 yılında Müslüman olmasıdır. Ülkenin tüm âdetlerini benimser ve Haydarabad Devleti’nin kurucusu Nizamülmülk’ün (on dört yaşındaki!) yeğeniyle evlenir. Bu Deccan şehri, Golconde’un efsanevi elmas madenlerini işleten son derece zengin bir eyaletin başkentidir. Kirkpatrick, genç karısına göz kulak olmaları için değil, daha çok <span class="CharOverride-11" xml:lang="tr-TR">purdah</span><span class="dip"><a class="_idFootnoteLink" href="#footnote-225-25" id="footnote-225-25-backlink">25</a></span><span class="CharOverride-11" xml:lang="tr-TR"> </span>geleneğini sürdürmek için çevresini hadımlarla doldurur. İngiliz’in Palladio tarzı büyük villası acınası bir haldedir ve geçmişin ihtişamını artık yansıtmaz. Günümüzde, Haydarabad Kız Üniversitesi’nin ek binası olarak kullanılır.  </p>
			<p class="paragraf">Hadım etme, aynı zamanda bir esiri köle haline getirmek için kullanılan bir yoldur. İngilizler bu kıtaya ayak bastıklarında bu konuda bir şeyler bilmektedirler; Tıpkı Great Yarmouth’lu bir tüccar olan İngiliz Samson Rowlie gibi. Samson Rowlie 16. yüzyılda, şansının ters gitmesi sonucu Nizamülmülk’e esir düşmüştür. Efendisi onu hadım ettirir, sonra da ona Hasan Ağa adını verir. Çok hızlı bir şekilde yükselir ve sarayın nüfuzlu bir üyesi haline gelir. Ancak, 1780 yılında Polilur Savaşı’nda Mysore sultanı tarafından bozguna uğratılan dört bin asker ve subay kesin olarak köleliğe mahkûm edilir. Ve içlerinden en yakışıklı üç yüz erkek hadım edilir. Kadın giysileri giymeye bile zorlanırlar ve bu sahne karşısında mest olan saray erkânı ve Fransız subayların önünde dans etmeye mecbur kalırlar! Bu olay, Fransa ve İngiltere’nin Hindistan’da üstünlük kurmak için birbirleriyle savaştıkları dönemde meydana gelmiştir. Mysore sultanı Tippu, Fransız subaylardan yardım alır. Bu subaylar, ona cephane getirir ve “Mysore Kaplanı” lakaplı Tippu’nun üstün silahlara sahip olmasını sağlarlar. Srirangapatnam yazlık sarayının fresklerinin üzerinde Polilur Savaşı’ndan anılar kalmıştır. İngilizler, sonunda hem bu sarayı hem de Fransızlar tarafından takviye edilen kalenin tamamını yerle bir ederler.  </p>
			<p class="paragraf">İngilizlerin görece Hintlileşmesi süreci sona erer ve 19. yüzyılın ikinci yarısında imparatorluk, yerli halkla, onların kültürü ve diniyle olan ilişkisini önemli ölçüde sertleştirir. Cipayes’lerin isyanından ve çok sayıda Protestan papazın bu topraklara basmasından sonra her şey değişmiştir. İngiltere’deki tiyatrolar bile sünnetle, “dönmelerle” ilgili oyunları repertuvarına alır. İslamiyeti benimseyen, cazibeli Hint medeniyetinin büyülediği ve hatta belki kör ettiği soylular konu edilmektedir bu oyunlarda. “Moğol gibi yaşayan” ve içlerinde “sünnet değil, hadım olduklarını fark eden” insanların da bulunduğu topluluklarla alay edilir.  </p>
			<p class="paragraf">Hadımların fahişelik yapması en eski Hint geleneklerinin bir parçasıdır. Sömürgeci İngiliz püritenler bu durumla sürekli olarak mücadele etmişlerdir. General Charles James Napier, 1842’de Sind’i işgal eder ve eşcinselliğin buradaki en yaygın âdetlerden biri olduğunu dehşetle öğrenir. Karachi’de, bünyesinde hadımlar ve genç erkekler bulunduran üç genelev bulunur. Bu evler, yerel halkın ve de özellikle binlerce İngiliz’in büyük beğenisini toplar! Ve, daha da kötüsü, Afganistan sarayının mensuplarının da bu evlerin en pahalılarına gittiklerini keşfeder Napier. General, büyük İngiliz kâşiflerinin en şaşırtıcı simalarından biri olan paralı asker Richard Francis Burton’dan, bu yerel âdetlerle ilgili bir araştırma yapmasını ister. Burton, içlerinde Sindinin de bulunduğu yirmiye yakın dil konuşmaktadır ve eşsiz cüretiyle birleşen etnoloji merakı sayesinde bu göreve atanır. Burton, İranlı bir tüccardan yardım alarak ve kendisi de Pakistanlı bir satıcı kılığına girerek, Karaçi’deki tüm sefahat yerlerini yağmalar. Sunduğu çiğ bir gerçekçiliğe sahip ayrıntılı rapor Napier’yi korkutur. Kendisi, ordudaki gizli ajanını görevden almayı düşünür fakat tüm genelevlerin kapanması yönünde emir vermekle yetinir.  </p>
			<p class="paragraf">Burton’ın araştırması gizli kalmış ve büyük olasılıkla ölümünden sonra, eşi tarafından yok edilmiştir. Ancak, Burton bu araştırmadan sonra, Doğu ülkelerindeki eşcinsellik üzerinde durduğu makaleler yayımlar. O dönemdeki deyişle “kusur”un Sihler ve Pencaplılar tarafından hoş görüldüğünü, Lahor’un “kadın gibi giyinmiş” erkekleriyle bilindiğini, halbuki Rajpotes ve Marathes’lerde olduğu gibi, Kaşmir’de de bu uygulamanın bilinmediğini öğreniriz bu makalelerden. Buna karşılık, Lucknow şehrinde, fahişe hadımlara ayrılmış tüm bir sokak bulunur. Batakhanelerde gerçekleştirdiği araştırmadan sonra Sir Richard Francis Burton İngiltere’de çok kötü bir üne sahip olur. Burton, daha sonra <span class="CharOverride-11" xml:lang="tr-TR">Binbir Gece Masalları </span>ve <span class="CharOverride-11" xml:lang="tr-TR">Kama Sutra</span>’yı eksiksiz ve sansürsüz biçimde çevirmiş olsa da, bu kötü şöhretten kurtulamaz.  </p>
			<p class="paragraf">Genç Hindistan Cumhuriyeti 1950’li yıllarda maharajah’ların hükümdarlığına son verdiğinde son saray hadımları da görevden alınır. Bu prenslerden birçoğu, hizmetçi veya bazen sırdaş olarak kullandıkları hadım erkeklere sahiptir. 1832 yılında, “Hadımlar, soylu yönetimde büyük rağbet görüyor” diye bir tespit yapmıştır bir İngiliz, “genellikle çok sadık ve işverenlerine çok bağlılar. Efendilerinin gözde sırdaşları onlar ve bu güveni, çok nadir olarak kötüye kullanıyorlar.”<span class="dip"><a class="_idFootnoteLink" href="#footnote-225-26" id="footnote-225-26-backlink">26</a></span>Bu prensliklere bağlı olan hadımlar, kadınların <span class="CharOverride-11" xml:lang="tr-TR">zenana </span>(harem) dışındaki yaşam biçimini düzenleyen <span class="CharOverride-11" xml:lang="tr-TR">purdah </span>kurallarına sıkı sıkıya uyulmasına dikkat ederler ve onları erkeklerden dikkatle uzak tutarlar. 20. yüzyılın ortasında Hint soylu yaşamında çokeşlilik hâlâ yaygındır ve kadınlar birbirlerine eşlik ettikleri bir münzevi hayatı yaşarlar. Bir yere gittiklerinde, arabaları kapalıdır, hatta tren vagonları da öyle ve birçok maharajah, garların içinde özel binalar inşa ettirmiştir. Hadımlar, kaderi ancak yavaş yavaş değişen bu kadınları uğurlamakla görevlidirler.<span class="dip"><a class="_idFootnoteLink" href="#footnote-225-27" id="footnote-225-27-backlink">27</a></span>  </p>
			<p class="paragraf">İnsanların korunduğu muhteşem bir ülke olan Hindistan, Çin’in veya Türkiye’nin aksine, günümüzdeki uygulamaları çok değişmiş olsa bile, hadımlığa dair bin yıllık geleneklerini korumuştur.<span class="CharOverride-13" xml:lang="tr-TR">  </span></p>
			<div class="_idFootnotes">
				<div class="_idFootnote">
					<p class="dipnot"><a class="_idFootnoteAnchor" href="#footnote-225-7-backlink" id="footnote-225-7">7</a>	<span class="CharOverride-12">The Lancet </span>dergisi, 16 Şubat 1884.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-8-backlink" id="footnote-225-8">8</a>	S. N. Ranade, <span class="CharOverride-12">A Study of Eunuchs in Delhi, </span>Serana Nanda tarafından alıntılanan elyazması, <span class="CharOverride-12">Neither man nor woman, </span>Wadsworth Publishing Company, Belmont, (ABD), 1990, s. 26.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-9-backlink" id="footnote-225-9">9</a>	Serena Nanda, <span class="CharOverride-12">Neither man nor woman,</span> s. 28</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-10-backlink" id="footnote-225-10">10</a>	Richard Millant, <span class="CharOverride-12">Les Eunuques à travers les ages,</span> s. 205</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-11-backlink" id="footnote-225-11">11</a>	Bu konularda bkz. Serena Nanda, <span class="CharOverride-12">Neither man nor woman,</span> s. 38’e, Zia Zaffrey, <span class="CharOverride-12">Les Derniers Eunuques, </span>Payot, Paris, 2001, s. 108’e ve özellikle Marie Genoud, <span class="CharOverride-12">Viparita, la communauté hicra en Inde,</span> IEP Toulouse, 2006.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-12-backlink" id="footnote-225-12">12</a>	Zia Zaffrey, <span class="CharOverride-12">Les Derniers Eunuques,</span> s. 45.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-13-backlink" id="footnote-225-13">13</a>	Serena Nanda, <span class="CharOverride-12">Neither man nor woman,</span> s. 53.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-14-backlink" id="footnote-225-14">14</a>	IMCARES: Inter-Mission Care and Rehabilitation Society (Misyonlar arası bakım ve rehabilitasyon derneği).</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-15-backlink" id="footnote-225-15">15</a>	<span class="CharOverride-12">Sannyasis</span>ler gibi <span class="CharOverride-12">sadu</span>lar da farklı çilecilik seviyelerini temsil ederler. Yaygın olarak, Freagatçiler olarak adlandırılırlar.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-16-backlink" id="footnote-225-16">16</a>	<span class="CharOverride-12">Kumba Mela</span>’lar, düzenli şekilde her yedi, dokuz ya da on iki yılda bir, Ganj veya Yamuna’nın kıyılarında bulunan kutsal Hindu şehirlerinden birinde gerçekleşen çok büyük çaplı dini toplantılardır. Hariwar’da ise Kumba Mela Nisan 2010’da gerçekleşmiştir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-17-backlink" id="footnote-225-17">17</a>	Burada derlenen bilgiler daha sonra tabii ki belgelenmiş ve tamamlanmıştır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-18-backlink" id="footnote-225-18">18</a>	Serena Nanda, <span class="CharOverride-12">Neither man nor woman,</span> s. 25</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-19-backlink" id="footnote-225-19">19</a>	Urs Bayramı her sene Hicri takvimin yedinci ayında, Khaja-ud-Din Chisti’nin doğumgününü kutlar.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-20-backlink" id="footnote-225-20">20</a>	Alain Daniélou, <span class="CharOverride-12">Shiva et Dionysos, </span>Fayard, Paris, 1985, s. 83. Ardhanarishvara, çift cinsiyetin bir simgesidir.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-21-backlink" id="footnote-225-21">21</a>	<span class="CharOverride-12">Puranas’</span>lar, MÖ 11. yüzyılda, <span class="CharOverride-12">Veda’</span>lardan sonra gelen bir kutsal metinler bütünüdür.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-22-backlink" id="footnote-225-22">22</a>	Müslüman hanedanların zaferleri, kısmen Arap gezginlerle olan ilişkilerinden kaynaklanır: İbn Battuta,<span class="CharOverride-12"> Seyahatname, </span>Maspero, Paris, 1982; Blanche Trapier, <span class="CharOverride-12">Les Voyageurs Arabes au Moyen Âge, </span>Gallimard, Paris, 1937; <span class="CharOverride-12">Voyageurs arabes, </span>La Pléiade, Gallimard, Paris, 1995.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-23-backlink" id="footnote-225-23">23</a>	Bu hadımın ismi (<span class="CharOverride-12">kâfur)</span> İran geleneğine çok uyar ve Osmanlı İmparatorluğu’nun sonuna dek muhafaza edilmiş olup hadım erkeklere bitki isimleri verme esasına dayanır.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-24-backlink" id="footnote-225-24">24</a>	Wiliam Dalrymple, <span class="CharOverride-12">Le Moghol Blanc, </span>Noir sur Blanc, Paris, 2007, s. 67.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-25-backlink" id="footnote-225-25">25</a>	Müslüman kadınların hayatını, onları erkek dünyasından dışlayarak yöneten kurallar bütünü.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-26-backlink" id="footnote-225-26">26</a>	Mrs Hassan Ali Meer, <span class="CharOverride-12">Observation sur les musulmans de l’Inde, </span>Zia Jaffrey tarafından <span class="CharOverride-12">Les Derniers Eunuques, </span>s. 187’de alıntılanmış.</p>
				</div>
				<div class="_idFootnote">
					<p class="dipnot"><a class="_idFootnoteAnchor" href="#footnote-225-27-backlink" id="footnote-225-27">27</a>	1992’de karşılaşılan Jaipurlu eski maharani’nin tanıklığı; Gayatri Davi anılarını 1991 yılında <span class="CharOverride-12">Une princesse se souvient, </span>Kailash, Paris, 1996 başlığıyla yayımlamıştır.</p>
				</div>
			</div>
		</div>
</body>
</html>