<html xmlns="http://www.w3.org/1999/xhtml">
	<head>
		<title>5-1.html</title>
		<link href="template.css" rel="stylesheet" type="text/css"/>
	</head>
	<body>
		<div id="x5-1.html" xml:lang="tr-TR">
			<div class="Basic-Text-Frame">
				<p class="ALT" id="toc_marker-1-1" xml:lang="en-US">1-Güç Çeşitleri</p>
				<p class="Style17 para-style-override-23" xml:lang="en-US"/>
				<p class="Style17 para-style-override-24" xml:lang="en-US"><span class="Font-Style40" xml:lang="tr-TR">Güç, kendi başına tarafsızdır. İyi bir insanın elinde bir kutsama olacaktır. Bilinçsiz bir insanın elinde, bir lanet olacaktır. Suçlanması gerekenin güç değil içlerinde gizlenen çirkin içgüdülerden arındırılması gereken insanlar olduğunu fark etmeden, binlerce yıldır gücü suçladık.</span></p>
				<p class="Style3" xml:lang="en-US"><span class="Font-Style41">Başkaları üzerinde güçten farklı kişisel güç diye bir şey var mıdır?</span></p>
				<p class="Style19 para-style-override-13" xml:lang="en-US"><span class="Font-Style43" xml:lang="tr-TR">Kişisel güç ve başkaları üzerinde güç, tamamen farklı iki şeydir. Sadece farklı değil, taban tabana zıttır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Kendini bilen, kendi varlığını anlayan, hayatın manasını anlayan kişide aniden bir güç patlaması olur. Ancak bu daha çok sevgi gibidir, merhamet gibidir. Güneş ışığından çok ay ışığı gibidir; serin, sakin, güzel. Böyle bir insanın aşağılık kompleksi yoktur. O kadar doludur, o kadar doygundur, o kadar huzurludur ki başkaları üzerinde güç sahibi olmak için hırslanmasına hiç gerek yoktur.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Ben buna mistiğin gücü derim.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Başkaları üzerinde güç politiktir ve başkaları üzerinde güç sahibi olmakla ilgilenen insanlar, derin bir aşağılık kompleksi olan insanlardır. Kendilerini sürekli başkalarıyla karşılaştırı­yor ve kendilerini aşağı hissediyorlar. Dünyaya ve kendilerine bunun böyle olmadığını, üstün varlıklar olduklarını kanıtla­</span><span class="Font-Style43" xml:lang="tr-TR">mak istiyorlar. Bütün politikacılar aşağılık kompleksinden mustarip. Bütün politikacıların psikolojik tedavi görmeleri gerek. Bunlar hasta insanlar ve bu hasta insanlar yüzünden bütün dünya çok büyük ıstırap içinde. Üç bin yılda beş bin savaş!</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Başkaları üzerinde güç arayan kişi için sonu yoktur, çünkü daima onun etki alanının dışında kalan insanlar vardır. Bu durum yine kendini aşağıda hissetmesine neden olur. Yoksa başka neden bir insan Büyük İskender olmaya ihtiyaç duysun? Sırf aptallıktan. Adam daha otuz üçündeyken öldü. Tek bir anı yaşayamadı, tek bir an sevemedi. Otuz üç yıllık hayatının başından itibaren dünyanın hâkimi olmaya hazırlanıyordu; geri kalan kısmıysa savaşmak, öldürmek, yakmaktı. Aklındaki tek düşünce dünya fatihi olmaktı.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Hindistan’a gitmek için Yunanistan’dan geçerken tarih­teki nadir insanlardan birine, Diyojen’e (Diogenes) rastladı. Diyojen çıplak yaşardı; o kadar güzeldi ki çıplak yaşaması son derece uygundu. Elbiseler iklim ve kültürle ilişkili pek çok amaca hizmet eder ama asıl amaç bu değildir. Bütün hayvanlar dünyanın her yerinde her iklimde giysisiz yaşamayı beceriyor-sa, insanda ters olan ne? Dünyadaki en zayıf ve en korunmasız hayvan, insan mı? Hayır, elbiseler ilk başta bütün insanlar güzel vücutlara sahip olmadığı için icat edildi. İnsanları yüz­lerinden tanırsın. Aslında, kendi başsız çıplak vücudunu bile görsen, onun senin vücudun olduğunu anlamazsın.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Diyojen çok güzel bir adamdı; elbiseye ihtiyacı yoktu. Bir nehrin kenarında yaşardı. Sabahın erken saatleriydi ve güneş banyosu yapıyordu. Tek bir arkadaşı vardı, o da bir köpekti ve tek bir eşyası vardı, o da eski bir fenerdi.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Yunanistan’dan geçen İskender, Diyojen’in çok yakında olduğunu duymuştu. “Adamla ilgili çok şey duydum. Biraz </span><span class="Font-Style43" xml:lang="tr-TR">tuhaf birine benziyor ama onu görmek istiyorum” dedi. Böy­lece İskender, Diyojen’i görmeye gitti; Diyojen dinleniyordu. Köpeği yanında oturuyordu. İskender ona, “Diyojen, Büyük İskender seni görmeye geldi. Bu büyük, benzersiz bir şeref; ben asla birini görmeye gitmem” dedi.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Diyojen yerinden bile doğrulmadı. Kumun üzerinde uzan­maya devam ederken kahkaha atarak köpeğine baktı ve ona, “Duydun mu? Bir adam kendine ‘büyük’ diyor. Bu konuda ne düşünüyorsun? Büyük bir aşağılık kompleksi olmalı. Bu bir yarayı gizlemek için bir yansıtma” dedi. Doğruydu. Bunu İskender bile yadsıyamazdı.</span></p>
				<p class="Style19 para-style-override-25" xml:lang="en-US"><span class="Font-Style43" xml:lang="tr-TR">“Fazla zamanım yok, yoksa burada oturur senden biraz bilgelik dinlerdim” dedi İskender.</span></p>
				<p class="Style19 para-style-override-26" xml:lang="en-US"><span class="Font-Style43" xml:lang="tr-TR">“Bu telaş niye?” dedi Diyojen. “Nereye gidiyorsun, dünyayı fethetmeye mi? Hiç düşündün mü, olur da dünyayı fethetmeyi başarırsan, o zaman ne yapacaksın? Çünkü başka bir dünya yok, tek bir dünya var. Şu anda savaşarak, istila ederek aşağılık duygunu unutmaya devam edebilirsin. Ancak başarıya ulaştı­ğında, aşağılık duygun geri gelecek, yeniden yüzeye çıkacak.”</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">İskender, “Dönüşte geleceğim, birkaç gün burada kalacak ve anlamaya çalışacağım. Söylediğin şey beni kırıyor ama doğru. Aslında sadece başka bir dünya olmadığı fikri bile beni üzüyor. Evet, bütün dünyayı fethedersem, o zaman ne yapacağım? O zaman işe yaramaz olacağım ve içimde gizlenen her şey yüzeye çıkmak zorunda kalacak” dedi.</span></p>
				<p class="Style19 para-style-override-19" xml:lang="en-US"><span class="Font-Style43" xml:lang="tr-TR">“Hiçbir zaman dönmeyeceksin” dedi Diyojen, “çünkü bu tür bir tutkunun sonu yoktur. Kimse geri gelmez.” Ve garip bir şeydir ki İskender hiç geri gelmedi. Dönüş yolunda, Yunanistan’a ulaşamadan öldü. Aynı gün Diyojen de öldüğü için, o günden beri güzel bir hikâye anlatılır.Yunan mitolojisine göre cennete girmeden önce geçmen gereken bir nehir vardır. Diyojen birkaç metre ilerde, İskender onun hemen gerisindeydi. Aynı güzel, çıplak adamı gördü... İskender de çıplaktı ama öyle güzel değildi. İskender sırf utancını gizlemek için “Bir dünya fatihiyle bir dilencinin kar­şılaşması, tuhaf bir tesadüf!” dedi.</span></p>
				<p class="Style19 para-style-override-27" xml:lang="en-US"><span class="Font-Style43" xml:lang="tr-TR">Diyojen güldü ve “Haklısın” dedi. “Tek bir noktada yanı­lıyorsun; kimin fatih kimin dilenci olduğunu bilmiyorsun. Bir bana bak, bir de sana. Ben hiçbir zaman kimseyi fethetmedim ama yine de bir fatihim; kendi kendimin fatihiyim. Sen bütün dünyayı fethetmeye çalıştın ve eline ne geçti? Tamamen boşa harcanmış bir hayat. Dilenciden başka bir şey değilsin!”</span></p>
				<p class="Style19 para-style-override-27" xml:lang="en-US"><span class="Font-Style43" xml:lang="tr-TR">Kişisel güç mistiğe; bilinç çiçeği açmış, sevgisini, merhame­tini her yerde açığa çıkarmış olana aittir. Bunu kimse engelle­yemez; yalın bir biçimde yüreğine ulaşır. Tamamen mistikle uyum halinde; bir tür eşzamanlılık, bir ahenk içinde olmanı sağlar. Köleye dönüşmezsin, sevgiliye dönüşürsün. İçinde büyük bir dostluk, büyük bir minnettarlık doğar. Sadece mis­tiğin varlığı çok geniş bir aura yaratır. O aurada; her kim açık, hazır ve alıcıysa, anında bir şarkı veya bir dansa dönüştüğünü hissetmeye başlar.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Politik güç çirkindir. Başkaları üzerinde güç çirkindir. İnsan­lık dışıdır, çünkü birisi üzerinde güç sahibi olmak, o kişiyi bir nesneye indirgemek demektir. Senin malın haline gelir.</span></p>
				<p class="Style19 para-style-override-29" xml:lang="en-US"><span class="Font-Style43" xml:lang="tr-TR">Örneğin, Çin’de yüzyıllardan beri koca, karısı üzerinde, onu öldürmek için bile güç sahibidir. Kanun buna izin veriyor­du, çünkü kadın maldan başka bir şey değildi. Bir sandalyeye sahipmişsin gibi; eğer onu yok etmek istiyorsan, bu bir suç değil, sandalye senin. Ve eğer karını öldürürsen, o senin karın­dı. Yüzyıllardır Çin’de hiçbir erkek karısını öldürdüğü için cezalandırılmadı; şu son yüzyıla kadar.Biri üzerinde güç, diğer insanın bireyselliğini zayıflatır,maneviyatını zayıflatır; ta ki o kişi sadece bir mal, bir nesne haline gelinceye kadar. Yüzyıllardan beri erkek ve kadınlar diğer mallar gibi pazarlarda satıldı. Bir köleyi bir kez satın aldın mı, köle üzerinde her türlü güce sahiptin. Bu, hasta bir psikolojiyi doyurabilir ama sağlıklı değildir. Hiçbir politikacı sağlıklı değil; ruhen demek istiyorum.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Nixon başkalarının telefon görüşmelerini dinlerken yaka­landı ve sonunda başkanlıktan istifa etmek zorunda kaldı­ğında, Mao Zedong’un yorumu dikkate değerdi. “Bunu her politikacı yapar. Bunda özel bir durum yok, neden bu kadar yaygara koparıyorlar? Zavallı Nixon sadece bunu yaparken yakalandı” dedi.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Nixon’ın başkanlıktan istifasından sonra bile, Mao Nixon’ı Çin’e getirmesi için -onu teselli etmek, bunun aptallıktan baş­ka bir şey olmadığını söylemek için- özel uçağını gönderdi. “Yaptığın her neyse, bütün dünyada yapılıyor. Bunu bütün politikacılar yapıyor. Yanlış olan yakalanmaktı. Sen bir ama­törsün.”</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Politikacıların bütün tarih boyunca, bütün dünyada yaptığı şey sadece insanlık dışıydı, çirkindi. Ancak sebep, temel sebep derin bir aşağılık duygusu taşımaları ve bunun böyle olmadı­ğını kendilerine kanıtlamak istemeleridir. “Bak, o kadar çok güç sahibisin, o kadar çok insan avucunun içinde ki yapabilir veya yıkabilirsin; elinde bunca nükleer silah var. Bir düğmeye basar, bütün gezegeni yok edebilirsin.”</span></p>
				<p class="Style19" xml:lang="en-US"><span class="Font-Style43" xml:lang="tr-TR">Başkaları üzerinde güç yıkıcı, daima yıkıcıdır. Daha iyi bir dünyada, hırslı insanların -başkalarından daha önemli, daha önde olmak isteyen- psikolojik yönden tedavi edilmesi gerekir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Yalnız alçakgönüllülük, sadelik, doğallık, başkasıyla karşılaştırma yapmamak. Herkes eşsizdir; kıyaslamak imkânsızdır! Bir gülü bir kadife çiçeğiyle nasıl kıyaslayabilir­sin? Hangisinin üstte, hangisinin aşağıda olduğunu nasıl söy­leyebilirsin? İkisinin de kendine has güzelliği vardır ve ikisi de çiçek açmış; güneşte, rüzgârda, yağmurda dans etmiş; hayatını tam manasıyla yaşamıştır.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Her insan benzersizdir. Bir insanın aşağıda ya da yukarıda olması diye bir şey söz konusu değil. Evet, insanlar farklıdır. Sana bir şeyi hatırlatayım; yoksa beni yanlış anlayacaksın. Komünistlerin dediği gibi herkesin eşit olduğunu söylemiyo­rum. Sırf felsefenin tamamı psikolojiye ve bütün psikolojik araştırmaya ters düştüğü için komünizme karşıyım.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Kimse üstün değil, kimse aşağı değil ama kimse eşit de değil. İnsanlar yalnızca eşsiz, benzersizdir. Sen, sensin. Ben, benim. Ben hayata kendi potansiyelimi katmak zorundayım; sen hayata kendi potansiyelini katmak zorundasın. Ben kendi varlığımı keşfetmek zorundayım, sen kendi varlığını keşfetmek zorundasın.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bir mistik olarak güçlü olmak son derece iyidir. Başkaları üzerinde güç sahibi olmaya duyulan en küçük bir arzu bile çirkin, mide bulandırıcı ve kötüdür.</span></p>
				<p class="Style5" xml:lang="en-US"/>
				<p class="Style3" xml:lang="en-US"><span class="Font-Style41" xml:lang="tr-TR">Sevginin etkisinin ve gücünün ne olduğu konusunda kafam karışık. Sevgi ve nefretin aynı olduğunu söylediğini duydum; ama dünyada sevgiden fazla nefret görüyorum.</span><span class="Font-Style41">Aynı zamanda aydınlanmanın ne sevgi ne de nefret olduğunu söylüyorsun. Sevginin iki farklı özelliğinden mi bahsediyorsun? Eğer öyleyse, bunlar nedir?</span></p>
				<p class="Style19 para-style-override-15" xml:lang="en-US"/>
				<p class="Style19 para-style-override-15" xml:lang="en-US"/>
				<p class="Style19 para-style-override-31" xml:lang="en-US"><span class="Font-Style43" xml:lang="tr-TR">Sevgi ve nefret aynı paranın iki yüzüdür sadece. Ancak sevgiyle, etkili bir şey gerçekleşti ve bu etkileyici adımın nasıl dünyanın bütün iyi niyetlerine sahip insanlar tarafından atıldı</span><span class="Font-Style43" xml:lang="tr-TR">ğını hayal etmek imkânsız. Sevgiyi yok eden şeyden asla şüphe bile etmemiş olabilirsin.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Sürekli sevginin öğretilmesi, onu yok etti. Nefret hâlâ saftır; sevgi değildir. Nefret ettiğin zaman, nefretin bir sahiciliği var­dır. Sevdiğin zaman, sevgi yalnızca ikiyüzlülüktür.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bunun anlaşılması gerekiyor. Binlerce yıldan beri bütün dinler, politikacılar, pedagoglar bir şeyi öğretiyor ve o şey de sevgi: Düşmanını sev, komşunu sev, ebeveynlerini sev, Tanrı’yı sev. Neden başta sevgiyle ilgili bu tuhaf eğitimlere başladılar? Senin sahici sevginden korkuyorlardı, çünkü sahici sevgi onların kontrolünün dışındadır. Onun tarafından ele geçiri­lirsin. Sen ele geçirmezsin, ele geçirilirsin ve her toplum senin kontrolü elinde tutmanı ister. Toplum senin vahşi tabiatından korkar, doğallığından korkar; bu nedenle daha en başından kanatlarını kesmeye başlar. Senin içindeki en tehlikeli şey sevgi olasılığıdır, çünkü eğer sevgi tarafından ele geçirilirsen, bütün dünyaya karşı durabilirsin.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Sevginin ele geçirdiği sıradan bir adam imkânsızı yapabile­ceğini hisseder. Bütün eski aşk hikâyelerinde bu gerçek çok ince bir şekilde ortaya çıkar; kimse bu konuda zahmete bile girme­di veya bu unsurun eski aşk hikâyelerine neden kendiliğinden girdiği konusunda yorum yapmadı. Örneğin Doğu’da bizim ünlü Leyla ile Mecnun hikâyemiz var. Bu bir Sufi öyküsüdür. Tarihi olup olmaması önemli değil; bizi ilgilendiren bu değil. Biz yapısıyla ilgileniyoruz; bu yapı hemen hemen dünyanın dört bir tarafındaki bütün aşk hikâyelerinde aynı. Doğu’da ikinci ünlü aşk hikâyesi Ferhat ile Şirin ama yapı aynı.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Hikâyenin yapısına göre, sevgiliden imkânsız bir şey yapması istenir; eğer bu imkânsız şeyi yapabilirse, o zaman sevdiğini elde edebilir. Elbette ebeveynler ve toplum bu aşk ilişkisini kabul etmeye hazır değildir. Hiçbir toplum, hiçbir aşk macerasını kabul etmeye hazır değildir ama hayır demek kabalık gibi görünür. Birisi bir aşk teklifiyle geldiğinde, hayır demek istesen bile hayır diyemezsin. Oysa hayır diyeceksin, bir yol bulmak lazım; o zaman yol budur. Sevgiliden imkânsız bir şey, yapamayacağı bir şey yapmasını iste; ona insan olarak yapması imkânsız bir görev ver. Eğer başaramazsa, sen sorum­lu değilsin; kendisi başarısız oldu.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu, hayır demenin kibar yoludur. Ferhat’a eğer dağı delip kralın sarayına kadar bir kanal açabilirse Şirin’e sahip olabi­leceği söylenir. Şirin kralın kızıdır. Üstelik kanal su değil sütle dolu olmak zorundadır. Şimdi, bu saçma. Her şeyden önce söz konusu sadece bir su kanalı olsa bile, genç bir adam, tek başı­na... ve yüzlerce kilometre uzaktaki dağlardan? Suyu saraya getirmesi binlerce yıl sürerdi. Varsayıma dayanarak bunun mümkün olabileceği kabul edilse bile, kanalı sütle doldurmayı nasıl başaracak? Kanaldan sürekli akacak o kadar süt nereden gelecek? Kral sarayının bahçelerinin sütle sulanmasını istiyor; Ferhat ancak o zaman kralın kızını istemek için koşulları yerine getirmiş olacak. Dünyanın her yerinden yüzlerce aşk hikâyesini inceledim, ama öyle ya da böyle bu unsur sürekli ortaya çıkıyor: imkânsız bir şey isteniyor. Benim inancım bu unsurun nedensiz yere ortaya çıkmadığıdır. İnsan zihninin bilinçaltında bir yerde, aşkın imkânsızı mümkün hale getirebi­leceği bilgisi vardır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Aşk bu kadar çılgındır. Bir kez aşkın eline düştüğünde akıl ve mantık, gerçeklik açısından düşünmezsin. Her şeyin avuç­larının içinde olduğu bir hayal dünyasında yaşarsın. Bu aşk hikâyelerinde benim tek ilgilendiğim, sevgiye ilişkin temel bir şey bulmak oldu ve şunu buldum: Aşk aklını o kadar başından alır ki hiçbir şey imkânsız değildir.Dağların arasından binlerce kilometrelik bir kanal açması istendiğinde, Ferhat işe koyulur. “Delirdiniz mi? Ne istiyorsu­nuz? En başından imkânsızlaştırıyorsunuz? Neden dosdoğru hayır demiyorsunuz? Neden oyalıyorsunuz?” bile demez. Hayır, tek kelime etmez; hemen bir kürek alır ve dağlara gider.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Sarayındaki insanlar krala “Ne yaptınız? Bunun imkânsız olduğunu gayet iyi biliyorsunuz. Yapamaz, biz de yapamayız; kimse yapamaz. Siz bütün ordunuzla, bütün gücünüzle, saraya kadar böyle bir kanal açamazsınız. Süt nereden gelecek? Süt dağlardan akmaz. Bütün dünyayı fethedebilirsiniz -gücünüzü biliyoruz ve ordularınızı da biliyoruz- ama bu başka bir mese­le. Doğanın gidişatını değiştiremezsiniz.</span></p>
				<p class="Style19 para-style-override-19" xml:lang="en-US"><span class="Font-Style43" xml:lang="tr-TR">“Her şeyden önce bu zavallı çocuk tek başına. ona kimseden yardım almaması gerektiğini söylediniz; dağlardan sarayınıza bir kanal kazacak. Milyonlarca yıl sürer ve bunu yapmayı başarsa bile, kanala sütü nereden getirecek?” der.</span></p>
				<p class="Style19 para-style-override-32" xml:lang="en-US"><span class="Font-Style43" xml:lang="tr-TR">“Hepsini biliyorum” der kral. “bu olmayacak. Bu yüzden istedim, bu şekilde bütün sorumluluğu onun üstüne yıktım. Şimdi, eğer yapamazsa, sorumlusu o. Ben birine hayır demek­ten kurtuldum.”</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Ancak saraydaki insanların genç adam Ferhat konusunda kafası daha da karışıktır. Fırlayıp onu yakalarlar ve “Deli falan mısın? Nereye gidiyorsun? Bu mümkün değil” derler.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Her şey mümkündür. Yeter ki sahici olsun, gerçek olsun” der.</span></p>
				<p class="Style19 para-style-override-33" xml:lang="en-US"><span class="Font-Style43" xml:lang="tr-TR">Varoluş aşkı yadsıyamaz. Varoluş tabiatını, kanunlarını değiştirebilir ama aşkı yadsıyamaz, çünkü aşk doğanın en yüksek kanunudur. Daha yüksek kanun için, alttaki kanunlar silinebilir, değiştirilebilir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Kralın o bilge danışmanları cevap karşısında şoke olmuştur ama cevap önemli görünür. Çılgın genç adamın söylediği şey anlamlıdır. Hikâyeye göre Ferhat başarır. Tek başına kanalı açar ve sırf sahiciliği, içtenliği, varoluşa güveni sayesinde su süte dönüşür.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bu yalnızca bir öykü; varoluşun ya da doğanın kanunlarını değiştireceğini sanmıyorum. Ancak bir şey kesin: Toplum aşkın divane olduğunu çok önceleri fark etmiştir. Bir erkek aşkın eline düştüğünde, kontrolünün dışındadır; onu bir şeye ikna edemezsin. O zaman hiçbir neden uygun değildir, hiçbir mantık onun için anlam ifade etmez; aşkı nihai kanundur. Başka her şey ona boyun eğmek zorundadır.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Ben boyun eğdiğini söylemiyorum, doğanın kanunlarını değiştireceğini söylemiyorum, aşkın mucizeleri mümkün kılacağını söylemiyorum. Hayır, benim söylediğim aşkın bir insanı böyle şeylere inanacak kadar çılgına çevirebilmesi ihti­malinden duyulan korkuyla ilgili; o zaman o insanı kontrol edemezsin. Bir insanı kontrolün altında tutmak için çok erken yaştan itibaren sahte bir aşk fikri yaratmak ve bu insan asla sahici sevginin eline düşmesin ve asla delirmesin, hep aklı başında kalsın diye bunu ona sürekli uygulamak zorundasın. “Aklı başında” toplum kurallarının kölesi demektir; aklı başında toplumun oyunlarının takipçisi demektir.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Aşk seni isyankâr yapabilir.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Sahte sevgi itaatkâr yapar.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bu yüzden sana Tanrı’yı sevmeyi öğretiyorlar. Şimdi, küçük bir çocuğa Tanrı’yı sevmesini söylemek tam bir saçmalıktır. Çocuk Tanrı’nın kim olduğunu bilmez ve hedefi bilmeden birisinin Tanrı’yı sevmesini nasıl beklersin? Ancak ellerini gökyüzüne doğru açarak Tanrı’ya dua edersin ve çocuk da seni taklit etmeye başlar. Tanrı orada, yukarıda, cennettedir; hâlâ, herkesin dünyanın yuvarlak olduğunu bilmesine rağmen. Amerika’da bizim “yukarımız” olan, Hindistan’da “yukarısı” değildir; onların altındadır, biz onların altındayız. Bizim üzerimizdeki gökyüzü, onların üzerinde değil. Ancak dünyanın her yerinde insanlar gökyüzüne ve orada, cennette yaşayan Tanrı’ya bakıyor. Şimdi, dünyanın yuvarlak olduğu gerçeğini bildiğimize göre, cennet yukarıda her yerdedir. Cennetin farklı köşeleri farklı insanların üzerindedir ve bu da kesin değil, çünkü dünya ekseninin etrafında sürekli olarak döndüğü için birkaç dakika önce senin üzerinde olan, artık yukarıda değil­dir. Birkaç saat önce yukarıda olan artık üzerinde değildir; altında olabilir. Tanrın senin arzuna uyup yukarıda kalmak için tam bir sirk gösterisi sergilemek zorundadır. O’na öyle bir görev verdin ki ona her şeye kadir olma özelliği vermene rağmen bunu başaramaz. Bu mümkün değildir.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Küçük çocuk dosdoğru taklit etmeye başlar; ebeveynler ne yapıyorsa, çocuk da onu yapmaya başlayacaktır. Onlar kiliseye gider, çocuk da kiliseye gider. Onlar sinagoga gider, çocuk da sinagoga gider. Bu doğaya ters yetiştirmedir. Tanrı’yı sevebilen biri, sevginin ne olduğunu asla öğrenemeyecek bir insandır.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Sadece düşün: bu vatandaşın kim olduğunu, nerede oldu­ğunu, var olup olmadığını ve eğer varsa sevmeye değer olup olmadığını -seninle ve sevginle ilgilenip ilgilenmediğini- bil­meden Tanrı’yı sevebilen bir insan. Bir insan bunların hiçbirini bilmeden Tanrı’yı seviyor; adamın tarihi bir kişilik olup olma­dığını bilmeden isa’yı seviyor. Eğer Hıristiyanların isa’yla ilgili öyküleri doğruysa, o zaman isa tarihe geçmiş olamaz.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu bir paradokstur. Eğer isa’yla ilgili hikâyeleri doğruysa, isa gerçek olamaz. isa ancak tek bir koşulla gerçek olabilir: eğer Hıristiyanların onunla ilgili anlattığı hikâyelerin asıl­sız olduğu kanıtlanırsa. Şimdi bu zor bir problem, çünkü eğer Hıristiyanlar tarafından isa hakkında anlatılan bütün öykülerin asılsız olduğu kanıtlanırsa, Hıristiyanlar böyle bir </span><span class="Font-Style43" xml:lang="tr-TR">isa’yla ilgilenmeyecek. Sırf asılsızlığını kanıtladığın o öyküler yüzünden ilgileniyorlardı. isa onlara bu hikâyelerden başka bir anlam ifade etmedi: bakireden doğması, suyun üzerinde yürümesi, suyu şaraba dönüştürmesi, taşları ekmek yapması; kör, sakat, felçli insanları iyileştirmesi; ölüleri diriltmesi. Bun­ların hepsi bir Hıristiyan’ın inancının dayanağıdır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ben, eğer bu hikâyelerin hepsi doğruysa, isa’nın mitolojik bir figür olduğunu söylüyorum. Tarihi bir gerçek olamaz, çünkü gerçek insanlar suyun üzerinde yürümez. Suyu şaraba dönüştürmenin yolu yoktur, taşları ekmek yapmanın yolu yok­tur. isa’nın hayatında bunların gerçek olamayacağına ilişkin yeterince kanıt bulacaksınız, çünkü geçtikleri köy ona karşı olduğu için havarileriyle birlikte aç kaldığı ve boş midelerle uyudukları günler vardı. Ona barınak vermiyor, ona ekmek vermiyorlardı. Eğer bu insan taşları ekmek yapabiliyorsa, sorun nerede?</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Esasen, bütün insanlığa yiyecek sağlasaydı, insanlığın duru­munu tamamen değiştirebilirdi ve Yahudilerin onu çarmıha germesine gerek olmazdı. Dünyada yeterince taş var; dağlar kadar! Himalayalar’ı büyük bir somun haline getirebilirdi; Hintliler yüzyıllar boyunca yemeğe devam edebilirdi. Bu konuda bir endişe olmasın diye okyanusları şaraba dönüştüre­bilirdi; fakirler bile en iyi şarabı, en yıllanmış şarabı, en kaliteli şarabı bulabilirdi.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ölüleri diriltebiliyorsa, o zaman hiçbir faydası olmayan Lazarus’u diriltmektense... Lazarus’u diriltmekte bir fayda görmüyorum. Musa’yı, ibrahim’i, Zülkifl’i (Ezekiel) seçe­bilirdi; o zaman Yahudiler onu asmaz, tapardı. Bütün eski peygamberleri diriltseydi, Yahudiler onu sorgusuz sualsiz Tanrı’nın tek oğlu olarak kabul ederdi. Tartışmaya gerek kalır mıydı? Kendini eylemleriyle kanıtlayabilirdi. Ancak o </span><span class="Font-Style43" xml:lang="tr-TR">hikâyeler, hikâyeden başka bir şey değil. Eğer tarihten bahse­deceksek, isa’nın bütün bu mucizelerden arındırılması gerekir. Ancak bir kez bu mucizelerden kurtulduğunda, Hıristiyanlar artık isa’yla ilgilenmez. Ondan geriye ne kalıyor? Ona neden inansınlar?</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Ona gerçekte asla inanmadılar. Bu nedenle benim dinim dünya üzerinde ilk ve son diyorum, çünkü siz burada mucize sergilediğim için benimle birlikte değilsiniz. Bende özel bir şey olduğu için burada benimle birlikte değilsiniz. Tanrı’dan alınmış bir yetkim yok, kutsal kitaplardan destek almıyo­rum. Ben de sizin gibi sıradan bir insanım. Bu şimdiye kadar olmadı. insanlar isa’yı mucizeler nedeniyle seviyor; mucizeleri çıkardığınızda sevgileri yok olur. Mucizevi özelliklere kapıl­dılar, isa’yla hiçbir şekilde ilgilenmediler. insanlar Tanrı’nın enkarnasyonu olduğu ve bir sürü mucize gerçekleştirdiği için Krishna’yla ilgilendi. O mucizeleri aldığında, Krishna biter!</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Beni bitiremezsin. Benden her şeyi alabilirsin ama beni biti­remezsin, çünkü ben hiçbir şekilde seni etkilemeye, insanüstü bir şey yapıp hayranlık uyandırmaya çalışmadım. Benden her şey alınabilir ama benimle ilişkin aynı kalır; değiştirilemez, çünkü her şeyden önce basit bir ilişkidir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Hıristiyanlarla isa, Yahudilerle Musa ve Hindularla Krishna arasındaki ilişkiler sadece bireylerle ilgili değildir. Eğer yolda isa’yla karşılaşırsan ve sana “Ben isa’yım” derse, ondan ilk isteyeceğin şey suyun üzerinde yürümesidir.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Benden bunu isteyemezsin. Benden yürümemi bile isteye­mezsin, çünkü o mucizeyi bile hiç gerçekleştirmedim! Suyun üzerinde yürümek. benden isteyemezsin, çünkü aptal görü­nürsün. Ancak isa’dan isteyebilirsin ve son derece de haklı olursun. Eğer suda boğulursa, boğulacaktır. Fizik kanunlarına aykırı: isa boğulacak. Boğulan isa’yla ilişkin ne olacak o zaman. koşup suya atlamak ve onu kurtarmak, ona suni teneffüs yapmak zorundasın! Bu adamla ilişkin ne olacak? Bunu bir düşün. Hayır, isa’yla, Mahavira’yla, Buddha’yla, Krishna’yla, hiçbiriyle ilişkin yok. Dikkatin dağılmış.</span></p>
				<p class="Style19 para-style-override-35" xml:lang="en-US"><span class="Font-Style43" xml:lang="tr-TR">Sana isa’yı sevmeyi öğretiyorlar. Neden, çünkü suyu şaraba dönüştürdü diye mi? Suyu şarap yapmış olsa bile, bu senin sevgini hak ettiğini göstermez. Aslında suç işlemiş, parmak­lıların arkasına konması lazım. Ruhsat olmadan sudan şarap yapmak... kanuna, hükümete, topluma karşı geliyorsun. Ceza­landırılması lazım; senin sevgini nasıl hak edebildiğini anlamı­yorum. Ve bu eski bir hikâye. Bugün olsa sebzeyi marihuana, esrar yapardı. Politikacılar adamı tanımadan, burada olsaydı ve bir mucize gerçekleştirecek olsaydı -mucize gerçekleştirmek zorunda kalacaktı, çünkü mucizesiz o bir hiç- Amerika’nın en büyük uyuşturucu satıcısı haline geleceğini bilmeden, isa’dan alıntı yapıp duruyor. Amerika’nın anlayacağı tek mucize bu olurdu. Taşları ekmeğe dönüştürmezdi -Amerika’da yeterince ekmek var- taşları LSD yapardı.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Hayır, bunların hiçbirini yapmadı. O zaman da senin sev­gin ve inancın kalmıyor. Ta çocukluğundan beri tanımadığın Tanrı’yı sevmen söylendi; var olduğundan bile emin değilsin. Sevgin tamamen hayal ürünü bir yöne çevrildi, ona karşılık gelen bir gerçeklik yok. isa’ya sevgin, isa’ya değil, vasat bir zekânın etkileneceği şeylere.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Eğer biraz aklın varsa, bunların hepsinin saçmalık olduğunu görebilirsin.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Çocukluğundan beri sevgini gerçek olmayan boyutlara yön­lendiriyorlar. Son derece kurnaz bir strateji olan bir tanesi sev­gine bir biçim, gerçekleşmeyecek bir yön vermektir; bu yüzden gerçekleştirilebilecek olan sana çekici gelmeyecek. Tanrı’yı sevmeyi öğrenmiş bir insan, bir kadını veya erkeği sevdiğinde çok alçaldığını hissedecektir. Tanrı orada, yukarıda, göklerde; oysa bu sıradan bir erkek, sıradan bir kadın! Sevgine o kadar imkânsız bir hedef verdiler ki mümkün olan her şey senden aşağı bir şey haline gelir. Doğan gereği, biyolojin gereği içinde sürekli “Bunda bir yanlış var” deyip duran bir şey olmasına rağmen. Suçluluk hissetmeye devam edersin. Sevgine yaptıkla­rı bir şey budur.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Yaptıkları ikinci şey, “Anneni sev” demektir -neden?-”çünkü o senin annen.” Sevginin var olması için bu yeterli mi? Birini senin annen, baban, kızın, erkek veya kız kardeşin diye sevmek zorunda mısın? Bu ilişkiler sevgi yaratamaz. Belli bir saygı yaratabilir; o kişi annendir ve ona saygı duyabilirsin. Babandır, ona saygı duyabilirsin; seni yetiştirdi. Ancak sevgi senin kontrol edebileceğin bir şey değildir. Saygı elinde olan bir şeydir ama sevgi değil.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Sevgi öyle bir şeydir ki geldiği zaman bir hortum gibidir, seni kuşatır, tamamen pençesine alır. Sen artık orada değilsindir. Senden daha üstün, senden daha büyük, senden daha derin bir şey seni ele geçirmiştir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bundan sakınmak için sevgi adına ikiyüzlülüğü öğretiyor­lar: “Anneni sev.” Sırf bu öğreti yüzünden -babanı sev, anneni sev, kardeşini sev, karını sev, kocanı sev, çocuklarını sev-; çünkü bunu pek çok kez söylediler ama sen hiç sormadın: “Bu mümkün mü? Birini sevmek insanın yeteneği dahilinde mi?” Çok temel bir soru tamamen unutuldu.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Sana birini sevmen söylendiğinde, bunu nasıl yapacaksın? Evet, rol yapabilirsin, seviyormuş gibi yapabilirsin; seyrettiğin filmlerden, okuduğun romanlardan güzel diyalogları tekrarla­yabilirsin. Güzel şeyler söyleyebilirsin ama hiçbir şey senden çıkmıyor. Sevmiyor, sadece bir oyunda rolünü oynuyorsun. işin felaket tarafı çoğumuz bütün hayatımızı oyun bile değil,</span><span class="Font-Style43" xml:lang="tr-TR">provayla devam ettiririz. Oyun için zaman asla gelmez, tekrar tekrar prova yapılır. Birkaç kişi için oyun vakti gelse bile, oyun da başka herhangi bir şey kadar sahtedir, çünkü yüreğin içinde değildir. Ölüdür, nefes almaz. Sıcaklığı, canlılığı, dansı yoktur. Bunu böyle yapmak üzere eğitildiğin için yapıyorsun. Bu bir tür egzersiz, beden eğitimi, görgü kuralı, terbiye, herhangi bir şey ama sevgi değil.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Senin sevgi konusunda sahiciliğini bu yollarla mahvettiler.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Senin sorun, sevgi ve nefretin aynı enerji olduğunu söylüyor­sam, dünyada neden çok büyük sevgi değil de bu kadar nefret olduğu. Bunun nedeni sana kimsenin nefreti öğretmemesi; dolayısıyla nefret saflığını korudu. Kimse rahatını bozmadı; kimse sana nasıl nefret edeceğini, kimden nefret edeceğini anlatmadı. Nefret ebeveynlerin, öğretmenlerin ve rahipler tarafından dokunulmadan bırakıldığı için, saflığını, içtenliğini korudu.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Bir insan senden nefret ettiğinde, senden nefret ettiğine inanabilirsin. Ancak seni sevdiğinde, ona güvenemezsin. Birinden nefret ettiğinde bunun muazzam bir gücü olduğunu ve birini sevdiğinde o gücün bulunmadığını gayet iyi bilirsin. Düşmanlarını dostlarından daha çok hatırlarsın. Arkadaşları­nı unutabilirsin ama düşmanlarını unutamazsın.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Ne oluyor? Çünkü sevgi saptırıldı ve eline gerçek olmayan, sevgi olmayan bir şey verildi. içinde sevgi potansiyeli bulun­duğundan habersiz, sevgi denen o oyuncakla oynayıp duru­yorsun. Bu nedenle sevdiğinde sevgin şöyle-böyle, yüzeysel. Birazcık kaşırsan, geçer. Ancak nefret ettiğinde, bütün kalbinle nefret edersin. Yüzeysel değildir, içtendir.</span></p>
				<p class="Style19 para-style-override-27" xml:lang="en-US"><span class="Font-Style43" xml:lang="tr-TR">Bu nedenle dünyada o kadar çok sevgi görmüyor, bu kadar çok nefret görüyorsun.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Dünyada sevgi konusunda bir sürü konuşma dinliyorsun.</span></p>
				<p class="Style20 para-style-override-27" xml:lang="en-US"/>
				<p class="Style20 para-style-override-27" xml:lang="en-US"><span class="Font-Style43" xml:lang="tr-TR">Herkes herkesi seviyor, sevgiden bahsediyor ama hepsi laftan ibaret: geyik muhabbeti! Dünyanın her yerinde devam ediyor. Herkes sevgiden bahsediyor, güzel diyaloglar ama aslında her yerde nefret görüyorsun.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Dinler birbirinden nefret eder. Uluslar birbirinden nefret eder. Siyasi partiler birbirinden nefret eder. Sınıflar birbirinden nefret eder. Bakmaya devam edersen ne kadar çok nefret kay­nağı olduğunu görüp şaşıracaksın. Ve her on yılda bir, yirmi yılda bir, bir dünya savaşına ihtiyacın var; bu kadar nefret ve hâlâ birikiyor. Her gün nefreti dışarı vurup duruyorsun ama yine de her on-yirmi yılda bir o kadar çok birikiyor ki dünya savaşı şeklinde patlıyor. Üç bin yılda, dünyada beş bin savaş yapılmış. Sorumlusu kim? Sürekli peşinde dolaşarak sana sevgi, iyilik, merhamet öğreten iyi niyetliler. Kimse nefreti öğretmiyor; oysa o hâlâ orada, çok daha güçlü, çok daha can­lı, körpe ve zinde.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Sana kimsenin sevgiyi de öğretmediği zamanın gelmesini ister­dim. Tek başına bırakılman gerekir. Hissettiğin her ne ise -sevgi ya da nefret, önemli değil- onun daha farkında olman gerektiğinin öğretilmesi gerekir. Önemli olan nefret ediyorsan, farkındalıkla nefret etmendir. Seviyorsan, farkındalıkla sevmendir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ben sana öğretecek olsaydım, sana kimi seveceğini, nasıl seveceğini söylemezdim. Bu tam anlamıyla saçmalık. Sevgi senin içkin özelliğindir. Onunla doğarsın, tıpkı nefret gibi o da orada­dır. Ben sana farkında olmayı öğreteceğim. Bir şey hissetmeden önce -sevgi veya nefret, öfke, hırs, merhamet, herhangi bir şey-farkında ol. Her şeyin farkındalığından ortaya çıkmasına izin ver.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Farkındalık mucizesi sen bir şey söylemeden, sen bir şey yap­madan, içinde çirkin olan her şeyi güzel olan her şeyin içinde yok eder.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Farkındalığın dönüştürücü bir gücü vardır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Örneğin, öfkenin farkındaysan, yok olacaktır. Sevginin farkındaysan, daha güçlü hale gelecektir. Eğer nefret varsa ve sen bunun farkındaysan, ortadan kaybolacak, dağılacaktır. Çok geçmeden nefret bulutunun dağıldığını ve onun yerine, arkasında bir koku gibi tamamen tersi bir nitelik bıraktığını göreceksin.</span></p>
				<p class="Style19 para-style-override-36" xml:lang="en-US"><span class="Font-Style43" xml:lang="tr-TR">Bana göre ölçüt budur:</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Farkındalığınla derinleşen herhangi bir şey, erdemdir. Far-kındalığınla yok olan bir şey günahtır. Bana göre tanım budur. Hiçbir davranışı günah, erdem, doğru, yanlış diye etiketlemem; davranışlar o özelliğe sahip değildir. Farkındalığın sahiptir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bunu bir dene, içinde farkındalığın önünde dayanamayacak, tamamen ortadan kaybolacak şeyler olduğunu gördüğünde şaşıracaksın.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Farkındalık, adeta sihir işlevi görür.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Söylediğim şeyi deneyebilirsin. Sana buna inanmanı söy­lemiyorum, çünkü inancın faydası olmaz. Deneyimlemek zorunda kalacaksın. İçindeki farklı şeylerle, neyin kaldığını ve neyin yok olduğunu görmek zorunda kalacaksın.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Senin için neyin iyi, neyin kötü olduğunu yalnız sen bulabi­lirsin. O zaman bütün eylemlerinin içinden geçen farkındalık ipliğini tut, hayatında hiçbir nefret, hiçbir öfke, hiçbir kıskanç­lık bulamayacaksın. Bunlardan vazgeçtiğinden değil, bunları bastırdığından değil, bir şekilde onlardan kurtulduğundan değil, onlara karşı bir şey yapmayı denediğinden değil. Hayır, hiçbir şey yapmadın, onlara dokunmadın bile. Farkındalığın güzelliği budur: Asla bir şey bastırmaz ama farkındalığın ışığında adeta eriyen ve değişen şeyler vardır. Ve daha sağlam, daha bütün, daha derin, daha kuvvetli hale gelen şeyler vardır: sevgi, merhamet, iyilik, dostluk, anlayış.Bugüne kadar bütün dinler insanların zihinlerini eylemlere </span><span class="Font-Style43" xml:lang="tr-TR">odakladı. Etiketlemek; bu iyi, bu kötü, bunu yapmak zorun­dasın, bunu yapmamak zorundasın. Bütün vurgunun değişme­sini istiyorum.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Eylemlerin doğru ve yanlış hiçbir ilgisi yoktur. Belirleyici olan sensindir, uyanıklığındır. Farkındalıkla yapılan her eylem güzel olabilir; aynı hareket farkındalık olmadan çirkinleşebi-lir. Farkındalığınla, aynı hareket bir durumda yok olabilir ve başka bir durumda daha sağlam, güçlü hale gelebilir. Dola­yısıyla bir davranışın, bir duygunun sabit bir özelliği gibi bir şey değildir; hepsi bin bir şeye bağlıdır. Ancak farkındalığın her şeye dikkat eder, senin endişelenmene gerek yoktur. İçinde her şeyin senin açından anlaşılır olduğu bir ışık gibidir, onu görebilirsin.</span></p>
				<p class="Style19 para-style-override-37" xml:lang="en-US"><span class="Font-Style43" xml:lang="tr-TR">Bir Zen rahibi hayatı boyunca tekrar tekrar hapse girer. Bu kişi binlerce öğrencisi olan büyük bir ustadır. Yargıçlar bile onu sever, ona saygı duyar. Ve ona yalvarırlar: “Neden böyle tuhaf şeyler yapıyorsun? Anlayamıyoruz, bu bizim algımızın dışında.” Öğrencilerinden küçük şeyler çalarmış ve kanun da gereğini yapmak zorundadır.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Yargıçlar, “Bunda başka bir şey olduğunu biliyoruz. Birinin ayakkabısının tekini neden çalasın? İşe yaramaz, kullana­mazsın. Şimdi seni iki ay hapse atmak zorundayız” der. Zen ustası bunu duyduğunda hep çok mutlu olurdu ve yargıçlara, “Biraz daha uzatamaz mısınız? Nasıl olsa dışarı çıktığımda, yine yapacağım ve siz beni tekrar hapse atmak zorunda kala­caksınız. Neden biraz daha uzun bir süre göndermiyor ve beni bütün bunları yapmaktan kurtarmıyorsunuz?” derdi.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">En sonunda, usta ölüm döşeğindeyken, öğrencileri sordu: “En azından sormamıza izin ver, çünkü eşyaları, senin için hiçbir önemi olmayan eşyaları çalmanın nedenini öğrenmeye bir daha asla fırsat bulamayacağız. İstediğin herhangi bir şeyi </span><span class="Font-Style43" xml:lang="tr-TR">getirmeye daima hazırdık ama sen asla bir şey söylemedin, asla hiçbir şey istemedin.”</span></p>
				<p class="Style19" xml:lang="en-US"><span class="Font-Style43" xml:lang="tr-TR">Usta güldü. “Gerçek neden hapiste olabildiğince uzun kalmak istememdi, çünkü hapiste üç bin kişi var ve ben bu üç bin insanın içinde hapishanenin dışında bulduğumdan daha masum, daha doğal insanlar buldum. Hapishanenin dışında pek çok usta ve birçok din var; onlar işlerini yapıyor. Hapisteki bu zavallı insanlarla kimse ilgilenmiyor. Orada olduğum zaman onlara meditasyon öğretiyorum, onlara nasıl farkında olacaklarını öğretiyorum. Hapishane tapınak haline geldi! Orayı tamamen değiştirdik. Bütün mahkûmlar meditasyon yapıyor. Gardiyan hissetmiyor, çünkü sadece her şeyi farkındalıkla yapıyorlar. Eskiden yaptıkları işi yapmaya devam ediyorlar: odun kesmekse, yine odun kesiyorlar; kaya kırmaksa, yine kaya kırıyorlar; yol yapmaksa, yine yol yapı­yorlar. Önceden yaptıkları her şeyi şimdi de yapıyorlar ama büyük bir farkla.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Ve şu anda bildiğim en iyi manastır” dedi, “sürekli gittiğim hapishane, çünkü bu hapishanede müebbet hapse mahkûm insanlar var; yirmi yıl, otuz yıl. Şimdi, bu büyük bir fırsat: Otuz yıl boyunca dış dünya tarafından rahatsız edilmeden meditasyon yapabilirler. Böyle insanları başka nerede bulayım? Arkamda, o hapishanede yüzyıllarca devam edecek bir gelenek bıraktığım için çok mutluyum. Bu hapishane tamamen farklı bir yer olacak. Oraya gelen herkes meditasyona katılmaya mecbur, çünkü eskilerden birileri hep orada olacak.”</span></p>
				<p class="Style19" xml:lang="en-US"><span class="Font-Style43" xml:lang="tr-TR">Şimdi, dışarıdan baktığında, çalan bir adam yanlış bir şey yapıyor ve sürekli hapse giden, tekrar tekrar mahkûmiyet alan bir insan kesinlikle suçludur. Ancak bu insanın bilincine ve o bilinçten gelen eylemlere baktığında, olay tamamen farklı.Kimseyi asla davranışıyla yargılama, çünkü gerçek olan </span><span class="Font-Style43" xml:lang="tr-TR">davranış değil, o davranışın sergilendiği bilinçtir. Ancak hepi­miz davranışlara göre yargılarız, çünkü nesneler gibi dışarıdan görülebilir. Bilinci bilmeyiz.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Olay bir Zen manastırında geçiyor... iki kanat vardı, sol kanat ve sağ kanat; manastır bu şekilde yapılmıştı. Beş yüz rahip bir kanatta yaşıyordu, beş yüz rahip diğerinde ve ustanın evi iki kanadın tam ortasındaydı.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ustanın bir kedisi vardı, çok güzel bir kedi ve bütün müritler kediyi çok seviyordu. Fakat arada bir tartışma çıkardı, çünkü sol taraftakiler kediyi isterdi -özel bir etkinlik, bir eğlence düzenliyorlar­dı- ancak sağ taraftakiler o sırada kediyi almalarını istemezdi. Kedi sürekli bir kavga, tartışma nedeni haline geldi. Bir gün usta bütün müritleri topladı ve onlardan kediyi getirmelerini istedi. “iki taraf da kediyi seviyor ama bir tane kedi var” dedi. Sonra kediyi ikiye böldü -müritler şok içindeydi- ve onlara “şimdi siz bir yarısını, siz de öbür yarısını alabilirsiniz. Artık bu manastırda kavga çıkmayacak” dedi.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Sessizlik oldu. Bu kadar şiddetten uzak bir insanın kediyi ikiye ayırmasını anlayamadılar. Hepsi bunu merak etti, endişelendi ve bu konuyu düşündü. Olay, kendisi de ustanın öğrencisi olan krala kadar gitti. Kral merakını yenemedi; ertesi gün geldi. “Çok sevilen kedini öldürdüğünü duydum” dedi.</span></p>
				<p class="Style19 para-style-override-25" xml:lang="en-US"><span class="Font-Style43" xml:lang="tr-TR">“Kediyi öldürmedim” dedi usta, “giderek büyüyen ve kontrolden çıkan bir çatışmayı, kavgayı öldürdüm. Ve bu aptallar ben etkili bir adım atıncaya kadar anlamayacaktı. Kediyi öldürmedim, çünkü kimse ölmez. Kedi bu aptallar sayesinde bu bedenden kurtuldu. Zaten ölecekti; zaten yeterince uzun yaşamıştı; belki en fazla bir ya da iki yıl daha yaşayacaktı.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Dolayısıyla onu öldürmeden önce tamamen sessizlik ve farkın­dalık içinde kaldım ve ‘Bu zavallı kedi bu iki yıl boyunca ne yapacak? Hiçbir şey. Fakat iki yılda bu aptallar çok şey yapacak’ dedim.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">“Kediyi kızgınlıktan öldürmedim, kediyi nefretten öldür­medim. Onu seviyordum ve şimdi onu daha çok seviyorum, çünkü bir sorunu çözmeme yardım etti. Bu salaklar için iyi bir şok oldu, çünkü şoklar olmadıkça kafaları çalışmıyor. Arada bir dövmek gerekiyor.”</span></p>
				<p class="Style19 para-style-override-38" xml:lang="en-US"><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> kesinlikle bu olayın yaşandığı günden sonra her türlü tartışma ortadan kalktı, çünkü o müritler bu adamın tehlikeli olduğunu, birini öldürebileceğini fark etti; tartışmak çok teh­likeli olabilirdi. Bütün tartışmalar bitti.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Kral kesinlikle ikna olmuştu. “Senin öğretin daima mese­lenin davranış değil bilinç olduğuydu. Biz sadece davranışı görebiliriz; onu hangi bilinçle yaptığını bilmiyoruz. Bu ancak senin tarafından biliniyor. Biz kim oluyoruz da yargılıyoruz?” dedi.</span></p>
				<p class="Style19 para-style-override-39" xml:lang="en-US"><span class="Font-Style43" xml:lang="tr-TR">Asla hiç kimseyi davranışıyla yargılama.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bekle. Onun farkındalığını bulmaya çalış; aksi durumda hiçbir şekilde yargılama. Kendinle ilgili, her ne yaparsan yap, bir tek şeyi, o şeyi tam farkındalıkla yapmayı aklından çıkar­ma. O zaman sana tam özgürlük imkânı veriyorum.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Hiçbir din sana özgürlük imkânı vermedi. Ben sana tam özgürlük veriyorum. Hiçbir din sana kendi sorumluluğunu vermedi, hiçbir din sana neyin doğru neyin yanlış olduğuna karar verme hakkını vermedi. Ben sana hak ve sorumluluk veriyorum, çünkü bana göre her şey tek bir kaynaktan doğar ve o da farkındalıktır.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Soruyu soran kişi sevgiden bahsettiğimi, mesajımın sevgi olduğunu söylüyor; ben ayrıca aydınlanan insanda ne sevgi ne de nefret bulunduğunu da söyledim. Şimdi, bana sormak yerine, basit şeyleri kendin çözecek kadar olgunsun. Bu kadar basit: Farkındalık yoluyla bütün nefret enerjisi sevgiye dönüşü­yorsa, bu tamamen yeni bir hadisedir; yeni bir isme ihtiyaç var.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Peki ne yapacağız? Diller yetersiz, dolayısıyla farklı anlamlar, tanımlar vererek aynı kelimeleri kullanmak zorundayız.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Benim sevgi mesajım, nefretin zıt kutbu olan sevgiyle ilgili bir mesaj değil. Benim sevgi mesajım, nefreti içine alıp onu dönüştürmeye muktedir olan sevgiyle ilgili.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Şimdi, eğer artık nefret yoksa, bu yeni enerjiye nasıl ve neden sevgi denmesi gerektiği sorusu ortaya çıkıyor.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Sevgi, bizim zihinlerimizde, nefrete karşı bir şeydir. Şimdi, sevginin zıddı yoktur. Bu nedenle, arada bir, aydınlanmış insanda ne sevgi ne de nefret bulunduğunu hatırlatıyorum; bunun amacı nefretini ve sevgini yadsımaktır. Aydınlanan insanda kutupluluk olarak ne sevgi ne de nefret vardır. Sana her ne kadar öyle görünse de, bu onun ilgisiz olduğu anlamına gelmez. Bu yüzden dilin yoksulluğundan bahsediyorum.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Eğer aydınlanmış insanda sevgi yoksa, nefret yoksa, bu ilgisiz, tarafsız olacağı anlamına gelmez; hayır, bunun anlamı bu değildir. Nefrete karşı koymayan, yeni bir tür, yeni bir sevgi özelliğine sahiptir. Şimdi, bunun için bir kelime yok; dolayısıy­la ya senin gibi sevgisi yoktur, nefreti yoktur demek zorunda­yım ya da onun sevgisi tamamen yeni bir sevgi türüdür demek zorundayım; tutkudan ziyade merhamete daha yakın, ilişkiden ziyade bağlantılılığa daha yakın bir sevgi; senin iki tarafın da daha çok almaya ve daha az vermeye çalıştığı bir pazarlık olan sözde sevgine göre karşılığında bir şey beklemeden daha verici bir sevgi.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Aydınlanmış insan sadece verir. Bu senden bir şey almak istediği anlamına gelmez; senin ona verecek hiçbir şeyin yok. Ona verecek neyin var? O verir, çünkü verecek çok şeyi vardır, aşırı yüklenmiştir. Verir, çünkü yağmur yüklü bir yağmur bulu­tu gibidir, yağmak zorundadır. Nereye olduğu, kime olduğu önemli değildir; kayalara, iyi toprağa, bahçelere, okyanusa. hiçbir önemi yok. Bulut yalnızca yükünü boşaltmak ister.</span></p>
				<p class="Style19 para-style-override-39" xml:lang="en-US"><span class="Font-Style43" xml:lang="tr-TR">Aydınlanmış insan aynı bir yağmur bulutu gibidir.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Sana sevgi verir, karşılığında bir şey beklemeden. Onu pay­laşır ve ona fırsat verdiğin için sana borçludur; yeterince açık olduğun, hazır, korunmasız olduğun için; bütün bu kutsamayı üzerine boşaltmaya hazırken onu reddetmediğin için; kalbini açtığın ve kapasiten elverdiği kadar aldığın için.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Dünya sevgiyle, bahsettiğim sevgiyle dolu olabilir. Ancak bu sevgi dünyada nefreti dönüştürecektir, sana öğretilen sevgi değil. O sevgi dünyayı daha sevgi dolu bir yer haline getirmedi, dünyayı daha nefret dolu bir yer yaptı; nefretini daha gerçek ve daha sahici ve sevgisini de daha ikiyüzlü yaptı.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Ben sevgi dolu bir dünya isterdim. Ancak aklından çıkarma, o sevginin zıddı yoktur. O sadece vardır, çünkü sen, kendi için­de, farkındalık yoluyla nefretini sevgiye dönüştürebilmişsindir. Onu dönüştürebildiğini söylemek bile doğru değildir ama bu lisanla başka ne yapılabilir? Ne söylersen söyle, söylenen şeyde bir yanlış vardır, onu söylerken bir şey ters gider.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Gerçek, farkındalığın nefretini sevgiye dönüştürdüğüdür; sen onu dönüştürmezsin. Senin çalışman ve işlevin sadece farkındalığını korumaktır. Hayatında hiçbir şeyin farkındalık olmadan gerçekleşmesine izin verme.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Sana mümkün olan en basit ve en doğal dini veriyorum. Bu nedenle bu dinin ilk ve son olduğunu söylüyorum, çünkü daha fazla basitleştirilemez. Farkındalığın daha aşağısında bir şey yok; ta köküne kadar indik. Oradan öteye, daha ileri gitmenin yolu yok. Bu kadar!</span></p>
				<p class="Style19 para-style-override-21" xml:lang="en-US"><span class="Font-Style43" xml:lang="tr-TR">Yaptığın her şeyi aynen yapmaya devam et ama farkında-lığını koru. Hiçbir davranışın bilinçaltında geçmemesi için bunu devamlı bir hatırlatma haline getir.Biraz zaman alacak. Her gün bir sürü şeyi atlayacaksın;daha sonra hatırlayacak, “Tanrım! Yine unuttum!” diyecek­sin. Endişelenecek bir şey yok. Bunun için endişelenme; aksi takdirde başka bir şey kaçıracaksın. Giden gitmiştir; onun için tek bir dakikanı harcama. Hatırlaman iyi. Onu şu anda yaptığın şeyin farkında olmak için hatırlatma olarak kullan.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Pek çok sefer unutacaksın, birçok zaman hatırlayacaksın. Yavaş yavaş daha az unutacak, daha çok hatırlayacaksın. </span><span class="Font-Style43" xml:lang="tr-TR">Ve </span><span class="Font-Style43" xml:lang="tr-TR">bir gün gelir... hatırlama unutkanlıktan daha fazla olduğun­da, unutkanlığından daha ağır çektiğinde, anında devrim, dönüşüm gerçekleşecek. Birden tamamen farklı bir insan olacaksın; yeni insan doğacak. O yeni insan bütün bu dünyayı yeni görecek; çünkü görmek için yeni özelliklere sahip yeni gözlere, yeni işitme yollarına sahip yeni kulaklara, her şeyi yeni bir şekilde hissetmek ve dokunmak için yeni ellere sahip olacak. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> bu farkındalığa sahip tek bir insan, başkalarında da farkındalık sürecini tetiklemeye başlar. Hiçbir çaba gösterme­den, süreci tetiklemek için bir şey yapmak zorunda kalmadan -o yapma işi bizim bozma işimiz oldu- sadece kendi yoluna göre yaşamak, kendi yolun olmak zorundasın; o kendiliğinden gerçekleşmeye başlar. Varlığın sana yaklaşan insanlarda bir şey başlatır... yeni bir enerjinin ortaya çıkışını, yeni bir alevin başlangıcını. Sen hiçbir şey yapmazsın, ne de öbür kişi bir şey yapar: oluverir. Tek gereken biraz yakınlık, dostluktur.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ustanın işlevi de budur; arkadaşları etrafında toplamak. Ulaşılacak bir hedef, yapılması gereken belli bir faaliyet yoktur. Ustanın işlevi sadece hazır bulunmaktır. Kişi birinin sıçramanın gerçekleşebileceği sınıra ne kadar yakın olduğunu bilemez. Kişi hangi anda açık olduğunu ve ustanın gözünden tek bir bakışla işlerin bir daha asla aynı olmayacağını bilemez.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bunlar hep önceden kestirilemeyen anlardır, dolayısıyla kişinin farkındalık içinde sessizce beklemesi gerekir.</span></p>
				<p class="Style19 para-style-override-30" xml:lang="en-US"/>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Yapabileceğin en fazla şudur: Engeller yaratma, duvarlar yaratma. Gergin, uzak durma. Gevşe. yaklaş. Kaybedecek bir şeyin yok; yalnızca kazanacaksın.</span></p>
				<p class="Style3" xml:lang="en-US"/>
				<p class="Style3" xml:lang="en-US"><span class="Font-Style41">Bilimin gücü ve taşıdığı sorumluluk hakkında konuşabilir misin? Örneğin, bilimcilerin genetik sperm analizlerinden gelecek insanları seçtiğini anlattığını duydum. Bilgisi aklından öteye gitmeyen bilimcilere veya doktorlara ya da hiç kimseye güvenim yok. Sezgisel olarak genetiğin bir insanın nasıl olacağını belirlemekte küçük bir rol oynadı­ğını hissediyorum. Bir bahçıvan müzisyen de olabilirdi; bir asker bilimci olma potansiyeli taşıyabilir. Elbette bir insa­nın olduğu şey, farklı koşullarda ne olabileceğinin ölçüsü değildir. Anne ve babanın sperminde ve yumurtasında bir Osho olduğunu kim öngörebilirdi? Lütfen fikrinin gerisinde yatan içgörüden biraz daha bahset. Totaliter rejimlerden korkum yüzünden ben göremiyorum.</span></p>
				<p class="Style19 para-style-override-33" xml:lang="en-US"/>
				<p class="Style19 para-style-override-33" xml:lang="en-US"/>
				<p class="Style19 para-style-override-40" xml:lang="en-US"><span class="Font-Style43" xml:lang="tr-TR">Endişeni anlayabiliyorum; bunu ben de düşünüyorum. Ancak anlaşılması gereken bir sürü şey var. Birincisi, asla korkuyla hareket etme. İnsan korkuyla hareket etmiş olsaydı, hiçbir ilerleme kaydedilmezdi.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Örneğin, bisikleti icat eden insanlar... herhangi bir tehlike düşünebiliyor musun? Bisikletin tehlikeli olabileceğini tasavvur etmek adeta imkânsızdır. Ancak daha sonra Wright kardeşler bisiklet parçalarından ilk uçan makineyi yaptı. Bütün dünya bayram etti, çünkü uçakların bir savaşta şehirleri, milyonlarca insanı yok etmek için kullanılacağını önceden kimse göremedi. Ancak aynı uçaklar dünyanın her yerinde milyonlarca insanı taşıyor. Dünyayı küçülttüler, dünyanın küresel köy sayılmasına olanak verdiler. İnsanlar arasında köprü oldular; farklı ırk, din ve dillerden insanları başka hiçbir icadın yapamadığı şekilde bir araya getirdiler. Dolayısıyla hatırlanması gereken ilk şey, korkuyla hareket etmenin doğru yol olmadığıdır.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Dikkatli, bilinçli, olasılıkları ve tehlikeleri hatırlayarak ve o tehlikeleri önlemek için ortam yaratarak hareket et. Şimdi, politikacıların elindeki nükleer silahlardan daha tehlikeli ne olabilir? En tehlikeli şeyleri onların eline verdin.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Şimdi, aslında korkmaya gerek yok; nükleer silahlar bile yaratıcı bir şekilde kullanılabilir. Benim hayata, yaratıcı bir biçimde kullanılacaklarına sonsuz güvenim var. Hayat bu kadar kolay yok edilmesine izin veremez, çok büyük direnç gösterecektir. O dirençte yeni bir insanın, yeni bir şafağın, yeni bir düzenin, bütün yaşamın ve varoluşun doğumu gizlidir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bana göre, nükleer silahlar büyük bir savaşı imkânsız hale getirdi. Buddha bunu yapamadı, İsa bunu yapamadı. Dün­yanın bütün azizleri hep birlikte şiddete karşı, savaşa karşı konuşuyor; başaramadılar. Oysa nükleer silahlar görevini yaptı. Tehlikenin bu kadar büyük olduğunu gören politikacı­ların hepsi içten içe titriyor; üçüncü bir dünya savaşı başlarsa, bütün hayat yok olacak ve onlar da onun içinde olacak. Ken­dilerini kurtaramazlar. Hiçbir şey kurtulamaz. Yaratılışı seven herkes için büyük bir fırsat. Bilimin yönünü yaratıcılığa doğru çevirebileceğimiz an budur.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bir şeyi unutma: Bilim tarafsızdır. Sana sadece güç verir. Şimdi, nasıl kullanılacağı sana bağlı, bütün insanlığa ve zekâsına bağlı. Bilim, sırf totaliter bir gücün kötüye kullanabi­leceği korkusuyla bu şeyleri önlemek yerine, bize daha iyi bir hayat yaratmak, daha rahat bir yaşam yaratmak, daha sağlıklı insanlar yaratmak için daha çok güç verir.Her şey kötüye kullanılabilir. Soruyu soran da doktor;kendisi de bilim adamı sınıfına giriyor. Bir şeyi anlaması gere­kiyor: zarar verebilen her şeyin aynı zamanda büyük fayda da sağlayabileceğini. Hiçbir şeyi suçlama; sadece insanların bilincini yükselt. Aksi takdirde Mahatma Gandhi’nin yaptığı hataya düşüyorsun.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bir kez korkuyla hareket etmeye başladığında, nerede duracaksın? Mahatma Gandhi de aynı mantığı kullanıyordu ve çıkrıkta durdu. Bu da binlerce yıl önce icat edilmiş olmalı ve Gandhi bundan öteye gitmek istemedi. Çıkrıktan sonra icat edilmiş her şeyin yok edilmesini istedi. Demiryollarına karşıy­dı, çünkü Hindistan’da trenler bütün ülkeyi köleleştirmekte kullanılmıştı. Hindistan’da trenler insanların rahatlığı ve onla­ra hizmet için üretilmemişti. Orduları taşımak için üretilmişti, dolayısıyla ordular saatler içinde ülkenin bir yerinden başka bir yerine hareket edebiliyordu. Hindistan büyük bir ülkedir. Trenle bile ancak altı günde ulaşabileceğin yerler vardır. Nere­deyse bir kıtadır ve İngilizler ülkeyi kontrol etmek için büyük bir demiryolu ağı inşa etmek zorunda kaldı. Esas amacı ordu ve ordunun taşınmasıydı.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ancak bu trenleri yok etmemiz gerektiğine karar vermemize neden olamaz. Bunun anlamı insanın hareketinin kısıtlanma-sıdır; Ortaçağ’a geri döner. Mahatma Gandhi telgraf, postane gibi masum şeylere de karşıydı, çünkü hepsi Hindistan’da başlangıçta ülkeyi kontrol etmekte kullanıldı. Yavaş yavaş kamu hizmeti haline geldiler. Her icat ilk askeriye tarafından, savaş kışkırtıcıları tarafından kullanıldı ve sonunda insanlar tarafından kullanılmaya başlandı.</span></p>
				<p class="Style19" xml:lang="en-US"><span class="Font-Style43" xml:lang="tr-TR">İhtiyacımız olan geriye gitmek değil; yoksa bütün insanlığı yok edeceksin. İhtiyacımız olan ileri gitmek ve geçmişten bazı dersler almaktır: bilim ve teknoloji gelişirken, aynı anda insan bilinci de gelişsin diye. Bu da teknolojinin insanlığın zararına bir şey olarak kullanılmasına karşı koruyacaktır.</span></p>
				<p class="Style19 para-style-override-21" xml:lang="en-US"><span class="Font-Style43" xml:lang="tr-TR">Benim Mahatma Gandhi’yle temel fikir ayrılığım bu oldu: İnsanlığı geriye çekiyordu. Başta atlar askerler tarafından kullanılıyordu. Atların artık kullanılmaması gerektiğini mi söylüyorsun? Aslında, başlangıçta her araç ölümün hizmetin­de kullanıldı. Şimdi her türlü ilaç var; ve konu ilaçlara gelince dünyada resmi bilim olan alopatik ilaçlar çoğunlukla zehirdir. Bunlar güçlü olanın elinde.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Şimdi askeriyenin ölüm ışını diye bir ışın geliştirmesi büyük endişe yarattı. Güneş ışınlarından alınabilir; bize ulaşmaz, çünkü dünyanın etrafında girmesini önleyen bir ozon tabakası vardır. Ozon ölüm ışınlarını geri çevirir. Ancak onu ilk füze­lerimiz aya gittiğinde fark ettik. Ozon tabakasında delikler açtılar ve ölüm ışınları girdi. Çok geçmeden kanser oranı o kadar büyüdü ki inanılmazdı. Ne oldu? Sonra daha önce asla ulaşmayan bazı ışınların dünyaya ulaştığını buldular. Sovyetler Birliği o ölüm ışınlarından üretmeyi denedi. Nükleer silahlar, füzeler ve uzaktan kumandayla kontrol edilen bomba yüklü pilotsuz uçaklar yerine çok daha incelikli bir yol bulmaya çalıştılar. Sadece ışın gönderme... o ışınlara karşı hiçbir şey yapamazsın, görünmüyor bile. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> hiçbir şeyi yok etmeyecekler, binalar ve yollar el değmeden kalacak. Sadece yaşayan şeyleri yok edecekler; insan, kuşlar, hayvanlar, ağaçlar, herhangi bir hayat süren her şeyi. Ölüm ışını ona değdiği anda, yaşam yok oluyor. Gerçekten büyük bir kâbus yaratacak. Evler orada olacak, sokaklar orada olacak, her şey orada olacak, sadece yaşam orada olmayacak.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Fakat böyle bir durumda bile ölüm ışınlarının araştırılma-ması gerektiğini söylemezdim. Ruslar ölüm ışınları üzerinde çalışmaya başladığında, Amerikalılar da derhal onları nasıl önleyeceklerini, nasıl tespit edeceklerini, nasıl geri çevirecek­lerini, nasıl ölüme karşı ışınlar yaratacaklarını araştırmaya başladı. Belki gelecekte, eğer insan bu şeyleri kullanmasa bile, ozon tabakaları farklı yerlerde delinmeye başlar ve ölüm ışınları atmosfere girerse, onları geri çevirmek için ölüme karşı ışınlar yaratabileceğiz. Belki bize daha yakın, başka bir ozon tabakası yaratabiliriz.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">O yüzden korkuyla hareket edilmemesi gerekir; kişi olayı her yönüyle görebilmelidir. Korku varsa, korku bilimin üretti­ği güçten gelmiyor, korku bilinçsiz insandan geliyor demektir. Onun elinde her şey zehirli, tehlikeli hale gelir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">İnsanı değiştir, bilimin ilerlemesini durdurma. Örneğin, bahsettiğim şey genetik bilimcilerin en yeni bulgularıdır. Şimdiye kadar kör biyolojinin elinde, tesadüf eseri yaşadık. Nasıl bir çocuk doğuracağını - kör, engelli, sakat, çirkin ve hayatı boyunca ıstırap çekecek- bilmiyorsun. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> bilinçsiz bir şekilde sorumlusun, çünkü yalnızca sağlıklı çocuklar -kör, sağır, aptal, engelli, akli dengesi bozuk olmayan- dünyaya getirmenin yolunu bulmak için hiç zahmet etmedin. Genetik bilimi birkaç şeyi kesin şekilde çözebiliyor: örneğin, belli bir erkek ve dişi enerji birleşiminden doğan çocuğun sağlıklı olup olmayacağını.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Tibet’te geçmişte çok tuhaf, ilkel bir yöntem kullanılırdı; ama onlara kızamazsın, kullanmak zorundaydılar. Çok bar­barca bir yöntemdi. Doğan her çocuk yedi kez buz gibi suya daldırılıp çıkarılırdı. On çocuktan dokuzu soğuk suda ölürdü. Çocuk doğar doğmaz, ilk iş onu buz gibi suya daldırmaktı! Çocuk yedinci sefere kadar morarmış oluyordu; suya cesetten başka bir şey daldırmıyorsun. Fakat bu kesinlikle gerekliydi; çünkü Tibet Himalayalar’ın tepesinde, dünyanın en yüksek yeridir. Yaşam çok zordur, çok güçlü insanlar gerektirir ve soğuk öldürücüdür. Bununla baş edemeyecek bir çocuğun ölmesi daha iyidir. Bunu şefkatten yapıyorlardı, zalimliklerin­den değil. Hayatı boyunca ıstırap çekmektense, ölmesi daha iyi. İşlevini yerine getiremeyecek, çalışamayacak. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> toprağın bu soğuğa dayanabilecek ve buna rağmen çalışıp üretebilecek insanlara ihtiyacı var. Bu eski tip bir genetik mühendislikti.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Seçim yapıyorlardı, bunu nasıl yapacaklarına dair fikir sahibi olmamalarına rağmen. Ancak bir şekilde en sağlıklı insanları seçmeyi beceriyorlardı; dolayısıyla sonuçta Tibetliler en uzun yaşayanlar oldu, çünkü ortada bir yerde ölecek bütün insanlar daha dünyaya ilk girişlerinde ortadan kaldırılmıştı. Açılmadan iade edilmişlerdi! </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> geriye kalan insanlar gerçekten sağlıklıydı, azimliydi. Uzun ve çok sağlıklı bir hayat sürdüler, çünkü güçsüzleri en baştan elediler. Bu yaptıkları merhametin parçasıydı. Hayatı boyunca her tür hastalık, rahatsızlık ve zayıflıktan çekecek bir insanın yaşamasına neden imkân veril­sin? Hayatın hiçbir türlü tadını çıkaramayacak.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Genetik bilimciler ayrıntılı şekilde bu adamın doktor, mühendis veya bahçıvan olacağını söyleyemez ama birkaç şeyi açık şekilde ve birkaç şeyi de olasılık olarak söyleyebilir. Sağlığı ve çocuğun yakalanabileceği belli hastalıkları kesin olarak söyleyebileceklerinden, önlemler alınabilir ve çocuk o hastalıklara katlanmaktan kurtarılabilir. Çocuğun yaşayacağı muhtemel süreyi kesin olarak söyleyebilirler ve yaşam süresini uzatmak için önlemler alınabilir. Olasılıklar kısmındaysa, bu çocuğun müzisyen olma olasılığı, potansiyeli taşıdığını söyle­yebilirler. Bu çocuğun doktor olamayacağı anlamına gelmez; bu sadece eğer ona doğru fırsatlar verilirse çocuğun doktor yerine müzisyen olacak ve eğer müzisyen olmaz da doktor olursa, gerçek anlamda doyumu asla bulamayacak demektir. En içteki varlığı bir şeyden mahrum kalacaktır.Dolayısıyla eğer genetik bilimci bunların olasılıklar olduğunu söyleyebiliyorsa, o zaman toplum, ebeveynler, komün çocuğa belli fırsatlar sağlayabilir. Şu anda çocuğun potansiyelinin ne olduğunu bilmiyoruz. Karar vermek zorundayız; ebeveynler çocuğu nereye gönderecekleri konusunda ikilem içindedir: mühendislik okuluna mı, tıp okuluna mı? Marangoz atölye­sine mi yoksa araba tamirhanesine mi? Nereye gönderilecek ve nasıl karar verilecek? Onların kararları maddi kaygılardan kaynaklanır. Onlar için karar vermenin tek yolu budur; çocu­ğun hangi yoldan maddi olarak başarı kazanacağı, rahat ve ayrıcalıklı olacağı. Çocuğun potansiyeli bu olmayabilir ama ebeveynlerin hiçbir fikri yoktur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Genetik bilimciler sana basitçe olasılıkları verebilir. Bun­ların kesinlik olduğunu, ne yaparsan yap çocuğun müzisyen olacağını söylemiyorlar. Bunu söylemiyorlar, çünkü doğa yetiştirmeyle değiştirilebilir. Eğer çocuğun müzisyen olmak için önündeki bütün olasılıkları kapatır, onu doktor olmaya zorlarsan, doktor olacaktır; ama hayatı boyunca istemeden, hiçbir keyif almadan doktorluk yapacaktır.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Yetiştirme önemli ama olasılıkların ne olduğunu tam manasıyla bilirsek, doğru yetiştirme yoluyla çocuğa yardım edebiliriz. O zaman doğa ve yetiştirme birlikte uyum içinde çalışabilir; daha iyi, daha kendinden hoşnut, daha keyifli ve etrafında daha güzel bir dünya yaratan bir insan meydana getirebilir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Tek bir noktada haklısın: Genetik aydınlanma hariç her şey­le ilgili potansiyeli açıklamaya muktedirdir, çünkü aydınlanma biyolojik bir programın parçası değildir. Biyolojinin ötesinde bir şeydir. Dolayısıyla, genetik bilimde bu kişinin aydınlana­cağını söylemenin yolu yoktur. En fazla bu insanın ruhaniyete, mistisizme, bilinmeyene daha meyilli olacağını söyleyebilirler. Bu eğilimler biliniyorsa, o çocuğa uygun yetiştirmeyi sağlayabiliriz ve dünyada daha önce mümkün olduğundan daha çok aydınlanmış insan olur.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Soruyu soranın korkusu, genetiğin totaliter hükümetlerin eline düşmesi, mevcut duruma boyun eğecek, baş kaldırmaya­cak, asla isyankâr olmayacak, daima hiçbir direnç gösterme­den köleliğe hazır olacak çocuklar seçmeye başlamaları.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bu korku var ama bu korku ele alınabilir. Güç neden tota­liter hükümetlere verilsin? Ben toplum için tam bir program öneriyorum. Benim ilk düşüncem, ulusların ortadan kalkma­sının gerekliliğidir. Yalnızca işlevsel bir dünya hükümetinin olması gerekir. Bu hükümetin devrimden korkmasına gerek yok, çünkü insanların hizmetinde olacak ve dünya hüküme­tinin görevlileri yalnızca bir Rotary Kulübü olacak; her yıl değişecek. Kimse bir yıldan uzun yetki kullanmayacak ve o bir yıllık hizmetten sonra, kimsenin bir daha hükümette güç sahibi olmasına imkân verilmeyecek. Sadece bir kez, bir yıl boyunca. Ne yapabilir? </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> gücü totaliter değildir. Onu seçen insanlar, onu her an geri çekme hakkına sahiptir. Onu seçen seçmenlerin yalnızca yüzde elli biri hükümete azledilmesini istediklerine dair bir dilekçe verir -çünkü insanların çıkarına ters davranıyordur- ve o kişi bütün gücünü kaybeder. Ona hiç­bir baskı olmadan beş yıl boyunca güç verilmez. Yıl sonunda zaten makamını kaybedeceğinden ve bir daha asla yetki sahibi olmayacağından hatırlanmasını sağlayacak bir şey yapmak için bu süreden azami faydalanacaktır. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> herhangi bir zarar vermeye çalışırsa, onu geri çekme ihtimalimiz var. Bir dilekçe imzalamak ve bu kişiyi dışarıda bırakmak için seçmenlerin sadece yüzde elli biri gereklidir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Benim planım bütün toplum için bütündür, parçalar halinde değil. Büyük şehirler yavaş yavaş ortadan kalkmalı; onların yerini küçük komünler almalı. Aileler ortadan kalkmalı ki bir aileye bağlılık, bir ulusa bağlılık olmasın. Çocuklar komün tarafından büyütülsün, ebeveynler değil. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> kaç çocuğa ihtiyaç olduğuna komün tarafından karar verilmesi gerekir, çünkü insanların yaşam süresi uzadıkça daha az çocuğa ihtiyaç duya­cağız. Yaşlılar daha uzun kalacaksa, o zaman yeni misafirler için yerimiz yok.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Geçmişte yapabildiğin kadar çok çocuk yapmak mümkün­dü. Bir kadın neredeyse hep hamileydi, artık hamile kalama­yacağı güne kadar. Fabrika gibi üretiyordu, çünkü insanların yaşam süresi çok kısaydı. Beş bin yıl önce kimse kırk yıldan uzun yaşamıyordu. Bir insan öldüğünde, kırk yaşından büyük olmuyordu ve bu ortalama değil, en büyük yaş olabilir. İnsanlar otuz beş veya kırk yaşında öldüğünde, haliyle yeni insanların gelip onların yerine geçmesi için bol alan vardı.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Ancak genetik bilimciler aynı zamanda herkesin doğası gereği en az üç yüz yıl yaşamaya ve genç kalmaya muktedir olduğunu söylüyor. İhtiyarlık ortadan kalkabilir. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> bu büyük bir devrim olacaktır, çünkü eğer bir Albert Einstein üç yüz yıl çalışmaya devam edebilirse, eğer bir Buddha üç yüz yıl boyunca vaaz vermeyi sürdürebilirse; eğer bütün büyük şairler ve mistikler ve bilimciler ve ressamlar çalışmaya, yöntemlerini güzelleştirmeye, dillerini güzelleştirmeye, şiirlerini güzelleş­tirmeye, tekniklerini, teknolojilerini güzelleştirmeye devam edebilirse, dünya muazzam zengin olur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Şu andaki haliyle büyük ziyanlıktır. Bir insan gerçekten rüş­tünü ispatladığında, ölüm kapısını çalmaya başlıyor. Bu tuhaf; hiçbir şey bilmeyen yeni insanlar geliyor. Şimdi onları büyüt, onları eğit, onları yetiştir ve gerçekten olgunlaştıklarında emekliye ayır. Gerçekten bir şey yapabilir hale geldiklerinde, emeklilik zamanı geliyor. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> emeklilikten sonra kimse on-on beş yıldan fazla yaşamıyor, çünkü emeklilikten sonra kişi kesinlikle işe yaramaz hale geliyor ve çocuklarına, topluma yük gibi hissetmeye başlıyor. Bütün saygınlığını, itibarını, gücünü kaybediyor. Dışlanıyor, ölmeye isteksiz davetsiz bir misafir haline geliyor.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Geçmişte asla kuşak farkı bulunmadığını fark etmemiş olabilirsin. Kuşak farkı sırf insanlar daha uzun yaşadığı için ortaya çıkan yeni bir olgudur. Şimdi doksan yaşında bir baba hâlâ hayatta ve diğer üç kuşak ortaya çıktı. Oğlu yetmiş yaşın­da, torunu elli yaşında, torununun oğlu otuz yaşında. Şimdi ara o kadar büyük ki oğlunun torunu hiçbir şekilde yakınlık hissetmiyor: Bu yaşlı adam kim ve neden etrafta dolanıyor? - gereksiz bir dert ve hep öfkeli, hep sinirli. Burada amaç ne? Geçmişte, insanlar dört veya beş kuşağı bir arada asla gör­mezdi; bu nedenle kuşak farkı yoktu. Büyük büyükbabamın adını bile bilmiyorum. Babama sordum. “Ben de bilmiyorum. Benim bildiklerim, senin de bildiğin isimler. Bundan fazla hiçbir şey bilmiyorum” dedi.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Tesadüf eseri yaşamaya devam edersek, durum daha da kötüleşecek. Toplum yeni bir formül, tamamen yeni bir prog­ram bulsa iyi eder. Eski programlar başarısız oldu. Komün, dünyanın yeni birimidir. Artık aile yok, ulus yok; komünler ve uluslararası insanlık.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Komün ihtiyacın yaratılmasında belirleyici olacak, çünkü şu anda doktora ihtiyacın var ama doktor yok. Mühendisler işsiz, çünkü çok fazla mühendis var; ya da mühendise ihti­yacın var ve mühendis yok. Yaşam planlaması yok; sadece zikzak çiziyor, rasgele. Bu nedenle bu kadar işsiz insan var; aksi takdirde gerek yok, tek bir insan bile işsiz olmamalı. İş verebileceğinden fazla insan üretmemelisin.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Makineler insan işini insandan daha verimli bir şekilde, daha yüksek maaş istemeden, greve gitmeden, vardiya değiştir­meden yirmi dört saat üretim yapabiliyorlar; tek bir makine binlerce insanın yerine çalışabilir- yapabilir duruma geldikçe, giderek daha çok insan işsiz kalıyor.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">İhtiyaç kadar insana sahip olmak için plan yapmak daha iyidir. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> neden en iyisi olmasın? Neden yeryüzünü kuşatan bu kalabalığı azaltmayalım? Bu kalabalık en tehlikeli şey, çünkü açıkgöz politikacıların ekmeğine yağ sürüyor.</span></p>
				<p class="Style19 para-style-override-41" xml:lang="en-US"><span class="Font-Style43" xml:lang="tr-TR">Kalabalığın kendi başına aklı yoktur, kendi başına zekâsı yoktur. Büyük zekâya, bireyselliğe sahip bireyler yaratabiliriz ve her kuşak gidenden daha iyi bir kuşak olacaktır. O zaman evrim büyük bir hızla ilerleyecektir; aksi takdirde saplanırız. Binlerce yıldır saplanıp kaldık, sadece nesneler gelişimini sür­dürüyor: daha iyi arabalar, daha iyi uçaklar, daha iyi bombalar ama daha iyi insanlar yok.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">İnsanın sıkışıp kalması ama başka her şeyin büyümeye devam etmesi tehlikeli bir durumdur. İnsan kendi ilerleme­sinin, kendi teknolojisinin, kendi biliminin altında kalacak. İnsan da büyümeli; insan daima önde olmalı.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Soruyu soranın endişesini anlıyorum ama ben buna katıl­mıyorum. Ben daima en karanlık gecede ışık görürüm. Gece ne kadar karanlık olursa olsun, her zaman şafağın çok yakın olması ihtimali vardır. Her türlü bilimsel ilerlemeden yanayım ama ilerleme yaratıcı insanların elinde olmalıdır, ilerlemenin savaş çığırtkanlarının elinde olmaması gerekir. Savaş şimdi durdurulabilir ve savaş çığırtkanları ortadan kaybolabilir. İnsanlık tarihinde bu ilk kez mümkün. Dolayısıyla totaliter insanlardan korkma.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Erkek ve kadınların bütün programını değiştirmedikçe, yeni bir dünyaya sahip olamayacağız. Bütün korkuları bırakmak zorundayız. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> tekrarlıyorum, asla korkuyla hareket etme. Korkuyla yapılan her eylem bizi geriye götürecektir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bilinçli, dikkatli hareket et. Yaptığın şeyin istismar edilme­mesi için her önleyici tedbiri kullan ama arkaya bakma. Yaşam ileride ve gelecektedir. Bu nokta yüzünden Hindistan’daki Gandhicilere kızdım; bu yüzden olmasaydı benim takipçim olacaklardı. Baştaki partinin başkanı, bakanlar ve başbakanlar bile, hepsi meditasyon kamplarıma katılırdı. Fakat Mahatma Gandhi’nin aleyhinde şeyler söylemeye başladığım gün, kork­tular. Kimse bana cevap vermedi ama korktular: “Mahatma Gandhi aleyhinde hiçbir şey söylememelisin.”</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Onun aleyhinde bir şey söylemiyorum ama onun öne sür­düğü şey geri adımdır; insanı ilk çağlara geri götürmek, onu daha barbar yapmaktır. İnsan zaten barbar” dedim.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Fakat korkuyla hareket eden insanlar belki bütün bilimsel ilerlemenin durdurulmasının ve bütün bilimsel teknolojinin okyanusa atılmasının ve insanın gazyağının bile olmadığı, giysilerin olmadığı zamana -kendi giysilerini eğirmek zorun-daydın- geri dönmesinin iyi olduğunu düşünür.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Günde sekiz saat kendi giysilerin için iplik eğirseydin, bir yıl içinde kendine giysi, yatak yapabilirdin ama ne yiyeceksin? Bir gün hasta olursan, ilacı nereden bulacaksın? Çocuklarını neyle besleyeceksin ve yaşlı babanı, anneni ve karını nasıl doyura­caksın? Çocuklar nasıl eğitim görecek; onların masraflarını ve harçlıklarını kim ödeyecek? Bir adamın sekiz saat boyunca sadece kendi giysilerini yapmakla ilgilenmesi gerekiyor.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Böyle bir toplum çok yoksul olur... eğitim yok. Ancak Gandhi eğitime karşı, çünkü eğitim kötüye kullanılıyor. Onun felsefesi tamamen korkuya dayanır: kötüye kullanılabilen herhangi bir şeyden. Saçmalıktan bahsediyorsun, her şey kötüye kullanılabilir. Sen sadece paranoya içinde yaşıyorsan, o zaman her şeyden feragat etmek gerekir. Hapishanelerinde bir sürü suçlu var. Amerika’da o kadar çok hapishane ve o kadar çok suçlu var ki yargıçlar hükümete “Daha fazla hapishane yapmazsanız, mahkemeleri kapatın, kimseyi hapse göndere­miyoruz, yer yok. Birini hapse gönderdiğimizde, başka birini bırakmak zorundayız. Halbuki iki-üç yıl daha hapiste kalması gerekiyor. Sadece yeni suçluya yer açmak için onu bırakmak zorundayız” diyor.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Bütün dünya hapishane dolu ve bu insanlar yalnızca yanlış genetik programa sahip. Kör bir biyolojik gücün kurbanları onlar. Bu rastlantısal insanlığı devam ettirmek istiyor musun? İyi planlanmış olmasını istemez misin, zekice, bilinçli bir şekilde? Korkunu anlıyorum ama bu önlenebilir. Önlenmesi gerekir. Fakat ilerleme bırakılamaz.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Her yönüyle gerçek bir Süpermen olan, büyük şairlerin ve büyük mistiklerin hayalleri dışında asla var olmamış bir insan yaratabiliriz. Süpermen’in gerçeğe dönüştürülmesi gerekir. Genetik bilim ve mühendisliğin büyük yardımı olabilir.</span></p>
				<p class="Style17 para-style-override-42" xml:lang="en-US"/>
				<p class="Style17 para-style-override-43" xml:lang="en-US"><span class="Font-Style40" xml:lang="tr-TR">Küçük Eddy matematik ödevini yapıyordu. “Üç artı bir, orospu çocuğu (the son </span><span class="Font-Style40" xml:lang="tr-TR">of</span><span class="Font-Style40" xml:lang="tr-TR"> a bitch), dört eder” diyordu. “Üç artı iki, orospu çocuğu, beş eder. Üç artı üç, orospu çocuğu, altı eder.” Böyle devam etti.</span></p>
				<p class="Style17 para-style-override-44" xml:lang="en-US"><span class="Font-Style40" xml:lang="tr-TR">Eddy’nin annesi onu duyduğunda dehşete kapıldı. Ertesi gün öğretmeninin ne tür matematik öğrettiğini görmeye gitti.</span></p>
				<p class="Style17 para-style-override-45" xml:lang="en-US"><span class="Font-Style40" xml:lang="tr-TR">“Eddy’nin bu lisanı nereden kaptığını hiç anlamadım” dedi öğretmen. “Ben çocuklara sadece şunu söylemeyi öğretiyo­rum: üç artı bir, toplamı (the sum </span><span class="Font-Style40" xml:lang="tr-TR">of</span><span class="Font-Style40" xml:lang="tr-TR"> which) dört eder; üç artı iki, toplamı beş eder.”</span></p>
				<p class="Style19" xml:lang="en-US"/>
				<p class="Style19 para-style-override-46" xml:lang="en-US"><span class="Font-Style43" xml:lang="tr-TR">Sadece küçük Eddy değil, dünyanın en eski sakinleri bile her şey konusunda büyük bir yanlış anlama içinde yaşıyor.</span></p>
				<p class="Style19 para-style-override-47" xml:lang="en-US"><span class="Font-Style43" xml:lang="tr-TR">Tehlikelere rağmen, bu durumu değiştirmek için adım </span><span class="Font-Style43" xml:lang="tr-TR">atmak zorundayız. İnsanın zekâsı kesinlikle genetik mirasına bağlıdır. İstediğimiz kadar Albert Einstein’a sahip olabiliriz, istediğimiz kadar Rabindranath Tagore’a sahip olabiliriz, istediğimiz kadar Nijinsky’ye sahip olabiliriz. Dünya bu kadar güzel bir yer olabilir. Ancak kesinlikle riskler var ve tehlikeler var ve ben senden daha fazla onların farkındayım. Fakat yine de, bütün riskleri almak istiyorum, çünkü insanın kaybedecek hiçbir şeyi yok; insanın hiçbir şeyi yok, o zaman bu kadar korkmaya ne gerek var? Kazanmak için her şeye sahip ve kaybedecek hiçbir şeyi yok.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Risk alınabilir; evet bilinçle, farkındalıkla. Bu nedenle sürekli nasıl daha farkında, nasıl daha bilinçli olunacağını öğretiyorum, çünkü insanlığın belli bir kısmını uyanık ve bilinçli hale getirdiğimizde yapılması gereken çok şey var. Bu insanlar gardiyanlarımız, teknolojinin kötü amaçlarla kulla­nılmasına karşı koruyucularımız olacak.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Her türlü önleyici tedbiri alabiliriz ama geriye dönemeyiz.</span></p>
				<p class="Style3" xml:lang="en-US"><span class="Font-Style41">Çocukken hep içimde isyankâr bir ruha sahip olduğumu hissederdim ama bunu dışarı vurmama izin verilmezdi ve çok geçmeden bu yanım kaybolmaya başladı. Şimdi, hepimizin içimizde dünyaya gerçek dönüşümü getirebilecek bir güç taşıdığımızı hissetmeye başlıyorum. Ve bu o zaman sahip olduğum isyankâr ruha çok benziyor. Bu konuda bir şey söyler misin lütfen?</span></p>
				<p class="Style19" xml:lang="en-US"/>
				<p class="Style19" xml:lang="en-US"/>
				<p class="Style19 para-style-override-48" xml:lang="en-US"><span class="Font-Style43" xml:lang="tr-TR">Herkes masum, huzurlu, sevgi dolu doğar. dünyadaki dişe diş rekabete dair hiçbir şey bilmeden, onu karşılamak üzere hazırlanan nükleer silahlar hakkında hiçbir şey bilmeden, yüzyıllardır insanlığa eziyet eden kirli politika hakkında hiçbir </span><span class="Font-Style43" xml:lang="tr-TR">şey bilmeden. Ancak çocuğun huzuru, sevgisi, güveni asi bir güce dönüşmeden, onun içindeki güzel her şeyi yok etmeye ve yerine kendi içimizdeki çirkin her şeyi koymaya başlarız. Ebeveynlerimiz bize bunu yaptı, biz de aynısını sergiliyoruz.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Kuşaklar boyunca aynı hastalık bir elden diğerine aktarılıp duruyor. Dünyanın bütün iyi niyetleriyle ebeveynler, öğret­menler, liderler, rahipler hep birlikte rekabet, kıyas, ihtiras fikirlerini dayatıyor; her çocuğu hayatta karşı karşıya kalacağı zorlu mücadeleye -başka bir deyişle şiddete, saldırganlığa-hazırlıyor. Saldırgan olmadığın takdirde geride kalacağını biliyorlar. Kendini kanıtlamak ve bunu zor kullanarak yap­mak zorundasın. Bu bir ölüm kalım meselesiymiş gibi rekabet etmek zorundasın. Bunların hepsi eğitim sistemimizin esas yapısıdır.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Sınıfta hep birinci olurdum; çalışkan olduğumdan veya ders­lere düzenli girdiğimden değil. Sadece öğrencilere verdikleri derslerin iki aylık süreye bile değmediğini, oysa bütün yılımızı boşa harcadığımızı fark etmiştim. Bu yüzden dönem sonunda sadece iki ay bütün dikkatimi veriyor, geri kalan zamanda okul dışında her şeyin tadını çıkarıyordum. Öğretmenler şaşkındı! Sonuçlar açıklandıktan sonra eve gelip babama birinci oldu­ğumu söylediğimde, hep “Demek bütün sınıf aptal” derdi.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">“Bu tuhaf. Başkaları birinci olduğunda ebeveynleri sevinir. Ama sen, görünüşe bakılırsa, aptallarla birlikte ders gördüğüm için üzülüyorsun. Bu yüzden birinci olduğumu, yoksa benim için hiç umut olmadığını düşünüyorsun” derdim.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">“İyi iş başardın, ödüllendirilmelisin” deyip beni asla cesa­retlendirmedi. Beni asla ödüllendirmedi; tepkisi sadece sürekli “Tuhaf bir şekilde hep aptallarla dolu bir sınıf bulabiliyorsun, doğal olarak da birinci geliyorsun” olurdu.Fakat bu enderdir. Ebeveynler her türlü teşviki verir: “Birinci olursan ödüllendirilirsin. Birinci ol; bu ebeveynleri, aileyi onurlandırır.” Herkes sana bedeli ne olursa olsun başkaların­dan ileride olmayı öğretiyor. Er ya da geç çocuklar galeyana geliyor ve daha hızlı koşmaya başlıyorlar. Öne geçmek için başkasını incitmeleri gerekse bile, bunu da yapıyorlar. Şiddet rekabetçi bir toplumun parçası olmanın gereğidir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Rekabetçi bir toplumda hiç arkadaşın yoktur. Herkes dostça görünür ama herkes düşmanındır, çünkü herkes aynı merdiveni tırmanmak için mücadele ediyor. Herkes düşmanındır, çünkü biri başarılı olabilir ve seni başarısızlığa mecbur edebilir. </span><span class="Font-Style43" xml:lang="tr-TR">Ve </span><span class="Font-Style43" xml:lang="tr-TR">insanlar çok geçmeden birbirinin ayağını kaydırma, haksız yöntemler kullanma sanatını öğrenmeye başlıyor, çünkü o haksız yöntemler sana kestirme yol sağlıyor.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Ben üniversitede öğretmenken, bir öğrenci vardı... sınav günlerinde çocuk öyle bir halde oluyordu ki hiçbir öğretmen salonda çocuğa verilen yerde durmaya istekli değildi. Çocuk adeta tehlikeli hale geliyordu; her an birini öldürebilirdi. Yaptığı şey şuydu: Sınav salonuna bıçakla geliyordu ve herkes görsün, profesörler yaklaşmasın diye bıçağı masanın üzerine bırakıyordu. Yanında sınav için notlar getiriyordu ve hep birinci oluyordu. Bu öğrencinin bulunduğu sınav salonunda hiçbir profesör gözlemci olmak istemiyordu. Rektör yardımcı­sı benden gözlemci olmamı istedi.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Problem yok” dedim.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Ama kimse istemiyor.” dedi.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Anlamıyorlar” dedim.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Sih bir arkadaşımdan ricada bulundum. “Bana </span><span class="Font-Style38" xml:lang="tr-TR">kripan\nı </span><span class="Font-Style43" xml:lang="tr-TR">verir misin?” dedim. </span><span class="Font-Style38" xml:lang="tr-TR">Kripan </span><span class="Font-Style43" xml:lang="tr-TR">başka kılıçlardan çok daha teh­likeli, büyük, özel bir kılıçtır. Tek vuruşta bir kafayı uçurur.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Kılıçla ne yapacaksın?” diye sordu arkadaşım.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Bu öğrenciye Sih olmayı öğreteceğim” dedim.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">“Bu iyi. </span><span class="Font-Style43" xml:lang="tr-TR">Vah</span><span class="Font-Style43" xml:lang="tr-TR"> guruji ki fatah. </span><span class="Font-Style43" xml:lang="tr-TR">Vah</span><span class="Font-Style43" xml:lang="tr-TR"> guruji ka khalsa” dedi. Bu bir Sih mantrasıdır, “Usta zafere bu yolla ulaşır. Ustanın takipçileri zafere bu yolla ulaşır” demektir.</span></p>
				<p class="Style19 para-style-override-21" xml:lang="en-US"><span class="Font-Style43" xml:lang="tr-TR">Bana </span><span class="Font-Style38" xml:lang="tr-TR">kripan\nı </span><span class="Font-Style43" xml:lang="tr-TR">verdi ve sınav salonuna gittim. Çocuk sıra­sının üzerinde küçük bıçağıyla oturuyordu. Sırasına yaklaştım ve tam onun bıçağının yanına </span><span class="Font-Style38" xml:lang="tr-TR">kripan\mı </span><span class="Font-Style43" xml:lang="tr-TR">sapladım. Bana baktı ve ben “Yanında getirdiğin notların hepsini at. Gözünü kripan’ımdan ayırma” dedim. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> bıçağını aldım.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Ne yapıyorsun?” dedi.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Tek kelime daha edersen, bir vuruşta kafanı uçururum” dedim.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Aklını kaçırmış gibisin. Yanlış bir şey yapmadım ama sen beni öldürmeye hazırsın!” dedi.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Bu bir yanlış-doğru meselesi değil” dedim. “Bu iş kimin bıçağının daha büyük olduğuna bakar. Benimki seninkinden büyük! Bu sınav salonunda seni dışarı atmak için gerekli her güce sahibim.” Onun bıçağını salonun penceresinden dışarı attım.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">“Yanında getirdiğin notların hepsini atmazsan, aynı pence­reden kafan da gidecek” dedim. Bana bütün kâğıtlarını verdi ve onları da pencereden attım.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Rektör yardımcısı odasının penceresinden izliyordu. “Neler oluyor? Sınav salonunun penceresinden bir şeyler yağıyor. Önce bıçak geldi, sonra birkaç </span><span class="Font-Style43" xml:lang="tr-TR">defter.”</span><span class="Font-Style43" xml:lang="tr-TR"> Koşarak geldi: “Sorun var sanırım.”</span></p>
				<p class="Style19 para-style-override-25" xml:lang="en-US"><span class="Font-Style43" xml:lang="tr-TR">“Endişelenme” dedim. “Bir şey daha. eğer bu çocuk adam gibi davranmazsa, pencereden bir şeyin daha atıldığını göre­ceksin.”</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Ne?” dedi.</span></p>
				<p class="Style19 para-style-override-49" xml:lang="en-US"><span class="Font-Style43" xml:lang="tr-TR">“Kafası!” dedim.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Beni odadan çıkardı ve “Burada gözlemci olmanı istediğim için üzgünüm. Unut gitsin, böyle bir şey yapamazsın!” dedi.</span></p>
				<p class="Style19" xml:lang="en-US"><span class="Font-Style43" xml:lang="tr-TR">“Bu aptala bir ders vermenin başka yolu yok” dedim. “Gönderdiğin bütün profesörler bıçağından çok korktuğu için, kimse gelmeye istekli değil. Ne yapabilir? En fazla seni öldürebilir, bu yüzden daha büyük bir bıçak getirdim.”</span></p>
				<p class="Style19 para-style-override-33" xml:lang="en-US"><span class="Font-Style43" xml:lang="tr-TR">Ancak toplumun herkesin er ya da geç öğrenmesini sağladığı şey budur: Daha saldırgan olmak zorundasın, yoksa başarısız olursun. İtip kakarak ilerlemek zorundasın, çünkü herkes aynı emele ulaşmaya çalışıyor.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Rektör yardımcısı bana “Serbestsin. Senden bir daha asla imtihan sorumlusu olman istenmeyecek” dedi.</span></p>
				<p class="Style19 para-style-override-25" xml:lang="en-US"><span class="Font-Style43" xml:lang="tr-TR">“Bu gerçekten harika!” dedim. “İstediğim buydu. Gerek yok, çünkü kimsenin canına okumak istemiyorum. Hayat hepsinin canına okuyacak, neden hayatlarına daha fazla sıkıntı ekleyeyim. Ancak kimsenin benim canıma okumasına da izin veremem. Beni bu görevden sonsuza kadar kurtarman çok iyi.”</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bütün toplum şiddete eğilimli ve hırslı olmak istiyorsan daha fazla şiddete meraklı olmak zorundasın.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Hırslı olmayan, rekabetçi olmayan, asi olmak için güç istemeyen insanlara ihtiyacımız var. Her çocuk böyle bir asi olabilir; tek ihtiyacı masumiyetinin dağıtılmamasıdır.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">İçinde bir asi olduğunu hissetmen doğru. Herkes bir asiye sahiptir ama toplum çok güçlüdür. Seni korkak yapar, açıkgöz yapar. Sahici benliğin olmana yardım etmez. Kimsenin sahici benliği olmasına izin vermez, çünkü o zaman her yerde asiler olacaktır.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Ancak asi olmadan önce birkaç koşulu yerine getirmek zorunda olduğunu unutma. Ben eski moda asiler istemiyorum. Benim asi anlayışım tamamen yeni bir fikir, yeni bir kavrayış. Yeterince merhametin, yeterince sevgin olmadıkça yürek sus­</span><span class="Font-Style43" xml:lang="tr-TR">kunlukları, sana daha fazla ışık, daha fazla farkındalık getiren derin içsel meditasyonlar- koşullarımı yerine getirmedin demektir. Ancak bu koşullarda asi olmanı isterim. O zaman yanlış bir şey yapamazsın. O zaman yaptığın her şey doğrudur.</span></p>
				<p class="Style19 para-style-override-27" xml:lang="en-US"><span class="Font-Style43" xml:lang="tr-TR">Sevgiyle, her şey doğrudur. Sevgi her şeyi doğruya dönüştü­ren sihirdir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Ben aydınlanmış asiler istiyorum. Bu mümkün, çünkü aydınlanma mümkün oldu ve asiler oldu. Tek ihtiyacımız olan ikisini bir araya getiren bir sentezdir. İsyankârlık ve aydın­lanma, bir Lenin’in isyankârlığına sahip bir Buddha; en güzel hadise olacaktır.</span></p>
				<p class="Style19 para-style-override-35" xml:lang="en-US"><span class="Font-Style43" xml:lang="tr-TR">Japonya’dan bir arkadaş bana bir Budhha heykeli gönderdi. Nadir bir heykeldi, böyle bir şey hiç görmemiştim. Heykelin bir elinde alevi olan toprak bir lamba vardı. Toprak lambanın içine yağ koyuyordun, alev yanmaya başlıyordu. “Bu bir koşul” dedi arkadaşım, “bana da aynı koşulla verildi. Alevin yirmi dört saat durmadan yanması gerekiyor.” Heykelin diğer elinde bir kılıç vardı. Bu ancak Japonya’da mümkündür, çünkü Japonya silahşorluğu ve okçuluğu meditasyona yönelik sanatlara dönüştürmüştür. Meditasyon temeldir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Hindistan’da Buddha’yı kılıçla düşünemeyiz. Ancak hey­kelin güzelliği yüzünün yarısının çok huzurlu -küçük alevin ışığının düştüğü taraf, çok sakin ve sessiz, mutlak dinginlik içinde-, diğer yarısının da ancak büyük bir savaşçıda buluna­bilecek bir kılıç gibi keskin olmasıydı. Bu heykeli yapan sanat­çı muazzam bir iş çıkarmıştı. Aynı yüzde büyük bir sentezi göstermişti: huzurun ellerinde bir kılıç.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Benim isyan anlayışım budur. İnsanlığa duyduğun sevgiden kaynaklanması gerekir; geçmişe öfkeden değil geleceğe duyu­lan yaratıcı merhametten. Sadece eskiyi yok etmen gerekmi­yor. Senin idealin, senin amacın yeniyi yaratmak. Yeni, eskiyi </span><span class="Font-Style43" xml:lang="tr-TR">yıkmadan yaratılamayacağı için onu yıkıyorsun ama bunun içinde öfke yok. Bu basit bir süreç. Eski bir binayı yıkıyorsun; öfke yok. Zemini temizliyor ve onun yerine yeni bir bina inşa ediyorsun.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Her ikisini de yapmak zorundasın: huzuru, sessizliği, ışığı, içsel varlığının niteliklerini taşımak ve bütün adaletsizliğe, insanlık dışı her şeye baş kaldırmak. Ancak yaratıcı bir amaç için; herkese eşit fırsat, herkese özgürlük, şiddet içermeyen eğitim, sadece bilgilendirici değil aynı zamanda dönüştürücü bir eğitim verebilecek -daha birey olmanı ve içindeki iyinin çiçek açmasını sağlayacak bir eğitim- sahici bir insan toplu­munun hayalini gerçekleştirmek için.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Burada hepsi böyle hayaller kuran insanlarla birlikte oturuyorsun. Dış dünyadaki insanlar da bir zamanlar, küçük çocukken -aynı özellikler, dayatıldı, bastırıldı- bu hayalleri kurdu. Onların kısıtlamaları kaldırılabilir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Benim insanlarım, ateşini hazır olan herkesle paylaşmak için dünyayı dolaşan yanan fenerler olmak zorunda. Şaşıracaksın; güzel bir geleceği asla hayal etmemiş ve masumiyeti hiç yaşa­mamış, huzurlu bir şeyi, sevgi dolu bir şeyi, güzel bir şeyi hiç tatmamış kimse yoktur. Fakat bunların hepsi çirkin bir toplum tarafından yok edildi, çarpıtıldı, kirletildi ve zehirlendi.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Bir tek güç eski halini korumuş. Şimdi de o güç, o eskiden kalmışlık, en büyük zayıflık olduğunu kanıtlayacak. Sadece biraz çaba gerekiyor. Toplum zaten ölü. Mezarını kendi elleriyle hazırladı ve mezarın tam kenarında duruyor. Sadece itmen yeter; birden eski ve çürümüş her şeyi mezarında yatar­ken bulacaksın.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Başlangıç çizgisinden başlamak zorundayız. Yine Adem ve Havva, yine Cennet Bahçesi... yine en başından.</span></p>
			</div>
		</div>
	</body>
</html>