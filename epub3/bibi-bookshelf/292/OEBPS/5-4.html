<html xmlns="http://www.w3.org/1999/xhtml">
	<head>
		<title>5-4.html</title>
		<link href="template.css" rel="stylesheet" type="text/css"/>
	</head>
	<body>
		<div id="x5-4.html" xml:lang="tr-TR">
			<div class="Basic-Text-Frame">
				<p class="ALT" id="toc_marker-1-4" xml:lang="en-US">4-Değişim Görevi</p>
				<p class="Style17 para-style-override-23" xml:lang="en-US"/>
				<p class="Style17 para-style-override-24" xml:lang="en-US"><span class="Font-Style40" xml:lang="tr-TR">Gerçek zekâ sahibi insan bir ideolojiye tutunmayacak; neden yapsın? Hazır cevaplardan oluşan bir yükü taşıma­yacak. Yeterince zeki olduğu için herhangi bir durum ortaya çıktığında ona karşılık verebileceğini bilir. Neden geçmişten gelen gereksiz bir yükü taşısın? Onu taşımanın ne anlamı var? Aslında geçmişten ne kadar çok şey taşırsak, şimdiki zamana o kadar az karşılık verebileceksin, çünkü şimdiki zaman geçmişin bir tekrarı değildir, daima yenidir, daima yenidir. Asla eski değildir; kimi zaman eski gibi görünebilir ama eski değildir, temel farklar vardır.</span></p>
				<p class="Style17 para-style-override-67" xml:lang="en-US"><span class="Font-Style40" xml:lang="tr-TR">Yaşam asla kendini tekrarlamaz. Daima taze, daima yeni, daima büyüyen, daima araştıran, daima yeni maceralara ilerleyendir. Eski hazır cevaplarının sana faydası olmayacak. Aslında seni engelleyecekler; yeni durumu görmene olanak vermeyecekler.</span></p>
				<p class="Style30 para-style-override-68" xml:lang="en-US"/>
				<p class="Style30 para-style-override-68" xml:lang="en-US"/>
				<p class="Style3" xml:lang="en-US"><span class="Font-Style41">Belirsizlik anlarında insanlarda en iyi -ve en kötü- açığa çıkıyormuş gibi görünüyor. Bu konuda konuşur musun?</span></p>
				<p class="Style19 para-style-override-16" xml:lang="en-US"/>
				<p class="Style19 para-style-override-16" xml:lang="en-US"/>
				<p class="Style19 para-style-override-53" xml:lang="en-US"><span class="Font-Style43" xml:lang="tr-TR">“Belirsizlik zamanları” yoktur, zaman daima belirsizdir. Bu zihnin sıkıntısıdır: Zihin kesinlik ister ve zaman daima belirsizdir. Bu nedenle zihin şans eseri küçük bir kesinlik alanı bulduğunda, süreklilik hisseder. Zihni hayali bir kalıcılık kuşatır. Varoluşun ve hayatın gerçek tabiatını unutmuş görü­nür, bir çeşit hayal dünyasında yaşamaya başlar; görüntüyü </span><span class="Font-Style43" xml:lang="tr-TR">gerçekle karıştırmaya başlar. Bu zihne iyi gelir, çünkü basit bir nedenden değişimden daima korkar: İyi ya da kötü değişimin ne getireceğini kim bilir? Bir şey kesindir; değişim senin yanıl­samalar, beklentiler, hayaller dünyanı karıştıracaktır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Zihin aynı deniz kıyısında oynayan, kumdan kaleler yapan bir çocuk gibidir. Bir an kale bitmiş görünür ama kayan kumlardan yapılmıştır. Her an sadece hafif bir esinti ve kale dağılacaktır. Fakat biz o hayali kalede yaşamaya başlarız. Hep bizimle kalacak bir şey bulduğumuzu hissetmeye başlarız. Fakat zaman sürekli zihni rahatsız eder. Bu zor görünür ama varoluş daima seninle kalmak konusunda çok tutkuludur. Görüntülerden gerçeklikler oluşturmana izin vermez. Sana maskeleri gerçek yüzün, asıl yüzün gibi kabul etme fırsatı vermez.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Dolayısıyla zaman en sevdiğin yanılsamalarından birine darbe indirdiğinde, insanların hayatlarında en kötüyü ve en iyiyi açığa çıkarıyormuş gibi görünür. Adeta sahte kalıcılığın gerisinde, gerçek olduğunu düşündüğün bir hayalin gerisinde saklı olanı açığa çıkarır; maskeni tamamen çıkarır. Seni adeta açıkta bırakır, seni kendinle yüzleşmeye getirir, böyle olunca da bastırdığın ne varsa yüzeye çıkmaya başlar. Bu en kötüsü olabilir, en iyisi olabilir.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Zamanın bu kategorilerle hiçbir ilişkisi yoktur. Sadece bas­tırılanın yüzeye çıkmasına olanak verir, seni kendine getirir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Çoğu insan en kötüyü saklıyor. En iyiyi saklayan birini bulmak çok zordur. En iyiyi neden saklasın? Hatta insanlar kendilerini en iyi renklerle göstermeye çalışıyor; neden en iyiyi saklasınlar? İnsanlar çirkin olduğunu düşünerek sadece en kötüyü saklar. Bir değişiklik olur ve masken düşer. Bir değişim ve aniden kendini çıplak bulursun. Elbiselerini kaybettin ve bütün gerçeklik bir ayna olur: her yerden çıplaklığın, savunmasızlığın yansır.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Evet, çok ender, çok istisnai olarak en iyinin de açığa çıktığı olur. En iyi ancak maskesi olmayan, zaten çıplak ve çıplaklı­ğını zaten güzel ve doğal kabul etmiş insanlarda açığa çıkar. Dolayısıyla zamanlardaki değişim onların içinde hiçbir şeyi yok edemez, zenginleştirir. Unutmuş olabilecekleri, başkaları­nın unutmuş olabileceği bir şeyi gün ışığına çıkarır. Olaylara kesin gözüyle bakma eğilimindeyizdir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu nedenle ancak bir insanın hiçbir riya olmadan masum yaşadığı, bir insanın burada hiçbir şeyin kesin ve kalıcı olmadığını gayet iyi bilerek yaşadığı birkaç istisnai vakada en iyi açığa çıkar. Bu insanlar bu olayları beklemenin gelecekte hayal kırıklıkları için -bunu yapmak umutsuzluk, keder, kaygı tohumları ekmektir- zemin oluşturduğunu bilir. Değişimin gerçekliğin tabiatı olduğunu ve her şeyin değişeceğini kabul edersen, bir sonraki anın tamamen yeni bir şey getirebileceğini ve bu anda çok gerçek olan bir şeyin bulut gibi dağılacağını -bir dakika önce buradaydı, artık burada değil- an be an bilirsen, bu farkındalık oradaysa, o zaman değişim sıkıntı yaratmaz, o zaman değişim kabul edilebilirdir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Ona direnmezsin; başka türlü olmasını istemezsin. Seni ve hayallerini, beslediğin arzularını, yarım kalmış saraylarını ele geçirse bile, bunun olabileceği en başından kabul edildiği için hayal kırıklığı yoktur. Dolayısıyla gerçeklikte çatışma yoktur, hüsran yoktur. Huzurlusundur.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu nedenle sıkıntılı zamanlar olmadığını, belirsizlik zaman­ları olmadığını söylüyorum. Zaman değişimdir, sürekli değişi­yor. Biz sadece kalıcı şeyler yapmaya devam ederiz. Zamana karşı yenileceğiz ve kabahatliyiz. Yenildiğimizde haliyle öfke­leniriz, varoluş bizi hayal kırıklığına uğratmıştır. Güvenimizi kaybederiz. Her şey bize karşıymış gibi görünür ve paranoya içinde, korku içinde yaşamaya başlarız; varlığımıza belli bir ruhsal endişe girer. Fakat bu biz gerçekliğin parçası olmayan bir şey beklediğimiz için gerçekleşir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Varoluşun bizim beklentilerimizi yerine getirmek gibi bir mecburiyeti yoktur. O zaman çoğunlukla en kötü açığa çıkar, çünkü bu belli bir kalıcılık fikrinin gerisinde sakladığımız şey­dir. Bunun sonsuza kadar süreceği fikriyle yaşıyorduk; artık değişmeye gerek yoktur. Sonra birden bütün dünya ayakları­mızın altından kayar ve haliyle insanların içinde en kötü açığa çıkar.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">En iyi de mümkündür ama bu ancak hiçbir ayrıcalık isteme­den hayatla, varoluşla uyum içinde yaşıyorsan mümkündür. Biz hep ayrıcalık istiyoruz. Ayrıcalık istemiyorsak hüsran yoktur, öfke yoktur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Örneğin, benimle birlikte olanların birçoğu çok çalıştıkları, bütün enerjilerini güzel bir hayal yaratmaya harcadıkları ve tam bunu tamamlamak üzereyken -tam son rötuşlar yapı­lırken- birden her şey yok olduğu için hayata karşı büyük hayal kırıklığı yaşadı. Bütün varoluşa karşı bıkkınlık, öfke hissedecekler ama bu tamamen senin yaptığın bir şey. Ben hüsrana uğramadım; tek bir an bile arkaya bakmadım. Onlar güzel yıllardı, güzel yaşadık ve varoluşun doğası böyledir: Her şey değişir. Ne yapabiliriz? Bu nedenle başka bir şey yapmaya çalışıyoruz; o da değişecek. Burada hiçbir şey kalıcı değildir. Değişimi kabullen, her şey değişir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu yüzden benim hiçbir şikâyetim yok. Bir an için bile bir şeyin ters gittiğini hissetmedim... çünkü her şey ters gitmiş olsa bile, bana göre hiçbir şey ters gitmedi. Biz sadece oyun kâğıtlarıyla güzel kaleler yapmaya çalıştık. Tam bitiriyordun ki senin oyun kâğıtlarından kaleler yaptığını bilmeyen bir rüzgâr esti ve o kaleler etrafa saçıldı. Belki benim dışımda </span><span class="Font-Style43" xml:lang="tr-TR">herkes hüsrana uğradı. Hayal kırıklığı yaşamadığım, onlara katılmadığım için bana da öfkeliler. Bu onları daha da kızdı­rıyor. Ben de kızgın olsaydım, ben de şikâyet ediyor olsaydım, ben de çok büyük rahatsızlık hissetseydim, teselli bulacaklardı. Fakat değilim.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Her ne yapıyorsak keyif aldık ve her ne yapacaksak ondan da keyif alacağız. İşler her zaman değişmeye devam edecek. Eğer bu hatırlatma bir deniz feneri gibi her zaman oradaysa, sana asla böyle bir durumda zor bir zamanın, belirsiz bir zamanın en kötüyü getirdiğini hissettirmeyecektir. Her şeyden önce asla bunun için tohum ekmemiştik.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bu nedenle aranızdayım ama hâlâ benimle ilgili bir şey bir yabancı, dışarıdan biri olarak kalıyor. Bunun tek nedeni benim olaylara tamamen farklı bir yerden bakmam; bana göre her şey kabul edilebilir. Şimdi başka bir hayali gerçekleştirmek zor olacak, çünkü bir hayali gerçekleştirmek için çalışanların çoğu yenilgi halinde olacak. Onlar yenildi. Gerçekliğin ya da varoluşun hiçbir zarar vermeyen, sadece güzel bir şey yap­maya çalışan masum insanları umursamadığını hissedecekler. Onlara rağmen varoluş aynı kurala uymaya devam ediyor; istisnalar yapmıyor.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Birçok sannyasin bir yenilgi hali içinde olacak, yeniden bir çaba onlara çok zor gelecek. “Ne anlamı var? Biz enerjimizi, beklentilerimizi, umutlarımızı koyacağız ama kim bilir? Yarın her şey küçücük bir şeyle yerle bir olabilir” diye hissedecekler. Umut etmemenin daha iyi olduğunu, hayal kurmamanın daha iyi olduğunu düşünecekler. İnsanların hayal kurmadığı, insan­ların yaratmadığı, insanların umut etmediği, insanların her günkü hayatı sürdüğü sıradan bir yaşamın içinde kaybolmanın daha iyi olduğunu hissedecekler. O yaşamda böyle hüsranlarla karşılaşmazsın. Böyle hayal kırıklıkları ancak aya ulaşmaya çalıştığında olur. Tam ulaşmak üzereyken birden ay ortadan kaybolur ve sen ondan hiç olmadığı kadar uzak, yolculuğa başlamadan önce olduğundan da uzaksındır.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Bunun acı verici olduğunu görebiliyorum ama acıdan biz sorumluyuz. Hayat vicdanlı değilmiş, adil değilmiş gibi geli­yor, çünkü elimizden bir oyuncak aldı. İnsanın böyle büyük sonuçlara varmakta bu kadar acele etmemesi gerekir. Biraz daha bekle. Belki bütün değişimler her zaman iyiliğedir. Sadece yeterince sabırlı olmalısın. Hayatı biraz daha serbest bırakmalısın.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Hiç aklından çıkarma, keyif bir şeyi tamamlamakta değil­dir; keyif arzu etmen, onu bütün yoğunluğunla arzu etmen, onu yaparken her şeyi, bütün dünyayı unutmandır: Bütün varlığının tek odağı oydu. Mutluluğun ve ödülün oradadır; tamamlamada değil, bir şeyin kalıcılığında değil. Bu değişen varoluş akışında her anın içinde onun kendi ödülünü bulmak zorundayız. Ne yapıyor olursak olalım, elimizden geleni yaptık, gönülsüz değildik; bir şeyden kaçınmıyorduk. Bütün varlıklarımızı eyleme koyuyorduk. Bizim mutluluğumuz bura­dadır.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Sonra o hayallerin başına gelen. bunlar gerçekten hayaldi ve hayalleri gerçeklere dönüştürmek büyük iştir. Fakat onun sonuçta hayal olduğunu asla unutmamalısın. Onu gerçeğe dönüştürmek keyiftir ama bir hayal olarak kaldığını ve er ya da geç ortadan kaybolacağını unutma. Eğer bu farkındalık varsa, o zaman hayatındaki her değişimden sonra kendini daha zeki, daha akıllı, daha olgunlaşmış; varoluşun en ince ayrıntılarına karşı daha uyanık ve olan her şeye karşı büyük bir kabullenme içinde bulacaksın.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Hayatım boyunca pek çok şeyin ortadan kaybolduğunu gördüm. Belki herkesten daha fazla arkadaşım oldu. Fakat birisi bugün arkadaştır, yarın biter. Bir kavşakta bir yol bulur ve ayrılır. fakat ben daima sadece yolcu olduğumuzu farz ettim; birisinin ne kadar seninle birlikte olacağını asla bilemezsin. Birisi seninle birlikteyken, verebildiğin kadar sevgi ver, paylaşabildiğin kadar paylaş. Yarın belki o insana veda etmek zorunda kalacaksın.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Yaşamım boyunca bir şey başarısızlığa uğradığı için bir yerden başka bir yere gidip durdum. Fakat ben başarısızlığa uğramadım. Binlerce hayal başarısız olabilir; bu beni başarısız yapmaz. Tersine, yok olan her hayal beni daha muzaffer yapar, çünkü beni rahatsız etmez, beni etkilemez. Onun ortadan kay­boluşu bir avantaj, olgun olmayı öğrenmek için bir fırsattır. O zaman senden en iyisi ortaya çıkacaktır. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> ne olduğu fazla bir fark yaratmayacak, senin en iyin daha yüksek zirvelere doğru büyümeye devam edecektir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Asla zamana karşı, hayata karşı, varoluşa karşı başarılı olmaya çalışma. Daima bir bırakma halinde kal. O zaman insan asla yenilmez, asla bir yenilgi halinde değildir. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> gizle­necek hiçbir şey yoktur, çünkü kalıcı hale getirmek için hiçbir şeye tutunmak yoktur -hiçbir ilişkiye, hiçbir arkadaşlığa, hiçbir faaliyete, hiçbir şeye- keyif aldığın şeyler olduğu sürece tutunma arzusu yoktur. Kendini açarsın, o anların özünün varlığına dolmasına izin verirsin ve o anlar bittiğinde daima minnettarsındır, asla şikâyetçi değil.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Eğer yok olan hayaller sende minnettarlık bırakıyorsa, o zaman en iyi içinde büyüyecektir. O yenilmezlik içinde, ne zaman bir şey yapsan zaman onu değiştirdiğinde, hayat farklı bir yönde akmaya başlar, olaylar beklemediğin şekilde ger­çekleşmeye başlar... Bilinmeyen sürekli senin bilinen dünyana giriyor ve onu rahatsız ediyor. Fakat sadece sen onu buyur etmediğin için rahatsız eder. Bilinmeyeni hoş karşılayabilirsen </span><span class="Font-Style43" xml:lang="tr-TR">ve bilineni terk edebilirsen... Zaman tarafından altüst edilen daima bilinendir, bilinmeyen değil.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bilinmeyen zaman veya başka bir şey tarafından altüst edilemez. Eğer sen bilinmeyeni buyur etmeye hazırsan, bütün yenilgi ve başarısızlıklarda muzaffer kalmanın sırrını biliyor­sun demektir. O hayallerin önemi yok. Önemli olan o yıkık hayallerden, hiçlikte kaybolan o izlerini bile bulamadığın büyük beklentilerden nasıl çıktığındır. Olaydan nasıl çıkı­yorsun? Çiziksiz çıkıyorsan, büyük bir sırrı biliyorsun, ana anahtarı buldun demektir. O zaman hiçbir şey seni yenilgiye uğratamaz, o zaman hiçbir şey seni rahatsız edemez, o zaman seni hiçbir şey öfkelendiremez ve hiçbir şey seni geri çekemez. Sen daima yeni zorluklar için bilinmeyene doğru ilerliyorsun. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> bu zorlukların hepsi içindeki en iyiyi keskinleştirmeye devam edecektir.</span></p>
				<p class="Style26 para-style-override-69" xml:lang="en-US"/>
				<p class="Style3" xml:lang="en-US"><span class="Font-Style41">Dış dünyada olmak benim için kimi zaman zor, çünkü insanların ne kadar sert olduğunu ve nasıl birbirlerinin üzerine bastığını görüyorum. Bu beni çok kırıyor, bazen bedensel olarak bile ve küçük bir çocuk gibi korunmasız hissediyorum. Lütfen bana bununla nasıl baş edeceğimi </span><span class="Font-Style41" xml:lang="tr-TR">anlat.</span></p>
				<p class="Style19 para-style-override-33" xml:lang="en-US"/>
				<p class="Style19 para-style-override-33" xml:lang="en-US"/>
				<p class="Style19 para-style-override-40" xml:lang="en-US"><span class="Font-Style43" xml:lang="tr-TR">Dünyada her zaman sorunlar vardır ve dünya hep vardı ve burada kalacak. İdeal bir dünya düşünerek koşulları değiştir­meye, insanları değiştirmeye; hükümeti, yapıyı, ekonomiyi, politikayı, eğitimi değiştirmeye çalışmaya başlarsan kaybo­lursun. Politika olarak bilinen tuzak budur. Birçok insan bu şekilde yaşamını boşa harcıyor. Bu konuda son derece açık ol: Şu anda yardım edebileceğin tek insan, sen kendinsin. Şu anda </span><span class="Font-Style43" xml:lang="tr-TR">kimseye yardım edemezsin. Bu yalnızca bir avuntu, bir zihin oyunu olabilir. Kendi problemlerini gör, kendi kaygılarını gör, kendi zihnini gör ve önce onu değiştirmeye çalış.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bu birçok insanın başına gelir: Bir meditasyon yöntemiyle, ruhaniyetle ilgilenmeye başladıkları anda, zihin onlara derhal “Burada sessiz oturmuş ne yapıyorsun? Dünyanın sana ihtiya­cı var; çok fazla yoksul insan var. Bir sürü anlaşmazlık, şiddet, saldırganlık var. Tapınakta dua ederek ne yapıyorsun? Git insanlara yardım et” der.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">O insanlara nasıl yardım edebilirsin? Sen de aynı onlar gibi­sin. Onlar için daha fazla problem yaratabilirsin ama yardım edemezsin. Bütün devrimler bu şekilde başarısız oldu. Dev­rimciler aynı gemide olduğu için henüz hiçbir devrim başarıya ulaşmadı. Dindar kişi bunu anlayandır: “Ben çok küçüğüm, çok sınırlıyım. Bu sınırlı enerjiyle kendimi değiştirmem bile mucize olur.” Eğer kendini değiştirebilirsen, gözlerinde parla­yan yeni hayatla ve kalbinde yeni bir şarkıyla tamamen farklı bir varlık olabilirsen, o zaman başkalarına da faydalı olabilir­sin, çünkü o zaman paylaşacak bir şeye sahip olacaksın.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Daha geçen gün biri bana Basho’nun hayatındaki bir olayla ilgili çok güzel bir hikâye gönderdi. Basho Japonya’nın en büyük haiku şairi, Usta haiku şairdir. Fakat o yalnızca bir şair değildi. Şair olmadan önce mistikti; bu kadar güzel şiirler çıkarmaya başlamadan önce kendi merkezinin derinliklerine indi. Meditasyon yapan biriydi.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Söylendiğine göre Basho gençken bir yolculuğa çıkıyordu. Yolculuk kendini bulma çalışmasıydı. Başladıktan kısa bir süre sonra, ormanda küçük bir çocuğun ağladığını duydu. Belki bir ağacın altında oturuyor, meditasyon yapıyor veya yapmaya çalışıyordu ve ormanda küçük bir çocuğun tek başına ağladığını duydu. Uzun süre ne yapması gerektiği üzerine meditasyon yaptı. Sonra çantasını aldı ve çocuğu kendi kaderine terk ederek yoluna gitti.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Günlüğüne şöyle yazdı: “İnsan başkası için bir şey yapma­dan önce kendisi için yapması gerekeni yapmak zorundadır.”</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Sert geliyor. ormanda tek başına bir çocuk, ağlıyor ve bu adam bir şey yapıp yapamayacağı, çocuğa yardım edip edemeyeceği, ona yardım etmesinin doğru olup olmayacağı üzerine meditasyon yapıyor. Bir çocuk, çaresiz bir çocuk vahşi doğada kaybolmuş, tek başına ve Basho bu konuda meditas-yon yaptıktan sonra karar veriyor. Henüz kendine bile yardım edememişken başka birine nasıl yardım edebilir? Kendisi vahşi doğada kaybolmuştur, kendisi tek başınadır, kendisi çocuktur. Başka birine nasıl yardım edebilir?</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Olay çok sert görünüyor ama anlamlı. Ormanda ağlayan ve bağıran bir çocuk bulursan ona yardım etmemeni söy­lemiyorum. Anlamaya çalış: Kendi ışığın yanmıyor ve sen başkalarına yardım etmeye başlıyorsun. Sen kendin acı çeki­yorsun ve insanlara hizmetkâr oluyorsun. Kendi içsel isyanını yaşamadan devrimci oluyorsun. Bu tamamen saçmalık ama bu fikir herkesin zihninde doğar. Başkalarına yardım etmek çok basit görünür. Aslında kendilerini gerçekten değiştirmesi gereken insanlar daima başkalarını değiştirmekle ilgilenir. Bu bir meşgale haline gelirse, kendilerini unutabilirler.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Benim izlediğim bu. Pek çok sosyal hizmet görevlisi gördüm ve başkasına yardım etmek için içsel bir ışığa sahip tek bir insan görmedim. Fakat herkese yardım etmek için çok çalı­şıyorlar. Deli gibi toplumu, insanları ve insanların zihinlerini dönüştürmenin peşindeler ve aynı şeyi kendilerine yapmadık­larını tamamen unutmuş durumdalar. Ancak meşgul oldular.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bir keresinde eski bir devrimci ve sosyal hizmet görevlisi benimle kalıyordu. “Tamamen işine gömülmüş durumdasın.</span></p>
				<p class="Style23 para-style-override-64" xml:lang="en-US"><span class="Font-Style43" xml:lang="tr-TR">Bir mucize eseri, istediğin şey bir gecede gerçekten olursa, iste­diğin her şey olursa, ertesi sabah ne yapacağını hiç düşündün mü? Bu konuyu hiç düşündün mü?” diye sordum ona.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Güldü -çok boş bir kahkaha- ama sonra biraz hüzünlendi. “Eğer bu mümkünse, o zaman ne yapacağımı bilemeyeceğim. Dünya tam benim istediğim gibi olursa, o zaman ne yapaca­ğımı şaşıracağım. İntihar bile edebilirim” dedi. Bu insanlar meşguldür; saplantıları budur. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> asla giderilemeyecek bir saplantı seçtiler. Birbiri ardına yaşamlar boyunca başkalarını değiştirmeye devam edebilirsin. Sen kimsin?</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bu da bir çeşit egodur: başkalarının birbirine karşı sert olması, birbirlerinin üzerine basmaları. Sadece başkalarının sert olduğu fikri sana senin çok yumuşak olduğun duygusunu veriyor. Hayır, değilsin. İnsanlara yardım etmek, yumuşama­larına yardım etmek, daha kibar ve merhametli olmalarına yardım etmek senin şahsi isteğin olabilir.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Halil Cibran küçük bir öykü yazmış:</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Bir köpek vardı, büyük bir devrimci, öyle de denebilir, kasa­banın diğer köpeklerine hep “Sırf sizin saçma havlamalarınız yüzünden ilerleyemiyoruz. Enerjinizi gereksiz yere havlayarak harcıyorsunuz” derdi. Bir postacı geçer, birden bütün köpekler havlar... bir polis geçer, bir bekçi geçer. Köpekler üniformalara, her türlü üniformaya karşıdır ve devrimcidir. Hemen havlama­ya başlarlar. Lider onlara “Kesin şunu! Enerjinizi tüketmeyin, aynı enerji faydalı ve yaratıcı bir şeye kullanılabilir. Köpekler bütün dünyayı yönetebilir ama siz enerjinizi amaçsız harcıyor­sunuz. Bu alışkanlıktan vazgeçilmesi şart. Bu tek günahtır, ilk günahtır” derdi.</span></p>
				<p class="Style19 para-style-override-33" xml:lang="en-US"><span class="Font-Style43" xml:lang="tr-TR">Köpekler hep onun çok haklı olduğunu hissediyordu; man­tıken haklıydı: “Neden havlayıp duruyorsunuz? Çok enerji harcanıyor; yoruluyorsunuz. Sabah yine havlamaya başlıyorsunuz ve gece yine yorulmuş oluyorsunuz. Bütün bunların ne anlamı var?” Liderin söylemek istediği şeyi görebiliyorlardı ama alt tarafı köpek olduklarını, zavallı köpekler olduklarını da biliyorlardı. İdeal çok büyüktü ve lider gerçekten büyük bir örnekti, çünkü söylediği her şeyi yapıyordu. Asla havlamazdı. Karakteri, öğütlediği şeyi kendisinin de uyguladığı görülüyor­du.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Fakat yavaş yavaş onun sürekli öğüt vermesinden sıkıldılar. Bir gün karar verdiler -liderin doğum günüydü- armağan olarak en azından o gece havlamanın cazibesine direnmeye karar verdiler. En azından bir gece lidere saygı gösterecek, ona bir armağan vereceklerdi. Bunu yapmayı başarırlarsa, onu bundan daha mutlu edecek bir şey olamazdı. O gece bütün köpekler sustu. Bu iş çok zor, çok zahmetliydi. Tıpkı meditasyon yapmak gibiydi, düşün­meyi durdurmak çok zordur. Burada da aynı sorun vardı. Her zaman havlamalarına rağmen havlamayı kestiler. Bunlar büyük ermişler değildi, sıradan köpeklerdi ama çok çabaladılar. Çok ama çok zordu. Hiçbir şey görmemek, hiçbir şey duymamak için kapalı gözler, kenetlenmiş dişlerle yerlerinde gizleniyorlardı. Bu büyük bir disiplindi. Lider kasabayı dolaştı. Çok şaşırmıştı: Kime vaaz verecekti? Kime ders verecekti şimdi? Ne olmuştu? </span><span class="Font-Style43" xml:lang="tr-TR">Tam</span><span class="Font-Style43" xml:lang="tr-TR"> bir sessizlik vardı. Sonra birden, gece yarısı geçtikten sonra çok keyfi kaçtı... çünkü köpeklerin kendisini dinleyeceğini gerçekten hiç düşünmemişti. Asla dinlemeyeceklerini, havlamanın köpekler için doğal olduğunu gayet iyi biliyordu. İsteği doğal değildi ama köpekler susmuştu! Bütün liderliği tehlikedeydi. Yarından itibaren ne yapacaktı? Çünkü bütün bildiği ders vermekti. Bütün vaizliği tehlikedeydi. İlk kez sabahtan akşama kadar sürekli ders verdiği için, hiçbir zaman havlama ihtiyacı hissetmediğini fark etti. Enerjisi vaazıyla tükeniyordu ve bu da bir çeşit havlamaydı.Fakat o gece, ortalıkta suçlanacak kimse yoktu. Vaiz köpek </span><span class="Font-Style43" xml:lang="tr-TR">muazzam bir havlama dürtüsü hissetmeye başladı. Bir köpek, eninde sonunda köpektir. Sonunda karanlık bir sokağa girdi ve havlamaya başladı. Birisinin anlaşmayı bozduğunu duyan diğer köpekler “Biz neden acı çekiyoruz?” dediler. Bütün kasaba havlamaya başladı. Lider geri döndü ve “Sizi aptallar! Havlamayı ne zaman keseceksiniz? Sizin havlamanız yüzünden köpek kaldık. Yoksa bütün dünyaya hâkim olurduk” dedi.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bir sosyal hizmet görevlisinin, bir devrimcinin imkânsızı istediğini iyi hatırla; ama bu onu meşgul tutar. Başkalarının sorunlarıyla meşgul olduğunda, kendi problemlerini unutma eğilimine girersin. Önce problemleri çöz, çünkü bu senin birinci, temel sorumluluğundur.</span></p>
				<p class="Style17 para-style-override-70" xml:lang="en-US"/>
				<p class="Style17 para-style-override-71" xml:lang="en-US"><span class="Font-Style40" xml:lang="tr-TR">Ünlü bir psikolog sırf zevk için bir çiftlik almıştı. Sürülmüş karıklara tohumları saçtığında bir karga ordusu tarlaya inip tohumlarını yiyordu. Sonunda psikolog gururu bir yana bıra­kıp yaşlı komşusu Nasrettin Hoca’ya başvurdu.</span></p>
				<p class="Style17 para-style-override-44" xml:lang="en-US"><span class="Font-Style40" xml:lang="tr-TR">Hoca tarlaya geldi ve hiç tohum kullanmadan ekme işinin gereği olan hareketlerin hepsini yaptı. Kargalar çullandı, kısa bir protestodan sonra uçarak uzaklaştılar. Hoca aynı işlemi ertesi gün ve bir sonraki gün de tekrarladı; her seferinde kuş­ları kafası karışmış ve aç bir halde gönderiyordu. Dördüncü gün, tarlaya tohum ekti; tek bir karga bile gelmeye uğraşmadı.</span></p>
				<p class="Style17 para-style-override-44" xml:lang="en-US"><span class="Font-Style40" xml:lang="tr-TR">Psikolog Hoca’ya teşekkür etmeye çalışırken, Hoca “Basit, sıradan psikoloji sadece” diye homurdandı. “Hiç duydun mu?”</span></p>
				<p class="Style19" xml:lang="en-US"/>
				<p class="Style19 para-style-override-46" xml:lang="en-US"><span class="Font-Style43" xml:lang="tr-TR">Aklından çıkarma, bu çok basit, olağan psikolojidir: bur­nunu başkalarının işlerine sokmamak. Eğer yanlış bir şey yapıyorlarsa, bu onların fark etmesi gereken bir şeydir. Bunu onlara kimse fark ettiremez. Onlar fark etmeye karar verinceye kadar, yolu yoktur; değerli zamanını ve enerjini harcarsın. İlk sorumluluğun kendi varlığını dönüştürmektir. Senin varlığın dönüştüğünde, olaylar kendiliğinden meydana gelmeye baş­lar. Sen bir ışık olursun ve insanlar senin ışığının yardımıyla yollarını bulmaya başlar. Sen gitmezsin, sen onları görmeye zorlamazsın. Işığın, yanan ışığın yeterli bir davettir; insanlar gelmeye başlar. Işığa ihtiyacı olan sana gelecektir. Kimsenin peşinden gitmeye gerek yoktur, çünkü o gidiş aptalcadır. Kimse kimseyi isteği dışında değiştiremedi. İşler bu şekilde yürümez. Bu basit, sıradan psikolojidir; hiç duydun mu...? Görüşlerini kendine sakla.</span></p>
				<p class="Style3 para-style-override-23" xml:lang="en-US"/>
				<p class="Style3" xml:lang="en-US"><span class="Font-Style41">Dünyayı kurtarmak için saldırgan olmadan onu değiştir­meye çalışmak mümkün müdür?</span></p>
				<p class="Style19" xml:lang="en-US"/>
				<p class="Style19" xml:lang="en-US"/>
				<p class="Style19 para-style-override-14" xml:lang="en-US"><span class="Font-Style43" xml:lang="tr-TR">Bu saldırganlıktır. Tek bir bireyi değiştirme çabası bile saldırganlıktır. Sen kim oluyorsun da belli bir insan için neyin doğru olduğuna karar veriyorsun? Sen kimsin de sana göre eğer değiştirilirse dünyanın daha iyi bir yer olacağına karar veriyorsun? Bunu yapmak kurtarıcı rolü üstlenmektir ve bu bilinçaltında insanlara hükmetmektir. Elbette bu onların iyiliği için olduğundan sana isyan bile edemezler.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bütün ebeveynler çocuklarına bunu yapıyor. “Onların iyi­liği için” onları eğitiyor, onları istemedikleri şeyleri yapmaya zorluyor, rızaları olmadan onlara belli bir dini dayatıyorlar. Mümkün olan her şekilde özgürlükleri yok ediliyor. Daha az özgürlük, daha az bireysellik. ve çocuk yüzde yüz itaatkâr olduğu anda ölüyor! İtaatkârlığında çocuğun yaşamı vardı; isyanında varlığı vardı.Ebeveynlerin niyetlerinin yanlış olduğunu söyleyemezsin.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Kimsenin niyetinden asla şüphe etmem ama mesele hiçbir şekilde bu değil. Sorun, sonucun ne olduğudur. Niyet senin içindeki bir şeydir -bütün iyi veya kötü niyetlere sahip olabilir­sin- onları kendine sakla. Onlara göre davranmaya başladığın anda iyi niyetler de kötü niyetler kadar tehlikeli hale gelebilir. Kötü bir niyete sadece dayatıldığı kişi değil ona tanıklık eden herkes tarafından derhal karşı çıkılabilir, ayıplanabilir. Oysa iyi bir niyet tehlikelidir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">İkisi de aynı işi görür, bireyin kendisi olma özgürlüğünü yok eder; böylece onların doğası senin istediğinden hiçbir biçimde farklı değildir. Kötü niyete karşı çıkmak mümkündür ve her­kes tarafından desteklenir ama iyi niyetlere karşı başkaldırı imkânsızdır. Herkes bireyi yok eden iyi niyetli insanı destekle­yecektir. Bireyi desteklemeye kimse gelmeyecektir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Dünyayı kurtarmak bizim işimiz değil. Her şeyden önce onu biz yaratmadık. Nereye gittiği ve ona ne olduğu bizim işimiz değil. Buradayken bizim tek sorumluluğumuz keyif, sevgi ve mutluluk dolu bir hayat yaşamaktır. Buradayken sorumlulu­ğumuz kim olduğumuzu ve bu hayatın neyle ilgili olduğunu bilmektir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Mucize, bunu yaptığımızda saldırgan olmadan zaten dünya­yı değiştirmemizdir. İçinde dünyayı değiştirme fikri olmadığı için saldırganlık meselesi ortaya çıkmaz. Dünyayı değiştirmek ve onu kendine göre bir hale getirmekle ilgili belirsiz bir kav­rama bile sahip değilsindir. Sen sadece efendisi olduğun kendi hayatını yaşıyorsun. Bütün yoğunluğuyla ve olabildiğince tam yaşamaya çalışıyorsun, çünkü hayat çok kısadır ve bir sonraki an o kadar belirsizdir ki her dakikayı sonmuş gibi almalıyız.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu fikir -bunun son dakika olması- seni dönüştürecektir. O zaman kıskanmaya, o zaman öfkelenmeye gerek yoktur. Yaşa­mın son dakikasında kim öfkeli, kıskanç, üzgün ve mutsuz olmak ister? Hayatın son anında doğal olarak hayatla ilgili bütün hınçlar ve bütün şikâyetler yok olur. Her an son daki-kaymış gibi görüldüğünde -görülmesi gerektiği gibi, çünkü bir sonraki an belirsizdir- kendini değiştiriyorsun ve senin değişi­min bulaşıcı olacaktır. Senin böyle bir şeye hiç niyet etmemiş olmana rağmen, bütün dünyayı değiştirebilir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Benim saldırgan olmadan dünyayı değiştirme yöntemim budur.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Bunun dışında şu ana kadar bütün yenilikçiler, devrimciler, kurtarıcılar sertti, saldırgandı. Seni kurtarmaya yöneldiler. Sana asla kurtarılmak isteyip istemediğini sormadılar; sen hakkında karar vermeleri gereken bir şeydin. Onlara bu yetkiyi kim verdi? Senin iznini bile almadılar. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> eğer onların istediği gibi değişmiyorsan, seni ebediyen karanlık ve kasvetli bir cehenneme atmaya hazırlar!</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Elbette eğer istekliysen -ruhsal bir intihar gerçekleştirme­ye ve sadece bu insanların gölgesi olmaya istekliysen- sana cennette hayal edebileceğin ödüllerin hepsini sunuyorlar. Hindular dünyayı değiştirmeye çalıştı, Hıristiyanlar dünyayı değiştirmeye çalıştı; bütün dinler bunu yapıyor. Komünizm, sosyalizm, faşizm, hepsi bunu yapıyor.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Benim insanlarım tamamen farklı, dünyada yeni bir kav­ram olmak zorunda. Kimsenin hayatına karışmayan ve buna rağmen bütün dünyayı dönüştüren. Gerçek sihir budur. Asla niyet etmezsin, asla dayatmazsın, asla karışmazsın, asla kim­seyi çiğnemezsin. Asla yargıda bulunmazsın: “Sen hatalısın ve ben seni düzelteceğim.” Asla ilgilenmezsin; bu onların işi, onların hayatı. Eğer biri onu yok etmek istiyorsa, bunu yapma hakkına sahiptir. Eğer biri aptalca yaşamak istiyorsa, bunu yapma hakkına kesinlikle sahiptir. Bu onun hayatıdır. Onu nasıl geçirdiği, onu nasıl yaşadığı veya adeta ölü kaldığı,beşikten mezara nasıl uyuduğu; bu da onun yaşamıdır ve o bu yaşamın efendisidir. Bu yüzden benim insanlarım kimsenin yaşamına karışmamalıdır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ben dünyayı değiştirme konusunda tamamen farklı bir yaklaşıma sahibim: Sen sadece kendini değiştirirsin. Sen keyif­lenirken ve dans ederken, yanında birinin daha seninle birlikte dans etmeye başladığını göreceksin, çünkü hepimiz aynı potan­siyele sahip aynı insan bilinciyiz. Kimse yabancı değil. Farklı diller konuşabiliriz ama tek bir dili anlarız. Dolayısıyla mutlu olduğunda, gülümsediğinde, gülümsemeyen diğer kişi birden yüzüne bir gülümseme yerleştiğini hisseder. Sen bir yabancı olabilirsin ama o insana gülümsedin, o insana el salladın. O bilmeden, sen niyet etmeden, o insanı değiştirdin.</span></p>
				<p class="Style19 para-style-override-35" xml:lang="en-US"><span class="Font-Style43" xml:lang="tr-TR">Lao Tzu, Chuang Tzu, Lieh Tzu gibi büyük ustalar buna “eylemsiz eylem” adını verdi. Hiçbir eylemde bulunmamana rağmen bir şey meydana geliyor. Olaylar kendi başına mey­dana geldiğinde bir güzelliğe sahiptir, çünkü özünde özgürlük vardır. Eğer o insan el salladıysa, eğer o insan gülümsediyse... bunu yapmasını sen istemedin, sana bakmamakta tamamen özgürdü. Fakat iki yürek arasında bir eşzamanlılık vardır.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bu eşzamanlılık sırrını bildiğimden, tamamen yeni bir devrim öneriyorum. Kendini değiştirdiğinde, o değişim içinde dünyanın bir parçasını değiştirdin. Sen dünyanın bir parça-sısın. Eğer sendeki değişim seni zenginleştiren, seni keyifli yapan, mutlu eden, seni bir şarkıya dönüştüren bir şeyse, başkalarının seninle birlikte dans etmeye, seninle birlikte şarkı söylemeye, seninle birlikte çiçek açmaya direnmesi zordur. Tek bir birey, dönüşüm kelimesini bile kullanmadan bütün dünyayı dönüştürebilir.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Ben yolculuğa tek başıma çıktım. Benimle gelmesi için kimsenin kapısını çalmadım ama tuhaf bir şekilde insanlar </span><span class="Font-Style43" xml:lang="tr-TR">gelmeye başladı ve kervan giderek büyüdü. Kendileri geldiler. Benimle birlikte yaşamaları kendi kararlarıydı; eğer gitmek istiyorlarsa sorun yok. Her zamanki gibi özgürler.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Biz dünyanın insanlık tarihinin yeni bir aşamasına geçiş sürecini zaten başlattık. Saldırgan değiliz; dünyayı değiştirme­ye çalışmıyoruz. Dünyayla ilgilenmiyoruz bile; sadece hayatı yaşıyoruz, hayatın tadını çıkarıyoruz, tek kelimeyle benciliz! Buna rağmen, binlerce yıldır gerçekleşmeyen şey bizimle müm­kün. Fakat bu eylemsiz eylem; niyet edilmemiş, dayatılmamış bir dönüşüm olacak. Kendi kendine yayılmış ve derinde her yürek aynı dili konuştuğu için insanların ne olduğunu anladığı bir dönüşüm olacak.</span></p>
				<p class="Style30 para-style-override-72" xml:lang="en-US"/>
				<p class="Style3" xml:lang="en-US"><span class="Font-Style41">Bir dilenciye yardım etmek için ne yapabilirim? Ona bir dolar vereyim ya da vermeyeyim, hep dilenci kalacak.</span></p>
				<p class="Style19 para-style-override-16" xml:lang="en-US"/>
				<p class="Style19 para-style-override-16" xml:lang="en-US"/>
				<p class="Style19 para-style-override-58" xml:lang="en-US"><span class="Font-Style43" xml:lang="tr-TR">Dilenci sorun değildir. Sorun dilenci olsaydı, yanından geçen herkes aynı şeyi hissederdi. Sorun dilenci olsaydı, dilenciler uzun zaman önce ortadan kalmış olurdu. Sorun senin içinde­dir; onu yüreğin hisseder. Bunu anlamaya çalış.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Yürek ne zaman sevgiyi hissetse, zihin derhal araya girer. Zihin derhal müdahale eder, “Ona bir şey ver ya da verme, hep dilenci kalacak” der. Onun dilenci kalıp kalmaması senin sorumluluğun değil. Eğer yüreğin bir şey yapmak gerektiğini hissediyorsa, onu yap! Uzak durmaya çalışma. Zihin durum­dan sakınmaya çalışır. Zihin “Ne olacak? Dilenci kalacak, o yüzden bir şey yapmaya gerek yok” der. Sevginin akabileceği bir fırsatı kaçırdın. Eğer dilenci, dilenci olmaya karar vermiş-se, sen bir şey yapamazsın. Ona para verebilirsin ve o parayı atabilir. Bu onun karar vereceği bir şey.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Zihin çok akıllıdır.</span></p>
				<p class="Style19 para-style-override-73" xml:lang="en-US"><span class="Font-Style43" xml:lang="tr-TR">O zaman soruyu soran şöyle diyor:</span></p>
				<p class="Style22 para-style-override-74" xml:lang="en-US"/>
				<p class="Style3" xml:lang="en-US"><span class="Font-Style41">Neden dilenci var?</span></p>
				<p class="Style19 para-style-override-20" xml:lang="en-US"/>
				<p class="Style19 para-style-override-20" xml:lang="en-US"/>
				<p class="Style19 para-style-override-75" xml:lang="en-US"><span class="Font-Style43" xml:lang="tr-TR">Çünkü insan yüreğinde sevgi yok. Fakat yine soruyu soranın zihni araya giriyor:</span></p>
				<p class="Style3 para-style-override-70" xml:lang="en-US"/>
				<p class="Style3" xml:lang="en-US"><span class="Font-Style41">Zengin, fakirden almadı mı? Dilencinin, zenginin ondan çaldığı şeyi geri alması gerekmez mi?</span></p>
				<p class="Style19" xml:lang="en-US"/>
				<p class="Style19" xml:lang="en-US"/>
				<p class="Style19 para-style-override-14" xml:lang="en-US"><span class="Font-Style43" xml:lang="tr-TR">Şimdi dilenciyi ve hissettiğin acıyı unutuyorsun. Şimdi bütün olay politik, ekonomik bir hal alıyor. Sorun artık yürek değil zihinle ilgili. Zihin dilenciyi yarattı! Dilenciyi yaratan zihnin kurnazlığı, hesapçılığıdır. Kurnaz, çok hesapçı insanlar var; onlar zengin oldu. Masum insanlar var, hesapçı olmayan, kurnaz olmayan; onlar yoksul oldu.</span></p>
				<p class="Style19 para-style-override-17" xml:lang="en-US"><span class="Font-Style43" xml:lang="tr-TR">Toplumu değiştirebilirsin; Sovyet Rusya’da değiştirdiler ve hiçbir fark olmadı. Eski sınıflar ortadan kalktı -zengin ve fakir- ama yeni bir sınıf doğdu, yöneten ve yönetilen. Kur­nazlar yöneten oldu, masum yönetilen oldu. Önceleri masum yoksul olurdu, kurnaz zengin olurdu. Ne yapabilirsin?</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Zihinle yürek arasındaki bölünme ortadan kalkmadıkça, insanlık zihinle değil yürekle yaşamaya başlamadıkça, sınıflar kalacak. İsimler değişecek, mutsuzluk devam edecek.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Soru çok yerinde, çok anlamlı ve önemli. “Bir dilenciye ne yapabilirim?” Dilenci sorun değildir. Sorun sen ve yüreğindir. Bir şey yap, ne yapabiliyorsan ve sorumluluğu zenginlerin üzerine atmaya çalışma. Sorumluluğu tarihin üzerine atmaya çalışma. Sorumluluğu ekonomik yapının üzerine atmaya çalış­ma, çünkü bu ikinci derecede önemlidir. Eğer insanlık kurnaz ve hesapçı olmaya devam ediyorsa, bu durum tekrar tekrar yinelenecektir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bunun için ne yapabilirsin? Sen bütünün küçük bir par-çasısın. Ne yaparsan yap durumu değiştirmeyecek ama seni değiştirecek. Bir şey vermen dilenciyi değiştirmeyebilir ama davranışın kendisi, elindekini paylaşman seni değiştirecek. Bu önemlidir. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> eğer bu devam ederse -kalbin devrimi-, hisseden insanlar, başka bir insana kendi içinde bir sonuç olarak bakan insanlar -eğer bu artmaya devam ederse-, bir gün yoksullar ortadan kaybolacak, yoksulluk yok olacak ve yeni bir sömürü sınıfıyla yer değiştirmeyecek.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Şimdiye kadar bütün devrimler başarısız oldu, çünkü devrimciler yoksulluğun asıl nedenini göremedi. Onlar yal­nız yüzeysel nedenlere bakıyor. Hemen, “Bazı insanlar onu sömürdü, bu nedenle yoksulluk var” diyorlar. Fakat neden bazı insanlar sömürebiliyordu? Neden göremediler? Neden hiçbir şey kazanmadıklarını ve bu insanın her şeyi kaybettiğini göremediler. Onlar servet biriktirebilir ama her yerde yaşamı öldürüyorlar. Servetleri kandan başka bir şey değil. Bunu neden göremiyorlar? Kurnaz zihin bunun için de açıklamalar yarattı.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Kurnaz zihin, “İnsanlar karmaları yüzünden yoksul. Geçmiş hayatlarında yanlış bir şey yaptılar, bu yüzden acı çekiyorlar. Ben zenginim çünkü iyi şeyler yaptım, dolayısıyla da bunun meyvelerini topluyorum” der. Bu da zihindir. İngiliz Milli Kütüphanesi’nde oturan Marx da bir zihindir. Onun zihni yok­sulluğun asıl nedenini düşünür ve sömüren insanlar olduğunu hisseder. Ancak bu insanlar her zaman var olacak. Kurnazlık tamamen ortadan kalkmadıkça, toplum yapısını değiştirmek söz konusu değildir. Mesele, insan kişiliğinin bütün yapısını değiştirmektir.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Ne yapabilirsin? Değiştirebilirsin, zenginleri dışarı atabilir­sin; arka kapıdan geri geleceklerdir. Onlar kurnazdı. Aslında zenginleri dışarı atanlar da çok kurnazdır; aksi takdirde birini dışarı atamazlar. Zenginler arka kapıdan içeri giremeyebilir ama kendilerine devrimci, komünist, sosyalist diyen insanlar tahtta oturacak ve o zaman onlar sömürmeye başlayacak. Zenginden daha zengin olduklarını kendilerine kanıtladıkları için onlar daha tehlikeli bir biçimde sömürecekler. Toplum daha da kurnaz insanların elinde olacak.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Hatırla, olur da bir gün başka devrimciler doğarsa -insanlar yine sömürü olduğunu, şimdi sömürünün yeni bir biçim aldı­ğını hissetmeye başlayacağı için bu mecburen olacaktır- yeni­den bir devrim gerçekleşecektir. Eski devrimcileri kim dışarı atacak? Artık daha da kurnaz insanlara ihtiyaç duyulacak. Belli bir sistemi devirmek istediğinde ve sistemin kendisi için kullandığı araçların aynısını kullandığında sadece isimler değişecek, bayraklar değişecek, toplum aynı kalacaktır.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Bu kadar saçmalık yeter. Dilenci sorun değildir; sorun sen­sin. Kurnaz olma, akıllı olma. Bunun onun karması olduğunu söylemeye çalışma; karma hakkında hiçbir şey bilmiyorsun. Karma bazı açıklanamayan şeyleri açıklamaya, acı veren bazı şeyleri açıklamaya yarayan bir varsayımdan başka bir şey değildir. Bir kez varsayımı kabul ettiğinde, yükten kurtulursun. O zaman sen zengin kalabilirsin ve yoksul, yoksul kalabilir, sorun yoktur. Varsayım tampon vazifesi görür.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bu nedenle Hindistan’da yoksulluk bu kadar yerleşti ve insanlar bu konuda bu kadar duyarsız hale geldi. Onlara des­tek olan belli bir teorileri var. Tıpkı senin arabanda yoldaki engebeler hissedilmesin diye darbe emicilerin olması gibi;darbe emiciler bu karma varsayımını emmeye devam ediyor. Büyük bir darbe emicidir. Sürekli yoksullukla karşılaşıyorsun ama bir darbe emici, karma teorisi var. Ne yapabilirsin? Senin­le hiç ilgisi yok. Sen geçmişteki erdemlerin ve iyi hareketlerin sayesinde zenginliğinin tadını çıkarıyorsun, bu adam kötü hareketleri yüzünden acı çekiyor.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Hindistan’da Caynacılığın Terapanth mezhebi vardır. Onlar bu teoriye aşırı inananlardır. “Müdahale etmeyin, Çünkü geçmiş karmalarının acısını çekiyor. Müdahale etmeyin. Ona hiçbir şey vermeyin, çünkü bu müdahale olacaktır; daha kısa bir süre acı çekmiş olabilirdi ama siz süreci geciktiriyorsunuz. Acı çekmek zorunda” derler. Örneğin, yoksul bir insanın birkaç yıl rahat yaşamasına yetecek kadarını verebilirsin ama birkaç yıl sonra ıstırap yeniden başlayacaktır. Ona bu hayatta rahat yaşamasına yetecek kadarını verebilirsin ama yine gelecek yaşamda acı çekmeye başlayacaktır. Nerede durdurduysan, tam o noktadan yeniden ıstırap başlayacak. Dolayısıyla Terapanth’a inananlar, “Müdahale etmeyin. Biri yolun kenarında ölüyor bile olsa, siz ilgisiz kalarak yolunuza gidin” der. Bunun merhamet olduğunu söylerler; müdahale ederek kişinin karma sürecini geciktiriyorsundur. Ne muhte­şem bir şok emici! Hindistan’da insanlar kesinlikle duyarsız oldu. Böyle kurnazca teoriler onları koruyor.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Batı’da yeni bir hipotez buldular: Zenginler insanları sömürdüğü için, zenginleri yok et. Şuna bir bak. Yoksul bir insana baktığında, yüreğinde sevgi yükselmeye başlıyor. Anında bu yoksulun zenginler yüzünden yoksul olduğunu söylüyorsun. Sevgiyi nefrete dönüştürdün! Şimdi zengine karşı nefret doğuyor. Nasıl bir oyun oynuyorsun? Şimdi, “Zengini yok et! Ondan her şeyi geri al, onlar suçlu” diyorsun. Şimdi dilenci unutuldu; kalp artık sevgiyle dolu değil. Tersine nefret­le dolu... ve nefret içinde dilencilerin var olduğu bir toplum yarattı! Şimdi yine içinde nefret faaliyette. Sınıfların değişe­bileceği, isimlerin değişebileceği ama yöneten ve yönetilenin, sömürülen ve sömürenin, baskıcıların ve baskı görenlerin olacağı bir toplum yaratacaksın. Büyük fark yaratmayacak; aynı kalacak. Efendiler olacak ve köleler olacak.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Mümkün olan tek devrim, yüreğin devrimidir. Bir dilenci gördüğünde, duyarlılığını koru. Dilenciyle arana bir şok emicinin girmesine izin verme. Duyarlı kal. Bu zordur, çünkü ağlamaya başlayacaksın. Bu zordur, çünkü çok ama çok rahat­sız edicidir. Paylaşabildiğin her şeyi paylaş. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> onun dilenciliğe devam edip etmeyeceği seni endişelendirmesin. Sen elinden gelen her şeyi yaptın. Bu seni değiştirecek. Bu sana kalbe daha yakın ve zihinden daha uzak yeni bir varlık verecek. Bu senin içsel dönüşümündür ve tek yolu budur.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Bireyler bu şekilde değişmeyi sürdürürse bir gün insanların sömüremeyecek kadar duyarlı olduğu, baskılayamayacak kadar uyanık ve farkında olduğu, insanların yoksulluğu ve köleliği düşünemeyecek kadar sevgi dolu olduğu bir toplum doğabilir.</span></p>
				<p class="Style20 para-style-override-76" xml:lang="en-US"><span class="Font-Style43" xml:lang="tr-TR">Yürekten gelen bir şey yap, teorilerin kurbanı olma. Soruyu soran devam ediyor:</span></p>
				<p class="Style18 para-style-override-77" xml:lang="en-US"/>
				<p class="Style3" xml:lang="en-US"><span class="Font-Style41">Zıt kutba ilerlememiz gerektiğini söyledin; hem bilimi hem dindarlığı, hem aklı hem mantıksızlığı, hem Batı’yı hem Doğu’yu, hem teknolojiyi hem ruhsallığı tercih etmeliyiz. Hem politikayı hem meditasyonu tercih edebilir miyim? Dünyayı değiştirirken aynı zamanda kendimi de değiştirmeyi seçebilir miyim? Aynı anda hem devrimci hem sannyasin olabilir miyim?</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Evet, insanın kutupları kabul etmek zorunda olduğunu tekrar tekrar söyledim. Ancak meditasyon bir kutup değildir. Meditasyon kutupların kabul edilmesidir ve o kabul yoluyla kişi kutupların ötesine geçer. Dolayısıyla meditasyonun karşıtı yoktur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Anlamaya çalış. Karanlık odanda oturuyorsun. Karanlık ışığın tersi mi yoksa sadece ışığın yokluğu mudur? Eğer ışığın tersiyse, o zaman kendine ait bir varlığa sahiptir. Karanlık bir varlığa sahip midir? Kendine göre gerçek midir, yoksa sadece ışığın yokluğu mudur? Kendi başına bir gerçekliğe sahipse, o zaman bir mum yaktığında direnecektir. Mumu söndürmeye çalışacaktır. Kendi varoluşu için mücadele edecek, direnecek­tir. Fakat hiçbir direnç göstermez. Asla mücadele etmez, küçük bir mumu hiçbir zaman söndüremez. Karanlık büyük, mum küçüktür ama mum bu büyük karanlık tarafından engellene­mez. Karanlık o evde yüzyıllardır hüküm sürmüş olabilir ama küçücük bir mum getirdiğinde “Yüzlerce yıldır buradayım ve var gücümle savaşacağım” diyemez. Ortadan kaybolur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Karanlığın olumlu bir gerçekliği yoktur; sadece ışığın yoklu­ğudur, dolayısıyla ışığı getirdiğinde ortadan kaybolur. Aslında hiç dışarı çıkmaz ve asla içeri girmez, çünkü bunu yapamaz. Karanlık, ışığın yokluğundan başka bir şey değildir. Işık varsa orada değildir; ışık yoksa oradadır. Yokluktur.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Meditasyon içsel ışıktır. Tersi yoktur, sadece yokluk.</span></p>
				<p class="Style19 para-style-override-27" xml:lang="en-US"><span class="Font-Style43" xml:lang="tr-TR">Hayatın tamamı, sen onu yaşarken -dünyevi yaşam; güç, saygınlık, ego, hırs ve açgözlülüğün yaşamı- meditasyonun yokluğudur. Politika budur.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Politika çok büyük bir kelimedir. Sadece sözüm ona politi­kacıları içermez, dünyevi insanların hepsini içerir; çünkü hırslı her insan politikacıdır, bir yere ulaşmaya çabalayan her insan politikacıdır. Rekabetin olduğu her yerde politika vardır. Aynı </span><span class="Font-Style43" xml:lang="tr-TR">sınıfta ders gören ve birbirine sınıf arkadaşı diyen otuz öğrenci aslında sınıf düşmanlarıdır, çünkü hepsi rekabet ediyor, arkadaş değiller. Hepsi diğerlerini geride bırakmaya çalışıyor. Hepsi altın madalya almaya, birinci gelmeye çalışıyor. Hırs oradadır; bunlar zaten politikacıdır. Rekabet ve mücadelenin olduğu yerde politi­ka vardır. Dolayısıyla sıradan hayatın tamamı politika odaklıdır.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Meditasyon ışık gibidir; meditasyon geldiğinde politika orta­dan kaybolur. Bu nedenle hem meditasyon yapıp hem politik olamazsın; bu imkânsızdır. Sen imkânsızı istiyorsun. Meditasyon kutupsallığın bir ucu değildir; her tür çatışmanın, her tür hırsın ve her tür ego tribinin yokluğudur.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Sana çok ünlü bir Sufi hikâyesi anlatayım. Olay şöyle:</span></p>
				<p class="Style17 para-style-override-54" xml:lang="en-US"/>
				<p class="Style17 para-style-override-78" xml:lang="en-US"><span class="Font-Style40" xml:lang="tr-TR">Bir Sufi, “Açgözlülük, zorunluluk ve imkânsızlık arasındaki ilişkiyi fark etmedikçe kimse insanı anlayamaz” der.</span></p>
				<p class="Style17 para-style-override-79" xml:lang="en-US"><span class="Font-Style40" xml:lang="tr-TR">“Bu anlayamayacağım bir bilmece” der müridi.</span></p>
				<p class="Style17 para-style-override-42" xml:lang="en-US"><span class="Font-Style40" xml:lang="tr-TR">Sufi, “Doğrudan deneyimle ulaşabileceğin şeyi asla bilmece­lerle anlamaya çalışma” der.</span></p>
				<p class="Style17 para-style-override-51" xml:lang="en-US"><span class="Font-Style40" xml:lang="tr-TR">Müridi yakında giysilerin satıldığı bir pazara götürür. “Bana en güzel giysinizi gösterin” der dükkân sahibine, “çünkü fazlaca para harcama isteği var içimde.”</span></p>
				<p class="Style17 para-style-override-80" xml:lang="en-US"><span class="Font-Style40" xml:lang="tr-TR">En güzel elbise çıkarılır ve oldukça yüksek bir fiyat söylenir. “Tam istediğim gibi bir şey” der Sufi “ama yakasının etrafında pullar ve bir parça kürk süsleme olması hoşuma giderdi.”</span></p>
				<p class="Style17 para-style-override-81" xml:lang="en-US"><span class="Font-Style40" xml:lang="tr-TR">“En kolayı” der giysi satıcısı, “dükkânımın atölyesinde tam böyle bir giysi var.” Birkaç dakikalığına gözden kaybolur ve aynı giysiye kürk ve pullar eklemiş olarak geri döner.</span></p>
				<p class="Style17 para-style-override-82" xml:lang="en-US"><span class="Font-Style40" xml:lang="tr-TR">“Bu ne kadar?” diye sorar Sufi.</span></p>
				<p class="Style17 para-style-override-79" xml:lang="en-US"><span class="Font-Style40" xml:lang="tr-TR">“Birincinin yirmi katı” der dükkân sahibi.</span></p>
				<p class="Style17 para-style-override-79" xml:lang="en-US"><span class="Font-Style40" xml:lang="tr-TR">“Mükemmel” der Sufi. “ikisini de alıyorum.”</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Şimdi, bu bir imkânsızlıktır, çünkü elbise aynı! Sufi açgözlü­lüğün kendi içinde belli bir imkânsızlık taşıdığını gösteriyordu; imkânsızlık açgözlülüğe özgüdür.</span></p>
				<p class="Style19" xml:lang="en-US"><span class="Font-Style43" xml:lang="tr-TR">Fazla açgözlü olma, çünkü aynı anda hem politikacı hem de meditasyon yapan biri olmak en büyük açgözlülüktür. Bu mümkün olan en büyük açgözlülüktür. Hırslı ve gerilimsiz olmak istiyorsun; mücadele etmeyi, sert olmayı, açgözlü olma­yı ve buna rağmen huzurlu ve gevşemiş olmayı istiyorsun. Eğer bu mümkün olsaydı, sannyasa ihtiyaç olmazdı, o zaman meditasyona gerek olmazdı.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">İkisine birden sahip olamazsın. Bir kez meditasyon yapmaya başladığında, politika ortadan kaybolmaya başlar. Politikanın yok olmasıyla bütün etkileri de ortadan kaybolur. Gergin hal, endişe, kaygı, keder, şiddet, açgözlülük, hepsi ortadan kaybo­lur. Bunlar politik bir zihnin yan ürünleridir.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Karar vermek zorunda kalacaksın: </span><span class="Font-Style43" xml:lang="tr-TR">Ya</span><span class="Font-Style43" xml:lang="tr-TR"> politikacı olabilir ya da meditasyon yapabilirsin. İkisini birden yapamazsın, çünkü meditasyon geldiğinde karanlık kaybolur. Bu dünya, senin dünyan, meditasyonun yokluğudur. Meditasyon geldiğinde, bu dünya karanlık gibi tamamen yok olur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bu nedenle bilenler bu dünyanın gerçek değil hayali oldu­ğunu söyler durur. Karanlık gibi hayali: Oradayken gerçek gibi görünür ama bir kez ışığı içeri getirdiğinde, aniden gerçek olmadığını, asılsız olduğunu fark edersin. Sadece karanlığın içine, ne kadar gerçek olduğuna, ne kadar gerçek göründüğüne bak. Her tarafını kuşatıyor. Sadece bu da değil; korkuyorsun. Asılsız olan korku yaratıyor. Seni öldürebilir ve orada bile değil! Işık getir. Karanlığın dışarı çıktığını görüp görmediğine bakmak için kapıya birini koy. Kimse karanlığın dışarı çık­tığını görmez ve kimse karanlığın içeri girdiğini de görmez; varmış gibi görünür ama yoktur. Sözde arzu, hırs, politika dünyası sadece var gibi görünür ama yoktur. Meditasyon yaptığında bütün bu saçmalığa, yok olan bütün bu kâbusa gülmeye başlarsın.</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Fakat lütfen bu imkânsız işi yapmaya çalışma. Eğer çaba­larsan, büyük çatışma içinde olacaksın; bölünmüş bir kişilik olacaksın. “Hem politikayı hem meditasyonu seçebilir miyim? Aynı anda dünyayı değiştirmeyi ve kendimi değiştirmeyi seçe­bilir miyim?” Mümkün değil. Aslında dünya sensin. Kendini değiştirdiğinde dünyayı da değiştirmeye başladın demektir ve bunun başka bir yolu yoktur. Başkalarını değiştirmeye baş­larsan, kendini değiştiremeyeceksin ve kendini değiştiremeyen başka kimseyi değiştiremez. Sadece politikacıların yaptığı gibi harika bir iş yaptığına inanmaya devam eder.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Senin sözde devrimcilerinin hepsi hasta insanlar, gergin insanlar, deli insanlar -akıl hastası- ama onların akıl hastalığı öyledir ki kendi başlarına kalırlarsa tamamen delirecekleri için deliliklerini bir meşguliyet içine sokarlar. Toplumu değiş­tirmeye, toplumu düzeltmeye, şunu yapmaya, bunu yapmaya başlarlar... bütün dünyayı değiştirmeye. Delilikleri bundaki akılsızlığı göremeyecek düzeydedir. Kendini değiştirmedin; başkasını nasıl değiştirebilirsin?</span></p>
				<p class="Style19 para-style-override-34" xml:lang="en-US"><span class="Font-Style43" xml:lang="tr-TR">Evden başla. Önce kendini değiştir, önce kendi içine ışığı getir, o zaman yapabilirsin. Aslında o zaman başkalarını değiştirme kudretine sahip olacağını söylemek doğru değil. Aslında bir kez kendini değiştirdiğinde sınırsız bir enerji kay­nağı olursun ve o enerji başkalarını kendiliğinden değiştirir. Sen gidip çok çalışarak insanları değiştirmek için kahramanlık yapmazsın, hayır, öyle bir şey değil. Sen sadece kendi içinde kalırsın ama o enerji, onun saflığı, onun masumiyeti, onun rayihası dalgalar halinde yayılmaya devam eder. Dünyanın bütün kıyılarına ulaşır. Senin tarafından hiçbir çaba olmadan,çabasız bir devrim başlar. Devrim çabasız olduğunda güzeldir. Çaba olduğunda şiddet içerir, o zaman fikirlerini başka birisi­ne dayatıyorsundur.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Stalin devrimci olduğu için milyonlarca insanı öldürdü. Toplumu değiştirmek istedi ve herhangi bir şekilde engel oluşturan herkesin öldürülmesi ve onun yolundan kaldırılması gerekiyordu. Bazen öyle olur ki sana yardım etmeye çalışanlar sana rağmen bile yardım etmeye başlar. Senin değiştirilmek isteyip istemediğine aldırmazlar. Seni değiştirme düşüncesine sahiptirler ve seni sana rağmen değiştireceklerdir. Bu tip bir devrim şiddet içerecek, kanlı olacaktır.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Devrim sert olamaz, kanlı olamaz, çünkü devrim sevgi ve yüreğin devrimidir. Gerçek bir devrimci asla birini değiştirmek için bir yere gitmez. Kendi içinde kök salmıştır; değiştirilmek isteyen insanlar ona gelir. Uzak ülkelerden gelirler. Ona gelirler. Rayiha gözle görünmeyen yollardan, bilinmeyen yollarla onla­ra ulaşır; dolayısıyla kendini değiştirmek isteyen gelir ve bir devrimci arar. Gerçek devrimci kendi içinde kalır, hazır bekler. Serin bir su birikintisi gibi; susuzluk çeken arayacaktır; göl seni aramaz. Göl senin peşinden koşmayacak. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> göl susuzluk çektiğin için seni boğmayacak; dinlemezsen ve içmezsen, göl seni boğmayacak.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Stalin dünya kadar insan öldürdü. Devrimciler gericiler kadar ve bazen daha da sert oldu.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Lütfen imkânsızı yapmaya çalışma. Sadece kendini değiştir. Aslında bu da öyle bir imkânsızlıktır ki eğer bu yaşamda ken­dini değiştirebilirsen, minnettarlık duyabilirsin. “Yeterince, yeterinden de fazlası oldu” diyebilirsin. Başkaları için endi­şelenme. Onlar da insan, onların da aklı var, onların da ruhu var. Değişmek istiyorlarsa, kimse engellemiyor. Serin bir göl gibi kal. Susadıklarında gelecekler. Sırf serinliğin davet olacak;</span><span class="Font-Style43" xml:lang="tr-TR">suyunun saflığı cazip gelecek.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">“Aynı anda devrimci ve sannyasin olabilir miyim?” Hayır. Sannyasin olduğunda sen bir devrimci değil devrimsin. Dev­rimci olmaya ihtiyacın yok; eğer bir sannyasin isen sen bir devrimsin. Söylediğim şeyi anlamaya çalış. O zaman insan­ları değiştirmeye gitmezsin, hiçbir yerde devrim yaratmaya gitmezsin. Bunu planlamazsın; yaşarsın. Devrim yaşamının ta kendisidir. Baktığın her yerde, dokunduğun her şeyde bir devrim olacaktır. Devrim tıpkı nefes almak gibi, kendiliğinden olacaktır.</span></p>
				<p class="Style19 para-style-override-18" xml:lang="en-US"><span class="Font-Style43" xml:lang="tr-TR">Başka bir Sufi hikâyesi anlatmak istiyorum:</span></p>
				<p class="Style17 para-style-override-44" xml:lang="en-US"/>
				<p class="Style17 para-style-override-83" xml:lang="en-US"><span class="Font-Style40" xml:lang="tr-TR">Tanınmış bir Sufi’ye sorulur: “Görünmezlik nedir?” Sufi cevap verir: “Bunu bir gösteri imkânı ortaya çıktığında cevaplayacağım.” Sufiler fazla konuşmaz. Olayları yaratırlar. Dolayısıyla Sufi, “Fırsat çıktığında, size bir tanıtım yapaca­ğım” der.</span></p>
				<p class="Style17 para-style-override-42" xml:lang="en-US"><span class="Font-Style40" xml:lang="tr-TR">Bir süre sonra, Sufi ve soruyu soran kişi askerler tarafından durdurulur ve askerler, “Bu ülkenin kralı emirlerine uymadık­larını ve halkın düşüncesinin huzuruna katkıda bulunmayan şeyler söylediklerini söylediği için bütün dervişleri tutuklama emri aldık. Bütün Sufileri hapse atacağız” der.</span></p>
				<p class="Style19 para-style-override-16" xml:lang="en-US"/>
				<p class="Style19 para-style-override-84" xml:lang="en-US"><span class="Font-Style43" xml:lang="tr-TR">Gerçek bir dindarın, bir devrimin olduğu her yerde, politi­kacılar çok korkar, çünkü onun mevcudiyeti bile onları delir­tir. Mevcudiyeti bile karmaşa yaratmaya yeter. Mevcudiyeti bile düzensizlik, eski toplumun yıkımı için yeterlidir. Onun varlığı bile yeni bir dünya için yeterlidir. O bir araç haline gelir. Kendisi yoktur, egosu söz konusu olduğunda tamamen namevcuttur, ilahinin bir aracı haline gelir. Yöneticiler, kurnaz insanlar dindar insanlardan her zaman korkmuştur, çünkü din</span><span class="Font-Style43" xml:lang="tr-TR">dar insandan daha büyük bir tehlike olamaz. Devrimcilerden korkmazlar, çünkü onların stratejileri aynıdır. Devrimcilerden korkmazlar, çünkü onlar aynı dili kullanır, terminolojileri aynıdır. Onlar aynı insanlardır; farklı değildirler.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Herhangi bir hükümet binasına git ve politikacıları izle. İktidardaki politikacıların hepsi ve iktidarda olmayan poli­tikacıların hepsi aynı insanlardır. İktidardakiler gerici gibi görünür, çünkü güce kavuşmuşlardır ve şimdi onu korumak isterler. Şimdi onu ellerinde tutmak isterler, bu nedenle birlik gibi görünürler. İktidarda olmayanlar devrimden bahseder, çünkü onlar iktidardakileri kovmak ister. Bir kez kendileri iktidara geldiklerinde, onlar da gerici olacaklar ve daha önce iktidarda olup uzaklaştırılmış olanlar devrimcilere dönüşecek.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Başarılı bir devrimci, ölü bir devrimcidir ve iktidardan düş­müş bir yönetici, devrimci olur. İnsanları kandırmaya devam ederler. İster iktidardakileri seç, ister iktidarda olmayanları, farklı insanları seçmiyorsun. Farklı etiketlere sahipler ama aralarında bir parça fark yok.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">Dindar biri gerçek bir tehlikedir. Varlığının ta kendisi tehli­kelidir, çünkü yeni dünyalar getirir.</span></p>
				<p class="Style17 para-style-override-44" xml:lang="en-US"/>
				<p class="Style17 para-style-override-83" xml:lang="en-US"><span class="Font-Style40" xml:lang="tr-TR">Askerler Sufi ve müridinin etrafını çevirir ve Sufilerin peşinde olduklarını, kral böyle emir verdiği için bütün Sufi-leri hapse atacaklarını söyler. Kral Sufilerin, dervişlerin hoş karşılanmayan şeyler söylediklerini ve “halkın huzuru için iyi olmayan” düşünce kalıpları yarattıklarını söyler.</span></p>
				<p class="Style17 para-style-override-85" xml:lang="en-US"><span class="Font-Style40" xml:lang="tr-TR">Sufi askerlere, “Öyleyse yapmalısınız, çünkü görevinizi yapmalısınız” der.</span></p>
				<p class="Style17 para-style-override-82" xml:lang="en-US"><span class="Font-Style40" xml:lang="tr-TR">“Fakat siz Sufi değil misiniz?” diye sorar askerler.</span></p>
				<p class="Style17 para-style-override-79" xml:lang="en-US"><span class="Font-Style40" xml:lang="tr-TR">“Bizi sınayın” der Sufi.</span></p>
				<p class="Style17 para-style-override-86" xml:lang="en-US"><span class="Font-Style40" xml:lang="tr-TR">Subay bir Sufi kitabı çıkarır. “Bu nedir?” der.</span></p>
				<p class="Style17 para-style-override-42" xml:lang="en-US"><span class="Font-Style40" xml:lang="tr-TR">Sufi ilk sayfaya bakar ve “Siz daha önce yapmadığınız için önünüzde yakacağım bir şey” der. Kitabı ateşe verir ve askerler hoşnut bir şekilde uzaklaşır.</span></p>
				<p class="Style17 para-style-override-87" xml:lang="en-US"><span class="Font-Style40" xml:lang="tr-TR">Sufi’nin yoldaşı sorar: “O hareketin amacı neydi?”</span></p>
				<p class="Style17 para-style-override-81" xml:lang="en-US"><span class="Font-Style40" xml:lang="tr-TR">“Bizi görünmez yapmak” der Sufi. “Çünkü dünya insanı için görünmezlik benzerlik göstermeni beklediği bir şey veya biri gibi görünmek demektir. Farklı görünürsen, hakiki doğan ona görünmez olur.”</span></p>
				<p class="Style19" xml:lang="en-US"/>
				<p class="Style19 para-style-override-46" xml:lang="en-US"><span class="Font-Style43" xml:lang="tr-TR">Dindar bir insan devrim hayatı yaşar ama görünmezdir, çünkü görünür olmak inceliksiz olmak, görünür olmak mer­divenin en alt basamağına inmektir. Dindar biri, bir sannyasin kendi içinde bir devrim yapar ve görünmez kalır. </span><span class="Font-Style43" xml:lang="tr-TR">Ve</span><span class="Font-Style43" xml:lang="tr-TR"> o görün­mez enerji kaynağı mucizeler yaratmaya devam eder.</span></p>
				<p class="Style19 para-style-override-30" xml:lang="en-US"><span class="Font-Style43" xml:lang="tr-TR">Lütfen, eğer sannyasin isen devrimci olmaya gerek yoktur. Sen zaten bir devrimsin. Devrim diyorum, çünkü bir devrimci zaten ölüdür, bir devrimci zaten sabit fikirlere sahiptir; bir devrimci zaten bir zihne sahiptir. Devrim diyorum; bu bir süreçtir. Sannyasin sabit fikirlere sahip değildir; anı yaşar. Sabit fikirlerin değil anın gerçekliğine karşılık verir.</span></p>
				<p class="Style19 para-style-override-35" xml:lang="en-US"><span class="Font-Style43" xml:lang="tr-TR">Sadece izle. Komünistle konuş, dinlemediğini göreceksin. Başını sallıyor olabilir ama dinlemiyor. Katolik’le konuş, din­lemiyordun Hindu’yla konuş, dinlemiyordur. Sen konuşurken cevabını hazırlıyordur; eski, geçmiş, sabit fikirlerinden çıkan cevaplar. Yüzünde bir donukluk ve duyarsızlık olduğunu bile görebilirsin.</span></p>
				<p class="Style19 para-style-override-41" xml:lang="en-US"><span class="Font-Style43" xml:lang="tr-TR">Bir çocukla konuş: Dinler, dikkatle dinler. Eğer dinliyorsa, dikkatle dinler. Dinlemiyorsa, o zaman kesinlikle orada değil­dir ama tamdır. Bir çocukla konuştuğunda saf ve yeni yanıtı göreceksin.Bir sannyasin çocuk gibidir, masumdur. Fikirleriyle yaşamaz,hiçbir ideolojinin kölesi değildir. Bilinçle yaşar, farkındalıkla yaşar. Burada şimdi hareket eder! Dünleri yoktur ve yarınları da yoktur, sadece bugünü vardır.</span></p>
				<p class="Style19" xml:lang="en-US"><span class="Font-Style43" xml:lang="tr-TR">İsa çarmıha gerilirken yanında bir hırsız vardır ve ona “Biz suçluyuz. Çarmıha geriliyoruz, bu tamam; bunu anlayabiliriz. Sen masum görünüyorsun. Fakat seninle birlikte çarmıha gerildiğim için mutluyum. Çok mutluyum. Hiç iyi bir şey yapmadım” der.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Hırsız bir şeyi tamamen unutuyordu. İsa doğduğunda, ebeveynleri ülkeden kaçıyordu, çünkü kral belli bir dönemde doğan bütün çocukların topluca öldürülmesini emretmişti. Kral büyücülerinden bir devrimin doğacağını ve tehlike ola­cağını öğrenmişti. Peşinen engellemek, önlemler almak daha iyidir. Bu nedenle toplu katliam emretmişti. İsa’nın ebeveynleri kaçıyordu.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">Bir gece birkaç hırsız ve haydut tarafından kuşatıldılar -bu hırsız o gruptan biriydi- ve onları soyacak ve öldüreceklerdi. Fakat bu hırsız çocuk İsa’ya baktı; çocuk o kadar güzel ve o kadar masum, o kadar saftı ki, saflığın kendisiymiş gibi... ve bir parlaklık etrafını çevreliyordu. Bu adam diğer hırsızları durdurdu ve “Bırakın gitsinler. Şu çocuğa bakın” dedi. Hepsi çocuğa baktılar ve hepsi hipnoza girmişti. Yapmak istedikleri şeyi yapamadılar... ve onların bıraktılar.</span></p>
				<p class="Style19 para-style-override-16" xml:lang="en-US"><span class="Font-Style43" xml:lang="tr-TR">İsa’yı kurtaran hırsız buydu ama onun aynı insan olduğunu fark etmemişti. İsa’ya “Ne yaptığımı bilmiyorum, çünkü asla iyi bir iş yapmadım. Benden daha büyük bir suçlu bulamazsın. Bütün hayatım günahla doluydu: soygun, cinayet ve aklına gelebilecek her şey. Fakat mutluyum. Bu kadar masum bir insanın yanında öldüğüm için Tanrı’ya minnettarım” dedi.</span></p>
				<p class="Style19 para-style-override-28" xml:lang="en-US"><span class="Font-Style43" xml:lang="tr-TR">İsa, “Sırf bu minnettarlığın yüzünden, bugün benimle bir­likte Tanrı’nın krallığında olacaksın” dedi.</span></p>
				<p class="Style19 para-style-override-15" xml:lang="en-US"><span class="Font-Style43" xml:lang="tr-TR">Şimdi, o cümleden sonra, Hıristiyan teologlar sürekli onun “bugün”le neyi kastettiğini tartışıyor. Basitçe şimdiyi kaste­diyordu. Dindar bir insanın dünleri, yarınları yoktur, sadece bugünü vardır. Bu an her şeydir. Hırsıza, “Bugün benimle birlikte Tanrı’nın krallığında olacaksın” dediğinde, aslında, “Bak! Zaten oradasın. Tam şu anda, minnettarlığın, saflığın ve masumiyetin farkına varman sayesinde -tövben sayesinde-geçmiş yok oldu. Tanrı’nın krallığındayız” diyordu.</span></p>
				<p class="Style19 para-style-override-20" xml:lang="en-US"><span class="Font-Style43" xml:lang="tr-TR">Dindar bir insan geçmiş ideolojiler, fikirler, katı kavramlar, felsefelerle yaşamaz. Bu anı yaşar. Bilincinden karşılık verir. Daima taze bir bahar gibidir, daima yenidir, geçmiş tarafından bozulmamıştır.</span></p>
				<p class="Style19 para-style-override-33" xml:lang="en-US"><span class="Font-Style43" xml:lang="tr-TR">Dolayısıyla eğer bir sannyasin isen, sen bir devrimsin. Bir devrim bütün devrimcilerden daha büyüktür. Devrimciler bir yerde durmuş olanlardır. Nehir donmuştur, artık akmaz. Bir sannyasin her zaman akar. Nehir asla durmaz; akar da akar. Bir sannyasin bir akıştır.</span></p>
			</div>
		</div>
	</body>
</html>