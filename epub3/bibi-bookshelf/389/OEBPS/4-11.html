<html xmlns="http://www.w3.org/1999/xhtml">
	<head>
		<title>4-11.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-11.html" xml:lang="en-GB">
			<div class="Basic-Text-Frame">
				<p class="split"/>
				<p class="arabaslik-sol para-style-override-42" id="toc_marker-5-1"><span class="regular-metin">GENÇLİK BAĞIMSIZLIK TALEBİYLE SOKAKLARI DOLDURUYOR</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">Deniz Gezmişli Yıllar</span></p>
				<p class="paragraf-2 para-style-override-47"/>
				<p class="paragraf-2 para-style-override-16"><span class="regular-metin" xml:lang="tr-TR">TİP’in yaşadığı çalkantılar esnasında kendine yeni bir yol ve yönelim edinen gençlik hareketi, hareketin sözcüle­rini de kendi bünyesinden çıkarmış, özgün bir nitelik taşı­maktaydı. Yasal mücadele anlayışında ve pratikte yaşanan tıkanıklıklar nedeniyle sokak mücadelesine günden güne daha fazla dâhil olan hareket, Deniz Gezmiş’in de politik kişiliğinin olgunlaşmasında büyük bir rol oynuyordu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Heyecanlı ve baş eğmez bir karaktere sahip olan De­niz Gezmiş, Fransız devrimlerinin romantik isyancılarının izlerini taşıyan bir özgürlük mücadelesinin de önemli bir köşe taşını oluşturmaktaydı. Toplumsal devrime olan inancı, onu silik ve sessiz bir insan olmaktan alıkoyuyor, içinde yaşadığı toplumun sorunlarına kalıcı çözümler üretebilmek adına varını yoğunu ortaya koymaktan çe­kinmiyordu. Her ne kadar kısa bir yaşam sürse de sonu darağacında bitecek olan yaşamına bir ülkenin tarihsel dönüşümünün anahtar olaylarını ve çalışmalarını sığdır­mayı başarmıştır.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">6. Filo’ya Karşı Dolmabahçe Direnişi</span></p>
				<p class="paragraf-2 para-style-override-48"><span class="regular-metin" xml:lang="tr-TR">İTÜ Gümüşsuyu binası önünde toplananlara konuşma yapan Deniz Gezmiş, 500’e yakın genci bir anda galeyana getirir ve Dolmabahçe’ye doğru bir koşu başlatır. Amerika­lılar dövülerek, denize atılır. Olaylar sırasında 18’i hafif, 2’si ağır 20 ABD askeri yaralanır.</span></p>
				<p class="paragraf-2 para-style-override-49"><span class="regular-metin" xml:lang="tr-TR">Öğrenci dernekleri 22 Kasım 1967 Perşembe günü “Kıbrıs Mitingi” düzenler. Bu mitingde meydana gelen ola­yı Nurettin Demirdöven şöyle anlatmıştır: “1967 sonların­da öğrenci cemiyetleri Kıbrıs üzerine bir miting düzenle­mişlerdi. Miting Beyazıt’ta başlayıp Karaköy’den geçip Taksim’de bitecekti. Karaköy’e geldiğimizde, Deniz bura­da bir Amerikan motoruna asılı bayrağı gördü. Aniden fır­layıp, demir parmaklığı aştı ve bir koşu Amerikan bayrağı­nı yerinden kaparak getirdi. Sonra o bayrağı Taksim’e çık­tıktan sonra yaktılar.”</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bayrak yakma olayında Deniz, Uğur Büke ve Âşık İhsani Sırlıoğlu gözaltına alınır, sonra serbest bırakılır. 30 Ocak 1968 Salı günü, İstanbul Üniversitesi Hukuk Fakül­tesi öğrencilerinden bir grup, Türkiye’nin emperyalizm­den ve kapitalizmin tahakkümünden kurtulması için ve­rilen savaşa yardımcı olmak amacıyla, Devrimci Hukuk­lular Örgütü’nü kurar. Deniz, Devrimci Hukuklular Ör­gütü (DHÖ) içinde yer alan bir birey olarak sırasıyla Aİ-ESEC olayı, üniversite işgalleri ve 6. Filo’yu protesto olay­larına katılır.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Tıpkı üniversite işgallerinde olduğu gibi, 6. Filo’nun İstanbul’a gelişi de sonuçları önceden kimse tarafından kestirilemeyecek olan anti-emperyalist mücadelenin fitilini ateşleyecekti. 1967’den sonra İstanbul’a her gelişinde çe­şitli taciz eylemleri ile karşılanan 6. Filo’ya karşı bu sefer ne yapılacağının tartışılması için İTÜ Taşkışla Kampüsü’nde devrimci öğrenci grupları tarafından bir toplantı yapıldı. Toplantı sonrasında Taksim Meydanı’nda temsil­ciler dağılmak üzereyken, haziran işgallerinde eli kolubağlı kalan polis büyük bir hınçla öğrenci önderlerine sal­dırarak gözaltına aldı.</span></p>
				<p class="paragraf-2 para-style-override-15"><span class="regular-metin" xml:lang="tr-TR">İstanbul’da demirleyen Amerikan 6. Filosu’na karşı protesto eylemi düzenleyen gençler, 15 Temmuz 1968 Pa­zartesi günü, ilk önce Dolmabahçe’deki Amerikan bayra­ğını yarıya indirir, daha sonra da yollara filoyu protesto eden yazılar yazarlar. Gençler, daha sonra, gece saat 22.00 sıralarında Amerikalı askerlerin yüzlerine ve üstlerine İs­tiklal Caddesi’nde boya atar. 16 Temmuz 1968 Salı günü, 6. Filo’yu protesto etmek amacıyla gece İstiklal Caddesi’nde Amerikalı askerlere çatapat ve mürekkep atılır. 17 Tem­muz 1968 Çarşamba günü, gece saat 23 sıralarında dev­rimci öğrenciler, 6. Filo’ya mensup erlere taş ve yağlıboya atar. Daha sonra Taksim Meydanı’na yürüyen öğrenciler, Taksim Atatürk Anıtı’na 6. Filo ilgilileri tarafından konu­lan çelengi parçalar.</span></p>
				<p class="paragraf-2 para-style-override-15"><span class="regular-metin" xml:lang="tr-TR">Öğrenciler, eylemlerinin polisler tarafından engellen­mesi üzerine koşarak Gümüşsuyu yurt binasına sığınır. Gümüşsuyu yurt binası önünde bulunan Emniyet Amiri Necati Karahasanoğlu, öğrenciler tarafından yakalanarak üniversite bahçesinde rehin alınır. Bunun üzerine olay ye­rine Albay Hikmet Silahçıoğlu komutasında bir askeri bir­lik gönderilir. Öğrenciler, kendileriyle görüşen kolluk güç­lerine, Emniyet Amiri Necati Karahasanoğlu ile gözaltına alınan iki yaralı öğrencinin takas edilebileceğini söyler. Al­bay Silahçıoğlu’nun öğrencilere yaptığı çağrıdan sonra ta­kas yapılır.</span></p>
				<p class="paragraf-2 para-style-override-15"><span class="regular-metin" xml:lang="tr-TR">İTÜ ve çevresi polis işgali altındadır. Gözaltından son­ra çeşitli aralıklarla öğrencilerle polis arasında kısa çatış­malar yaşanmaktadır. 17 Temmuz günü İTÜ Rektörlüğü bir açıklama yaparak yurdun kendilerine bağlı olmadığını ilan eder. Bunun üzerine bir saniye daha beklemeksizin Ta­lebe Birliği’nin merkezi durumundaki yurda giren yüzler­ce polis, yurdu darmadağın edip önüne çıkan öğrencileri hastanelik edinceye kadar döver. Hukuk Fakültesi öğrenci­lerinden Vedat Demircioğlu, Akın Çıtakoğlu ve Hukuk Fa­kültesi Fikir Kulübü Başkanı Erdoğan Özkısacık, yurdun lokal kısmında bulunmaktadır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Toplum polislerinin saldırdığını görünce, yatakhanele­re çıkmak için merdivenlere doğru yönelirler. Akın Çıtakoğlu, uzun boylu olduğu için merdivenleri üçer-beşer at­layarak yurdun en üst katına çıkar ve bir odaya girerek ar­kadan kilitler. Biraz sonra gelen polisler, kapının camını kı­rarak içeri girmeye çalışırken, Akın Çıtakoğlu, odanın pen­ceresinden çatıya çıkar, sonra da çatıdan kendini atarak kurtulur. Vedat Demircioğlu geride kalmıştır. Toplum po­lislerinin baskını sırasında yurdun penceresinden aşağıya atılan Hukuk Fakültesi ikinci sınıf öğrencisi TİP Eminönü ilçesi üyesi Vedat Demircioğlu ağır yaralanır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Hastaneye kaldırılan Vedat Demircioğlu’nun pencere­den aşağıya atılarak komaya sokulması, devrimci öğrenci­ler içerisinde derin bir öfke ve nefrete yol açar. Öğrenciler baskın sona erdikten sonra kalabalık gruplar halinde İTÜ önünde toplanmaya başlarlar. Taksim Meydanı’na yapılan yürüyüş sonrasında, devrimci öğrencilerin yürüyüşün Dolmabahçe’ye kadar sürdürülmesi doğrultusunda etkili bir ajitasyon yaparlar. Bu heyecan dolu konuşmalar sonu­cunda binlerce öğrenci sloganlarla Dolmabahçe’ye akmaya başlar. Militan ve coşkulu öğrenci kitlesinin karşısına çık­maktan çekinen polis Dolmabahçe’yi boşaltır. Böylece bin­lerce öğrenci botlarına binip kaçmaya çalışan ABD askerle­rini döverek denize döker.</span></p>
				<p class="paragraf-2 para-style-override-50"><span class="regular-metin" xml:lang="tr-TR">Vedat Demircioğlu’nun ölüm haberi üzerine öğrenci­ler valiliğe doğru yürüyüşe geçer. Az bir mesafe kala po­lis barikatını karşılarında bulan öğrencilerin barikata yüklenmesi sonucu saatlerce süren bir sokak çatışması başlar. Ertesi gün, Vedat Demircioğlu’nun cenazesini ala­mayan devrimci öğrenciler sembolik bir tabutla yürüyüşe geçer. Binlerce öğrencinin katıldığı yürüyüşe toplum po­lisinin saldırması sonucunda yine saatlerce süren çatış­malar yaşanır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Polis, 26 Temmuz Cuma günü ‘’Deniz Gezmiş ve Ha­run Karadeniz hakkında gıyabi tutuklama kararı olduğu­nu, görüldükleri yerde tutuklanacaklarını’’ açıklar.</span></p>
				<p class="paragraf-2 para-style-override-26"><span class="regular-metin" xml:lang="tr-TR">30 Temmuz 1968 Salı günü gözaltına alınan Deniz, Adliye’de yargılandıktan sonra, öğrencileri kanunsuz yürü­yüşlere teşvik etmek suçundan tutuklanır. Deniz, tutuklu bulunduğu Sultanahmet Cezaevi’nden 21 Eylül 1968 Cu­martesi günü tahliye edilir. Bu esnada bir grup devrimci öğrenci, Devrimci Öğrenci Birliği’ni (DÖB) kurar.</span></p>
				<p class="arabaslik-sol-kucuk"><span class="bold" style="font-size:0.92em;">ODTÜ’nün Mücadeleye Katılışı</span></p>
				<p class="paragraf-2 para-style-override-11"><span class="regular-metin" xml:lang="tr-TR">ABD finansmanı ile ABD sanayi ve teknolojisinin ge­rektirdiği işgücünü yetiştirmek için kurulmuş olan ODTÜ, özellikle İstanbul’daki anti-emperyalist eylemler ve üniver­site reformu talebiyle gerçekleşen işgal ve boykotlar sıra­sında sessiz kalmıştı. Üniversite reformu eylemleri sürecin­de reform taslağının birçok somut isteğine sahip olan ayrı­calıklı ODTÜ öğrencileri bu sürecin dışında kalmışlardı. Ancak bu ODTÜ öğrencilerinin de diğer üniversitelerde yaşanmayan “mütevelli heyeti” ve Amerikan eğitim siste­mi gibi sorunları bulunmaktaydı. İşte bu sorunlardan yola çıkarak hiç beklenmeyen bir anda ODTÜ de genel devrim­ci gençlik hareketinin girdabına girdi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">ODTÜ öğrencileri, 10 Ekim 1968’de sosyal demokratla­rın elinde olan Öğrenci Birliği’ne rağmen örgütledikleri fo­rumda boykot kararı alırlar. Boykot, ODTÜ’ye özgü iki te­mel taleple başlatılmıştır: ABD eğitim sistemine son, öğren­ciler yönetime katılsın! Hızla tüm ODTÜ’ye yayılan boy­kotla birlikte ABD’nin kültür kalesi çatlamaya başlamıştı. ABD’nin hamiliğini yürüttüğü kapitalist kültürünün genç­lik içerisinde sorunsuzca yayılacağı düşünülen üniversite, devrimci gençlerin darbeleri ile yıkılmış oldu. Boykotun en büyük başarısıysa buydu.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">ABD Elçisi Kommer’in Karşılanması</span></p>
				<p class="paragraf-2 para-style-override-48"><span class="regular-metin" xml:lang="tr-TR">1968’de Vietnam’da görev almış ve katıldığı kirli ope­rasyonlarla tanınmış CIA şefi Robert Kommer’in Türkiye Büyükelçisi olarak atanması, anti-emperyalist çevrelerde bir sarsıntıya yol açtı. Tüm sol basın “Vietnam Kasabı” adıyla anılan Kommer’ e karşı mücadele çağrısı yaparken, Kommer’in İstanbul’a ineceği haberini alan öğrenciler, ha­vaalanına gidip, içinde Kommer’in olduğunu düşündükle­ri uçağı taşlamaya başladılar. Bu eylem sonucunda arala­rında Deniz Gezmiş’in de bulunduğu bir grup devrimci tu­tuklandı.</span></p>
				<p class="paragraf-2 para-style-override-51"><span class="regular-metin" xml:lang="tr-TR">“Amerika, NATO, üsler nükleer savaş, Filo Pentagon, Wall Streeit’e hayır, işçiye iş köylüye toprak, gence kitap.” Bu afişler 68-69’un hızlı temposunda hemen bütün büyük kentlerin duvarlarında insanların görmeye alıştığı afişler­di. Afişler 68 hareketinin ideolojik motiflerini yansıtmak­tan geri kalmıyordu. “İşçi gençlik el ele”, “Boğaza köprü değil Hakkari’ye okul”, “Özel okullar devletleştirilmelidir” “Halka dönük eğitim”, “NATO’ya hayır” afişleri bun­lardan sadece bir kaçıydı. Afişlerde tersine mantık hareke­tinden yola çıkarak yerli üretimin önemi ve gerekliliğine vurgu yapılmaya çalışılırken, “devrim için eğitim” afişiyle eğitimin amacı açıklanıyordu. 6. Filo’ya karşı da ilginç tep­kiler dile getiriliyordu. “GO HOME” yazılı afişler duvarla­rı kaplamıştı.</span></p>
				<p class="paragraf-2 para-style-override-52"><span class="regular-metin" xml:lang="tr-TR">Harun Karadeniz’in anılarında aktardığı biçimde “Memleketin gençleri çorba bile içemezken, Beyoğlu’ndaki barlarda eğlenen Amerikan askerlerine duyulan tepkinin afişlere ve duvarlara yansıması”ydı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Kommer’in İstanbul’a inişiyle başlayan gösteriler, An­kara’ya inişinde de devam etti. İstanbul’daki anti-emperyalist karşılamayı duyan öğrenciler, Ankara’da da benzer bir eylem düzenledi. Havaalanından polis zoruyla çıkartılan öğrenciler, gece boyunca Ankara sokaklarındaki tüm ABD’ye ve Amerikalılara ait yerlere saldırdılar. Bu eylem­ler sırasında birçok öğrenci tutuklandı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Tüm toplumun nefretini kazanmış bulunan ve Viet­namlı devrimcilerin Honço (kasap) olarak adlandırdıkları Kommer, rektörlük tarafından konuşma yapmak üzere ODTÜ’ye davet edildi. ODTÜ öğrencileri, daha birkaç gün önce havaalanında eylemle karşıladıkları Kommer’in üni­versitelerine gelecek olmasını anlaşılır bir öfkeyle karşıla­dılar. Kommer’in üniversiteye geldiğini haber alan öğrenci­ler, geniş kitleler halinde rektörlüğün önünde toplandı. Üzerinde ABD forsu bulunan Kommer’in arabası ABD ve rektörlük karşıtı sloganlarla ters çevrildi. Ardından dev­rimci birkaç öğrenci arabayı ateşe verdi. İtfaiyenin arabayı söndürmesini engelleyen ODTÜ öğrencileri, arabanın tü­müyle yanmasını sağladılar.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu olay devlet cephesinden ABD eğitiminin yaygınlaş­ması için kurulan bir kurumda meydana gelmiş olmasın­dan dolayı şok etkisi yaratırken, gençlik hareketi açısından ise ABD çıkarlarına karşı kitlesel şiddetin başlangıcını oluş­turmuştu. Eylemin ardından rektörlük eğitime ara veril­mesi yönünde karar verdi; bu kararsa öğrencilerin tepkisi­ni çekmişti. Karar karşısında bir direniş komitesi oluşturu­larak, okulu ve yurtları terk etmeme eylemi başlatılmasın­da karar kılındı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu olaylar yaşanırken öğrenci liderlerinin mahkemeye yaptığı iptal başvurusunun kabul edilmesi üzerine, ODTÜ anti-emperyalist gençlik hareketinin merkez üssü haline geldi ve büyük bir prestij kazandı.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Mevcut fotoğrafın geri kalan kısmı bu kadar aydınlık görünmemekteydi. 23 Eylül 1969’da Taylan Özgür katledil­di. Taylan Özgür, ODTÜ Sosyalist Fikir Kulübü üyesiydi ve Sosyalist Fikir Kulübü’nün düzenlediği “köy çalışmaları”na ilk katılan ve başarılı sonuçlar elde eden bir devrim­ciydi. İnsanların güven duyduğu, fedakâr ve gözü pek bir kişiliğe sahipti. Taylan, 6 Ocak 1969’da Amerikan Elçisi Kommer’in makam arabasını yakan devrimci gençlerden biriydi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Taylan, öldürülen ilk 68’li değildi. 68’in gençlik hareke­ti, Taylan’ın öldürülmesinden yaklaşık bir yıl önce, işgal gücü 6. Filo’nun İstanbul’a gelişi sırasında çıkan olaylarda öldürülen Vedat Demirci, gençlik hareketinin ilk kaybıydı.</span></p>
				<p class="paragraf-2 para-style-override-49"><span class="regular-metin" xml:lang="tr-TR">Taylan ölen ve öldürülen ilk 68’li olmasa da CIA’in, 1952’den itibaren NATO’YA bağlı tüm Avrupa ülkelerinde “gladio”, “kontrgerilla” “özel harp dairesi” adı altında kurduğu ve komünistleri yok etmeyi amaçlayan örgütlerin tetikçileri tarafından, planlı ve soğukkanlı bir şekilde öl­dürdüğü ilk 68’li devrimciydi.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">1960’lı Yıllarda İşçi Eylemleri</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu dönemin ilk işçi eylemleri 1961-63 arasında yaşan­mıştır. Bu eylemleri 1961-63 eylemleri şeklinde tanımlama­yı gerekli kılan ana özellik, esas amaç olarak anayasada ta­nımlanan haklar doğrultusunda yasal değişiklikleri hedeflemesidir. Grev hakkının elde edilmesi, anayasanın uygu­lanması bu eylemlerin ana talebidir. Ayrıca bu dönem ey­lemlerinde 27 Mayıs’ın estirdiği rüzgârların da harekete geçirdiği bir anti-emperyalist karakter söz konusudur. 27 Mayısçıların DP’yi “ülkeyi dış güçlere satmak”la suçlayan bir propaganda temasını sık sık işlemesi, Kemalizm’in “milli kurtuluşçuluğu”ndan dem vurması, özellikle yaban­cı sermayeye ait işletmelerdeki işçilerin eylemlerinde yan­kısını bulmuştur. Bu dönemde askeri inşaatlarda, ATAŞ’ta, Morrison-Knudsen Company’de, Goodyear’de yapılan bir dizi eylemin ana motifi “ülkeyi sömüren yabancı sermaye tahakkümüne” karşıtlıktı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1963 yılında, 274 ve 275 sayılı yasaların çıkarılmasıyla işçiler grev hakkını elde etmiş oldular. Bu hakkın elde edil­mesinin ardından işçi eylemlerinin yoğunluğu artarak sür­dü. 1964’ü izleyen yıllarda özellikle de özel kapitalist işlet­melerde, geçmişe göre hayli sert sayılabilecek işçi eylemle­ri yaşandı. Bu durum 1967 ve izleyen yıllarda çok daha bü­yük bir ivme kazanacaktı. Bu dönemin en önemli işçi ey­lemleri arasında Kavel (1963), Berec (1964), Zonguldak (1965) ve Paşabahçe (1966) sayılabilir.</span></p>
				<p class="paragraf-2"><span class="regular-metin" xml:lang="tr-TR">Çalışma koşullarının düzeltilmesi, işten atılan işçilerin geri alınması talebiyle başlayan ve beş hafta süren Kavel Kablo direnişinde polisle işçiler arasında çatışma çıkmış ve on işçi yaralanmıştır. Direniş hem Kavel işçilerinin kararlı­lığı, hem de direnişe sınıf içinden verilen destek nedeniyle, başarıyla sonuçlanmıştır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1964’te gerçekleşen Berec Transistörlü Radyo ve Pil Fabrikası’ndaki direniş bir buçuk ay sürmüş ve bu direniş­te de işçilerle polis arasında sert çatışmalar yaşanmıştır. Be­rec grevi işçilerin zaferi ile sonuçlandı ve işverenler ücret artırımına gitmek zorunda kaldılar.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1965 Zonguldak direnişi ise bu dönemin gerek kitleselliği, gerek sertliği açısından en önemli eylemidir. Zon­guldak direnişi ocaklardaki çalışma koşullarının düzeltil­mesi, çalışma saatlerinin kısaltılması (ki o dönemde işçiler 8 yerine 11-16 saat çalışmaya zorlanmaktaydılar) ve işlet­menin yükselen karından işçilere pay verilmesi talepleriy­le başladı. Direniş hızla bütün bölgeye yayıldı ve 60 bin iş­çinin çalıştığı Zonguldak’ta bir bölgesel genel grev havası esmeye başladı. Eylemin kazandığı boyuttan ürken devlet, Zonguldak’ı kuşatma altına aldı. Dışarıdan asker ve polis yığdı. İşçiler kuşatmaya rağmen direnmekte kararlılık gösterdiler. Sonuçta işçilerle devlet güçleri arasında çatış­ma çıktı. İki işçi öldürüldü, on işçi yaralandı. Direniş başa­rısızlıkla sonuçlandı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu hareketlilik daha sonraki yıllarda da sürdü. Örne­ğin 1966’da Kula Mensucat’ta benzer özelliklere sahip bir direniş yaşandı. Ama aynı yılın başlarında gerçekleşen ve 85 gün süren Paşabahçe grevi, bu dönem işçi hareketinde ayrı bir önem taşır. Zira Paşabahçe grevi, devlet sendikacı­lığına tepkinin somutlandığı, simgeleştiği bir eylem ol­muştur. İşçi sınıfı hareketi, oldukça zorlu ve sert bir müca­dele sürecine girmiş, bu mücadele süreci, sınıfın hiç ol­mazsa belirli bir kesiminde mevcut burjuva kurumlarını aşan bir eylem düzeyi olarak yansımasını bulmuştu. Bu eylem ve bilinç düzeyi açık ya da örtülü biçimde Türk-İş’te simgeleşen devlet sendikacılığı anlayışına bir tepkiye dönüştü. Paşabahçe eylemi ve bu eylem sırasında Türk-İş bürokratlarının açık ihanetçi tutumu, sınıf içindeki biriki­min ayrı bir sendikal yapı olarak örgütlenmesi için bir ve­sile oldu. Böylece 1966’da Paşabahçe eyleminin ardından açık biçimler kazanan bu süreç 1967’de DİSK’in kurulma­sıyla sonuçlandı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">DİSK işçi hareketindeki bağımsızlaşma eğiliminin ürü­nüydü. Devlet sendikacılığına karşı bir tepkiyi ifade edi­yordu. Bu, kuşkusuz bu kadarıyla da işçi hareketinin daha ileri bir düzeye ulaşması anlamına gelmekteydi. Fakat ay­nı zamanda DİSK bağımsız siyasal sınıf çıkarlarını eksen alan bir örgütlenme değildi. DİSK, Türk-İş’in geleneksel politikasına, hükümetteki burjuva partilerle “iyi geçinme” anlayışına, ABD sendikacılığıyla iç içeliğe karşı, burjuva partilerden ve “yabancı ülkelerden” bağımsız bir sendikal anlayışı savunuyor, geleneksel burjuva partilere karşı TİP’e daha yakın bir pozisyonda duruyordu. Kaldı ki, TİP’in DİSK’in oluşumunda özel bir rolü vardı.</span></p>
				<p class="paragraf-2 para-style-override-15"><span class="regular-metin" xml:lang="tr-TR">DİSK, ideolojik planda Kemalizm’in, modern revizyo­nist tezlerin bir sentezi üzerine oturuyordu. TİP’in çizgisi büyük ölçüde DİSK’te yansımasını bulmuştu. Kemalizm’e ve 27 Mayıs anayasasına bağlılık, kapitalist olmayan yol­dan kalkınma anlayışı, bağımsızlık, planlı ekonomi, sosyal adalet, demokratik yoldan işçilerin siyasete katılması ve ik­tidar olabilmesi, toprak reformu, sendikaların bu çerçeve içerisinde siyaset yapabilmesi vb... Bunlar DİSK’in devrim­ci ve toplumcu çizgisinin özünü oluşturmaktaydı. DİSK’in ana tüzüğünün üçüncü maddesi devrimci yaklaşımını özetlemekteydi. “DİSK işçi sınıfının ekonomik, siyasal ve kültürel bakımdan kalkınması ve yücelmesi için öncelikle Türkiye’nin her bakımdan tam bağımsız olmasını, hızlı bir kalkınma yoluna gidilmesini zorunlu görür. Bundan ötürü de Türk işçi hareketinin anayasada öngörülen köklü dönü­şümlerin gerçekleşmesini sağlayacak bir devrimci öze ka­vuşmasını şart sayar.” (DİSK’in Kuruluş Bildirgesi ve Anatüzüğü. Daha geniş bilgi için, bkz; Türkiye’de Sendikacılık, Anıl Çeçen, Özgür İnsan yayınları 1973 s. 104-127)</span></p>
				<p class="paragraf-2 para-style-override-19"><span class="regular-metin" xml:lang="tr-TR">Sendika, mücadelesini sistem içerisinde sürdürmekte karar kılmıştır. İşçi sınıfının önüne 27 Mayıs anayasasının tam uygulanmasının sağlanmasını, bağımsızlığı, kalkın­mayı ve bu eksende, kapitalist olmayan ama parlamenter ve demokratik bir yoldan Sosyalizme geçmeyi amaç olarak yerleştirmektedir.</span></p>
				<p class="paragraf-2 para-style-override-49"><span class="regular-metin" xml:lang="tr-TR">DİSK’in kuruluşunu izleyen 1967’den sonra, özellikle 1968-70 döneminde, işçi sınıfı bir dizi önemli eylem ve di­renişe imzasını atacaktır. İşçi hareketi 1968 ve 1970 döne­minde nispeten daha politik bir karakter kazanacaktır.</span></p>
				<p class="paragraf-2 para-style-override-22"/>
				<p class="siir-baslik"><span class="bold" style="font-size:0.92em;">15-16 Haziran Direnişi</span></p>
				<p class="paragraf-2 para-style-override-53"><span class="regular-metin" xml:lang="tr-TR">İlk kez Derby direnişinde gerçekleşen fabrika işgali, 1968-70 döneminde işçi sınıfının önemli eylem biçimlerin­den biri durumuna gelecektir. Kendiliğinden nitelikte mili­tan eylemlerin yükseldiği 1968-70 dönemi işçi hareketinin en üst ve en son durağı ise bölgesel bir genel grev niteliği gösteren 15-16 Haziran eylemleridir.</span></p>
				<p class="paragraf-2 para-style-override-47"><span class="regular-metin" xml:lang="tr-TR">15-16 Haziran büyük yürüyüşü, işçi ve emekçinin rastgele bir öfkesi değil, kararlı ve bilinçli bir tepkisiydi. DİSK’in kapatılmasına karşı işçi sınıfının yanıtıydı. 15-16 Haziran, işçilerin inandıkları dava uğruna güçlerini birleş­tirerek mücadele edildiğinde kazanımlar elde ettiğini gös­teren önemli bir deneyimdir.</span></p>
				<p class="paragraf-2 para-style-override-15"><span class="regular-metin" xml:lang="tr-TR">15-16 Haziran’daki ordu barikatlarını darmadağın eden işçi ayaklanması DİSK liderliği tarafından durdurulabildi. Direnişi soldaki krizi artırdı ve bölünmeleri hızlan­dırdı. TİP ve Dev-Genç’in öne çıkardığı slogan ‘Ordu-işçi el ele’ oldu. Oysa işçiler orduyla çatışarak sendikalarını sa­vunmak zorunda kalmışlardı. Ordunun ilerici bir güç ol­duğunu savunan çizgiye karşı solun diğer kanadı da Latin Amerika ve Küba devrimlerinin etkisiyle halk orduları oluşturmak gerektiğini savunuyordu. Deniz, Mahir ve Kaypakkaya bu kanadın liderleriydiler. Türk ordusunun karşısında başka bir ordu kurmaya giriştiler. Türkiye Halk Kurtuluş Ordusu gibi örgütler oluşturarak hem öğrenci ha­reketinden hem de yükselen işçi hareketinden kendilerini kopardılar.</span></p>
				<p class="paragraf-2 para-style-override-15"><span class="regular-metin" xml:lang="tr-TR">1970’li yıllar siyasi ve ekonomik belirsizliklerin yaşan­dığı yıllardır. Dönemin hükümeti, uygulamaya koyacağı ekonomik önlemlerin faturasını işçi ve emekçilere yükle­mek niyetindeydi ve karşısında muhalif güçler istemiyordur. 1963’te yasalaşan sendika, toplu sözleşme ve grev ya­salarında değişiklikler yapılmasının hazırlıkları el altından tamamlanmıştır. Tasarı, 13 Haziran’da, TBMM oturumun­da görüşülmeye başlanır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Tasarı, işçilerin istedikleri sendikalara serbestçe üye ol­malarını ve beğenmedikleri sendikalardan ayrılma hakları­nı güçleştiren, toplu sözleşme ve grev haklarını büyük öl­çüde kısıtlayan hükümler içermekteydi. Sendikaların ülke çapında faaliyet gösterebilmesi için işkolunda sigortalı ça­lışan işçilerin en az üçte birini örgütlemesi barajı getirili­yordu. Ayrıca konfederasyonların faaliyet gösterebilmesi için ülke çapında sendikalı işçi sayısının üçte biri üyeye sa­hip olması barajı konmuştu. Bu oran, DİSK’in üye sayısının bu oranın altında kaldığı tespit edilerek konulmuştu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">DİSK ile birlikte işçi sınıfının kazanımlarının yüksel­mesinden ve bu hızlı büyümeden dönemin siyasi iktidarı rahatsız oldu. Çalışma Bakanı Seyfi Öztürk’ün “Çok yakın­da DİSK’in canına ot tıkayacağız!” açıklamasından da an­laşıldığı gibi amaç DİSK’in büyümesini engellemekti.</span></p>
				<p class="paragraf-2 para-style-override-19"><span class="regular-metin" xml:lang="tr-TR">DİSK Genel Başkanı Kemal Türkler; “Değişiklik, DİSK’i kapatmayı hedeflemektedir. Tasarı Anayasa’ya ay­kırıdır, işçi sınıfımız, DİSK’in kapatılmasına izin vermeye­cektir” diyerek emekçilerin tavrını net olarak dile getirdi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Çıkarılmak istenilen antidemokratik yasaya karşı işçi­ler, “Anayasa Çiğnenemez!”, “DİSK Kapatılamaz” slogan­ları ile yürüdüler. DİSK’li Türk-İş’li ve örgütsüz işçiler, si­yasal düşünce ayrımlarını öne çıkarmadan tepkilerini orta­ya koydular.</span></p>
				<p class="paragraf-2 para-style-override-19"><span class="regular-metin" xml:lang="tr-TR">İki gün boyunca İstanbul sokakları demokratik hakla­rının bir parçası olan, örgütlenme ve toplu sözleşme hakla­rını koruyan yüz binlerce emekçinin sesine tanık oldu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">15 Haziran Pazartesi öğle saatlerine doğru binlerce işçi iş bırakarak fabrikalarından çıkmışlar, bir bölümü Topkapı’dan, diğer bir bölümü de Gebze’den yola çıkan Vinlex, Sungurlar, ECA, Otosan, Silvan, Auer, AEG-Eti, Tikbaş, Doğu Galvanez, Arıtaş, Arçelik, Singer, Türk Demir Dö­küm, Profilo, Rabak, Magirus, Kavel, İşsan işçileri, bir yan­dan da yolları üzerindeki fabrikalardaki işçileri de davet ederek şehir merkezine doğru yürüyüşe geçmişlerdir. Da­ha sonra katılımlarla 115 fabrikadaki 80 bine yakın işçinin katıldığı bu yürüyüş sermaye ve bürokrasi kesiminde bü­yük bir telaş ve panik uyandırmıştır.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">16 Haziran: Eylemler Artarak Sürüyor ve Kadıköy’de 3 İşçi Öldürülüyor</span></p>
				<p class="paragraf-2 para-style-override-13"><span class="regular-metin" xml:lang="tr-TR">16 Haziran günü işçiler daha büyük katılımlar ile fab­rikalarını terk ederek İstanbul’un her iki yakasında da şe­hir merkezine kadar inmişlerdir. Levent’ten yola çıkan Roche, Tekfen, Philips, Arı işçileri Mecidiyeköy’de diğer iş­çilerle birleşmişler, Topkapı’dan yürüyen işçiler Cağaloğlu’na varmışlar, iki işçi kolunun kavuşmasını önlemek için Galata ve Unkapanı Köprüleri açılmış ve vapur seferleri ip­tal edilmiştir. Anadolu yakasında Otosan işçileri önderli­ğinde gruplar Üsküdar ve Kadıköy meydanlarına ulaşmış­lardı. İşçilerin ellerinde “Sendikalar Kanunu Değişikliğine Hayır”, “Sendika Hakkımız Söke Söke Alırız” gibi sendika­larını savunan pankartların yanında “Kahrolsun Amerikan Emperyalizmi”, “Tam Bağımsız Türkiye” yazılı dövizler de dikkat çekmekteydi. Kuşdili ve Kadıköy Meydanı’nda açı­lan ateşle 3 işçinin öldürülmesi üzerine, Kadıköy Kayma­kamlığı da işçiler tarafından basılmış, kaymakamlıkta yan­gın çıkmıştı. Hava kararırken işçiler sessizce dağıldılar.</span></p>
				<p class="paragraf-2 para-style-override-26"><span class="regular-metin" xml:lang="tr-TR">15-16 Haziran’ın toplumsal mücadele tarihindeki en önemli yeri işçilerin bu eyleme başlarındaki sendika baş­kanlarınca değil, gençlik önderlerince yönlendirilmeleridir. DİSK 15 Haziran sabahı, 17 Mayıs günü için valilikten mi­ting izni almak için uğraşmaktaydı. 16 Haziran günü ise valiliğe çağırılan sendika liderleri gençlik önderi Deniz Gezmiş ile orada karşılaşacaklardır. DİSK Genel Başkanı Kemal Türkler, valilik önünde yaptığı ve radyodan da ya­yınlanan konuşmasında, işçilerin tahriklere kapılmaması yolunda uyarı yapmak zorunda kalmıştır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">16 Mayıs akşamı Kocaeli ve İstanbul’da 1 ay süreli sıkı­yönetim ilan edilecek; bazı sendikacı, işçi ve gençlik önder­leri tutuklanacak ancak davaları beraatla neticelenecektir. En önemlisi Sendikalar Kanunu’nda değişiklik yapan yasa Anayasa Mahkemesi’nce iptal edilecek, işçilerin bu eylem­deki haklılığı mahkemelerce de kanıtlanacaktır. Kazanan işçi sınıfı, kaybeden burjuvazidir. Ancak burjuvazi yitirdi­ği savaşın rövanşını 9 ay sonra 12 Mart 1971 de yapılan as­keri müdahale ile alacak, bu müdahalenin sebeplerinden birisi de 15-16 Haziran işçi direnişi olacaktır.</span></p>
				<p class="paragraf-2 para-style-override-51"><span class="regular-metin" xml:lang="tr-TR">1968-70 işçi eylemlerinin ardında çok çeşitli talepler bulunmakla birlikte, bu eylemlerin en ayırt edici özellikle­rinden birisi, işçilerin sendika değiştirerek DİSK’e geçmek istemeleri ya da devletin ve sermayenin DİSK’i etkisizleş­tirme, işçileri DİSK’ten ayrılmaya zorlama doğrultusunda­ki baskılarına karşı DİSK’i savunmalarıdır. Nitekim İstan­bul ve İzmit bölgesini kapsayan bir bölgesel genel greve dönüşen, çıkan çatışma sonucu devlet güçlerince üç işçinin öldürüldüğü 15-16 Haziran direnişi de DİSK’e yönelik bas­kılara karşı gerçekleştirilmiştir. 1960-70 dönemi, işçi sınıfı­nın bir sınıf olarak mücadele sahnesine ilk kez etkili bir tarzda girdiği, girebildiği bir dönemdir. Burada işçi sınıfı­nın sayısal artışı, sınıf içinde proleterleşme düzeyi yüksek bir çekirdeğin oluşmuş bulunması, geçmiş süreçlerin biri­kimleri, başta sendikal planda olmak üzere, örgütlenme düzeyinin yükselişi vb. başlıca önemli etkenlerdir.</span></p>
				<p class="paragraf-2 para-style-override-12"><span class="regular-metin" xml:lang="tr-TR">Bu dönemde sınıf mücadelesi yer yer sertmilitan bi­çimlere de bürünerek sürekli bir yükseliş eğrisi göstermiş­tir. 1968-70 yıllarında bu yükseliş doruğuna ulaşmıştır. 1964’te 6.600 olan grevci sayısı 1966’da 10.400’e, 1969’da ise 123.190’a ulaşmıştır. Emekçi kesim bu mücadele içerisinde nasıl bir güce sahip olduğunu gösterebilmiş ve çok daha önemlisi kendi gücünün farkına varmaya başlamıştır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu dönemde sınıf mücadelesinin tüm sınıfı kucakla­yan, aynı derecede etkileyen ve dönüştüren bir boyut ka­zandığını söylemek mümkün değildir. Eylemler dönem boyunca hakların nispeten çok daha zor alındığı, ücret ve çalışma koşullarının çok daha kötü olduğu özel kapitalist işletmelerde yoğunlaşmıştır. Kapitalist devlet işletmele­rinde çalışan işçiler ise, 1965 Zonguldak eylemi ve ‘68-’70 dönemindeki kısmi canlanma bir yana bırakılırsa, genel­likle eylem sürecinin dışında kalmışlardır. Nitekim sınıf içindeki bu eşitsiz gelişim kendini DİSK-Türk-İş rekabe­tinde de göstermiştir. DİSK ağırlıkla özel kapitalist işlet­melerde bir güç olabilirken, kapitalist devlet işletmelerin­de ise Türk-İş’in egemenliği sürmüştür. Ticari devlet ku­ruluşlarında sınıf mücadelesinin çok daha zayıf olması­nın birkaç önemli nedeni vardır. İç pazara dayalı ithal ika­meci birikim modelinin mantığına ve imkânlarına bağlı olarak, iç pazarı canlandırmak amacıyla devlet ücret ta­lepleri karşısında daha esnek davranabilmiştir. Sermaye birikimi zayıf ve rekabet içindeki özel kapitalist işletmeler ise bu konuda çok daha katı bir tutum içerisindedirler. Kapitalist devlet aynı zamanda kendi denetimindeki Türk-İş’in varlığı nedeniyle kamu işletmelerinin sendikal örgütlenmeleri karşısında çoğu zaman sert bir tutum al­mamıştır.</span></p>
				<p class="paragraf-2 para-style-override-17"><span class="regular-metin" xml:lang="tr-TR">İşçilerin Türk-İş’te örgütlenmesini, sınıfı disipline et­menin ve işçi hareketini denetim altında tutmanın bir ara­cı olarak görmüştür. Kamu işletmelerindeki istihdam po­litikasının bir sonucu olarak, bu işletmelerde sürekli hü­kümet partisi yandaşı olanlar çalıştırılmıştır. Bu etkenler kapitalist devlet işletmelerinde çalışan işçilerin sınıf mü­cadelesinin büyük ölçüde dışında kalmaları ve sınıf bilin­ci planında geri bir konumda olmaları gibi bir sonucu do­ğurmuş, beslemiştir. Bu dönemde bir bütün olarak işçi sı­nıfının yaşam ve çalışma koşullarında iyileşmeler olmuş­tur. Bu iyileşmeler özel kapitalist işletmelerde çalışan işçi­lerin mücadelesi ile elde edilirken, kapitalist devlet işlet­melerinde ise büyük ölçüde Türk-İş’in hükümet partisi ile “iyi diyalogu” sayesinde gerçekleşmiş ya da öyle gözük­müştür. Bu durum, krizin arttığı dönemlerde değişmeye başlamış, kamu kesiminde çalışan işçiler de yer yer sınıf mücadelesine aktif olarak katılmışlardır. Ne var ki, bu sü­reç çok gelişmeden 1971’de bir askeri darbeyle son bul­muştur.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu tablo da açık bir biçimde göstermektedir ki, 1960’lı yıllarda işçi sınıfı, nicel ve nitel planda önemli bir gelişme yaşamıştır. Ne var ki, bu nitel gelişme sınıfın bütününde eşit bir biçimde yaşanmadığı gibi, bunu en ileri düzeyde yaşayan işçilerde de, komünist bir siyasal önderlikten yok­sunlukla doğrudan bağıntılı olarak, burjuva düzenden tü­müyle kopuş doğrultusunda bir sonuç doğuramamıştır.</span></p>
				<p class="paragraf-2 para-style-override-26"><span class="regular-metin" xml:lang="tr-TR">Kamu işletmelerinde çalışan işçiler ağırlıkla yukarıda sayılan etmenlere bağlı olarak, burjuva partilerle bağları­nı korumakta, devlet sendikacılığının denetimi altında bulunmaktadırlar. İşçi sınıfının DİSK’te örgütlü olan özel kapitalist işletmelerde çalışan kesimi ise kaçınılmaz ola­rak burjuva partilerden ve devlet sendikacılığından bir kopuş süreci yaşamıştır. Ama bu kopuş, kendiliğinden haliyle, devletçi, kalkınmacı, 27 Mayıs anayasasına sahip çıkan karmaşık bir anlayışı ortaya çıkarmaktadır. Kopuş eğilimini yansıtan bu sürece daha bilinçli bir ifade kazan­dıracak olan, komünist bir siyasal örgütlülüktü. Bu tür bir örgütlenme ve önderliğin olmadığı 1960’lı yıllarda, re­formist ve devrimci kanatlarıyla sol hareketin işçi sınıfına taşıdığı “bilinç” ise, temelde demokrasi, bağımsızlık, kal­kınmacı bir burjuva-küçük burjuva demokratik “bilinç” oldu.</span></p>
				<p class="paragraf-2 para-style-override-26"><span class="regular-metin" xml:lang="tr-TR">Reformu ve darbeyi savunan kanatlarıyla 1960 solu­nun çerçevesi esasen ortaktır; 27 Mayısçılık, Kemalizm, antiemperyalizm ve anti feodalizm ekseninde kalkınmacı bir çizgi. Fark bunun hangi yol ve yöntemle gerçekleştirilece­ği sorunundadır. TİP bunları, 27 Mayıs anayasasının sağla­dığı imkânlardan yararlanarak, işçi sınıfı ve emekçilerin desteğiyle parlamenter yoldan gerçekleştirmeyi savunur­ken, MDD bu aynı amaçlara alt sınıfların devrimci eylemi ve ordudaki anti-emperyalist güçlerin “tayin edici vuruşu”yla ulaşılacağını savunuyordu.</span></p>
				<p class="paragraf-2 para-style-override-35"/>
				<p class="arabaslik-sol-kucuk"><span class="bold" style="font-size:0.92em;">Örgütlü Yıllar</span></p>
				<p class="paragraf-2 para-style-override-54"><span class="regular-metin" xml:lang="tr-TR">1971 devrimciliğinin işçi sınıfına devrimci politizasyonu taşımak açısından sınırlı bir katkısı oldu. Bu katkı sınır­lıydı; çünkü ‘71 devrimciliğinin bu etkisi hem kısa süreli bir etki olabildi, hem de ‘71 devrimcilerinin sınıf hareket­liliğine fazla bir ilgileri söz konusu değildi. ‘60 solundan devrimci bir kopuşu simgeleyen ‘71 devrimciliği açısın­dan işçi sınıfı yalnızca halkın sıradan bir öğesi olarak önem taşıyordu. Deniz Gezmiş’in de kurucularından ol­duğu THKO, “üretimde bulunan proletaryanın savaşıma müsait olmaması” gerekçesiyle, “üretim dışı proletaryayı” (kır yoksulları ve küçük üreticilik) temel almaktaydı. THKP-C, “işçi sınıfının nicel ve nitel açıdan zayıf olması” ve “kırda emperyalizmin denetiminin zayıf olması” gerek­çesiyle “temel gücü köylüler” ve “temel savaşım alanı kır­lar” olan bir devrim stratejisi öngörüyordu. TKP-ML ise, Türkiye’nin önündeki devrimin temel sorununun toprak sorunu olduğunu ve bu nedenle köylülük tabanına dayalı halk savaşı stratejisi izlemenin zorunlu olduğunu savun­maktaydı. Görüldüğü gibi işçi sınıfı ‘60’lı yıllarda bir dizi önemli mücadele sürecinden geçerek, sınıf olma bilinci doğrultusunda önemli kazanımlar elde ederken, işçi sınıfı mücadelesine devrimci Sosyalist bilinci taşıyacak herhan­gi bir düzen dışı akım mevcut değildir. Bu süreçte işçi sı­nıfı ile ilgili görünen tek akım, parlamentarist bir işçi poli­tikası savunan TİP’tir.</span></p>
				<p class="paragraf-2 para-style-override-19"><span class="regular-metin" xml:lang="tr-TR">‘60’lı yılların sonuna doğru kapitalist ekonomik kriz yeniden derinleşecekti. Artan sosyal muhalefet, bir kez da­ha karşılaşılan döviz kıtlığı, büyüme hızındaki ani ve sar­sıcı düşüş, 1971’de devlet partisi ordunun yeni bir darbesi­ni gündeme getirecekti.</span></p>
				<p class="paragraf-2 para-style-override-51"><span class="regular-metin" xml:lang="tr-TR">1971 darbesi işçi haklarını tırpanladı; reel ücretlerde belli bir düşüş yaşandı; kırsal kesime verilen sübvansiyon­lar azaltıldı; sermaye kesiminin istekleri doğrultusunda devlet yapısında düzenlemeler yapıldı. Fakat tüm bunlara karşı 1971 darbesi sermayenin derinleşen bunalımına uzun vadede bir çözüm üretemedi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1960-71 dönemi, Türkiye sol hareketinin tarihinde çok önemli bir kesiti oluşturmaktadır. Gerçekten de bu dönem,uzun yılları kapsayan bir örgütsüzlük ve suskunluktan sonra, Türkiye’de Sosyalist hareketin yığınlara açıldığı, ay­dınları, gençliği, öncü işçileri kucaklayarak ilk kez kitleselleşmeye başladığı tarihsel bir dönemdir. Solda genel bir yükselişin yaşandığı 1960’lı yıllar, aynı zamanda Türkiye Sosyalist hareketinde teorik, politik ve örgütsel sorunların ilk kez canlı ve yoğun biçimde tartışıldığı yıllar olmuştur. Şurası bir gerçek ki, 60’larda başlayan ve “Sosyalist” siste­min çöktüğü 90’lara kadar uzanan dönemde, Türkiye’de ortaya çıkan onlarca sol politik örgütlenmenin ideolojik ve teorik temelleri esas olarak 1961-71 dönemindeki tartışma­lar içinde oluşmuştur.</span></p>
				<p class="paragraf-2 para-style-override-15"><span class="regular-metin" xml:lang="tr-TR">Daha sonraki yıllarda irili ufaklı onlarca Sosyalist grup ya da parti, ayrı örgütlenme gerekçelerini “farklı ideolojik-teorik temellere sahip oldukları” iddiasına dayandırdılar hep. Evet, söz konusu grup ya da partiler arasında siyasal taktik, örgütlenme anlayışı veya çalışma tarzı bakımından kimi farklılıkların bulunduğu doğrudur ama bu farklılıklar, onların teorik ve ideolojik temeller bakımından da uzlaşmaz oldukları anlamına gelmiyordu kesinlikle. Aksine, soldaki siyasal oluşumların pek çoğu, örgütsel ayrılıklarına karşın, aynı ideolojik-teorik temelleri şu ya da bu ölçüde paylaş­maktaydılar. Kendilerini, Sosyalist, komünist ya da devrim­ci olarak tanımlayan örgütlerin neredeyse tamamına yakını­nın siyasal perspektifini ve gelecek tasarımlarını belirleyen, benzer bir “tarih bilinci” ve “Sosyalizm anlayışı” idi.</span></p>
				<p class="paragraf-2 para-style-override-49"><span class="regular-metin" xml:lang="tr-TR">Genelde bu anlayış, tıpkı Sovyetler Birliği ve diğer “Sosyalist” ülkelerdeki gibi, bir devlet gücünün mutlak otoritesi altında olmak koşuluyla, “Sosyalist bir toplumun ulusal temeller üzerinde pekâlâ kurulabileceği” inancına dayanıyordu.</span></p>
				<p class="arabaslik-sol-kucuk"><span class="bold" style="font-size:0.92em;">Toplumsal Mücadelede TKP’nin Yeri</span></p>
				<p class="paragraf-2 para-style-override-24"><span class="regular-metin" xml:lang="tr-TR">Osmanlı İmparatorluğu döneminde Sosyalist gruplar olmasına rağmen bunlar geniş kitle örgütlerine dönüşememişlerdi. I. Dünya Savaşı’nın sonrasında, Osmanlı İmpara­torluğu ağır bir yenilgi aldı. 10 Eylül 1920 tarihinde Bakü’de kurulan TKP, Ekim Devrimi’nin de etkisi ve deste­ğiyle Kurtuluş Savaşı’na güçlerini kattı. TKP, kuruluşunun hemen ardından Komintern’e katıldı.</span></p>
				<p class="paragraf-2 para-style-override-49"><span class="regular-metin" xml:lang="tr-TR">TKP’nin kurucusu Mustafa Suphi ve 14 yoldaşı, Ocak 1921 yılında öldürüldü. Bu olay TKP’nin iktidara karşı ille­gal mücadelesinin de başlangıcını oluşturdu. 1920’li ve 1930’lu yıllarda TKP illegal mücadeleyi devam ettirdi.</span></p>
				<p class="paragraf-2 para-style-override-51"><span class="regular-metin" xml:lang="tr-TR">15 Ağustos 1922’de hükümetin yasaklaması üzerine Ankara’da gizli olarak gerçekleştirilen 2. Kongre’de genel sekreterliğe Salih Hacıoğlu getirildi. Kongreden yaklaşık üç hafta sonra 12 Eylül 1922’de, Ankara Hükümeti o güne kadar yasal çalışma yürüten TKP’yi kapattı. Yasal çalışma olanağı ortadan kaldırılan TKP’nin üçüncü kongresi 31 Aralık 1924-1 Ocak 1925’de İstanbul Akaretler’de illegal olarak toplandı ve Şefik Hüsnü genel sekreterliğe getirildi. Kongreden sonra, Şeyh Said İsyanı’nı bahane eden Hükü­met Takrir-i Sükun kanunu çıkartarak ülkedeki CHP harici tüm siyasi oluşumları kapattı.</span></p>
				<p class="paragraf-2 para-style-override-49"><span class="regular-metin" xml:lang="tr-TR">Çok geniş tutuklamalar ve yargılamalar yapıldı. 1925’de yapılan tutuklamalarının yol açtığı dağınıklığı kar­gaşayı durdurmak üzere, 1926 yılının Mayıs ayında, Şefik Hüsnü’nün girişimiyle, Viyana’da bir parti konferansı ya­pıldı. Yeni bir faaliyet programının taslağı hazırlandı ve Ve­dat Nedim genel sekreterliğe getirildi. Parti işçi sınıfı içeri­sinde belli bir örgütlenme yakaladıysa da parti içi problem­ler daha güçlü bir etki yaratmasının önüne geçti. Komünist şair Nazım Hikmet partiye üye oldu ve partiye olduğu ka­dar Türkiye’de yürütülen devrim hareketine de önemli katkılarda bulundu.</span></p>
				<p class="paragraf-2 para-style-override-15"><span class="regular-metin" xml:lang="tr-TR">Parti, 1940’ların başında yeniden örgütlendi. Reşat Fu­at Baraner’in teşkilat sekreterliğinde 2. Dünya Savaşı bo­yunca faşizm karşıtı bir politika izledi. 1950’lere kadar Dr. Şefik Hüsnü denetiminde faaliyetlerine devam etti. 1951 tutuklamalarını ve Şefik Hüsnü’nün 1959 yılında hapis sonrası sürgüne gönderildiği Manisa’da ölmesini takiben, Yakup Demir (Zeki Baştımar) ve bazı TKP kadroları 1960 yılında yurtdışına çıkarak partiyi yurtdışında yeniden örgütlediler.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">Yükselen Devrimci Hareket</span></p>
				<p class="paragraf-2 para-style-override-54"><span class="regular-metin" xml:lang="tr-TR">60’lı yıllardaki önemli politik ve toplumsal olaylardan birisi TİP’in kuruluşu ve ülke genelinde yarattığı etkidir. 1960 ile 1970 arası, TKP’nin ülke içindeki kadroları TİP’i desteklediler. Milli Demokratik Devrim-Sosyalist Devrim tartışmalarının başlangıcı da yine bu döneme denk düşer. Yakup Demir’in ölmesinin ardından İsmail Bilen’in TKP Genel Sekreteri olmasının ardından ülke içinde örgütlenme faaliyetlerine hız veren TKP, Marksist-Leninist dünya gö­rüşü doğrultusunda, bilimsel Sosyalizmi esas alan bir poli­tik çizgi izledi. İşçi sınıfı içinde örgütlenmeyi ana hedef olarak koyan TKP, SSCB ile de ideolojik ve politik bir ya­kınlık içindeydi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1970’li yıllar boyunca parti tarihinin en hızlı gelişme dönemlerinden birini yaşadı. TKP bu tarihlerde bir diriliş yaşayarak Türkiye’de önemli bir illegal siyasi güç haline dönüştü. Sendika, gençlik, memur, köylü, kooperatif ve kadın hareketi içinde kitleselleşti. 1 Mayıs’ın kitlesel ola­rak kutlanmasında, Devlet Güvenlik Mahkemelerine kar­şı direnişte, aşırı sağcı teröre karşı kitlesel direnişlerin ör­gütlenmesinde, kapitalist sınıfa karşı güçlü grevler dü­zenlenmesinde, 1 Mayıs komiteleri ve can güvenliği ko­miteleri gibi yapıların yaratılmasında, 141. ve 142. mad­delerin kaldırılması kampanyasında, barış hareketinin ör­gütlenmesinde, Marksizm-Leninizm propagandasında, Sosyalist ülkeler ve ulusal kurtuluş hareketleriyle daya­nışma kampanyalarının geliştirilmesinde TKP önemli gö­revler üstlendi.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Toplumun içinde bulunduğu ağır yaşam koşulları kar­şısında toplumsal kültürün yeniden yaratılması yolunda birçok sahada etkinlikler düzenleyen parti, aydınların işçi sınıfıyla bağlaşmasında önemli bir etkenlerden biri oldu. 1970’lerin sonlarına doğru, TKP içinde izlenecek taktik çiz­gi konusunda bir görüş ayrılığı yaşandı. İşte böyle bir dö­nemde 1978 yılında TİP’den ayrılan bir grup “Sosyalist İk­tidar” hareketini oluşturmuştur. Bu grup daha sonra SİP ve STP adı altında partileşerek bugünkü Türkiye Komünist Partisi’ni (2001) oluşturdu. TKP içerisinde yaşanan ayrış­mada ise İşçinin Sesi grubu partiden ayrıldı. Rıza Yürükoğlu önderliğindeki İşçinin Sesi dergisi etrafında örgütlenen İngiltere kadrolarının, TKP’yi pasifizmle suçlaması 1979’da tasfiye ile sonuçlandı.</span></p>
				<p class="paragraf-2 para-style-override-51"><span class="regular-metin" xml:lang="tr-TR">1920’lerden 1960’lara kadar Türkiye’de sol hareketin tarihi esas olarak TKP’nin tarihidir. Çünkü bu dönemde so­lun tek örgütlü politik temsilcisi TKP’dir. Dolayısıyla, Tür­kiye sol hareketine Marksizm bu yıllarda TKP aracılığıyla girdi. 1960’lara kadar Türkiye Sosyalist hareketinin ideolo­jik-teorik zeminini belirleyen de TKP’nin Marksizm anlayı­şı oldu.</span></p>
				<p class="paragraf-2 para-style-override-11"><span class="regular-metin" xml:lang="tr-TR">Türkiye komünist harekinde Stalin, uzun yıllar boyun­ca Bolşevizm’in ve Ekim Devrimi’nin tek savunucusu, tek takipçisi olarak benimsendi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1960’lara gelindiğinde ise bu dönemde sola açılan ve Sosyalist fikirleri öğrenmek isteyen ilerici-devrimci gençle­re bu konuda bilgi aktaracak ve Sosyalizmin tarihiyle bağ­larını kurduracak tek bir kanal mevcuttu; Türkiye Komü­nist Partisi.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">Toplumsal ve Politik Değişim</span></p>
				<p class="paragraf-2 para-style-override-19"><span class="regular-metin" xml:lang="tr-TR">1950’den beri Türkiye’yi yöneten Demokrat Parti ikti­darının ordudaki alt rütbeli subayların 27 Mayıs 1960 tari­hinde gerçekleştirdikleri bir askeri darbeyle devrilmesin­den sonra, Türkiye’de yeni bir dönem açılıyordu. 61 Ana­yasası, demokratik hak ve özgürlüklerin kullanılması nok­tasında, TC’nin tarihinde ilk kez bu kadar geniş imkân sağ­layan bir anayasa olarak çıkmaktadır karşımıza. Nitekim 60’lı yılların ilk yarısındaki siyasal ortama da 61 Anayasası’nın bu liberal atmosferi damgasını vuracaktı. Bu dönem­de işçi sınıfı da dâhil tüm toplum kesimleri politik ve kül­türel bir canlanma içine giriyordu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">13 Şubat 1961’de Türkiye İşçi Partisi kuruldu. TİP’i ku­ranlar, İstanbul İşçi Sendikaları Birliği’ne bağlı sendikacı­lardı. Partinin kuruluş amacı, işçi sınıfının ekonomik çıkar­larını savunmak ve işçiler lehine yasaların çıkarılması mü­cadelesini parlamentoya taşımak olarak açıklanıyordu. Bu sınırlı amaçtan da anlaşılacağı üzere, TİP başlangıçta işçi sı­nıfının iktidarını hedefleyen ve Sosyalist amaç güden bir parti değildi. O, tam da ekonomizm tanımına uyan bir bi­çimde, işçilerin ekonomik mücadelesinin kendisine siyasal bir biçim kazandırmak amacıyla kurulmuştu. Fakat çok kı­sa bir süre sonra, Sosyalist aydınların desteği olmaksızın bu partinin yürüyemeyeceği anlaşılacaktı.</span></p>
				<p class="paragraf-2 para-style-override-26"><span class="regular-metin" xml:lang="tr-TR">Nitekim bunu kavrayan TİP kurucusu olan sendikacı­lar, 1 Şubat 1962’de partinin kapılarını Sosyalist aydınlara ve gençlere açma kararı aldılar. 9 Şubat’ta ise M. Ali Ay­bar parti başkanlığına getirildi. Aybar’ ın parti başkanı ol­masıyla birlikte ülke muhalefetini oluşturan çeşitli kesim­lerinden çok sayıda aydın da TİP’e girecekti. 1964 yılında toplanan 1. Kongre’de bir parti programı yapıldı. Bu programda Sosyalizm lafı geçmiyordu. Program, “kapita­list olmayan kalkınma yolu” çerçevesinde, demokratik ni­telikte reformlar öngörüyor ve bağımsız bir dış politikayı savunuyordu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu yıllarda tek legal sol parti olan TİP, neredeyse tüm Sosyalistleri, komünistleri, ilericileri, demokratları, refor­mistleri, radikalleri, Kemalistleri vb. bünyesinde toplamış bir “sol cephe partisi” konumunda idi. Dolayısıyla, gele­cekte ortaya çıkacak reformistinden devrimcisine farklı Sosyalist grupların ve partilerin ilk nüveleri bu parti içinde mayalanacaktı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1960’lı yılların bu ilk döneminde (1961-65), Türkiye sol hareketinde iki eğilim öne çıkmış durumdaydı. Biri, TİP içinde esas olarak Aybar’ın savunduğu Sosyalizm çizgisi idi. Diğeri ise YÖN Dergisi’nde Doğan Avcıoğlu çevresinin savunduğu ve ideolojik temelleri esas olarak 1930’larda Kadrocular tarafından atılan milliyetçi-devrimci sol Kema­lizm çizgisi idi.</span></p>
				<p class="paragraf-2 para-style-override-55"><span class="regular-metin" xml:lang="tr-TR">Öte yandan, Türkiye’nin en eski partisi olan ve 1920’lerden 1950’lere kadar Türkiye sol hareketinin tek ör­gütlü politik temsilcisi olarak varlığını sürdürmüş bulunan TKP’nin ise, bağımsız bir örgüt olarak göze görünür bir fa­aliyeti yoktu.. TKP 1951 tutuklamalarında ağır bir darbe yemiş ve ardından ciddi bölünmelere uğramıştı. Reşat Fuat-Mihri Belli grubu, Zeki Baştımar (TKP-Dış Büro) grubu ve Dr. Hikmet Kıvılcımlı’nın Vatan Partisi grubu, TKP için­deki bölünmeler sonucunda ortaya çıkan başlıca gruplardı. TKP işte bu bölünmüşlük, örgütsüzlük ve güçsüzlük için­de girmişti 60’lı yıllara. O nedenle de, bağımsız bir örgüt­lenmeyi gerçekleştirip sol hareket içerisindeki yerini alacak güçte değildi. Dolayısıyla, TKP kökenli gruplar da 60’lı yıl­ların başında TİP içinde faaliyet yürütmekten öte bir şey yapamaz durumdaydılar.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Daha önceki yıllarda öğrenci gençler, öteden beri Ke­malist devletin korporatif yapısı içinde yer alan resmi gençlik örgütlerinin (MTTB, TMTF, TMGT gibi) etrafında toplaşırlardı. Fakat 1965 seçimlerinden sonra hızla TİP’e ve FKF’ye katılmaya başladılar. Daha sonraları her biri sol politik örgütlerden birinin lideri konumuna yükselecek olan Mahir Çayan, Deniz Gezmiş, Doğu Perinçek, İbra­him Kaypakkaya gibi gençlerde, 1965’te TİP’in ve FKF’nin üyesiydiler.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1968’e kadar sol gençlik hareketi içinde ciddi bir ide­olojik ayrışmanın ve örgütsel saflaşmanın yaşanmadı. 68’e kadar ilerici-devrimci gençliğin eylemleri birlikte yürü­yordu ve bu eylemlere öncülük eden gençler genellikle</span></p>
				<p class="paragraf-2"><span class="regular-metin" xml:lang="tr-TR">TİP’li ve FKF’li gençlerdi. Ayrıca TİP’in, NATO’nun kuru­luşunun 20. yılında başlattığı “Türkiye’nin NATO’dan ay­rılması” kampanyası, solun her kesiminin ve gençliğin bü­yük desteğini görmüştü. 1968 yazındaki üniversite işgalle­rine ve ardından yapılan eylemlere de ilerici-devrimci gençler bütün olarak katılmıştı. Gençlik içindeki ideolojik ayrışma ve örgütsel saflaşmalar, ‘68 üniversite işgallerin­den sonra ve esas olarak TİP içinde yaşanan ayrışmaya (Sosyalist devrim-milli demokratik devrim ayrışması) pa­ralel olarak gelişecekti.</span></p>
				<p class="paragraf-2 para-style-override-24"><span class="regular-metin" xml:lang="tr-TR">TİP ile YÖN’cüler arasında patlak veren bu çekişme, iş­çi, köylü ve diğer emekçi sınıfların aşağıdan iktidarına vur­gu yapan genel bir Sosyalizm anlayışıyla, geleneksel “dev­letçi” kadroların (asker-sivil bürokrasi, ilerici aydınlar vb.) tepeden inmeci-seçkinci iktidarını hedefleyen sol Kema­lizm’in “devletçilik” anlayışı arasındaki bir çekişmeyi ifade ediyordu aslında. Aybar’ın yaptığı açıklamalarda, asker-sivil bürokrasinin halktan kopuk Osmanlı devlet sınıflarının bir devamı olduğunu söylemesi ve CHP’yi de aynı temel­de değerlendirmesi, YÖN’cüleri fena halde kızdırmıştı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">YÖN’cülere göre, anti-emperyalist mücadelede işçile­rin öncü olması demek, “sivillerin askerlerin önünde yü­rümesi”, “bir subayın bir işçinin arkasından gitmesi” de­mekti. İşçilerin öncülüğünün savunulması, düpedüz “mil­li güçlerin” birliğini bölerdi ve bu da kabul edilemez bir şeydi.</span></p>
				<p class="paragraf-2 para-style-override-49"><span class="regular-metin" xml:lang="tr-TR">Doğan Avcıoğlu ve onu destekleyen M. Belli grubu, “Sosyalist iktidar” perspektifini dillendirdiği ve işçi sını­fının öncülüğüne vurgu yaptığı için TİP’i eleştirmektey­diler. Avcıoğlu, TİP’in bu yeni çizgisiyle bir “sol” sapma içine girdiğini, İttihat ve Terakki’yi, Mustafa Kemal hare­ketini ve 27 Mayıs’ı bir karşı-devrim saydığını ve tıpkı emperyalizmin, DP’nin ve AP’nin yaptığı gibi geleneksel yönetici kadroya, yani Kemalist bürokrasiye cephe aldı­ğını ve bu tavrıyla “yurtsever cephe”yi böldüğünü iddia ediyordu.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Aslında bu iki kesim de anlayış itibariyle çok farklı şey­leri savunmuyorlardı. 1965 seçimlerine kadar, devletin “antiemperyalist” bir milli burjuva devleti olması gerekti­ği konusunda hemfikirdiler. Bu nedenle her iki kesim de 27 Mayıs’ın yarattığı anayasayı ve devlet biçimini sahipleni­yor ve 27 Mayıs Anayasası’nın “Sosyalizme ulaşmak için” gerekli yasal imkânı sağladığını düşünüyordu. Ayrıca or­duya bakışlarında da pek bir fark bulunmuyordu; ordu­nun toplumsal gelişmede ilerici bir rol oynadığını düşünü­yorlardı. Ve nihayet toplumun karşısındaki düşman gü­cün, ABD emperyalizmi, komprador burjuvazi ve ağalar olduğunu söylüyorlardı. Dolayısıyla ihtilâf bu konularda değil, başka bir noktadaydı. Solun bu iki kesimi arasında başlayan kavga, solda politik iktidarın kimde olacağı kavgasıydı.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">1968-71 Dönemi Tartışmaları</span></p>
				<p class="paragraf-2 para-style-override-48"><span class="regular-metin" xml:lang="tr-TR">Marksist kökenli sol hareket içinde “Türkiye devrimi­nin karakteri” sorununun belki de en yoğun ve en kapsam­lı biçimde (teorik çerçevede) tartışıldığı dönem, 1965-1971 dönemidir. Ne var ki bu tartışmayı doğrudan başlatanlar Sosyalistler değil, sol Kemalistler olmuştur. Devrim soru­nunu, ulusal bağımsızlık ve ulusal kalkınma sorunu olarak koyan Kemalistler (YÖN), zaten tarihi itibarıyla ulusalcı Sosyalizm anlayışıyla biçimlenmiş Sosyalistleri büsbütün etkileyip, toplumsal mücadeleyi ulusalcılığın sınırları için­de tarif edeceklerdi. Sosyalist devrimi savunan TİP bile, devrim ve Sosyalizm sorunlarını “ulusal kalkınma” ile sı­nırlı bir sorun olarak ele almayı tercih edecekti.</span></p>
				<p class="paragraf-2 para-style-override-17"><span class="regular-metin" xml:lang="tr-TR">TİP içindeki Marksist kökenli Sosyalistler arasında bu tartışma, esas olarak 1967 yılında başladı. TİP’in 1966 yılın­da yapılan ikinci kongresinden sonra, TİP içinde demokra­tik devrimciler diye bilinen Reşat Fuat-Mihri Belli grubuna mensup kadrolar, Aybar-Aren-Boran ekibi tarafından par­tiden ihraç edilmişlerdi. Bu arada aydınlar arasında çıkan ihtilâf nedeniyle, YÖN Dergisi de yayın faaliyetine son ver­miş bulunuyordu. Bu durumda demokratik devrimciler, 1967 Kasımında Türk Solu Dergisi’ni çıkararak TİP dışında bir platform oluşturmaya giriştiler. Dergi, Türkiye’deki sol geleneğin mirasçısı olduğunu belirtiyor ve solda güç birli­ğini sağlayacak platformun dergisi olma amacıyla çıktığını söylüyordu. Dolayısıyla, başlangıçta bu dergiyi, Hikmet Kıvılcımlı gibi, Sosyalist hareket içinde ağırlığı olan ve mevcut TİP yönetiminin siyasal çizgisini doğru bulmayan eski kuşak komünistler de destekleyecekti.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu dönemde Marksist kökenli Sosyalist grupların öne çıkardığı tartışma konusu, Türkiye devriminin karakteri ve Türkiye’nin hangi devrim aşamasında bulunduğuydu. Ya­ni bir bakıma Kemalistlerin belirlediği tartışma alanının içine hapsolmuş durumdaydı bu eski kuşaktan Sosyalistler de. Sosyalistler arasında başlayan bu tartışmada başlıca iki kutup oluşmuştu. Bir yanda “Milli Demokratik Devrim” diyenler, diğer yanda “Sosyalist Devrim” diyenler. Üçüncü bir görüş ise, bu iki tezin ortasında gibi duran ama teorik gerekçeleri bakımından MDD tezine daha yakın olan “De­mokratik Halk Devrimi” teziydi.</span></p>
				<p class="paragraf-2 para-style-override-51"><span class="regular-metin" xml:lang="tr-TR">“Türkiye devriminin karakteri” sorununda yürütülen tartışmanın odağındaysa, Türkiye’nin nasıl bir sosyoeko­nomik yapıya sahip olduğu tartışması yer alıyordu. Türki­ye’deki hâkim sosyoekonomik yapı feodal mi, yarı-feodalmi, yoksa kapitalist miydi? “Devrimin karakteri” soru­nunda öne sürülen teorik tezler işte bu soruya verilen ya­nıta göre biçimlendiriliyordu. “Türkiye emperyalizme ba­ğımlı, feodal ilişkilerin ağır bastığı yarı-sömürge bir ülke­dir” diyenlerin savunduğu devrim stratejisi, “emperyaliz­me, feodalizme ve komprador burjuvaziye karşı antiem-peryalist, anti-feodal, milli demokratik devrim (MDD)” oluyordu. Ya da Dr. Hikmet Kıvılcımlı’nın merkezci tezin­de olduğu gibi, bu devrim, ülkedeki yerli finans-kapital, derebeyi, tefeci, bezirgân saltanatına karşı, “ikinci Kuvvai Milliyecilik” diye de tanımlanan “Demokratik Halk Dev­rimi” oluyordu.</span></p>
				<p class="paragraf-2 para-style-override-15"><span class="regular-metin" xml:lang="tr-TR">MDD tezinin baş mimarı Mihri Belli, Kemalizm ile itti­fakı mutlak bir zorunluluk olarak öne çıkarıyor ve asker-sivil aydın kadroların “öncülüğünde”, “milli devrimci” bir hareketin örgütlenmesini esas alıyordu. MDD tezini savu­nanların yakın hedefi, ordu, gençlik, aydınlar ve milli bur­juvazinin oluşturacağı “milli cephe”nin önderliği altında, bir milli devrimci iktidarın kurulmasını sağlamak ve ülke­nin tam bağımsızlığını hedefleyen bir milli kalkınma ham­lesini başlatmaktı. MDD’cilere göre, işçi sınıfının partisinin kurulması ve bir Sosyalist devrimin hedeflenmesi ancak ve ancak milli demokratik devrimin başarılması ve “tam ba­ğımsız, gerçekten demokratik Türkiye”nin kurulmasından sonra gündeme gelebilirdi. O zamana kadar “Sosyalist devrim” sloganını öne çıkarmanın gereği yoktu; zira bu, “milli cepheyi bölmek” anlamına gelirdi. Mihri Belli’nin öne sürdüğü bu görüşlerin aslında YÖN’ün görüşlerinden pek bir farkının olmadığı ortadaydı. M. Belli de Kemalist­ler gibi, vurguyu asker-sivil aydın tabakanın antiemperyalistliğine, devrimciliğine yapmakta ve bu güçlerle ittifakı başa almaktaydı. Yaptığı “zinde güçler” ve ordu tahlilleri de bütünüyle buna dayanıyordu.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Diğer taraftan Hikmet Kıvılcımlı, “zinde güçlerin ön­cülüğü” ve “milli cephe” konusunda hem YÖN çizgisini hem de M. Belli’nin açılımlarını eleştirerek kendi tezini öne sürmekteydi: İşçi sınıfının öncülüğünde, işçi-köylü ittifakı­na dayanan demokratik halk devrimi (DHD).</span></p>
				<p class="paragraf-2 para-style-override-19"><span class="regular-metin" xml:lang="tr-TR">Kıvılcımlı’ya göre, bu birinci devrimde ya da ilk aşa­mada, antiemperyalist-demokratik görevler yerine getirile­ceği için, işçi sınıfı bu aşamada zinde güçlerle (ilerici, anti-emperyalist subaylar, öğrenci gençlik, aydınlar vb.) birlik­te yürümeli ve bu güçlerle birlikte “demokratik halk cep­hesi” oluşturmalıydı. İşçi sınıfının kendi iktidarını kurma­sı ve Sosyalizm için mücadeleyi başlatmasıysa daha sonra­ki aşamanın işiydi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Öte yandan, MDD’ciliğe karşı TİP’te “Sosyalist dev­rim” tezini savunanların görüşlerine gelince: Bu grup, Tür­kiye’de burjuva demokratik devrimin çoktan tamamlandı­ğını, Türkiye Cumhuriyeti’nin siyasal bakımdan sömürge ya da yarı-sömürge bir ülke olmadığını söylüyordu. Bu dö­nemde TİP içinde “Sosyalist devrim” tezini özellikle yük­selten Behice Boran-Sadun Aren-Nihat Sargın grubunun görüşleri şöyle özetlenebilirdi:</span></p>
				<p class="paragraf-2 para-style-override-51"><span class="regular-metin" xml:lang="tr-TR">“Türkiye’de hâkim üretim biçimi feodalizm değil kapi­talizmdir. Türkiye kapitalizmi, bünyesinde derebeylik ka­lıntılarını da barındıran az gelişmiş bir kapitalizmdir. Ege­men sınıf yerli büyük burjuvazidir. Türkiye daha sonraları iktisaden emperyalizme bağımlı bir ülke haline gelmişse de bu, emperyalizmin bir saldırısı ya da işgali sonucunda olmuş değildir. Emperyalizmi Türkiye’ye yerli burjuvazi­nin kendisi davet etmiştir. Yerli burjuvazi 1950’lerde kendi arzusu ve iradesiyle emperyalist sermayeyle bağlanmış, emperyalizmin askeri ve iktisadi örgütlerine katılmış ve Türkiye’yi iktisadi ve askeri açıdan emperyalizme bağımlı bir ülke haline getirmiştir. Türkiye’de emperyalist serma­yeyle bütünleşmek istemeyen ve bu anlamda anti-emperyalist nitelik taşıyan bir milli burjuva kesim yoktur. Türki­ye’de emperyalizmle iç içe geçmiş kapitalist bir düzen hâ­kimdir. O halde kapitalizme karşı mücadele verilmeden, emperyalizme bağımlılıktan kurtulmak da olanaklı değil­dir. Türkiye’nin önündeki devrimci aşama, anti-kapitalist, yani Sosyalist devrim aşamasıdır.”</span></p>
				<p class="paragraf-2 para-style-override-15"><span class="regular-metin" xml:lang="tr-TR">1960’lara girildiğindeyse, Moskova’nın dünya komü­nist hareketi üzerindeki o eski mutlak hegemonyası artık bulunmuyordu. SBKP’nin tek merkezli hâkimiyetinin yeri­ni, giderek çok merkezlilik alacaktı. Yugoslavya Komünist­ler Birliği kopmuştu ve ardından da resmi komünist hare­kette çok önemli bir kırılma yaratacak olan Çin-Sovyet an­laşmazlığı başlamıştı. Öte yandan, Brejnev dönemiyle bir­likte Sovyetler Birliği’nde Stalinizm yeniden hâkim olmuş­tu. Brejnev döneminde Sovyet tanklarının diğer bir “Sosya­list” ülkeyi, Çekoslovakya’yı işgali, uluslararası komünist hareket içinde tartışmaları alevlendiren önemli bir dönüm noktası olacaktı. Artık resmi KP’lerin ve kendilerini “reel Sosyalizm” olarak lanse eden bürokratik diktatörlüklerin durumu, başta Avrupa olmak üzere dünyanın her yerinde tartışma konusu yapılıyordu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu dönemde özellikle SBKP ve ÇKP arasındaki tartış­malar giderek daha da derinleşti ve taraflar her konuda uz­laşmaz bir kamplaşma içerisine girdiler. Uluslararası ko­münist hareketteki bölünmeler ve yeni saflaşmalar da bu dönemde yoğunlaştı. Özellikle de ulusal kurtuluş mücade­lelerinin ve demokratik devrim süreçlerinin yaşandığı az gelişmiş ülkelere yönelik “devrim stratejileri”nin tartışıl­ması bu dönemde uluslararası komünist hareketin günde­minde baş sıraları işgal etti. Bu kapsamda olmak üzere, bu ülkeler için öne sürülen “kapitalist olmayan gelişme yolu”, “kırlardan kentlere halk savaşı”, “fokoculuk” vb. en çok tartışılan sorunlardı.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Gençlik hareketi cephesindeyse, 60’lı yılların ilerici-devrimci kuşağı bir yandan TİP’in içinde MDD’cilerle SD’ciler arasında başlayan ideolojik çekişmede saflarını be­lirlemeye çalışırken, diğer yandan da dünyadaki gelişme­lerden esaslı bir biçimde etkileniyorlardı. 1960’ların ikinci yarısından itibaren dünyada yeni bir dönem açılmıştı. As­ya, Afrika ve Latin Amerika’da ulusal kurtuluş mücadele­lerinin, demokratik devrimlerin yükselişe geçtiği bir dö­nemdi bu. Özünde burjuva demokratik karakterde olan bu mücadeleler, ilk başlarda küçük gerilla gruplarının yürüt­tüğü gerilla savaşı biçiminde başlamışken, yer yer halk sı­nıflarının da katıldığı uzun süreli halk savaşlarına dönüşü­yordu. Bu dönüşümde SSCB, Çin Halk Cumhuriyeti ve di­ğer “Sosyalist” ülkelerin varlığının ve mücadelelere verdi­ği desteğin (askeri, mali, politik) büyük rolü vardı elbette.</span></p>
				<p class="paragraf-2 para-style-override-19"><span class="regular-metin" xml:lang="tr-TR">60’lı yılların başında Küba devriminin başarıyla nokta­lanması ve Castro liderliğindeki gerillaların kendi iktidar­larını “Sosyalist” ilan etmeleri, Vietnam halkının fedakârca yürüttüğü ulusal kurtuluş mücadelesinin ABD emperya­lizmi karşısındaki yenilmezliği, Filistin direnişinin ve Latin Amerika ve Afrika’daki diğer ulusal kurtuluşçu gerilla mücadelelerinin yükseliş içinde olmaları vb. uluslararası politik konjonktürü derinden etkileyen gelişmelerdi. Bu ortamda ABD emperyalizminin saldırganlığına ve küstah­lığına karşı dünya kamuoyunda güçlü bir anti-Amerikancı tepki oluşurken, öte yandan ulusal kurtuluş mücadeleleri­ni destekleyen SSCB, Çin Halk Cumhuriyeti ve diğer “Sos­yalist” ülkelerin prestiji sol gençliğin gözünde giderek art­maktaydı.</span></p>
				<p class="paragraf-2 para-style-override-15"><span class="regular-metin" xml:lang="tr-TR">O dönemde ‘68 kuşağı içinde, ileride kendi içinde de bölünmeler ve ayrı örgütlenmelerle sonuçlanacak olan üç eğilim gelişti. Birinci eğilim, sınıf mücadelesinin gerekleri­ni ve anti-kapitalist sloganları geri plana iterek, ulusal ba­ğımsızlık sloganını öne çıkaran ve daha çok da küçük-bur-juva aydınlara, öğrenci gençliğe, Kemalist subaylara hitap eden MDD çizgisi (Türk Solu, Aydınlık Sosyalist Dergi) et­rafında toplanmaya başladı. Deniz Gezmiş, Mahir Çayan, Doğu Perinçek gibi gençlik liderleri bu gruptaydı. İkinci eğilim, her ne kadar sürekli devrim bağlamında doğru bir Sosyalist devrim anlayışına henüz ulaşmamışsa da dev­rimde işçi sınıfının öncülüğünü savunan, anti-kapitalist sloganları ve proletarya Sosyalizmi vurgusunu öne çıkaran proleter Sosyalist eğilim idi. Hikmet Kıvılcımlı grubu etra­fındaki gençler ile TİP merkezinden bağımsız olarak işçi sı­nıfı temelinde çalışma yürüten ve devrimci Sosyalist bir iş­çi örgütlenmesi yapan gençlik çevreleri bu eğilimdeydi. Üçüncü eğilim ise, sözde Sosyalist devrimi savunur gözü­ken ama pratikte parlamentarist, reformist bir siyasal çizgi benimseyen TİP merkezinin yasalcı Sosyalizm eğilimiydi.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Kuşkusuz ki bu eğilimlerden gençlik içinde en geniş destek bulanı MDD’cilik oldu. O yıllarda MDD’cilik, yıllar­ca Kemalist ideolojiyle eğitilmiş olan öğrenci gençliğin sı­nıf doğasına uygun geldiği için, öğrenci gençliğin büyük çoğunluğu tarafından kolayca benimsendi.</span></p>
				<p class="arabaslik-sol-kucuk"><span class="bold" style="font-size:0.92em;">Deniz Gezmiş’in Kısa Öyküsü</span></p>
				<p class="paragraf-2 para-style-override-19"><span class="regular-metin" xml:lang="tr-TR">Deniz Gezmiş’in doğduğu yıllarda ABD ile Marshall Yardımı adı altındaki ilişkiler ve IMF’den alınan borçlar ül­keyi yeniden dışa bağımlı bir gidişin içine sokmuştu. Yiti­rilen ekonomik bağımsızlığın hemen ardından, ülke siyasi bağımsızlığını da Batılı müttefiklerin ön gördüğü politik planlara kurban etmekteydi. Deniz’i bağımsız Türkiye an­layışına götüren sebep de işte buydu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">28 Şubat 1949 tarihinde Deniz Gezmiş 2 yaşındaydı. İl­kokulların dördüncü ve besinci sınıflarında din dersi oku­tulmaya başlandı. Cumhuriyet Devrimleri adım adım geri­ye püskürtülmeye başlanmıştı. Delikanlılığında Sam­sun’dan Ankara’ya 19 Mayıs yürüyüşünde de bunu halka anlatmak için yola çıkıyordu. 28 Şubat 1951’de 4 yaşınday­dı. Genel Seçimler sonucunda hükümet el değiştirmiş, CHP’nin yerine DP gelmişti. IMF ve ABD artık kapıyı ara­lamıştı. Kore’de Amerika’nın politik çıkarları uğruna yüz­lerce cam verilecekti. Başka bir ülkenin menfaati uğruna ordu savaşa girmişti. Deniz de büyüyüp bu durumu fark ettiğinde, bağımsızlık mücadelesine sıkıca sarılacaktı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1965’ten sonra Türkiye’de gelişen gençlik hareketinin en önemli önderlerinden ve Türkiye Halk Kurtuluş Ordusu’nun (THKO) kurucu ve yöneticilerinden Deniz Gezmiş, 27 Şubat 1947’de Ankara’nın Ayaş ilçesinde doğdu. Öğret­men bir ailenin çocuğu olarak çeşitli kentlerde ilk ve orta­öğrenim gördü. İstanbul’da Haydarpaşa Lisesi’ni bitirdi. Henüz lise öğrencisiyken sol düşünceyle tanıştı.1966’da İs­tanbul Üniversitesi Hukuk Fakültesi’ne kayıt yaptıran De­niz Gezmiş, 1965’te Türkiye İşçi Partisi’nin Üsküdar ilçesi­ne üye oldu. Deniz Gezmiş, arkadaşlarıyla, 30 Ocak 1968’de “Devrimci Hukuklular Örgütü”nü kurdu.</span></p>
				<p class="paragraf-2 para-style-override-17"><span class="regular-metin" xml:lang="tr-TR">Öğrenci eylemleri içindeki etkinliği giderek artan De­niz, 12 Haziran 1968’de İstanbul Üniversitesi’nin işgaline önderlik etti. İşgalden kısa bir süre sonra İstanbul’a gelen 6. Filo’yu protesto eylemlerinde yer aldı. 30 Temmuz’da bu eylemlerden dolayı tutuklandı ve 20 Eylül’de serbest bıra­kıldı.</span></p>
				<p class="paragraf-2 para-style-override-19"><span class="regular-metin" xml:lang="tr-TR">TİP içinde yoğunlaşarak, ayrılıklara ve tartışmalara yol açan ideolojik sorunlarda Milli Demokratik Devrim (MDD) görüşünü benimseyen Deniz Gezmiş, bu görüşün özelikle devrimci öğrenciler arasında yayılmasını sağladı. Ekim 1968’de eylemlerde birlikte olduğu Cihan Alptekin, Musta­fa İlker Gürkan, Mustafa Lütfi Kıyıcı, Cevat Ercişli, M. Mehdi Beşpınar, Selahatin Okur, Saim Kurul ve Ömer Erim Süerkan’la birlikte Devrimci Öğrenci Birliği’ni (DÖB) kur­du. 1 Kasım 1968’de TMGT, AÜTB, ODTÜÖB ve DÖB’ün</span></p>
				<p class="paragraf-2"><span class="regular-metin" xml:lang="tr-TR">başlattığı Samsun’dan Ankara’ya Mustafa Kemal Yürüyüşü’nü düzenledi.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Ardından 28 Kasım 1968’de ABD büyükelçisi Kommer’in gelişi sırasında Yeşilköy Havaalanı’nda düzenlenen protesto gösterileri nedeniyle tutuklanıp ve bir süre sonra serbest bırakıldı. İstanbul Üniversitesi’nde sağcı militanla­rın 16 Mart’taki saldırılarına öğrenci kitlesiyle birlikte kar­şı koyan Gezmiş, bu eylem gerekçe gösterilerek 19 Mart’ta yeniden tutuklandı. 3 Nisan’a kadar hapis yattı. Ardından 31 Mayıs 1969’da İÜ Hukuk Fakültesi öğrencilerinin, re­form tasarısının gerçekleşmesini protesto için giriştikleri iş­gale önderlik etti. Üniversitenin kapatılıp polise teslim edilmesi nedeniyle çıkan çatışmalarda yaralandı. Hakkın­da gıyabi tutuklama kararı olmasına rağmen hastaneden kaçan Gezmiş, haziran ayı sonunda Filistin’e gitti. Eylül’e kadar Filistin’de gerilla kamplarında kalan Gezmiş, 1 Eylül 1969’da Üniversiteyi işgal ettiği gerekçesiyle Hukuk Fakül-tesi’nden ihraç edildi.</span></p>
				<p class="paragraf-2 para-style-override-26"><span class="regular-metin" xml:lang="tr-TR">20 Aralık 1969’da yakalanan Gezmiş, kendisiyle birlik­te tutuklanan Cihan Alptekin’le birlikte 18 Eylül 1970’e ka­dar tutuklu kaldı. Bundan sonra öğrenci eylemlerinden uzaklaşarak, mücadelesini değişik alanlarda sürdürmeyi planladı.  Sinan Cemgil ve Hüseyin İnan’la birlikte</span></p>
				<p class="paragraf-2 para-style-override-56"><span class="regular-metin" xml:lang="tr-TR">THKO’yu kurdu.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">THKO</span></p>
				<p class="paragraf-2 para-style-override-48"><span class="regular-metin" xml:lang="tr-TR">Türkiye Halk Kurtuluş Ordusu, Hüseyin İnan, Yusuf Aslan, Sinan Cemgil, Deniz Gezmiş ve Cihan Alptekin ta­rafından kuruldu. “Tam bağımsız ve gerçekten demokratik Türkiye” hedefli; devrimin kırsal alanları ve şiddet politi­kasını cephe mantığı içinde temel alan bir savaşımla ger­çekleşeceğini; işçi sınıfı-köylülük-şehir küçük burjuvazisi ittifakı temelinde sürdürülecek halk savaşının iki temel aracı olarak gördüğü proletarya partisi ve halk ordusunun, savaşın gelişim sürecinde kitle katılımı temelinde kurula­cağını; kendisinin başlangıçta iki işlevi de yerine getiren bir örgüt olduğunu savunan; bütün komünist partilerden ba­ğımsız, ulusalcı ve demokrat bir siyasi örgüttü.</span></p>
				<p class="paragraf-2 para-style-override-19"><span class="regular-metin" xml:lang="tr-TR">1965 yılından beri üniversite gençliği çevresinde sür­dürülen bağımsızlık ve demokrasi savaşımının artık yasal zeminde kalınarak ve barışçıl savaşım yöntemlerini temel alarak sürdürülemeyeceği tespitinde bulunan THKO ön­derleri, 1970 yılı sonunda eyleme geçti.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Deniz Gezmiş 11 Ocak 1971’de THKO adına Ankara’da İş Bankası Emek Şubesi’nin soygununu gerçekleştirenler arasında yer aldı. 4 Mart 1971’de dört ABD’li erin Balgat’ta­ki Tuslog Tesisleri’nden kaçırılması eyleminde de yer aldı. Erlerin serbest bırakılmasından sonra Sivas’ın Şarkışla ilçe­sinin Gemerek nahiyesinde Yusuf Arslan’la birlikte yaka­landı.</span></p>
				<p class="paragraf-2 para-style-override-35"/>
				<p class="arabaslik-sol-kucuk"><span class="bold" style="font-size:0.92em;">Siyasal Anlayışı</span></p>
				<p class="paragraf-2 para-style-override-53"><span class="regular-metin" xml:lang="tr-TR">Deniz Gezmiş, öncülüğüne soyunduğu bağımsızlık ve devrim kavgasında, politik arenada ses getiren ve anısı ha­fızalardan silinmeyen bir figür haline gelmiştir. Aradan ge­çen uzun yıllara rağmen emekçi halk kesimleri ve genç ku­şaklar onun adını da yüzünü de unutmamış; devrimden ve özgürlükten bahseden tüm insanlar onun anısını her za­man canlı tutmuştur.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Onu bu kadar özel kılan şey sadece karizmatik ve ey­lemci kişiliği değil, özgürlüğe duyduğu tutkulu inancıdır. Uzun süre mücadelesini birlikte yürüttüğü Mahir Çayan, Taylan Özgür, Sinan Cemgil gibi devrimci kişilikler ve bir­likte idam sehpasına gittiği yoldaşları Yusuf Aslan ve Hü­seyin İnan’la beraber, tarihsel bir kırılmanın, bir toplumsal devrimin sevdasına düşmüştür. Çağımızda herkesin kendi yaşamının derdine düşmesine inat, onlar aynı gezegeni paylaştıkları “insanlık ailesi” için iyi ve adil olanı istemiş­lerdi. Kendileri için istedikleri güzel günleri tanımadıkları milyarlarca insan için de istiyorlardı ve bu uğurda canları­nı da vermekten asla çekinmediler.</span></p>
				<p class="paragraf-2 para-style-override-26"><span class="regular-metin" xml:lang="tr-TR">Gezmiş’in gençlik yıllarında TİP içerisinde başladığı toplumsal mücadelenin ana eksenini bağımsızlık ve top­lumsal adalet oluşturmaktaydı. TİP’in gençlik hareketi üzerindeki etkisini yitirdiği tartışmalara değin parti içeri­sinde mücadele etti. Daha sonra FKF’nin TİP’le yollarını ayırmasının ardından, Türkiye Halk Kurtuluş Ordusu’na dek uzanacak hızlı bir yolu kat edecekti. Deniz kendisinin kaleme aldığı bir yazısında gençlik hareketine de izlenecek olan yolu oldukça açık biçimde ortaya koymaktadır:</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">“Anti-Emperyalist Kavgası ve Gençlik</span></p>
				<p class="paragraf-2 para-style-override-19"><span class="regular-metin" xml:lang="tr-TR">Çağımız, devrimcilerin Amerikan emperyalizmini adım adım kovaladığı çağdır. Çağımız, gençliğin Çekoslo­vakya’da ve diğer revizyonist ülkelerde karşı devrimci ol­duğu çağdır. Çağımız biz yaştakilerin Vietnam’da, Domi­nik’te, Meksika’da Amerikan emperyalizmine karşı dövü­şerek öldüğü çağdır.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Azgelişmiş dünya halkları emperyalizme karşı bir sa­vaş verirken gençlik bunun dışında kalamaz. Biz daima ezilenlerden yana çıkmak zorundayız. Eğer bizim kavga­mız antiemperyalist kavganın paralelinde yürümezse, ayaklarımız havada kalır.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Yalnız, gençlik bu paralelde savaşırken politik partiler­den bağımsız olmak zorundadır</span></p>
				<p class="paragraf-2 para-style-override-19"><span class="regular-metin" xml:lang="tr-TR">Geçmişteki örnekler bağımlılığın zararlarını göstermiş­tir. Bu hataları bir kere daha tekrar etmenin hiçbir anlamı yoktur. Gençlik yalnız devrime karşı sorumludur, politik partilere değil. Zaman olur ki; bütün politik partiler karşı devrimci olabilirler. Bugün Türkiye’de olduğu gibi. Bu ne­denlerden ötürü gençliğin görevi antiemperyalist kavgaya katılmak, fakat bağımsız olmaktır.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bugün bu zorunlu kavgada tek umut olması gereken devrimci gençlik bölünmüştür. Bunda şüphesiz ki, oportü­nist kişilerin rolü büyüktür. Dürüst, yiğit devrimci kardeş­lerimizden bir kısmı, sekterlikleri yüzünden oportünistlerin etkisi altına girmiştir. Bu gidiş, onları giderek karşı devrim­cilerin safına düşürmüştür. O kadar ki, Amerikan erlerini denize atmak isteyenlere engel olmak için barikat kurmaya kadar götürmüştür. Bu gidiş onları aktif direnmenin başla­dığı yerde pasif direnmeye itmiştir: Cağaloğlu’nda görül­düğü gibi. Bu oportünist kişiler hiçbir şey yapamadıkları zaman ‘faşizm gelir’ fobisini ortaya atarak devrimci gençli­ği eylemden çekmeyi denemişlerdir. Bu fobi kısmen başarı sağlamış ve devrimci eyleme büyük darbe vurmuştur.</span></p>
				<p class="paragraf-2 para-style-override-15"><span class="regular-metin" xml:lang="tr-TR">Bu iddiayı dikkatle incelemek gerekir. Sosyalist örgü­tün % 3 oy aldığı bir ortamda faşizme gitmek için hiçbir se­bep bulunmazken, bunu söyleyenler Hürriyet Meydanı’nda ve Kızılay’da hiçbir şey halledilemez diyenlerle ay­nı düşünceye sahiptirler. Fakat bütün bunları olağan karşı­lamak gerekir. Çünkü, küçük burjuva Sosyalistlerinden da­ha fazla bir şey beklenemez. Onlar elbette ki rahat mücade­leyi tercih edeceklerdir. Bizim bu gibilere söyleyeceğimiz tek şey şudur:</span></p>
				<p class="paragraf-2 para-style-override-32"><span class="regular-metin" xml:lang="tr-TR">Düşmesin bizimle yola</span></p>
				<p class="paragraf-2 para-style-override-57"><span class="regular-metin" xml:lang="tr-TR">Evinde ağlayanların gözyaşlarını</span></p>
				<p class="paragraf-2 para-style-override-31"><span class="regular-metin" xml:lang="tr-TR">Boynunda ağır bir zincir gibi taşıyanlar</span></p>
				<p class="paragraf-2 para-style-override-15"><span class="regular-metin" xml:lang="tr-TR">Devrimci gençlik Amerikan emperyalizmine ve opor­tünizmine karşı duran gençliktir. Onların görevi, sayısının azlığına, düşmanın çokluğuna bakmadan, Amerikan em­peryalizmine karşı sonuna kadar dövüşmektir. O, en iyi bi­çimde karar veren ve uygulayandır. O, boş gecelerini değil, boylu boyunca ömrünü bu kavgaya verendir.</span></p>
				<p class="paragraf-2 para-style-override-31"><span class="regular-metin" xml:lang="tr-TR">Yaşasın Tam Bağımsız Türkiye</span></p>
				<p class="paragraf-2 para-style-override-57"><span class="regular-metin" xml:lang="tr-TR">Yaşasın Bağımsızlık Savaşı Veren Dünya Halkları</span></p>
				<p class="paragraf-2 para-style-override-57"><span class="regular-metin" xml:lang="tr-TR">Deniz Gezmiş.”</span></p>
				<p class="paragraf-2 para-style-override-17"><span class="regular-metin" xml:lang="tr-TR">Deniz Gezmiş’in politik tarih sahnesine çıkışı 31 Ağustos 1966 Çarşamba günü, 54 belediye işçisinin yalı­nayak yürüyerek Çorum’dan İstanbul’a gelişlerinin ar­dından, Türk-İş yöneticilerini kınamak amacıyla Taksim Meydanı’nda yapılan eylemle oldu. İlk gözaltına alınışı da bu eylemde oldu; henüz 19 yaşındaydı ve TİP Üsküdar İlçe Sekreteri olarak katıldığı eylemde gözaltına alınmıştı. Bundan sonra idam edildiği 6 Mayıs 1972 Cumartesi gü­nüne kadar, sayısız kez gözaltına alınıp tutuklandı. Kısa­cık yaşamını adaletsizliğe ve sömürüye karşı mücadele etmekle geçirdi. Halkın büyük sempatisini toplayan ey­lemler sonunda, ezilen ve unutulan halk yığınlarının sesi kahramanı oldu.</span></p>
				<p class="paragraf-2 para-style-override-26"><span class="regular-metin" xml:lang="tr-TR">Yaşadığı dönemde, üniversite reformu için işgaller baş­latmış; siyasi iktidarı Atatürk’e şikâyet etmek amacıyla Samsun-Ankara yürüyüşünü düzenlemiş; Sosyalizmin so­runlarını tartışmak üzere çeşitli toplantılar organize etmiş; ABD Büyükelçisi Kommer’i kınama eyleminde gözaltına alınmış; Beyazıt Meydanı’nda polisle çatışmış; Filistin’e ge­rilla eğitimi gitmiş; Ho Chi Minh’i anma toplantısında ko­nuşmacı olmuş; bir bakıyorsunuz dürbünlü tüfek nedeni ile tutuklanmış; ABD Büyükelçiliği önünde nöbet tutan iki polise ateş açarak yaralamış; İş Bankası soygununa katıl­mış; bir bakıyorsunuz 4 ABD’li askeri, arkadaşlarıyla kaçır­mış ve 400 bin dolar fidye istemiş; Şarkışla’da silahlı çatış­ma sonunda yakalanmış; bir bakıyorsunuz tutuklu iken 1961 Anayasası’nın değiştirilmesini kınamak amacıyla aç­lık grevine gitmiştir. Dönemin politik olaylarının neredey­se hepsinde Deniz Gezmiş’i bulmak mümkündür. Onun bu ele avuca sığmaz karakteri onu halkın gözünde büyük bir devrimci yapıyordu. Bu nedenle kamuoyu onu yaşar­ken bir efsane haline getirmiş, idam edildiğindeyse öldü­ğüne uzun süre inanamamıştır.</span></p>
				<p class="paragraf-2 para-style-override-15"><span class="regular-metin" xml:lang="tr-TR">Deniz Gezmiş’in ailesi köken itibariyle CHP’lidir. Ba­bası Cemil Gezmiş, Midyat ilçesinde CHP başkanlığı yap­tığını ve 28 dernek kurduğunu açıklamıştır. Deniz’le ilko­kul ve ortaokul arkadaşı olan Aydın Çubukçu konuyla ilgi­li şunları anlatır: ‘’İlkokul mezuniyetimizde çekilmiş bir fo­toğrafımız var. Deniz’le ben yan yana, önde çömelmişiz. Deniz eliyle altı ok işareti yapıyor. İlkokul beşinci sınıftaki bir çocuğun mezuniyet fotoğrafında ‘altı ok’ işareti yapma­sı, oluşmaya başlayan siyasi bir kimliğin belirtisi.’’</span></p>
				<p class="paragraf-2 para-style-override-19"><span class="regular-metin" xml:lang="tr-TR">Takvimler, 4 Mart 1971’i gösterdiği zaman birçok şe­yin yanında, devrimci hareketin de oldukça önemli bir olayının doğumuna tanıklık ettiği henüz bilinmiyordu. Bu tarihte Ankara’nın Gölbaşı ilçesinde dört ABD’li aske­rin kaçırıldığını açıklayan ve üstlenen bir bildiride, ülke­mizin emperyalizmin işgali altında olduğu, hainlerden ve işbirlikçilerden “temizlendikten sonra” tam bağımsız, demokratik bir Türkiye’nin hedeflendiği vurgusu yapılı­yordu.</span></p>
				<p class="paragraf-2 para-style-override-33"><span class="regular-metin" xml:lang="tr-TR">Bu bildiri, bir anlamıyla da bir “Kuruluş Bildirgesi”ydi.</span></p>
				<p class="paragraf-2 para-style-override-15"><span class="regular-metin" xml:lang="tr-TR">Amerikalılar birkaç gün sonra serbest bırakılırlarken, bildiriyle birlikte Türkiye devrimci hareketi yeni bir isim tanıdı: Türkiye Halk Kurtuluş Ordusu. Kısaltma haliyle</span></p>
				<p class="paragraf-2 para-style-override-56"><span class="regular-metin" xml:lang="tr-TR">THKO.</span></p>
				<p class="paragraf-2 para-style-override-48"><span class="regular-metin" xml:lang="tr-TR">Deniz Gezmiş, yoldaşlarıyla birlikte sınıf mücadelesi­nin içine artık örgütsel bir yapıyla giriyordu.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Türkiye devrimci hareketinde olduğu gibi uluslararası devrimci hareketlerde de aynı dönem içerisinde yüzlerce irili ufaklı çıkışlar yapılmıştı. Tarihe 68’liler namıyla dam­gasını vuran bu çıkışların bir nedenini emperyalizm ve sö­mürü sistemlerinin baskılarına karşı toplumsal “doğal” çı­kış oluştururken; günün koşulları göz önüne alındığı za­man en az o “doğal” nedenler kadar önemli olan bir başka olgudan söz edilebilir: Çin’de, Başkan Mao tarafından baş­latılan ve bizzat onun tarafından yönetilen Büyük Proleter Kültür Devrimi. Ülkemizdeki devrimci sınıf mücadelesi ta­rihinin yakın zaman önderleri olan İbrahim Kaypakkaya, Mahir Çayan, Deniz Gezmiş gibi devrimci ve komünist li­derler, BPKD’den önemli ölçüde etkilenmişlerdir.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Deniz Gezmiş, Filistin Halk kurtuluş Cephesi aracılı­ğıyla yoldaşı Cihan Alptekin ile birlikte gerilla eğitimi için Filistin’e gitti. Eğitimini tamamlayıp Türkiye’ye dönmesin­den kısa bir süre sonra yine tutuklandı. Tutuklandığı gün, yoldaşı Taylan Özgür Beyazıt Meydanı’nda ülkücü mili­tanlar tarafından öldürüldü.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Hüseyin İnan ve Sinan Cemgil’in grubuna da gerilla savaşı önerisi götürdü. Bu, THKO’nun ilk çalışmalarıydı. İnan ve Cemgil, Vietnam Kasabı olarak tanınan ve Ameri­ka’nın Ankara Büyükelçisi olarak atanan Robert Commer’in arabasını ateşe verip yakmışlardı. Birkaç eylem da­ha yapmasına karşın aslında yazılı bir tüzüğü olmayan THKO, kendi içinde doğal önderliğe ayrışıyordu: Çeşitli bildirilerde de açıklandığı gibi tüm halk ile bütünleşerek emperyalizme karşı gerilla savaşını öneriyordu.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Emperyalizmin yönetici şubesi olan ABD Büyükelçiliği’nin arabasının kurşunlanması ilk eylemdi. Yaklaşık 1 ay sonra İş Bankası soyuldu. Yapılan ilk yarı-resmi açıklama şöyleydi: Deniz Gezmiş, Cumhuriyet gazetesinde yayımla­nan açık mektubunda babasına şöyle sesleniyordu:</span></p>
				<p class="paragraf-2 para-style-override-58"><span class="regular-metin" xml:lang="tr-TR">“Baba, biz Türkiye’nin 2. Kurtuluş savaşçılarıyız. El­bette ki hapislere atılacağız, kurşunlanacağız da. Tıpkı 1. Kurtuluş Savaşı’nda olduğu gibi. Ama bu toprakları ya­bancılara bırakmayacağız. </span><span class="regular-metin" xml:lang="tr-TR">Ve</span><span class="regular-metin" xml:lang="tr-TR"> bir gün mutlaka yeneceğiz onları. Düşün baba, bugün hükümet, işini gücünü bırak­mış bizimle uğraşıyor. Çünkü bizden başka gerçek muha­lefet kalmamış durumda...”</span></p>
				<p class="paragraf-2 para-style-override-26"><span class="regular-metin" xml:lang="tr-TR">Şubat ayında bir ABD askeri kaçırıldı ve serbest bıra­kıldı. Mart ayında ise Ankara Gölbaşı’ndaki üste görevli 4 ABD askeri kaçırıldı. Bu dönem yayınladıkları bir bildiriy­le de Türkiye Halk Kurtuluş Ordusu’nun kurulduğunu resmen açıkladılar.</span></p>
				<p class="paragraf-2 para-style-override-22"/>
				<p class="arabaslik-sol-kucuk"><span class="bold" style="font-size:0.92em;">“Türkiye Halk Kurtuluş Ordusu (THKO) Kuruluş Bildirisi</span></p>
				<p class="paragraf-2 para-style-override-57"><span class="regular-metin" xml:lang="tr-TR">Türkiye Halk Kurtuluş Ordusu’nun Sesidir:</span></p>
				<p class="paragraf-2 para-style-override-11"><span class="regular-metin" xml:lang="tr-TR">Türkiye Halk Kurtuluş Ordusu halkımızın bağımsız­lığının silahlı mücadele ile kazanılacağına ve bu yolun tek yol olduğuna inanır.</span></p>
				<p class="paragraf-2 para-style-override-11"><span class="regular-metin" xml:lang="tr-TR">Türkiye Halk Kurtuluş Ordusu bütün yurtseverleri bu kutsal mücadele saflarına çağırır ve hainlere karşı giriş­tiği kavgada son savaşçısına kadar devam edeceğini bildi­rir.</span></p>
				<p class="paragraf-2 para-style-override-11"><span class="regular-metin" xml:lang="tr-TR">Amacımız Amerika’yı ve tüm yabancı düşmanları te­mizleyerek, hainleri yok etmek ve düşmandan temizlen­miş tam bağımsız Türkiye’yi kurmaktır.</span></p>
				<p class="paragraf-2 para-style-override-11"><span class="regular-metin" xml:lang="tr-TR">Türkiye Halk Kurtuluş Ordusu ezilen halkımızın ön­cü gücüdür, halkımızın kurtuluşu dışında hiçbir harekete girişmez.</span></p>
				<p class="paragraf-2"><span class="regular-metin" xml:lang="tr-TR">5. Halkımıza şunu duyuruyoruz. Düşmanın zenginli­ğine, sayısına, imkânlarına ve dehşetine aldanmayınız. Düşmana boyun eğmeyiniz, haklarımızı zorla alacağız, çünkü onlar her şeyi bizden zorla alıyorlar.</span></p>
				<p class="arabaslik-sol-kucuk"><span class="bold" style="font-size:0.92em;">Bütün Yurtseverler:</span></p>
				<p class="paragraf-2 para-style-override-48"><span class="regular-metin" xml:lang="tr-TR">Şerefsiz yaşamaktansa şerefle ölmek, yalvarmak yerine zora başvurmak, başkasına değil kendine ve kendin gibi olanlara güvenmek, nerede ve nasıl olursa olsun hainlere boyun eğmemek parolamızdır.</span></p>
				<p class="arabaslik-sol-kucuk"><span class="bold" style="font-size:0.92em;">Devrimciler:</span></p>
				<p class="paragraf-2 para-style-override-48"><span class="regular-metin" xml:lang="tr-TR">Barışçıl şartlar içinde mücadele metotlarını bırakınız. Halk kitlelerini kurtuluşa götürecek olacak olan şiddet po­litikasını temel alan silahlı mücadeleye Türkiye Halk Kur­tuluş Ordusu’nun saflarında katılınız. Ulusal kurtuluş sa­vaşının haklı bayrağını emperyalizmin saldırgan politika­sına karşı hep beraber dalgalandıralım.</span></p>
				<p class="arabaslik-sol-kucuk"><span class="bold" style="font-size:0.92em;">İşçiler, Köylüler:</span></p>
				<p class="paragraf-2 para-style-override-19"><span class="regular-metin" xml:lang="tr-TR">Hainler sürüsünün jandarması ve polisi her gün yeni katliamlar hazırlamaya devam ediyor. Doğu’da Komando saldırılarında, 16 Haziran’da, Bossa’da ve daha birçok yer­lerde, kurşunlanan ve işkence edilen kardeşlerimizin inti­kamını henüz alamadık. Alın terimize el koyan hainler sü­rüsüne karşı isyan bayrağını hep birlikte açalım.</span></p>
				<p class="arabaslik-sol-kucuk"><span class="bold" style="font-size:0.92em;">Öğretmenler, Küçük Memurlar:</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bir kuru ekmek parasını zorla veren, hesabına gelme­yince diyar diyar sürgün çocuğu yapan ve sizleri elinin al­tında bir uşak gibi kullanmak isteyen bu satılmışlardan aman dilemeyiniz. Ezilenlerin tek kurtuluş yolu ezenlere karşı giriştikleri kutsal isyandır.</span></p>
				<p class="paragraf-2 para-style-override-17"><span class="regular-metin" xml:lang="tr-TR">Daha şimdiden polisinden, devlet başkanına kadar hiç birisi evinde rahat uyuyamaz, çoğu ise evine rahat gide­mez olmuştur. Onlar yarın ne olacağını çok iyi biliyorlar ve bugün bir avuç savaşçısı olan Türkiye Halk Kurtuluş Ordusu’nun, yarın binler ve milyonlar olduğu zaman ne ya­pacaklarını düşünüyorlar.</span></p>
				<p class="paragraf-2 para-style-override-24"><span class="regular-metin" xml:lang="tr-TR">Tekrar ediyoruz: Düşmanın sayısına, zenginliğine, dehşetine ve imkânlarına aldırmayınız. Onun elindeki si­lah ve imkânlarına aldırmayınız. Onun elindeki silah ve imkânları aldığımız zaman, bizi durduracak hiç bir güç kalmayacaktır. Kendimize ve kendimiz gibilere olan gü­vensizliği yok edelim. Şunu iyi bilelim ki, halkın, yani biz­lerin gücü karşısında hiç bir kuvvet dayanmaya muktedir değildir.</span></p>
				<p class="paragraf-2 para-style-override-19"><span class="regular-metin" xml:lang="tr-TR">Bu şerefli kavgada, kutsal görevimizi alalım. Yarının Türkiye’si bize cennet, düşmana zindan olacaktır. Türkiye Halk Kurtuluş Ordusu, bu mücadeleye en son neferine ka­dar ve kanının son damlasına kadar devam edeceğini bil­dirir.</span></p>
			</div>
		</div>
	</body>
</html>