<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>İngiliz Edebiyatı Tarihi</title>
		<link href="css/chapter.css" rel="stylesheet" type="text/css"/>
	</head>
	<body class="chapter" epub:type="chapter">
    <section>
			<span epub:type="pagebreak" id="page329" title="329"/>
      <header>
        <h1 class="bolum">Birinci Bölüm</h1>
        <h2>Restorasyon Dönemi Yazarları</h2>
      </header>
      <p>İngiltere’yi ikiye bölen iç savaştan sonra Oliver Cromwell ve Parlamento iktidarı ele alıp da I. Charles ölüm cezasına çarptırılınca, oğlu II. Charles Fransa’ya sığınmıştı. Cromwell 1658’de ölünce, Commonwealth yani Cumhuriyet işlemez hale geldi ve 1660’ta II. Charles ülkesine geri dönüp tahta geçti. Monarşi restore edildiği için Restorasyon (Restoration) denilen bu dönemle birlikte, İngiltere’de yalnız siyasal açıdan değil, edebiyat açısından da yeni bir çığır başladı.</p>
      <p>Doğal olarak bu dönemin başlıca özelliklerinden biri, cumhuriyetçiliğe ve Püritenliğe (Puritanism) karşı yoğun bir tepki duyulmasıydı. Cumhuriyetçiliğe tepkinin sonucu İngiltere salt monarşiye yöneldi. Yaşadığı sürece II. Charles ve 1685’te onun ölümünden sonra II. James, Parlamentoyu hesaba katmadan ülkede tam anlamıyla egemen oldular. Ne var ki, İngiliz ulusunun siyasal yapısına hiç uygun olmayan bu durum ancak yirmi sekiz yıl sürdü. 1688’de İngiliz yüksek sınıflarının hiç kan dökmeden gerçekleştirdikleri bir devrimle II. James’in damadı William of Orange ve kızı Mary, Hollanda’dan getirilip kral ve kraliçe ilan edildi. Böylece salt monarşi ortadan kalktı, parlamenter monarşi yeniden kuruldu. Püritenliğe karşı tepkiye gelince, bu tepkinin sonucu, İngiltere’nin, ülkede yeniden egemen duruma gelen soylu sınıfın ve saray çevrelerinin önderliğinde bir aşırılıktan başka bir aşırılığa kapılması, ahlâk açısından tam düşmesi, hatta İngiliz toplumsal yaşamının en düşük ahlâk düzeyine sürüklenmesi oldu. Püritenliğin baskısından kurtulan yüksek tabaka, <span epub:type="pagebreak" id="page330" title="330"/>artık ne pahasına olursa olsun hoş vakit geçirmekten, kumar oynamaktan, çapkınlık yapmaktan, dansedip gülüp söylemekten başka hiçbir şey düşünmüyordu sanki. Ahlâksal değerlerin bu yozlaşması, gelecek bölümde göreceğimiz gibi, özellikle çağın komedyalarına yansıdı.</p>
      <p>Başta tiyatro olmak üzere Restorasyon dönemi edebiyatı, tümüyle yüksek tabakalara yönelen, onların beğenilerine göre oluşan bir edebiyattı. Elizabeth Çağı’nda olduğu gibi ulusal bir nitelik değil, ancak sınıfsal bir nitelik taşıyordu artık. Ne var ki, 1688 devriminden sonra iktidarın kralın elinden alınması, orta sınıfı temsil eden parlamenter rejimin ağırlık kazanması ve refaha kavuşan ülkeyle birlikte burjuvazinin gittikçe zenginleşmesiyle, edebiyatla uğraşanlar sadece soylu sınıfa değil, orta sınıfa da hoş görünme gereğini duydular ve XVIII. yüzyılın ilk yıllarından başlayarak ahlâksal değerler yeniden önemsendi.</p>
      <p>XVII. yüzyılın ilk yarısında edebiyatta önemli bir rol oynamayan siyaset, aynı yüzyılın ikinci yarısında ön plana geçti. Siyasetle uğraşanlar, daha sonraları liberal partiye dönüşen Whig’ler ve muhafazakâr partiye dönüşen Tory’ler olarak ikiye bölünmüştü. Eskiden “patron” denilen, soylu ve varlıklı bir tek kişi tarafından korunan edebiyatçıların, geçimlerini sağlayabilmek için ya Whig’leri ya da Tory’leri tutması, onların siyasal görüşlerini benimseyip savunması neredeyse bir zorunluluk halini aldı artık. Ama ne yazık ki, edebiyatçıların siyasal savaşımı, her yazarda ve şairde var olan, var olması da gereken, özgürlüğe ve toplumsal adalete inanç gibi ilkelerden, soylu ve insanca özlemlerden kaynaklanmıyordu. Whig’lerle Tory’ler arasındaki çıkar çatışmasında ve parti kavgalarında yan tutan günlük bir politika, en olumsuz ve dar anlamda küçük politikaydı onlarınkisi. Siyasal etkinlik açısından en elverişli edebiyat türü taşlama olduğuna göre, Restorasyon dönemi de, XVIII. yüzyılın ilk yarısı da taşlamanın altın çağı oldu İngiliz edebiyatında.</p>
      <p>Elizabeth Çağı büyük ölçüde İtalya’nın etkisindeyken, Restorasyon Fransa’nın etkisinde kaldı. Böyle olması da çok doğaldı; çünkü İngiltere’de iç savaş başlayıp da Cromwell yandaşları iktidara geçince, soylular krallarıyla birlikte Fransa’ya sığınmışlardı. Fransa ise, XIV. Louis’nin saltanatı sırasında “le Grand Sièc<span epub:type="pagebreak" id="page331" title="331"/>le” (Yüce Yüzyıl) denilen büyük bir edebiyat dönemi yaşamakta, Racine, Corneille, Molière, La Fontaine gibi dahiler yetiştirmekteydi. Fransızlar eski Yunanistan’ın ve Roma’nın klasik kurallarını benimsedikleri için İngiliz edebiyatı da Neo-Klasisizme yöneldi; geçmişin edebiyatı, hatta Elizabeth Çağı’nın en büyük yapıtları bile beğenilmez oldu. Restorasyon’da yaşayan, ayrıca kültürlü bir insan olan John Evelyn’in günlüğünde Hamlet konusunda söylenenleri okuyunca insan gülümsemekten kendini alamaz: “I have seen Hamlet, but now these old plays begin to disgust this reformed century, since their Majesties have been so long abroad.” (Hamlet’i gördüm; ama Majesteleri bunca zaman dış ülkelerde –yani Fransa’da demek ister– kaldıkları için, bu eski oyunlar bizim gelişmiş yüzyılımızı artık tiksindirmeye başlıyor.)</p>
			<figure class="right">
				<img src="image/p331.jpg"/>
				<figcaption>Oliver Cromwell, Metropolitan Müzesi</figcaption>
			</figure>
      <p>Restorasyon’da benimsenmeye başlanan ve Neo-Klasik çağ ya da Augustan çağ denilen XVIII. yüzyılın ilk yarısında gittikçe güçlenerek İngiliz edebiyatına egemen olan başlıca görüşler şöyle özetlenebilir: Edebiyat türlerinde eski Yunanlı ve Romalı yazarların uyguladıkları kurallar göz önünde tutulmalı. Örneğin, epik şiirler Homeros’u ya da Vergilius’u örnek alarak yazılmalı. Bir edebiyat ürününün biçim açısından kusursuz olması, o edebiyat ürününün içeriği kadar önemli, hatta içeriğinden daha önemlidir. Yazarlar ve şairler öznel değil, nesnel olmalı, yani kendi bireysel düşüncelerini ve duygularını dile getirmekten kaçınıp, toplumda herkesçe benimsenen düşünceleri ve duyguları dile getirmelidirler. Sınırsız bir hayal gücü, tutkulu ve denetimsiz bir coşku yerine düzen, denge ve açık seçiklik ağır basmalıdır edebiyatta; yani edebiyat duygulardan değil, akıldan kaynaklanmalı, içgüdüsel değil, usçu olmalıdır.</p>
			<span epub:type="pagebreak" id="page332" title="332"/>
			<figure class="middle">
				<img src="image/p332.jpg"/>
				<figcaption>Restorasyon<br/> Benjamin West</figcaption>
			</figure>
      <p>İleride XVIII. yüzyılı incelerken daha ayrıntılı olarak ele alacağımız bu görüşler, ruhsal yapıları açısından klasisizme ve akılcılığa daha yatkın olan Fransızlarda büyük yapıtların üretilmesine elverişliydi. Ne var ki, İngilizlerin ruhsal yapılarında Romantizme, yani hayal gücüne ve duygusallığa doğal bir eğilim bulunduğundan, bu ülkede Restorasyon ve XVIII. yüzyıl, Elizabeth Çağı ve XIX. yüzyıl gibi edebiyat açısından verimli dönemler olamadı, özellikle şiir iyice kısır kaldı. İşte bu yüzdendir ki, bugün Restorasyon edebiyatı deyince, Dryden’den, Butler’den, hiçbir kategoriye girmeyen ve Neo-Klasik kuralların varlığından haberi bile olmayan Bunyan gibi iki üç yazardan ve bir avuç parlak komedyadan başka hiçbir edebiyat ürünü gelmez aklımıza.</p>
      <p>Restorasyon döneminin en önemli yazarı John Dryden, yaşadığı çağı tüm özellikleriyle öyle iyi temsil eder ki, Elizabeth Çağı’na “The Age of Shakespeare” ya da XVIII. yüzyılın ilk yarısına “the Age of Pope” denildiği gibi, Restorasyona da “The Age of Dryden” denilir çoğu zaman. Dryden ilk şiirlerinde John Donne gibi metafizik şairlerin çarpıcı benzetmelerine ve eğretilemelerine biraz özenmiş, hiç de başarılı olamamıştı. Örneğin, çiçek hastalığından ölen bir genç için yazdığı şiirde, delikanlının yüzünde çıkan cerahatli çıbanları anlatırken gülünç bir imgeye başvurmuştu:</p>
			<span epub:type="pagebreak" id="page333" title="333"/>
      <blockquote>
        <p>Each little pimple had a tear in it,</p>
        <p>To wail the fault its rising did commit.</p>
      </blockquote>
      <blockquote>
        <p>Her küçük sivilcenin içinde bir gözyaşı vardı,</p>
        <p>Çıkmakla işlediği suça inleyip ağlarcasına.</p>
      </blockquote>
      <p>Ama Dryden daha sonraları Neo-Klasisizmin ilkelerini tümüyle benimsedi. Birazdan göreceğimiz gibi, kurallara uyarak ve kişisel yaklaşımlardan kaçarak, açık seçik bir biçimde nesnel konuları işledi; lirik şiirden çok, taşlama yazdı; hayal gücü ve duygulardan çok, akla ve mantığa önem verdi ve kendisinden sonra gelen tüm şairlerin benimsedikleri başlıca koşuk biçimi olan “heroic couplet”i, yani on hecelik uyaklı beyiti kullandı şiirlerinde.</p>
      <p>1631’de doğup XVIII. yüzyılın tam başında 1700’de ölen John Dryden’in yaşamında ancak iki şey dikkatimizi çeker. Biri siyasal, biri de dinsel iki değişime uğramasıdır bunlar: 1658’de Oliver Cromwell ölünce genç Dryden, İngiltere’de cumhuriyeti kuran ama yaşatamayan adamı öve öve göklere çıkaran “Heroic Stanzas”ı (Kahramanlık Kıtaları) yazdı. Cromwell’in “his grandeur he derived from Heaven” (yüceliğini Tanrı’dan aldığını), onun sayesinde İngilizlerin Avrupa’nın en özgür insanları arasına girdiklerini söyledi. İki yıl sonra da II. Charles tahta geçip monarşi yeniden kurulunca, bu kez daha da abartılmış bir dalkavuklukla Kral’ı öve öve göklere çıkaran başka bir şiiri, “Adaleti temsil eden tanrıçanın geri dönmesi” anlamına gelen “Astrea Redux”u yazdı. Bir yıl sonra “To his Sacred Majesty, a Panagyric on his Coronation” (Kutsal Majestelerinin Taç Giymeleri Üzerine Bir Övgü) adını taşıyan bir şiir daha yazdı. İleride ele alacağımız, 1682’de yazılan <em>Religio Laici’</em>de (Laik bir Kişinin Dini) İngiltere’nin resmi kilisesini, yani Anglikan Kilisesi’ni tuttu, beş yıl sonra da Katolik olup, <em>The Hind and the Panther’</em>de (Dişi Geyikle Panter) Katolik Kilisesi’nden yana çıktı. O sırada tahtta oturan II. James’in katolikliğe eğilimini hesaba katarsak, Dryden’i siyasal açıdan da, din açısından da çıkarı uğruna dönek olmakla suçlayabiliriz. Ne var ki, Dryden yaradılıştan tutucu bir adam olduğu için kral yandaşlığını da, Katolikliği de içtenlikle benimsemişti <span epub:type="pagebreak" id="page334" title="334"/>bize kalırsa. Kralcılığı ve Katolikliği överken değil, Cromwell’i ve Protestanlığı överken ikiyüzlülük yapmaktaydı aslında. Kolayca bağışlayamayacağımız böyle bir oportünizm Dryden’e çok yaradı. Kralın davasına hizmetlerinden ötürü 1668’de “poet laureate”liğe atandı, İngiltere’nin ilk resmi şairi oldu. Ama yirmi yıl sonra II. James tahttan uzaklaştırılıp, Katolikler de gözden düşünce, Dryden bu mevkiini kaybetti, ömrünün son on iki yılında bir hayli sıkıntı çekti. Üçüncü kez döneklik etmeyi aklından bile geçirmeyip edebiyat alanında canla başla çalışmasını lehine bir not sayabiliriz belki de.</p>
      <p>Tüm okurlarını ilgilendirebilecek bir konuyu işlemek isteyen Dryden, 1667’de dört dizeli üç yüz kıtadan oluşan <em>Annus Mirabilis’</em>i (Harikalar Yılı) yazdı. Bu şiirde yurtseverliğini kanıtlayarak İngilizlerle Hollandalılar arasında 1665’te yapılan ve İngilizlerin zaferiyle sonuçlanan deniz savaşını, 1666’da binlerce kişiyi öldüren kolera salgınını ve aynı yılın eylül ayı başında başlayıp beş gün sürerek Londra’yı mahveden büyük yangını anlattı, bu yangından sonra daha da büyük ve güzel bir Londra’nın doğacağı umudunu dile getirdi.</p>
      <p>Yıllarca sonra 1681’de heroic couplet’le yazdığı ve ilkin imzasız olarak yayımladığı <em>Absalom and Achitopel</em>, bu ilk şiirden çok daha önemlidir. Kutsal Kitap’ta Absalom, babası David’e başkaldıran oğul; Achitophel de, Absalom’u kışkırtan, öğütlerinin dinlenmediğini anlayınca da kendini asan kötü adamdır. Dryden’in şiirinde Kral David, II. Charles’ı; Abslom, Charles’ın nikâh dışı oğlu Duke of Monmouth’u; Achitophel, Lord Shaftesbury’yi; adları Kutsal Kitap’tan alınan öteki kişilerin her biri de o sırada yaşayan ünlü siyaset adamlarını temsil eder. II. Charles’ın resmi bir varisi yoktu. Onun ölümünden sonra tahta kimin geçeceği bir tartışma konusuydu. Çağının güncel olaylarına büyük bir ilgi duyan Dryden, Will’s Kahvehanesi’nde her zamanki yerinde oturmuş, bu tartışmaları merakla izlemişti. Dryden’in ellisinde bu tür bir taşlamayı yazmasının pratik siyasal nedenleri de vardı: Çok güçlü bir devlet adamı olan Shaftesbury ve onu destekleyen Whig’ler, Charles’ın ölümünden sonra nikâh dışı oğlunun kral olmasını istiyorlardı. Dryden gibi Tory’ler ise, tahta varis olarak, Kral’ın Katolik kardeşi Duke of York’u destekliyorlardı. <span epub:type="pagebreak" id="page335" title="335"/>Yaygın bir söylentiye göre, Dryden <em>Absalom and Achitophel’</em>i kamuoyunu Shaftesbury ve Whig’ler aleyhine çevirmek isteyen II. Charles’ın isteği üzerine kaleme almıştı. Nitekim Kral’ın istediği oldu; 1685’te kendi ölümünden sonra II. James adıyla kardeşi tahta çıktı, Shaftesbury Hollanda’ya kaçtı, Duke of Monmouth da tutuklandı. <em>Absalom and Achitophel</em> yayınlanır yayımlanmaz öyle beğenildi, o kadar çok satıldı ki, Dryden şiirin bir devamını yazma zorunluluğunu duydu. Ama bu ikinci bölümün ancak iki yüz dizesini yazdıktan sonra işi Nahum Tate’e devretti. Restorasyon döneminde <em>Absalom and Achitophel’</em>in büyük bir merak uyandırması doğaldı. Çünkü çağın okuyucuları bu taşlamada anlatılan siyasal savaşımın içinde yaşıyor, kimin kim olduğunu biliyorlardı. Gerçi konu çok iyi işlenmiş, özellikle kişiler çok çarpıcı bir biçimde canlandırılmıştı ama, değişik siyasal çıkarların bu çatışması bizler için güncelleğini yitirdiğinden, <em>Absalom and Achitophel’</em>i bugün okurken gerçekten haz duymamız oldukça güçtür.</p>
      <p>Aynı şeyi Dryden’in bir yıl sonra yazdığı <em>The Medal</em> (Madalya) için de söyleyebiliriz. Taşlama açısından ilk şiirden çok daha saldırgan ve daha acımasız olan <em>The Medal</em>, vatana ihanetle suçlanan ve Londra Kulesi’ne hapsedilen Lord Shaftesbury yargılanıp aklanınca, Whig’lerin bu zaferlerini kutlamak için Shaftesbury onuruna bir madalya bastırmaları üzerine yazılmıştı. Bu şiir de fazlasıyla gününe özgü kaldı, gelecek kuşakların ilgisini uyandırabilecek bir evrenselliğe erişemedi.</p>
      <p>Dryden’in <em>The Medal’</em>ı yazması üzerine, Whig’leri ve Protestanları tutan şair ve oyun yazarı Thomas Shadwell, <em>The Medal of John Bayes’</em>de (John Bayes’in Madalyası) Dryden’e “John Bayes” adını vererek ona sataştı. İngilizcede “bay” defne anlamına ve “poet laureate” defneli şair, yani başında defne dalından bir çelenk taşıyan şair anlamına geldiği için, John Bayes’in John Dryden olduğunu herkes hemen anladı. O zamana değin taşlamalarında nesnel kalan Dryden de tümüyle kişisel bir saldırıya geçerek, daha sonraları Alexander Pope’un <em>Dunciad’</em>ına (Aptalname) örnek olan <em>Mac Flecknoe’</em>yu 1682’de yazdı; Shadwell’den hıncını almak için onu şairlerin en budalası ilan etti. “Dulness” (aptallık) imparatorluğunun ve “realms of nonsense”in (saçma<span epub:type="pagebreak" id="page336" title="336"/>lık ülkelerinin) mutlak hükümdarlığını bağışladı Shadwell’e. Gerçi Shadwell’in taç giyme töreni bir hayli güldürücüdür ama, Dryden’in şiirine <em>Mac Flecknoe</em> adını seçmesinin bir haksızlık olduğunu unutamayız. Çünkü Richard Flecknoe XVII. yüzyılda gerçekten yaşamış İrlandalı bir şair ve din adamıydı ve çoktan ölmüştü. Bu zararsız adamın tüm kötü şairlerin bir simgesi haline gelmesi, onun kendine varis olarak Shadwell’i seçmesi, böylece Shadwell’in “Mc” Flecnoe, yani Flecknoe’nun oğlu olması için bir neden yoktu aslında. Dryden, Shadwell’in metelik etmeyen bir şair olduğunu (gerçekten de öyleydi Shadwell) başka bir yoldan da anlatabilirdi.</p>
      <p>William Wordsworth, Walter Scott’a bir mektubunda, Dryden’in ancak insanların ahlâksızlıkları ve kötülükleri gibi tatsız konuları işlerken şair olarak coşmasından yakınır. Bir dereceye kadar doğrudur bu. Ama Dryden’in taşlamaları fazlasıyla güncel olduğundan bize artık ilginç gelmemekle birlikte, kaba saba değildir hiçbir zaman. Dryden, Juvenalis çevirisinin önsözünde, bir adama ahlâksız ya da budala diye açıkça küfretmeden, onun tüm ahlâksızlığını ve budalalığını ortaya çıkaran bir portresini çizmek gerektiğini söyler. Kendi bu tür portreleri çizmekte ayrıca başarılıdır. “The Progress of Satire” (Taşlamanın İlerlemesi) adlı denemesinde, taşlamada ince davranma gerekliliği üzerinde durur: Taşlamacı, bir kasap gibi kaba davranmamalıdır. Dryden’in oldukça zalim bir imgeye başvurarak açıkladığı gibi, taşlama yazarı, yerdiği adamın başını öyle bir ustalıkla gövdesinden ayırmalıdır ki, başın aslında kesik olduğu herkesçe bilindiği halde, o baş gene de gövdenin üstünde kalmalıdır.</p>
      <p>A. R. Humphries çok yerinde bir deyimle, daha önce de değindiğimiz <em>Religio Laici</em> ile <em>The Hind and the Panther’</em>e “discourse poems” (söylev şiirler) adını verir. Din doğrudan doğruya inançtan kaynaklandığı için, dinsel konuları işleyen şiirlerde duygu ve heyecan ağır basar doğal olarak. Oysa 1682’de heroic couplet’le yazılan ve laik bir kişinin, yani din adamı olmayan bir kişinin dini anlamına gelen <em>Religio Laici’</em>de coşkunun en küçük bir izine rastlanmaz. Dryden her zamanki tutuculuğuyla, o sıralarda düşünce alanında egemen olmaya başlayan “Deism”den ya da “doğal din”den yana olanlara, yani Tanrı’nın varlığını tanımakla bir<span epub:type="pagebreak" id="page337" title="337"/>likte, Hıristiyanlığı bir kurum olarak benimseyenlere çatarak din konusunu çok mantıklı bir biçimde tartışır. İnsan aklı dinle ilgili sorunları çözmeye elverişli olmadığına göre, en sağduyulu yolun, bu tür konuları fazla kurcalamadan, denenmiş ve yerleşmiş bir kurum olan Anglikan Kilisesi’nin otoritesine bağlı kalmak olduğu sonucuna varır.</p>
      <p>Dryden’in Katolikliği benimsendikten iki yıl sonra gene heroic couplet’le 1687’de yazdığı <em>The Hind and the Panther’</em>in havası <em>Religio Laici’</em>ninkinden bir hayli değişiktir. Hatta Dryden bu şiirin bir iki yerinde, hiçbir zaman yapmadığı bir şey yapar, kendi kişisel duygularına değinir:</p>
      <blockquote>
        <p>My thoughtless youth was winged with vain desires,</p>
        <p>My manhood long misled by wandering fires.</p>
      </blockquote>
      <blockquote>
        <p>Düşüncesiz gençliğim nafile isteklerle kanatlandı,</p>
        <p>Gezgin ışıklar yetişkin dönemimi yanlış yollara saptırdı.</p>
      </blockquote>
      <p>Tanrı’ya yakınırken kendini suçlar:</p>
      <blockquote>
        <p>Such was I, such by nature still I am,</p>
        <p>Be thine the glory and be mine the shame.</p>
      </blockquote>
      <blockquote>
        <p>Ben öyleydim, doğa olarak öyleyim hâlâ,</p>
        <p>
          <em>Şan senin olsun, benim olsun utanç da.</em>
        </p>
      </blockquote>
      <p>Artık bilimi ve aklı önemsemeden, ancak Tanrı’ya teslimiyetin verebileceği huzura sığınmak ister:</p>
      <blockquote>
        <p>Rest then, my soul, from endless anguish freed;</p>
        <p>Nor sciences thy guide, nor sense thy creed.</p>
      </blockquote>
      <blockquote>
        <p>Dinlen öyleyse ruhum, sonsuz bir eziyetten kurtularak;</p>
        <p>
          <em>Artık bilimler rehberin olmasın, sağduyu inancın olmasın.</em>
        </p>
      </blockquote>
      <p>Fable’larda bir ahlâk dersi vermek amacıyla, hayvanlar insanları temsil ettikleri gibi, <em>The Hind and the Panther’</em>de de değişik <span epub:type="pagebreak" id="page338" title="338"/>hayvanlar dinsel mezhepleri ve tutumları simgeler. Örneğin kurtlar, Presbyterian’ların; tavşanlar, Quaker’lerin; maymunlar, hiçbir dine bağlanmayanların simgeleridir. “The milk-white hind, immortal and unchanged” (ölümsüz ve hiçbir zaman değişmeyen, süt gibi beyaz geyik) Katolikliği; “the fierce and inexorable panther” (vahşi ve acımasız panter) Anglikan Kilisesi’ni temsil eder. Ne var ki, Dryden, Panter’i fazla kötülemez, vahşi hayvanların en iyisinin gene de Panter olduğunu söyler. Üç bölümden oluşan bu şiirin birinci bölümünde değişik mezhepler ele alınır; ikinci bölümde Geyik ile Panter nezaket kurallarına uyarak bir tartışmaya girerler; üçüncü bölümde ise, taşlama öğelerine de yer vererek, çeşitli siyasal ve toplumsal konular işlenir.</p>
      <p>Çağının okurlarına hoş görünmek, onların beğenilerine uygun yapıtlar vermek için, İngiliz edebiyatında belki hiçbir yazar Dryden kadar çaba göstermemiştir. Kendi de bunu açıkça itiraf eder: “They who live to please, must please to live” (Hoşa gitmek için yaşayanlar, yaşayabilmek için hoşa gitmek zorundadırlar). Dryden, Restorasyon döneminde taşlamalar beğenildiği için taşlama yazdığı gibi, tiyatroya ayrıca rağbet edildiği için de yığınla tiyatro oyunu yazdı. Oysa Elizabeth Çağı yazarlarının “the giant race before the Flood” (tufandan önceki devler soyundan) geldikleri, çağdaşlarının ise “what we gained in skill we lost in strength” (ustalıkları arttıkça güçten düştüklerini) ve “with want of genius cursed” (deha yokluğuyla lanetlendiklerini) pekala biliyordu. Kendisinin de tiyatro yazarı olarak yetenekten yoksun olduğunu yaşlılığında itiraf etmişti. Ama bunları bildiği halde, Dryden otuza yakın oyun yazdı. Geçinebilmek için bunları yazmak zorundaydı bir bakıma; çünkü 1688 devriminden sonra gözden düşünce bir tiyatro sahibiyle anlaşmış, belirli bir para karşılığında, yılda iki oyun yazacağına söz vermişti. Tiyatronun her türünü deneyen Dryden’in oyunları arasında, <em>Marriage-à-la-Mode</em> (Modaya Uygun Evlilik) gibi töre komedyaları; Troilus and Cressida gibi, Shakespeare’i sözde düzelten, konuyu yeniden işleyerek, gereksiz kişileri çıkarıp yenilerini ekleyen uyarlamalar; <em>The Mock Astrologer </em>(Sahte Yıldız Falcısı) gibi Corneille uyarlamaları; <em>Amboyna</em> gibi, İngilizlerin yurtseverliğini öven tragedyalar; <em>The Spanish Friar</em> (İspanyol Ra<span epub:type="pagebreak" id="page339" title="339"/>hibi) gibi, Katolikleri yeren oyunlar (o sırada kendi Katolik olmamıştı henüz); <em>Albion and Albanus</em> ve <em>King Arthur</em> gibi operalar; Don Sebastian gibi, kardeşler arasında ensest konusunu işleyen traji-komedyalar; <em>The State of Innocence and the Fall of Man</em> (Saflık Dönemi ve İnsanın Düşüşü) gibi, Milton’un <em>Paradise Lost’</em>undan esinlenen oyunlar vardır.</p>
      <p>Dryden asıl ününü “heroic play” (kahramanlık oyunu) denilen bir türe borçluydu. Bu oyun türünü kendi uydurmamıştı (birazdan göreceğimiz gibi, bu oyunlar gerçekten uydurma olduklarından, “uydurma” sözcüğü burada tümüyle yerindedir). Çünkü Sir William D’Avenant’ın (1606-1668) <em>The Siege of Rhodes’</em>u (Rodos Kuşatması) ilk İngiliz operası sayıldığı gibi, ilk heroic play de sayılabilir. Bir süre Fransa’da yaşayan D’Avenant, hem İtalyan operasının, hem de Fransız tragedya yazarı Corneille’in etkisinde kalarak, Kanuni Sultan Süleyman’ın Rodos kuşatmasını ve Ianthe adlı kahraman bir kadının, eşi Sicilyalı Dük Alphonse’la birlikte, Rodos adasını savunanları nasıl kurtardığını anlatan <em>The Siege of Rhodes’</em>u müzik eşliğinde söylenen uyaklı dizelerle yazmıştı. Tiyatrolar 1642’den beri, yani dört yıldır resmen kapalı olduğu halde, çok becerikli bir adam olan William D’Avenant (kendinin Shakespeare’in nikâh dışı oğlu olduğunu yutturmaya kalkacak kadar becerikliydi) 1656’da yetkililerden özel izin alarak, tragedyasını soylu bir kişinin konağında sergilemişti. Oyunun prologunda Diogenes ile Aristophanes, halka açık temsiller verilmeli mi yoksa verilmemeli mi konusunu tartışırlar ve bir İngilizle bir Fransız, Londra ile Paris kentlerinin bir karşılaştırmasını yapar. Sonra da Rodos limanını, filoyu, Osmanlıların karargâhını şatafatlı bir dekor içinde sergileyen oyun başlar. Kahramanlıkla aşkı sözde ön plana süren bu metelik etmez <em>Siege of Rhodes</em> öyle başarılı olmuştu ki, II. Charles ülkesine geri döner dönmez, açılan iki tiyatrodan birinin başına hemen D’Avenant’ı atadı. Birçok başka oyunu olduğunu halde, ancak bu tek oyunla üne kavuşan D’Avenant da 1662’de The Siege of Rhodes’a ikinci bir bölüm yazdı.</p>
      <p>Dryden kendi oyunu <em>The Conquest of Granada’</em>nın (Gıranada’nın Fethi) başına eklediği, heroic play’ler üzerine bir deneme<span epub:type="pagebreak" id="page340" title="340"/>de, bu türün ilkin <em>The Siege of Rhodes’</em>da denendiğini kabul ettiği halde, D’Avenant’ın heroic play’i tam gerektiği gibi geliştirmediğini ileri sürer. Gerçekten de D’Avenant’dan sonra başkaları da –örneğin, <em>The Empress of Morocco’</em>da (Fas İmparatoriçesi) <em>Elkanah Settle</em> ve <em>The Destruction of Jerusalem’</em>de (Kudüs’ün Yıkılması) John Crowne –heroic play’ler yazmaya kalkmışlar, ama onlar da bu türde Dryden kadar başarılı olamamışlardır– eğer Dryden’in bir süre çok tutulan, ama bugün kimseciklerin okumayı ve sahneye koymayı aklından bile geçirmedikleri bu oyunlarına başarılı denilebilirse.</p>
      <p>Dryden’in konularıyla da, kişileriyle de, diliyle de yapay kalan başlıca heroic play’leri, 1665’te yazılan <em>The Indian Emperor or the Conquest of Mexico by the Spanish</em> (Kızılderili İmparator ya da Meksika’nın İspanyollar Tarafından Fethi), 1669’da yazılan <em>Tyrannic Love or the Royal Martyr</em> (Zorbaca Aşk ya da Kral Ailesinden bir Kurban), 1670’te yazılan <em>The Conquest of Granada or Amanzor and Almahide</em> ve 1676’da yazılan <em>Aureng-Zebe’</em>dir.</p>
      <p>Dryden’in, 1665’te yazdığı The Indian Queen’in (Kızılderili Kraliçe) başarısı üzerine kaleme aldığı <em>The Indian Emperor’</em>da, XVI. yüzyılın ilk yarısında Hernando Cortez’in Meksika’ya el koyuşu ve Kızılderili İmparator Montezuma’nın kızının Cortez’e âşık oluşu anlatılır. <em>Tyrannic Love’</em>da Romalı İmparator Maximin’in tutsağı olan İskenderiyeli bir prensese âşık olup, Hıristiyanlığı benimsemiş bu prenses tarafından reddedilişi konusu işlenir. Bu İskenderiyeli prenses, İmparatoriçeyi de Hıristiyan yaptığı için, Maximin aşkını yenip, eşinin de, sevdiği kadının da başının kesilmesini buyurur. Böylece din uğruna kurban giden Prenses Catherine, Katolik Kilisesi’nin resmi kurbanları arasına girer, Maximin de İmparatoriçeye âşık olan bir subay tarafından öldürülür. <em>The Conquest of Granada’</em>nın konusu öyle karışıktır ki, özetlenmeye pek gelmez. Anımsadığımız kadarıyla, burada Granada krallığına egemen olan iki Arap grubu arasındaki çatışma ve bu çatışma sonucu kentin nasıl İspanyolların eline geçtiği anlatılır. Kahraman Almanzor, Araplardan yana olduğu halde, soylu bir İspanyol dükünün uzun süre önce kaybolan oğludur. Başkasıyla nişan<span epub:type="pagebreak" id="page341" title="341"/>lı olan Almahide’yi sever. Almahide de ona âşıktır ama, ahlâksal görevlerine uyarak, nişanlısı son perdede ölünceye kadar sevdiği erkekle birleşmez. Oysa aşkı ve görev kavramını alaya alan töre komedyaları modasına uyarak yazdığı <em>Marriage-à-la-Mode’</em>da Dryden, değil nişanlılığa, evliliğe bile pek saygı göstermez. Bu oyundaki kişilerden biri şöyle bir soru sorar:</p>
      <blockquote>
        <p>Why should a foolish marriage vow</p>
        <p class="pull-right">Which long ago was made,</p>
        <p>Oblige us to each other now</p>
        <p class="pull-right">When passion is decayed?</p>
        <p class="margin-top">We loved and we loved as long as we could,</p>
        <p class="pull-right">Till our love was loved out in us both;</p>
        <p>But marriage is death when the pleasure is fled,</p>
        <p class="pull-right">It was pleasure first made it an oath.</p>
      </blockquote>
      <blockquote>
        <p>Ta eskiden edilen</p>
        <p class="pull-right">Saçma bir nikâh yemini</p>
        <p>Ne diye bağlasın bizi birbirimize</p>
        <p class="pull-right">Aşk tükendikten sonra?</p>
        <p class="margin-top">Elimizden geldiğince sevdik ve sevdik,</p>
        <p class="pull-right">Seve seve aşk bitti ikimizde de;</p>
        <p>Ama evlilik ölümdür haz kalmayınca;</p>
        <p class="pull-right">Hazdı bize eskiden nikâh yeminini ettiren.</p>
      </blockquote>
      <p><em>The Conquest of Granada’</em>da Almanzor ile Almahide’nin aşk öyküsüne iki aşk öyküsü daha eklenmesi, oyunun konusunu işin içinden çıkılamayacak kadar karıştırır. Hindistan’da geçen <em>Aureng-Zebe’</em>de, bu acayip adı taşıyan kahramanın, babası İmparator Shah Jehan’dan (Şah Cihan) ve kardeşlerinden tacı zorla alması anlatılır. Buna karşılık babasıyla kardeşleri de, Aureng-Zebe’nin tutsağı olan, sevdiği Kraliçe Indamora’yı onun elinden zorla almaya kalkarlar. Ama bunu başaramadıkları için oyun mutlu bir sona varır.</p>
      <p>Görüldüğü gibi, ortak özellikleri vardır bu heroic play’lerin: <span epub:type="pagebreak" id="page342" title="342"/>Hindistan, Meksika gibi uzak ve egzotik sayılabilecek ülkelerde, eski günlerde geçer hepsi. Hepsinin baş kişileri imparatorlar, krallar, kraliçeler ya da prensler, prenseslerdir en azından. Gerçi Dryden, Corneille’e özenerek, bu kişilerin aşk tutkularıyla vicdanlarının buyrukları ya da görevleri arasındaki çatışmayı yansıtmak ister. Ne var ki, aşk ve onur üzerine, Corneille’in ölçülü ve aklı başında klasisizmini hiç mi hiç andırmayan, gülünç sayılacak kadar abartmalı büyük laflar ettiği halde bunu başaramaz. Dryden’in kişileri, Corneille’inkilerden farklı olarak hiç acı çekmeden ve ruhsal ikilemlere düşmeden “kahramanca” görevlerini yerine getirirler. Zaten Dryden bu oyunlarda, kişilerin düşünce ve duygularından çok, konuya önem verir. Gereğinden fazla karmaşık bir konu seçip, onu ayrıntılı olarak işler. Dryden’e göre, anlatılan olaylar gerçek yaşamdan ne denli kopuk ve uzak olursa, o denli “yüce” olur. Çünkü heroic play’lerin başlıca amacı, “yüceliğe” erişmektir. Kişilerin yüce, duyguların yüce, düşüncelerin yüce, durumların yüce olmaları gerekir. Dryden bu sahte yücelik havasını yaratabilmek amacıyla, çok şatafatlı ve tantanalı, sözümona şiirsel bir dil ve Fransız tragedyalarında olduğu gibi uyaklı dizeler kullanır. Gerçek yaşamda insanların koşuklu, uyaklı konuşmadıklarını bilen Dryden, başlıca amacının gerçek yaşamın sıradan ve bayağı havasından elinden geldiğince uzaklaşmak olduğunu ileri sürerek, kişilerini uyaklı ve koşuklu konuşturur. Uyak kullanmasının bize çok acayip görünen başka bir nedeni de vardır: Dryden, <em>The Conquest of Granada’</em>ya eklediği denemede heroic play’lerle ilgili kuramları açıklarken, bir yandan bu tür oyun yazanların gerçek ya da olası olaylara ve durumlara bağlı kalmayıp hayal güçlerini özgürlük içinde kullanmalarını söyler, bir yandan da kendi kendisiyle çelişkiye düşüp, uyağın şairin hayal gücünü denetim altına alıp sınırlandığını, bu bakımdan da gerekli olduğu görüşünü savurur. Garip olduğu kadar tatsız bir benzetmeye başvurarak, bir şairin imgelemini, şuraya buraya koşan cins bir köpeğe benzetir (“a high ranging spaniel”). Eğer onu uslu tutmanın çaresi bulunmazsa, o köpeğin şairin aklından daha hızlı koşmaya başlayabileceği tehlikesinden söz eder.</p>
      <p>Heroic play’ler başarısızlığa mahkûmdu; çünkü Daiches’in <span epub:type="pagebreak" id="page343" title="343"/>belirttiği gibi, Restorasyon çağı “an unheroic age”di, yani kahramanlığa ters düşen bir çağdı. Böyle bir dönemde tragedya değil, ancak hafif ve alaycı töre komedyaları yazarak başarıya ulaşılabilirdi. Heroic play’leri bugün bizler gülünç bulduğumuz gibi, o sıralarda da gülünç bulanlar vardı anlaşılan. Çünkü 1672’de, başlarında Dryden’in <em>Absalom and Achitophel’</em>de Zimri adı altında taşladığı Duke of Buckingham olmak üzere birkaç kişi bir araya gelip, <em>The Rehearsal</em> (Prova) adlı bir komedya yazdılar. Komedya dedik, ama bir komedyadan çok, ayrıca değerli sayılmayacak bir farce’dı bu. Ne var ki, heroic play’leri rezil ettiği ve D’Avenant ile Dryden’i örnek alıp kahramanlık oyunları yazanların saçmalıklarını gözler önüne serdiği için ayrıca ilginçti. Bu güldürüde, heroic play’lerden alınmış bazı sahnelerin parodileri yapılıyor ve bu sahneleri sözde yazan Bayes’in prova sırasında oyunculara verdiği gülünç öğütlere yer veriliyordu. Daha önce de değinildiği gibi, Thomas Shadwell’in <em>The Medal of John Bayes’</em>indeki Bayes o sıralarda “poet laureate” yani “defne dalından çelenkli şair” olan John Dryden’di. <em>The Rehearsal’</em>ın yazarları, heroic play’lerin sadece içeriğine değil, biçimine de karşı çıkarlar; on yıldır akıl yerine uyak dinlediklerini ileri sürüp, “pray, let this prove a year of prose and sense” (lütfen, bu bir düzyazı ve sağduyu yılı olsun) diye bir istekte bulunurlar.</p>
			<figure class="right">
				<img src="image/p343.jpg"/>
				<figcaption>John Dryden</figcaption>
			</figure>
      <p>Zamanla heroic play’lerin modası geçince, çağının beğenisine uymaya her zaman özen gösteren Dryden de bu tür oyunlardan vazgeçti. Zaten 1676’da <em>Aureng-Zebe’</em>nin prologunda, “weary of my long-loved mistress Rhyme” (uzun süredir âşık olduğu sevgilisi uyaktan bıktığını) ve “Shakespeare’s sacred name” (Shakespeare’in kutsal adını) duydukça utandığını itiraf eder. İki yıl sonra da en iyi oyunu sayılan <em>All for Love’</em>ı (Her Şey Aşk Uğruna) yazar. Dryden oyunun önsözünde, “The Divine Shakespeare”i (Tanrısal Shakespeare’i) kendine örnek al<span epub:type="pagebreak" id="page344" title="344"/>dığını ve bu amaçla uyağı bırakıp blank verse kullandığını açıklar.</p>
      <p>Dryden’e göre, seyircilerin hoşuna gitmeyi amaçlamadan, sırf kendine haz vermek için yazdığı ilk oyunu olan All for Love, Shakespeare’in <em>Antony and Cleopatra’</em>sının bir uyarlamasıdır. Ama bir uyarlamadan çok, aynı konuyu işleyen yeni bir oyun da diyebiliriz buna. Shakespeare’in tragedyası kırk iki sahneye bölünür. Geniş bir zaman süresini kaplayan olaylar, Mısır’da, Roma’da ve Roma İmparatorluğu’nun değişik bölgelerinde geçer. Oysa klasik tiyatronun kurallarına uyarak, zaman, yer ve konu birliğini uygulamak isteyen Dryden, oyunda anlatılan olayların tümünün İskenderiye’de ve bir tek günde geçmesini sağlar. Konunun sözde dağılmaması amacıyla, Shakespeare’in bazı kişilerine ve bu arada Antony ile Cleopatra’nın kişiliklerini yorumlamak açısından çok önemli bir işlev gören Enobarbus’a kendi tragedyasında yer vermez.</p>
      <p>Elizabeth Çağı’yla Restorasyon birbirlerinden öyle farklı çağlardı ki, Dryden’in, <em>All for Love’</em>da olduğu gibi Shakespeare’e öykünmeye yeltenince bile, Antony ile Cleopatra’nın tutkusunu anlayabilmesi beklenemezdi. Oyunun önsözünde dediği gibi, bu tür tutkular “wholly voluntary crimes of love” (bile bile işlenen aşk cinayetleri”ydi) Dryden’in gözünde. İşte bu yüzdendir ki, onun tragedyası, Shakespeare’in tragedyasındaki duyarlılıktan, renkli hayal gücünden, ince ve karmaşık psikolojik yaklaşımlardan ve en önemlisi, o büyüleyici şiirsellikten tümüyle yoksundur. <em>All for Love’</em>da her şey basitleşir, anlamsızlaşır. Cleopatra o akıllara sığmaz çekiciliğini yitirerek, aşkı temsil eden kalıplaşmış bir tragedya kraliçesine; “nature meant me a wife, a silly, harmless household dove” (doğa beni bir eş olarak, akılsız, zararsız bir ev kumrusu olarak yarattı) gibi laflar eden sıradan bir kadına; Antony de görevi temsil eden onurlu bir askere dönüşür. Böylece heroic play’lerin ana tema’sıyla, yani aşkla görev duygusunun çatışmasıyla karşılaşırız gene. Dryden başka Shakespeare uyarlamaları da yapmıştır. Bu uyarlamalardan biri olan <em>Troilus and Cressida</em> için Saintsbury’nin söylediği sözü –“Which might much better have been left unattempted” (Böyle bir şey yapmaya kalk<span epub:type="pagebreak" id="page345" title="345"/>masaydı çok daha iyi olurdu)– D’Avenant ile birlikte uyarladığı <em>The Tempest</em> için de söyleyebiliriz.</p>
      <p>Dryden taşlamalarından ve tiyatro oyunlarından başka, Persius’dan, Juvenalis’den, Ovidius’dan, Vergilius’dan ve Boccaccio’dan çeviriler de yaptı. Bu arada Chaucer’in <em>Canterbury Tales’</em>ini çağının İngilizcesine çevirdi. Ne var ki, birçok çevirmen gibi, elindeki metni güzelleştirme merakına kapıldığı için, bunların gerçek çeviriler sayılıp sayılmayacağı tartışılabilir. Örneğin, Chaucer’i modern İngilizceye çevirirken, gereğinden fazla özgürce davranmak hakkını verir kendine. Chaucer’in beş dizesini on beş dizeye çıkarır ya da bir tek “hunting” (avlanmak) sözcüğüne karşılık dört dize yazar. Ölümünden bir yıl önce yayımlanan <em>Fables, Ancient and Modern’</em>i (Eski ve Yeni Fable’lar) yani ahlâksal bir amaç güderek ve hayvanları insanlar gibi konuşturarak yazdığı şiirleri en başarılı yapıtı sayanlar vardır. Ama bunların çoğu, Boccaccio’dan, Chaucer’den ve eski yazarlardan derlenen özgür çevirilerdir aslında.</p>
      <p>Dryden’in lirik şiirleri arasında en çok beğenilenleri, müziğin etkisini dile getirmeye çalışan, 1687’de yazdığı “Song for Saint Cecilia’s Day” (Ermiş Cecilia’nın –dinsel müziği koruyan Katolik ermişinin adıdır bu– Yortusu için Şarkı) ve “Alexander’s Feast or the Power of Music”dir (İskender’in Şöleni ya da Müziğin Gücü). Bu ikinci şiirde, Dryden çalınan müzik parçasına göre İskender’in nasıl ruh durumu değiştirdiğini, sırasıyla nasıl gurur, merhamet, aşk ya da öfke duyduğunu anlatarak, kullandığı sözcüklerle müziğin sedasını yakalamak istedi. Ne var ki, lirik bir şair olarak yetenekleri son derece kısıtlı olduğundan, Edgar Allen Poe’nun “The Bells” (Çanlar) şiirinde yaptığını başarabilmesinin yolu yoktu elbette.</p>
      <p>Restorasyon çağının başlıca özelliklerinin tam bir temsilcisi sayıldığı için Dryden’in edebiyat tarihinde önemli bir yeri, Fransız eleştirmeni Thibaudet’nin deyimiyle bir “situation”u, yani bir mevkii vardır. Ama artık İngiliz edebiyatında bir “présence”ının, yani bir varlığının kaldığını söylemek hayli güçtür. Gerçi Dr. Johnson, İmparator Augustus’un Roma kentini tuğladan yapılmış bulup onu mermere çevirdiği gibi, Dryden’in de İngiliz şiirini tuğladan mermere çevirerek güzelleştirdiğini söyler. T. S. Eli<span epub:type="pagebreak" id="page346" title="346"/>ot da, bize kalırsa bir hayli garip bir yanılgıya düşerek, “to cleanse the language of verse and once more bring it to the prose order” (Şiir dilini arıttığı ve yeniden düzyazı düzenine getirdiği için) onun büyük bir şair olduğunu savunur. Ne var ki, “the most prosaic of poets” (düzyazıya en yakın ya da şiirden en yoksun şair) diye tanımlanan John Dryden, şiirlerinden çok düzyazısı sayesinde yaşamaktadır günümüzde. Matthew Arnold’ın haklı olarak dediği gibi, onun İngiliz edebiyatında gerçek yeri İngiliz şiirinin klasikleri arasında değil, İngiliz düzyazısının klasikleri arasındadır.</p>
      <p>Dryden birçok düzyazı yapıtı, bu arada Plutarkhos’un ve Lukyanos’un yaşam öykülerini kaleme aldı. Ama onun verdiği en ilginç düzyazı örnekleri, kendi taşlamalarının ve oyunlarının başına eklediği, birer deneme niteliğindeki önsözlerdir. 1668’de yayımlanan <em>Essay on Dramatic Poesy</em> (Şiirle Yazılmış Tiyatro Oyunları Üzerine Deneme) hiç kuşkusuz en değerli yapıtıdır. Değişik görüşleri yansıtmak amacıyla, dört arkadaş arasında bir konuşma biçimini alan bu kitapta, yalnız söylenilenler değil, durum da ilginçtir. Çünkü bu dört kişi 4 Haziran 1665’te Thames’de bir tekneyle gezinirlerken, nehrin ağzında İngiliz filosuyla Hollanda filosu çarpışmaktadır. İlkin bu heyecanlı anları yaşayan arkadaşlar, top sesleri uzaklaşınca edebiyattan söz etmeye başlarlar. Fransız tiyatro oyunlarıyla İngiliz tiyatro oyunlarını karşılaştırırlar, eski Yunanistan ve Roma yazarlarıyla kendi çağdaşlarını edebiyat açısından değerlendirirler ve tiyatro oyunlarında uyak kullanılmalı mı yoksa kullanılmamalı mı konusunu tartışırlar. Neander adıyla konuşan Dryden, klasisizmin üç birlik kuralını ve öteki kuralları açıklar. Ne var ki, Dryden bu kurallara yüzde yüz inanmakla birlikte, bağnazca bir tutum benimsemediği için ülkesinin edebiyat geleneklerine ve eski şairlerine bağlılığını sürdürür; Chaucer’i, Spenser’i ve klasik kurallara hiç aldırmayan Shakespeare’i heyecanla över. Elizabeth Çağı’nın Beaumont ile Fletcher ve Ben Jonson gibi tiyatro yazarlarını da değerlendirir bu arada. Dryden’in değişik konularda yargıları öyle sağlam ve sağduyuludur ki, Dr. Johnson’un Dryden’in İngiliz şiirini güzelleştirdiği, tuğladan mermere döndürdüğü sözünü pek inandırıcı bulmadığımız halde, onu “the father of English criti<span epub:type="pagebreak" id="page347" title="347"/>cism” (İngiliz eleştirisinin babası) saymasını tümüyle haklı buluruz.</p>
      <p>1612 ile 1680 yılları arasında yaşayan Samuel Butler’i, 1835 ile 1902 yılları arasında yaşayan ve aynı adı taşıyan başka bir yazarla karıştırmamalıdır. Böyle bir karışıklığı engellemek için, her iki yazara da başlıca yapıtlarının adını vererek, birine “Hudibras Butler” ötekine de “Erewhon Butler” denilir kimi zaman. Daha önce de söylediğimiz gibi, Restorasyon bir taşlama çağı olduğu halde, bu türde ancak iki yazar, Dryden ile Samuel Butler ünlerini korumuşlardır bugüne değin.</p>
      <p>Butler’in yaşamı üzerine fazla bilgimiz yok. Bir çiftçinin oğlu olduğunu, iyi eğitim gördüğünü ve çeşitli kişilere özel sekreterlik yaparak geçindiğini biliyoruz. Hudibras’ı çok beğenen II. Charles, yazara hemen üç yüz İngiliz Lirası bağışlamış, yılda yüz İngiliz Liralık bir gelir sağlayacağına da söz vermişti; ama bu para düzenli ödenmediği için Butler sürekli para sıkıntısı çekti. Hatta Dryden, Hazine’de çalışan bir yüksek memura kendi halinden yakınırken, Samuel Butler’i aç bırakmakla suçlar hükümeti. Butler’in yoksulluk içinde öldüğü, Westminster Abbey’deki heykelli mezar taşına yazılan dizelerden de anlaşılır:</p>
      <blockquote>
        <p>See him when starved to death and turned to dust,</p>
        <p>Presented with a monumental bust.</p>
        <p>The poet’s fate is here in emblem shown:</p>
        <p>He asked for bread and he received a stone.</p>
      </blockquote>
      <blockquote>
        <p>Bakın ona, açlıktan ölüp toz olunca,</p>
        <p>Anıtsal bir heykel sunuldu anısına.</p>
        <p>Şairin alınyazısı simgesel olarak gösterilir burada:</p>
        <p>İstediği ekmeğe karşılık bir taş verildi ona.</p>
      </blockquote>
      <p>Samuel Butler’in başka taşlamaları ve yüzden fazla characters’i vardı. XVII. yüzyılın düzyazısını incelerken gördüğümüz gibi, Theophrastus’u örnek alarak yazılan ve o sıralarda çok moda olan değişik insan portreleriydi bunlar. Ama Butler ancak bir tek yapıtı, yani Hudibras sayesinde üne vardı. Birinci bölümü 1663’te, ikincisi bir yıl sonra, üçüncüsü de çok daha sonraları <span epub:type="pagebreak" id="page348" title="348"/>1678’de yayımlanan Hudibras, her bölümünde üçer canto bulunan, çok uzun, neredeyse on bin dizelik, tamamlanmamış bir şiirdir. Belki Butler sadece dördüncü bölümü de yazarak taşlamasını bitirecekti. Yaşasaydı belki de epik türün kurallarına uyarak, şiirini on iki bölümlük yapacaktı. Ne var ki, Hudibras gerçek bir epik değil, bir “mock-heroic” şiirdir; yani kahramanlık destanı havası içinde ve sözde yüce bir dil kullanarak, aslında güldürücü kişileri ve olayları gözler önüne seren bir parodi, gerçek epiklerin komik bir taklididir. Restorasyon’la Neo-Klasik dönemde mock-heroic şiirler rağbetteydi ve daha sonraları göreceğimiz gibi, Alexander Pope <em>The Rape of the Lock’</em>da bu türün en güzel örneğini verdi.</p>
      <p>Butler, Hudibras adını Spenser’in The Faerie Queene’inden aldı. Elizabeth Çağı’nın bu ünlü şiirinin ikinci bölümünde, bir şatoda oturan üç kız kardeş vardır. Bunlardan birincisi her türlü eğlenceye aşırı düşkündür; ikincisi eğlence konusunda ölçülüdür; üçüncüsü ise, insanlara haz veren her şeyden nefret eder, asık suratlı ve somurtkandır. Gülünç şövalye Hudibras da, Püriten eğilimlerinden ötürü bu sevimsiz cadaloza âşık olur.</p>
      <p>Hudibras, Commonwealth rejiminin ideolojisine bir tepkidir. Samuel Butler, Cromwell yanlılarının iktidarda oldukları dönemi yaşamış, hatta Sir Samuel Luke adlı Püriten bir albaya özel sekreterlik yapmıştı. Püritenler arasında ne denli bağnaz, aynı zamanda ne denli ikiyüzlü ve ahlaksız adamların bulunduğunu yakından biliyordu. Cervantes’in <em>Don Quijote’</em>sinin başlıca iki kişisinden esinlenerek, Hudibras adlı bir şövalyeyle yardımcısı Ralpho tiplerini yaratıp, onların başından geçen gülünç serüvenleri anlattı.<a class="dipnot" epub:type="noteref" href="#f8">*</a> Hudibras bugün de İskoçya’da egemen olan Presbyterian’ları temsil eder. Kendini beğenmiş ve ukala, ama aynı zamanda karacahil olan Hudibras’la hizmetindeki Ralpho’nun hiç mi hiç anlaşmamaları, sürekli kavga etmeleri, Commonwealth’deki dinsel mezheplerin çatışmalarını yansıtır ve Cromwell rejiminin neden tutunamadığını da açıklar bir bakıma. Hudibras, Don Quijote gibi uzun boylu ve sıska değildir. Tam tersine kocaman göbekli bir kamburdur. Son derece obur <span epub:type="pagebreak" id="page349" title="349"/>olduğundan, her bir yanı, yeleği, bol pantolonu tıka basa yiyecek doludur. Ayaklı bir kileri andırır bu haliyle.</p>
      <p>Gülünç olayların birbirini izlediği taşlamanın birinci bölümünde, Hudibras’la Ralpho’nun kavgalarından biri sırasında, ansızın büyük bir gürültü kopar. Halkın, kocasını döven bir kadını kutlamak amacıyla bir zafer alayı düzenlendiği anlaşılır. Erkeklerin değil, kadınların dayak yemesinden yana olan Hudibras bu zafer alayını eleştirince çürük yumurta yağmuruna tutulur. Derken kahramanlarımız, zincirlenmiş bir ayının üstüne köpekleri saldırtarak eğlenen bir kalabalıkla karşılaşırlar. Püritenler ayıya acıdıkları için değil, hiç kimsenin hoş vakit geçirmesini istemedikleri için, “bear-baiting” (ayıya eziyet etmek) denilen ve XVII. yüzyılda çok rağbet gören bu eğlenceye karşı olduklarından, Hudibras ve Ralpho’yla seyirciler arasında komik bir savaş başlar. Eski destanların yüce üslubuyla anlatıldığı ve çarpışanlar Yunan mitolojisinin kahramanlarına benzetildikleri için büsbütün gülünçleşen bu savaşı ilkin Hudibras’la Ralpho kazanır; ayıya eziyet edenlerin önderi, tek bacaklı kemancı Crowdero tomruğa vurularak cezalandırılır. Gelgelelim seyirciler yeniden hücuma geçerler ve bu kez Hudibras’la Ralpho yenilip tomruğa vurulurlar. Ama bacakları kalın tahtalar arasına sıkıştırılarak işkence edildikleri halde, mezhep kavgalarını sürdürürler gene de. İkinci bölümde, bir dul kadın Hudibras’ı görmeye gelir. Hudibras bu dulun kendine değil de, malına mülküne fena halde âşıktır. Bu kadın, Hudibras’ın tomruktaki acıklı durumuna hiç aldırmadan onun çıkarcılığını yüzüne vurur. Sonra da eğer gözüne girmek istiyorsa, daha da ağır cezalandırılarak kamçılanmaya razı olmasını ister. Hudibras çeşitli mantık oyunları yaparak, kendi kamçılanacağına yardımcısı Ralpho’nun kamçılanması gerektiğini kanıtlamaya çalışır. Bu öneri üzerine tomruktan çıkan Hudibras ve Ralpho yeniden kavgaya tutuşurlar. Derken hakemlik etmesi için bir yıldız falcısına başvururlar. Sidrophel adlı bu yıldız falcısı, aslında Sir Paul Neal’in bir karikatürüdür. En ünlü bilginleri bir araya toplamak amacıyla 1662’de kurulan Royal Society’nin üyesi olan bu Neal teleskopuyla aya bakarken, orada bir fil gördüğünü iddia etmişti. Ne var ki, bu filin, teleskopun içine giren bir fındık faresi olduğu anlaşılmıştı <span epub:type="pagebreak" id="page350" title="350"/>çok geçmeden. Hudibras, Sidrophel’in bir şarlatan olduğunu anlayınca, ona müthiş bir sopa çeker, öldürdüğünü sandığı yıldız falcısının kesesini çalar. Bu cinayetin sorumluluğunu, polis çağırsın diye uzaklaştırdığı Ralpho’ya yüklemek niyetindedir. Üçüncü bölümde Hudibras, dulun evine gidip, onun aşkı uğruna nasıl kamçılandığı, ne acılar çektiği konusunda bir yığın yalan uydurur. Ne var ki, dulda gözü olan Ralpho oraya daha önce varmıştır. Ralpho ne olup bittiğini kadına anlattığı için Hudibras’ın foyası meydana çıkar. O sırada kapıya gümbür gümbür vurulunca, korkak Hudibras, Sidrophel’in emrindeki doğaüstü güçlerin harekete geçtiğini sanıp bir masanın altına saklanır. Oradan çekip çıkarılarak bir güzel dayak yedikten sonra, yaptığı bütün kepazelikleri itiraf eder.</p>
      <p>Hudibras’ın asıl amacı, belirli bir püriten tipinin bağnazlığını ve bağnazlığından da daha çok ikiyüzlülüğünü yermek; bu tür adamların, bir yandan dinsel ve ahlaksal değerleri savunur görünürken, bir yandan da ancak kendi çıkarlarını düşündüklerini gözler önüne sermektir. Ne var ki, Butler bu sözümona dindarların ikiyüzlülüğünü, aptalca önyargılarını, birbirleriyle anlaşmalarını engelleyen hoşgörüsüzlüklerini rezil etmekle kalmaz. Her çeşit ukalalığı, darkafalılığı, hukukçuların hile yapmak için çevirdikleri sözde yasal oyunları, kendilerini pek bilgili sananların gülünç yanılgılarını, toplumda saygın bir konumu olanların boş özentilerini de taşlar bu arada.</p>
      <p>Gelgelelim birçok taşlamanın başına gelen, Restorasyon’un bu değeri yadsınamaz taşlamasının da başına gelmiştir: Butler 1642 ile 1660 yılları arasında geçen olaylara, mezhep kavgalarına, o dönemde yaşayan önemli kişilere, üstü kapalı olarak sürekli değinir. Hudibras’ı ilk yayımladığı sırada okuyanlar, bizlerden farklı olarak, o değinmelerin hepsini anlıyorlar, dolayısıyla şiirin tam anlamıyla keyfine varıyorlar, her şeyi çok daha güldürücü buluyorlardı. Oysa bizler için bu taşlama güncelliğini yitirmiştir. Üstelik kimi okuyucuları haklı olarak tedirgin eden bir sevgisizlik de vardır Butler’da. Yalnız Püritenlerden değil, hiç kimseden pek hoşlanmaz sanki. Butler, Rabelais’den etkilenmiş, ana planını da Cervantes’ten almıştır. Ama yaşamın ancak çirkin yanlarını görmeyi yeğleyen bu taşlamacıda, ne Rabelais’nin bizi <span epub:type="pagebreak" id="page351" title="351"/>candan güldüren yaşama sevinci, ne de Cervantes’in insan sevgisi vardır. Don Quijote çılgın bir adamdır; ama onu sever, hatta özdeşleşiriz onunla. Oysa Hudibras’a en küçük bir yakınlık duymamızın yolu yoktur.</p>
      <p class="margin-top">İleride göreceğimiz gibi, Romantikler arasında William Blake hiç kimseye benzemeyen bir fenomen izlenimi verdiği gibi, John Bunyan da Restorasyon döneminde aynı izlenimi verir. Dryden’lerin, Butler’lerin, Wycherley ya da Congreve gibi komedya yazarlarının yaşadıkları bir dönemde, John Bunyan’ın da yaşayabileceğine pek aklı ermez insanın. Oysa bu yazarlar gibi Bunyan da çağının bir ürünüdür aslında. Butler, Püritenlerin ahlaksal ve dinsel değerlerini kıyasıya yerdi; Bunyan ise, bu değerlerin tertemiz bir temsilcisi olarak onları yüceltti.</p>
      <p>Restorasyon edebiyatının yüksek sınıflara yöneldiğini, ancak yüksek sınıfların beğenisini yansıttığını söylemiştik. Oysa Bunyan halka yönelen, anlayabileceği bir dille halka bir şeyler öğretmeye çalışan bir halk adamıydı. 1628 ile 1688 yılları arasında yaşayan Bunyan, bir tenekecinin oğluydu. Okumayı yazmayı köy okulunda öğrenebileceği kadar öğrendikten sonra babasının işinde çalışmaya başladı. Daha on altı yaşındayken, Kral I. Charles’a karşı savaş açan Parlamento’nun topladığı orduya er olarak katıldı. Bunyan’ın komutanının Samuel Butler’in Hudibras’da kötülediği kişilerden Sir Samuel Luke olması ayrıca ilginç bir ayrıntıdır. Bunyan bundan sonra, “non-conformist” ya da “dissenter” yani resmi Anglikan Kilisesi’nin dışında kalan bir din adamı olarak, köylerde vaaz vermeye başladı. 1660’ta monarşi yeniden kurulunca, izinsiz vaaz verdiği için Bedford kasabasında on iki yıl hapis yattı. Hapishaneden çıktıktan sonra gene tutuklandı bir süre. En ünlü kitabı, kısaltılıp <em>The Pilgrim’s Progress</em> denilen <em>The Pilgrim’s Progress form this World to that which is to Come</em> (Hacının Bu Dünyadan Gelecek Dünyaya Gidişi) bu ikinci hapis döneminde yazıldı. Ona dört çocuk veren ilk eşinin ölümünden sonra ve hapse ilk girişinden önce Bunyan ikinci kez evlenmişti. Ailesinden, özellikle kör olan küçük kızından ayrı kalmak Bunyan’a çok güç gelmişti. Ne var ki, Bunyan hapse girmeseydi, dokuz kitap yazacak zamanı herhalde bulamayacak, ancak vaaz vermekle yetinecekti.</p>
      <p><span epub:type="pagebreak" id="page352" title="352"/>Eğitim görmüş bir adam olmayan, ancak okumasını yazmasını bilen Bunyan’ın İngiliz edebiyatının klasikleri arasına girmesinin tek nedeni, dil ve anlatım açısından İngilizce yazılmış en güzel kitaplardan biri olan Kutsal Kitap’ı gece gündüz okumasıdır bize kalırsa. “I was never out of the Bible either by reading or meditation” (Ya onu okuyarak ya da düşünerek, Kutsal Kitap’ın içinde kaldım her zaman) diyen Bunyan, bu kitabın dışında pek az şey okumuştu belki. Ama Kutsal Kitap’ı okuya okuya, hem çok yalın, hem de çok güzel bir üslup geliştirdi. Üstelik bir vaiz olarak ömrü boyunca halka seslendiği, kendisini dinleyenleri etkileyecek biçimde açık seçik sözler söylemeye alıştığı için, konuşma dilinin sadeliğini ve akıcılığını da katmasını bildi anlatımına.</p>
      <p>John Bunyan’ın hapiste yazdığı, 1666’da yayımlanan ilk kitabı, yaşanan olaylardan çok, duyumsanan ruhsal gelişmelere yer veren bir özyaşamöyküsüdür. Kısaca <em>Grace Abounding</em> (Bol Bol İnayet) denilen, ama tam adı “Grace Abounding to the Chief of Sinners, or the Brief Relation of the Exceeding Mercy of God in Christ to his Poor Servant John Bunyan” (Baş Günahkâra Tanrı’nın Bol Bol Bağışladığı İnayet ya da Zavallı Kulu John Bunyan’a Tanrı’nın İsa yoluyla Gösterdiği Aşırı Merhametin Kısa Öyküsü) olan bu kitapta, kendini korkunç bir günahkâr sayan Bunyan, yoksul bir çevrede nasıl yetiştiğini, gençliğinde ne denli kötü olduğunu, askerliği sırasında ölüm tehlikesine nasıl düştüğünü, ilk eşinin kitapları arasında bulunan iki kitabı okuduktan sonra nasıl dine yöneldiğini, nice kuşkulara, nice çelişkilere kapıldıktan, nice acılar çektikten sonra kendini nasıl Tanrı’ya adadığını, dokunaklı bir içtenlikle ve ileride yazılacak olan psikolojik romanları müjdeleyen ilginç ve ince ayrıntılarla anlatır.</p>
      <p>Bunyan bu özyaşamöyküsünden sonra yazdığı kitaplarda alegoriye başvurur genellikle. Bunun nedeni, alegorinin, soyut bir düşünceyi en kolay anlaşılır, en somut biçimde sunduğuna inanmasıdır belki de. 1680’de yayımlanan <em>The Life and Death of Mr. Badman</em> (Bay Kötü Adamın Yaşamı ve Ölümü), Mr. Wiseman (Bay Bilge Adam) ile Mr. Attentive (Bay Dikkatle Dinleyen) arasında bir konuşma biçimindedir. Mr. Wiseman, bir süre önce ölen bu kötü adamın, gençliğinde bir genç kızı kandırıp <span epub:type="pagebreak" id="page353" title="353"/>onunla evlendikten sonra onu mutsuz etmesini; kadıncağızın çektiği acılara dayanamayarak ölmesini; kötü adamın ticaret yaparken çevirdiği dalavereleri ve çevresini soymasını; sarhoş eve dönerken bacağını kırmasını; kısa süren bir pişmanlık döneminden sonra gene ahlaksızca davranmasını; yeniden evlenmesini ve kendisi kadar kötü olan ikinci eşinden ayrılmasını; sonunda hastalanıp ölmesini anlatır. Mr. Wiseman’i dinleyen Mr. Attentive de gerekli yorumlarda bulunur. Görülüyor ki, burada ele alınan olaylar ve kişiler, Langland ya da Spenser gibi alegori kullanan şairlerin anlattıklarından çok farklıdır; gerçeklere ve günlük yaşama çok daha uygundur. Bu Mr. Badman bir alegoriye, soyut bir kavrama hiç de benzemez. Bunyan’ın kasabası Bedford’da yaşayan herhangi bir kişi kadar gerçektir. İşte bu yüzdendir ki, <em>Grace Abounding</em> ruhbilimsel incelemeleri irdeleyen romanların gelişmesine bir katkıda bulunduğu gibi, <em>The Life and Death of Mr. Badman</em> de gerçekçi romanın gelişmesine bir katkıda bulunmuştur.</p>
      <p>1682’de yayımlanan <em>The Holy War</em> (Kutsal Savaş), Bunyan’ın öteki yapıtları kadar ilginç değildir. İyi güçlerle kötü güçler arasındaki, daha doğrusu insan ruhunu elde etmek amacıyla Tanrı ile Şeytan arasındaki savaşı anlatan bu alegorik öyküde, Diabolus (Şeytan), Mansoul (İnsan ruhu) kentini hileyle ele geçirir. Mansoul’u kuran ve Tanrı’yı temsil eden Kral, generallerine ve oğluna (yani Hazreti İsa ile havarilerine) kenti kuşatıp geri almalarını emreder. Kendi de er olduğu için savaşın ne olduğunu çok iyi bilen Bunyan, bu kuşatmayı ayrıca canlı bir biçimde anlatır. Gerçi iyi güçler kenti geri alırlar ama, çok geçmeden kentte ahlaksal düzen ve toplumsal huzur yeniden bozulur. Sonunda zafere ulaşmak için ikinci bir savaş gerekir bu yüzden.</p>
      <p>Bunyan başyapıtı <em>The Pilgrim’s Progress’</em>i ikinci kez tutuklanıp altı ay hapis yattığı sırada yazdı ve 1678’de yayımladı. Birçok eleştirmenin XVII. yüzyıl İngiliz edebiyatında düzyazıyla yazılmış en büyük kitap saydığı <em>The Pilgrim’s Progress</em>, İngiltere’de yüzyıllar boyunca okundu, yüzden fazla yabancı dile ve diyalekte çevrildi. Bunyan’ın hem yalın, hem de şiirsel dilinin en kusursuz örneği bilinen bu kitap, çoğu alegoriler gibi, yazarın gördüğü bir düş olarak sunulur: Bunyan’ın tüm dindaşlarını temsil <span epub:type="pagebreak" id="page354" title="354"/>eden Christian (Hıristiyan), kendisinin ve ailesinin oturdukları kentin yanıp kül olacağını, okuduğu bir kitaptan öğrenir. Sırtında günahlarını simgeleyen ağır bir yükü ve elinde Kutsal Kitap’ı taşıyarak, City of Destruction (Yıkım Kenti) adı verilen yerden uzaklaşıp, Celestial City’ye (Gökyüzü Kentine) gitmek üzere yola çıkar. İşte bu yolculuğun öyküsüdür <em>The Pilgrim’s Progress.</em> Christian ilkin Faithful’un (İmanlı), sonra da Hopeful’un (Umutlu) eşliğinde, Slough of Despond (Üzüntü Bataklığı), Valley of Humiliation (Hor Görülme Vadisi), River of Death (Ölüm Nehri), Doubting Castle (Kuşku Şatosu), Valley of the Shadow (Gölge Vadisi), Thackeray’nin ünlü romanına adını veren Vanity Fair (Özentiler Panayırı) gibi yerlerden geçip çeşitli serüvenler yaşar. Giant Despair (Umutsuzluk Devi), Mr. Wordly Wise (Bay Görmüş Geçirmiş), Great Heart (Yüce Yürek), Mr. Timorous (Bay Ürkek), Mr. Talkative (Bay Konuşkan), Mercy (Merhamet), Atheist (Tanrıtanımaz), Madam Wanton (Bayan Şuh) gibi kişilerle karşılaşır. Sonunda Tanrı’nın Kentine varıp Heavenly Gates’de (Gökyüzünün Kapıları) melekler tarafından karşılanır. Kitabın ikinci bölümünde ise, Christian’ın eşi Christiana’nın aynı yolculuğu nasıl yaptığı anlatılır.</p>
      <p><em>The Pilgrim’s Progress’</em>teki alegorik yerlerin ve kişilerin ancak adları alegoriktir. Çünkü Bunyan onları somutlaştırmanın, o çağın günlük yaşamını tam anlamıyla yansıtan, kendi gözlerimizle gördüğümüz izlenimini veren gerçek yerlere ve canlı kişilere tıpatıp benzetmenin hünerini bilir. İşte bu yüzdendir ki, birçok eleştirmenin haklı olarak doğuştan romancı saydığı Bunyan’ın kitabını okurken, onun güttüğü ahlaksal ve dinsel amacı da, alegorileri de unutur, gerçeklerden kaynaklanan bir romanın sürükleyiciliğine kapılmışçasına, merak ve heyecanla okuruz <em>The Pilgrim’s Progress’</em>i.</p>
      <p>Tiyatro açısından verimli olmakla birlikte, şiir ve düzyazı açısından –Bunyan bir yana– ayrıca parlak bir dönem olmayan Restorasyon’da, iki “diary” yani günlük yazarı, John Evelyn (1620-1706) ile John Pepys (1633-1703) ayrıca ilgimizi çeker.</p>
      <p>John Evelyn soylu bir aileden gelen, hali vakti yerinde, Oxford’da okumuş, çok kültürlü bir adamdı. Kraldan yana olduğundan, Püritenler iktidara gelince ülkesinden ayrıldı, üç dört <span epub:type="pagebreak" id="page355" title="355"/>yıl Fransa’da yaşadı. Daha sonraları da Avrupa’da yolculuklara çıktı. Kendisini ayrıca ilgilendiren konular olan mimari ve bahçe mimarisi üzerine Fransızcadan çeviriler yaptı. Çağının başlıca bilimsel kurumu Royal Society’nin üyesi olan Evelyn, ilk çevre koruyucularından biri de sayılabilir. Çünkü Londra’nın havasını dumandan ve sisten kurtarıp temizlemek için öneriler ileri süren Fumifugium ve toprağı ağaçlandırmanın önemini belirten Sylva adlı kitaplar yazdı. <em>Tyrannus, or the Mode’</em>da (Zorba ya da Moda) İngiltere’de saray çevrelerinin ve soyluların Fransız modalarını, özellikle giyim kuşamla ilgili modaları, dakikasında ve körü körüne taklit etmelerini eleştirdi. Arkadaşı Pepys’in anlattığına göre, bu kitaptan etkilenen İngiliz Kralı, sözde İranlıların kılığını taklit eden (“after the Persian mode”) yeni bir ceket diktirdi kendine. Gelgelelim Fransızlar, şimdi olduğu gibi o sıralarda da moda tekelini başkalarına bırakmak niyetinde değildiler anlaşılan. Çünkü Fransa Kralı XIV. Louis bu ceketin tıpkısını sarayındaki uşakların hepsine giydirdi. Pepys’e göre, İngiltere Kralı hakarete uğramış oldu böylece.</p>
      <p>Ahlak düzeyinin çok düşük olduğu bir dönemde Evelyn’in erdemli kişiliği günlüğünden de anlaşılır, mektuplarından da. Günlüğünü yayımlamak amacıyla ya da günün birinde nasıl olsa yayımlanır düşüncesiyle kaleme almamıştı. Nitekim, ömrü boyunca tuttuğu bu günlük, ölümünden yüz yıl kadar sonra bir tavanarasında bulundu ve ancak 1818’de yayımlandı.</p>
      <p>Evelyn, hem kendinden çok söz eden, hem de yaşadığı ve gördüğü olayları anlatan Pepys’den farklı olarak, kişisel görüşlerine ve yorumlarına fazla yer vermeden çağına tanıklık eder. Yani Pepys’in <em>Diary’</em>si daha öznel, kendi iç dünyasına daha yönelikken, Evelyn’inki daha nesnel, dış dünyaya daha yöneliktir. Evelyn kendi kişisel yaşamı üzerine açıklamalarda bulunmaktan çok, yolculuk ettiği yabancı ülkeleri, tanıdığı ünlü kişileri ve onların çevrelerini, oturduğu kentte geçen önemli olayları; örneğin, 1665’teki korkunç veba salgınını ve hükümetin isteği üzerine bir komisyon kurup hastaneleri nasıl örgütlemeye çalıştığını; bir yıl sonraki beş gün süren büyük Londra yangınını ve bu yangından sonra başkentte daha güzel binalar yapılması için harcadığı çabaları anlatır.</p>
      <p><span epub:type="pagebreak" id="page356" title="356"/>Çevresinde olup bitenlere çok duyarlı olan, her olaya ve her insana merakla ve anlama isteğiyle yaklaşan Pepys de çağına tanıklık eder. Veba salgınını, Londra yangınını çaresizlikten gözyaşları dökerek nasıl seyrettiğini; I. Charles’ın ölüm kararını imzalayanlardan General Harrison’un 1660’ta en küçük bir yılma belirtisi göstermeden, sevinç çığlıkları atan halkın önünde nasıl asıldığını, bedeninin nasıl dörde bölündüğünü, başının nasıl kesildiğini; II. Charles’ın nasıl taç giydiğini; Hollanda’yla savaş sırasında Hollanda gemilerinin Thames nehrine nasıl girdiklerini çok canlı bir biçimde o da anlatır. Gelgelelim Pepys’in günlük yazarı olarak çağdaşı ve arkadaşı Evelyn’e üstünlüğü, bir yandan bu olayları aktarırken, bir yandan da şaşılacak bir içtenlikle kendi kişiliğini ve özel yaşantısını günlüğünde açığa vurmasıdır.</p>
      <p>Adı “Pips” olarak telaffuz edilen Samuel Pepys, Evelyn gibi herkesçe tanınan bir kişi değildi, onun gibi yüksek sınıftan da gelmiyordu. Londralı bir terzinin oğlu olduğu halde iyi bir eğitim gördü, Cambridge’de okudu. Admiralty’ye, yani Deniz Kuvvetleri’ne bağlı bürolarda yirmi yıldan fazla yüksek rütbeli bir devlet memuru olarak çalıştı. 1672’de Secretary of the Admiralty’liğe atandı. Memuriyetinde başarısı ve görevine düşkünlüğü, İngiliz filosunun sorunlarının en elverişli biçimde çözümlenmesi için harcadığı çabalar herkesçe bilindiği halde, 1679’da bir suikast hazırlayan katoliklerle işbirliği yapmakla suçlandı. Kısa bir süre Londra Kulesi’nde hapis yattıktan sonra gene işinin başına döndü. 1688 devriminde memuriyeti elinden alındı. 1690’da <em>Memoirs of the Navy</em> (Deniz Kuvvetleri’yle ilgili Anılar) adında bir kitap yazdı.</p>
      <p>Ömrü boyunca günlük tutan Evelyn’den farklı olarak, Pepys 1 Ocak 1600 ile 31 Mayıs 1669 tarihleri arasında, yani yirmi yedi yaşından otuz altı yaşına kadar, ancak dokuz yıl tuttu günlüğünü. Memuriyetiyle ilgili işlerde gece yarılarına değin mum ışığında çalışmaktan gözleri bozulduğu ve kör olma korkusuna kapıldığı için günlüğünü bırakmak zorunda kaldığını açıklar. Yazdığı son satırlarda, eğer kör olursa, çekeceği sıkıntılara katlanabilme gücünü diler Tanrı’dan.</p>
      <p>Pepys günlüğünü kendinden başka hiç kimsenin okumasını istemediği için özel şifreli bir çeşit stenografi kullanmış ve gün<span epub:type="pagebreak" id="page357" title="357"/>lüğünü kendi okulu Magdalen Koleji’nin kitaplığına bırakmıştı. Günlüğüne son verdikten sonra daha otuz dört yıl yaşadığı halde, bunu neden yakmadığı, neden kendi kolejinin çok ünlü kitaplığına emanet ettiği, yanıtı kolayca bulunamayacak ilginç bir sorudur. Pepys’in ölümünden yüz yirmi iki yıl sonra, John Smith adlı bir Cambridge’li, Pepys’in hiç kimsenin çözemeyeceğini sandığı şifreyi üç yıl uğraşıp çözebildi ve stenografi normal yazıya dönünce üç kat uzayan <em>Diary </em>bazı kesintiler yapılarak yayımlandı.</p>
      <p>Çoğu insanlardan farklı olarak kendine hoşgörüyle bakmayan, gerçekleri saptırmayan, sadece başkalarına değil, kendi kendine de hiç mi hiç yalan söylemeyen Pepys, bu günlüğünde her şeyi açık seçik yazar. Onun özel yaşamı ve aklından geçenler konusunda bilmediğimiz hiçbir şey kalmaz. Tiyatroya, eğlenceye, kadınlara, içkiye düşkünlüğünü, cinsel fantezilerini, karısıyla kavgalarını, fazla şarap içmeyeceği konusunda yılbaşı geceleri yeminler edip, verdiği sözü tutmamasını, Royal Society’nin bir üyesi olarak bilimsel konulara merakını, kıskançlıklarını, bencilliklerini, müzik merakını, kendi keman çalarken komşularının usulcacık bahçesine gelip onu dinlemelerinden nasıl hoşlandığını, sözün kısası, olumlu ya da olumsuz, onunla ilgili her şeyi öğreniriz böylece. Üstelik Pepys kendi kendisiyle konuşurcasına yazdığından, kişiliğini öyle bir içtenlikle gözümüzün önüne serer ki, onun irili ufaklı kusurlarını ayıplamak aklımızdan bile geçmez.</p>
      <p>Samuel Pepys’in olağanüstü bir kişiliği olduğu söylenemez. Sıradan bir insandır o. Ama bir insanın olanca çıplaklığıyla kendini böyle açığa vurması, edebiyat tarihinde (edebiyat tarihinde diyoruz, çünkü Pepys sadece günlük tutan bir adam değil, kendi de bunun farkında olmadığı halde iyi bir yazardır aynı zamanda) hiç de sıradan sayılmayacak bir olaydır.</p>
    </section>
		<aside epub:type="footnote" id="f8">* İngilizler gibi Don Quixote ya da Fransızlar gibi Don Quichotte diyeceğimize Cervantes’in baş kişisinin İspanyolca imlâsını kullandık.</aside>
  </body>
</html>