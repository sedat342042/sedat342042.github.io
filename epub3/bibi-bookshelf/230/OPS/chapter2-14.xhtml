<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>İngiliz Edebiyatı Tarihi</title>
		<link href="css/chapter.css" rel="stylesheet" type="text/css"/>
	</head>
	<body class="chapter" epub:type="chapter">
    <section>
			<span epub:type="pagebreak" id="page652" title="652"/>
      <header>
        <h1 class="bolum">On Dördüncü Bölüm</h1>
        <h2>John Keats</h2>
      </header>
      <p>1920’li ve 1930’lu yıllarda, Romantik akıma acımasızca saldırıldığı sırada, Shelley fena halde hırpalanırken, Keats’e karşı olumsuz bir tutum takınılmadı. Hatta bu saldırıların elebaşları durumunda olan T. S. Eliot ile Leavis, Keats’i övdüler bile. Leavis, Shelley’den farklı olarak, Keats’in kendi iç dünyası dışında kalan dünyayı görebildiğini, gerçekleri ele almasını bildiğini ileri sürdü. T. S. Eliot ise, Keats’in şiirinin Shakespeare’in şiirinin türünde olduğunu söyleyerek, genç şairi iyice yüceltti. Douglas Bush, <em>Mythology and the Romantic Tradition</em>’da (Mitoloji ve Romantik Gelenek) bugün iki yazarın, Blake ile Keats’in, XX. yüzyılın ikinci yarısında olduklarından daha değerli sayıldıklarını söyledi.</p>
      <p>1795’te dünyaya gelen John Keats, ikinci kuşak Romantik şairlerin en genciydi. Deniz kazasında boğulduğu sırada onun şiirlerini cebinde taşıyan Shelley’den üç yaş, Byron’dan yedi yaş küçüktü. Ve ancak yirmi beş yıl dört ay yaşadığına göre, öteki ikisinden çok daha genç öldü. Shelley ve Byron’dan farklı olarak, Keats’in yaşamının dikkat çekebilecek bir yanı yoktur. Sıkıntılar ve acılar içinde geçen silik bir yaşamdı onunkisi. Güzelliğe tapıyordu ama, insana biraz olsun güzellik duygusu ya da mutluluk verebilecek her şeyden yoksun kaldı: Onu koruyan bir anası babası olmadı, kültürlü bir çevrede yetişemedi, doğru dürüst eğitim göremedi, paranın verdiği güvenceyi bilemedi. Neredeyse tüm gençlerin nasibi olan normal bir sağlık durumu bile esirgendi ondan. Özlediği küçük hazları hiçbir zaman tadamadı. Örneğin, en güzel şiirlerini yazdığı 1919 yılında, kız kardeşine <span epub:type="pagebreak" id="page653" title="653"/>bir mektubunda, küçük bir akvaryuma can attığını söyler. Günlük yaşamında yoksun bıraktığı güzelliklerin simgesi olan, hiçbir zaman elde edemediği bu akvaryumda, gümüş ve kırmızı balıklar ışıldayacaktı; akvaryum bir göle açılan, camları renkli bir pencerenin önüne yerleştirilecekti; japonika çiçekleriyle çevrelenen bu akvaryumun önünde, sabahtan akşama kadar oturup kitap okuyacaktı.</p>
      <p>Londra’da dünyaya gelen Keats’in babası, at kiralayan ve başkalarının atlarına bakan bir ahırın sahibiydi. Keats dokuz yaşındayken babası attan düşüp ölünce, annesi hemen başka biriyle evlendi, altı yıl sonra da veremden öldü. Keats’in kendinden küçük iki erkek kardeşi ve bir kız kardeşi vardı. Erkek kardeşlerinden biri Amerika’ya göç etti, öteki on dokuz yaşında veremden öldü. Vasileri tayin edilen adam ya beceriksizdi ya da yeterince dürüst değildi. Bu yüzden de Keats’le kardeşleri, kendilerine kalan küçük gelirin pek hayrını görememişlerdi. Daha sonraları birkaç haftalığına Oxford’a gidince, kız kardeşine bir mektubunda, orasının dünyanın en güzel kenti olduğunu söyleyen Keats, Shelley ve Byron gibi Oxford’larda, Cambridge’lerde okuyamadı. Daha on beş yaşındayken okuldan alınıp, bir hekimin yanına çırak verildi. Bu adamla dört yıl kaldıktan sonra, bir süre bir hastanede çalıştı. Yirmi yaşında bir sınavdan geçip, “surgeon” yani cerrah olarak çalışma hakkını kazandı. Artık diş çekebilir, çıkık kemikleri yerine oturtabilir, yaraları sarabilir, ilaç hazırlayabilirdi. Gerçek bir hekim olmak içinse, yüksek eğitim gerekliydi. Ne var ki, Keats’in tıbba hiç merakı yoktu. Geçimini yazılarıyla sağlamak, şair olmak istiyordu.</p>
      <p>Keats’in şiir tutkusu okuldayken başlamıştı. Öğretmenlerinden biri ona Edmund Spenser’in <em>The Faerie Queene</em>’ini ödünç vermişti. Bu öğretmene bakılacak olursa, Keats tıpkı bahar çayırında bir tay gibi, bu uzun şiirin içinde dörtnala koşmuştu. Koşuş o koşuş. Keats’in artık şiirsiz yaşamasının yolu yoktu. Bir mektubunda, “I find I cannot do without poetry... Half the day will not do - the whole of it” (Şiirsiz yapamayacağımı anlıyorum. Günün yarısı bana yetmez - bütünü gerek) der. Aynı mektubunda, gündüz yazdıkları gece yakılsa, o şiirleri hiçbir zaman hiç kimse görmese, gene de yazacağını söyler.</p>
      <p><span epub:type="pagebreak" id="page654" title="654"/>Keats şiiri güzellikle, güzelliği de gerçekle özdeşleştirir. “Ode on a Grecian Urn”ü (Eski Bir Yunan Vazosu Üzerine Ode) şöyle bitirir:</p>
      <blockquote>
        <p>Beauty is truth, truth beauty - that is all</p>
        <p>Ye know on earth and all ye need to know.</p>
      </blockquote>
      <blockquote>
        <p>Güzel gerçektir, gerçek de güzel. Budur</p>
        <p>Yeryüzünde bildiğiniz ve bilmeniz gereken tek şey.</p>
      </blockquote>
      <p>Bu iki dize üzerine çok söz söylenmiştir. Örneğin, T. S. Eliot bir özdeyiş niteliği taşıyan bu dizeleri, çok nefis bir şiirin tek kusuru saymış, “gramatically meaningless” (dil kurgusu açısından anlamsız) bulmuştur. Oysa Keats’in ne demek istediği besbellidir: Kendisi için ancak güzelliğin bir gerçek olduğunu söylemek ister. Hele bu güzellik, o eski Yunan vazosu gibi bir sanat yapıtında kendini gösterirse, yüzyılların hiçbir zaman yıpratamayacağı ölümsüz bir gerçeğe dönüşür. İşte bu yüzdendir ki, Keats, öteki Romantikler gibi sadece doğanın güzelliğinden esinlenmez, doğadan esinlendiği kadar sanat yapıtlarından da esinlenir; Yunan vazoları üzerine, Lord Elgin’in Atina’dan aşırıp İngiliz hükümetine sattığı mermer kabartmalar üzerine, Shakespeare’in <em>King Lear</em>’i ya da Homeros’un<em> İlyada</em>’sı üzerine şiirler yazar. Güzellik Keats’in yaşamının sadece tek gerçeği değil, <em>Endymion</em>’un başlangıcında dediği gibi, hiçbir zaman tükenmeyen bir sevinç kaynağıydı: “A thing of beauty is a joy for ever” (Güzel bir şey sonsuza değin sevinç verir). Âşık olduğu kıza yazdığı mektuplardan birinde, güzelliğe hep tapmış olmasıyla övünür: “If I should die, said I to myself, I have left no immortal work behind me... But I have loved the principle of beauty in all things and if I had had time, I would have made myself remembered.” (Ölürsem, dedim kendi kendime, ölümsüz yapıtlar bırakmadım ardımda... Ama her şeyden çok, güzellik kavramını sevdim ve eğer vaktim olsaydı, unutulmamanın yolunu bulacaktım.)</p>
      <p>Ne gariptir ki, yirmi altı yaşını tamamlayamadan ölen Keats’in şair olarak yetenekleri erkenden gelişmemişti. Yirmi iki yaşına kadar sıradan bir şairdi. Derken 1819’da yirmi üç yaşınday<span epub:type="pagebreak" id="page655" title="655"/>ken, ansızın çok büyük bir şair oldu. İki yıl sonra da öldü. En güzel şiirlerini bir tek yılda vermişti aslında; çünkü ömrünün son bir buçuk yılında öyle ağır hastaydı ve Fanny Brawne’a sağlıksız tutkusu yüzünden öyle mutsuzdu ki, şair olarak kısırlaşmıştı artık. Zaten bir insan tam anlamıyla yoğun bir sevdayı kan revan içinde yaşarken değil, ancak duygularının sivri uçları biraz törpülenip köreldikten sonra şiire dönüştürebilir bize kalırsa. Keats ise, duygularının körelmesine vakit bulamadan veremden gittiği için, ölesiye sevdiği Fanny Brawne’a yazdığı üç dört şiirde şairliğini tam olarak gösteremedi.</p>
			<figure class="right">
				<img src="image/p655.jpg"/>
				<figcaption>John Keats’ın Joseph Severn tarafından kömür kalem ile yapılan portresi, Londra, Victoria and Albert Museum</figcaption>
			</figure>
      <p>Keats’in 1817’de yayımlanan ilk şiirleri ayrıca güzel sayılamaz. Gerçi bunların arasında ilginç birkaç sone: “Sleep and Poetry” (Uyku ve Şiir) ile “I Stood Tiptoe upon a Little Hill” (Ayak Parmaklarımın Ucuna Basarak Durdum Küçük Bir Tepede) gibi değerli birkaç şiir vardır ama, çoğu oldukça zayıftır. O sıralarda yirmi iki yaşında olan şair, ne yazık ki bu ilk şiirlerinde, kendinden on yaş büyük ve çok daha ünlü olan arkadaşı Leigh Hunt’ın etkisinde kalarak, fazlasıyla yapay, fazlasıyla süslü püslü ve bu yüzden de neredeyse bayağılığa kaçan bir anlatım benimsemiş; “the sweet of roses” (güllerin tatlılıkları), “pink robes and wavy hair” (pembe giysiler ve dalgalı saç), “the silvery tears of April” (Nisanın gümüş gözyaşları) gibi sözler etmiş; kimi zaman da işin kolayına kaçıp, basmakalıp ve ucuz duyguları dile getirmiştir. Ne var ki, mektuplarından da anlaşıldığı gibi kendini sürekli eğitmekte olan Keats, çok geçmeden Leigh Hunt’ın olumsuz etkisinin bilincine varıp, bu tür anlatımdan ve bu tür duyguları dile getirmekten vazgeçmiştir.</p>
      <p><span epub:type="pagebreak" id="page656" title="656"/>Keats her şairin kendini sınamak için uzun bir şiir yazması gerektiğine inanırdı. 1818 ilkbaharında kaleme aldığı, dört bin dizeden biraz fazla tutan <em>Endymion</em> bu inancın bir ürünüdür, Keats, <em>Endymion</em>’u Chatterton’un anısına adar. Kendi alınyazısının Chatterton’unki kadar acı olacağını sezmişcesine, on sekiz yaşında canına kıyan bu şaire bir de sone yazmıştı.</p>
      <p>Daha önce de belirttiğimiz gibi, ikinci kuşak Romantikler, birincisinden farklı olarak, eski Yunan uygarlığıyla ilgili konulara büyük bir merak duyarlardı. Keats ise, klasik bir eğitim görmediği, Shelley ve Byron gibi Yunanca öğrenmediği halde, eski Yunan edebiyatı ve mitolojisi üzerine Lamprière’in sözlüğü sayesinde, bu konuları iyice özümsemişti. Byron, <em>Don Juan</em>’da bu duruma değinerek, Keats’in Yunancayı hiç bilmeden, Olimpos dağının tanrılarını inandırıcı bir biçimde konuşturmanın yolunu bulduğunu söyler. Keats yalnız <em>Endymion</em>’da değil, öteki uzun şiiri <em>Hyperion</em>’da, “Ode on a Grecian Urn”, “Ode to Apollo” ve “Ode to Psyche”de, Lord Elgin trafından İngiltere’ye götürüldükleri için “Elgin Marbles” (Elgin Mermerleri) denilen Akropolis’in kabartmaları üzerine sonesinde, Homeros’a sonesinde ve başka şiirlerinde de Yunan mitolojisinden esinlenir. Ay ışığına özel bir tutkusu olduğu için, ay tanrıçasına sevdalanan çoban Endymion’un öyküsünü ayrıca çekici bulması da çok doğaldır. Bu öyküyü anlatırken, ana konudan uzaklaşıp, Yunan mitolojisiyle ilgili başka konularda da –örneğin, Adonis’in, Venüs’ün, Arethusa’nın, Alpheus’un, Pan’ın, Bacchus’un, Glaucus’un, Circe’nin, Neptün’ün öykülerine de– değinmesi, <em>Endymion</em>’un yapısını bir hayli bozar.</p>
      <p>Şiirin birinci bölümünün bir giriş niteliğinde olan ilk 50-60 dizesinden sonra, başlarında kralları Endymion, kadın ve erkek çobanların, Pan’ın Latmos dağındaki tapınağına gidişlerini görürüz. <em>Endymion</em>’un içine serpiştirilen lirik şiirlerin en güzeli olan “Hymn to Pan” bu bölümde yer alır. Gizlediği bir derdin Endymion’u kemirdiğini sezen kız kardeşi Peona’nın yalvarması üzerine, çobanların kralı başına geleni anlatır: Geceleyin toprağa uzanıp, çiçekler arasında uyurken bir düş görmüş: Gökyüzünde ışıldayan ayın içinden çıkan, aklın alamayacağı kadar güzel bir kadın ona doğru inmiş, onu elinden tutmuş, birlikte aya doğru <span epub:type="pagebreak" id="page657" title="657"/>uçmuşlar. Edymion uyanınca derin acılara kapılmış, düşünde gördüğü bu kadını unutamaz olmuş. Bir gün bu kadının gülümseyen yüzünü bir kuyunun içinde görmüş. Derken bu hayal silinmiş, kuyunun içinden Endymion’un yüzüne su damlaları, tomurcuklar, çiçekler, yapraklar fışkırmış. Bu güzel kokulu ıslak çiçeklerin, Endymion’un yanan yüzünü nasıl serinlettiğini anlatışı, Keats’in şair olarak başlıca yeteneklerinden birini gösterir: İleride göreceğimiz gibi, Keats, çoğu şairlerden farklı olarak, sadece görmeye ve işitmeye değil; koklama, dokunma ve tatma gibi duyulara da yer verir şiirinde.</p>
      <p><em>Endymion</em>’un ikinci bölümünde, çobanlar kralı gizemli işaretlerden yararlanarak, düşünde gördüğü kadını arar. Kelebek kılığına giren bir su perisi, umudunu yitirmemesini söyler ona. Derken havadan gelen bir ses, toprağın derinliklerine inmesini ister. Endymion, Aphrodite’nin sevdiği ve ölümünü engelleyemediği yakışıklı Adonis’in yeraltındaki bir tapınakta uyuduğunu görür. Aşk tanrıçası da ona umudunu yitirmemesini söyler. Yeniden yeryüzüne çıkınca, bir kartal Endymion’u sırtına alıp, yaseminlerle dolu bir yere götürür. Orda yeniden karşılaştığı gizemli sevgilisi, bir gün mutlaka birleşeceklerini söyledikten sonra gene yok olur ortadan.</p>
      <p>Üçüncü bölümde, sevdiğini hep arayan Endymion’u, bu kez denizlerin dibinde görürüz. Keats’in denizin içini nasıl anlattığını okuyunca, Eylül 1819 tarihli bir mektubunda, Byron ile kendisi arasındaki ayrıma değinmesi gelir aklımıza: “He describes what he sees. I describe what I imagine. Mine is the harder task.” (O gördüğünü betimliyor. Ben hayal ettiğimi betimliyorum. Benim işim daha güç.) Keats’in suların dibinde gömülü hazineleri anlatması, şiirin en güzel yerlerinden biridir. Endymion, Neptün’ün sualtı sarayında sihirli bir uykuya dalmışken, denizkızları onu yeryüzüne taşırlar.</p>
      <p>Endymion’un dördüncü ve son bölümünde, çobanlar kralı, Hintli bir genç kızla karşılaşır. Düşünde sevdalandığı gizemli kadına bağlı kalmak istediği halde, bu kıza tutulur gibi olur. Derken mavi kanatlı kapkara iki at çıkar toprağın içinden. Endymion’la Hintli kız bu atlara binip havalarda uçarlar. Akıllara sığmaz görüntüler içinde bir süre böyle uçtuktan sonra, Hintli kız ay ışı<span epub:type="pagebreak" id="page658" title="658"/>ğında erir, yok olur. Ama mavi kanatlı kara at, Endymion’u yeryüzüne bırakınca, Endymion kızı karşısında görür. Düşlerinde sevdiği hayalden vazgeçip, elle tutulur bir gerçek olan bu genç kıza bağlanmaya kararlıdır artık. Çünkü şimdiye değin, var olmayan bir şeyi sevmiştir:</p>
      <blockquote>
        <p class="pull-right">I have clung</p>
        <p>To nothing, loved a nothing, nothing seen</p>
        <p>Or felt but great dream.</p>
      </blockquote>
      <blockquote>
        <p class="pull-right">Bir hiçe sarıldım,</p>
        <p>Bir hiçi sevdim; büyük bir düşten başka</p>
        <p>Bir şey görmedim, bir şey duymadım.</p>
      </blockquote>
      <p>Bundan böyle yeryüzünde kalacak olan Endymion, sadece bu düşe değil, bu düşü gördüğü yerlere de veda eder:</p>
      <blockquote>
        <p class="pull-right">Caverns lone, farewell;</p>
        <p>And air of visions, and the monstrous swell</p>
        <p>Of visionary seas.</p>
      </blockquote>
      <blockquote>
        <p class="pull-right">Issız mağaralar, elveda;</p>
        <p>Elveda görüntülerle dolu havalar ve canavarca kabarışı</p>
        <p>Hayal denizlerinin.</p>
      </blockquote>
      <p>Ne var ki, gerçekle düş birdir aslında. Çünkü şiirin sonunda Endymion, Hintli kızın ay tanrıçasından başka biri olmadığını, ona kavuştuğunu ve sonsuza değin ondan ayrılmayacağını anlar. Görüldüğü gibi, bu şiirde işlenen tema, Shelley’nin <em>Alastor</em>’unda işlenen temaya benzer; ama Keats, Shelley’den farklı olarak, bir insanın ancak gerçeklere katlandıktan sonra hayallerini gerçekleştirebileceğini kavramıştır. Endymion yeryüzünde kalmaya, yeryüzünde karşılaştığı bir kadını sevmeye karar verdiği için, <em>Alastor</em>’daki şair gibi umutsuzluk içinde yapayalnız öleceğine, düşlerinde gördüğü sevgilisine kavuşabilir.</p>
      <p>Keats’in bu ilk uzun şiirinin birçok kusuru vardır elbette. <span epub:type="pagebreak" id="page659" title="659"/><em>Endymion</em> fazla uzun, daha doğrusu gereksiz yere uzatılmış izlenimini verir; bazı yerleri güçlükle anlaşılır, kimi zaman hiç anlaşılmaz; dili fazlasıyla süslü, dolayısıyla biraz yapaydır; gerçekten büyük sayılacak şiirlerin yalınlığından ve yoğunluğundan yoksundur vb. Gelgelelim <em>The Quartely </em>ile <em>Blackwood’s Magazine</em> dergilerinde bunlar eleştirileceğine, o sırada ancak yirmi üç yaşında olan şaire ağır hakaret etme yolu seçildi: Eczanelerden hiç çıkmaması, yakılardan, merhemlerden, haplardan hiç ayrılmaması salık verildi ona; açlıktan geberen bir şair olacağına, açlıktan geberen bir eczacı olması istendi. Keats’in <em>Endymion</em>’a yazdığı kısa önsözde, kendi şiirini yaşından beklenmeyecek bir sağduyu ve alçakgönüllülükle yargıladığını anımsarsak, eleştirmenlerin onu böylesine horlamasını büsbütün haksız buluruz. Çünkü Keats <em>Endymion</em>’u, dört başı mamur bir şiirden çok, denetimsiz bir coşkunun ürünü olan bir çaba sayar; bu şiirin unutulup gideceğini, ama gelecekte yaşamaya değer şiirler yazmayı umduğunu söyler.</p>
      <p>Genç şaire karşı bu çirkin saldırılar, edebiyatla hiçbir ilgisi olmayan, salt siyasal nedenlerden kaynaklanmaktaydı: Keats’i koruyan Leigh Hunt, İngiltere’yi yöneten gerici güçlere başkaldırmış ve bu yüzden hapse düşmüş bir liberal olduğuna göre, <em>Quarterly</em> ve <em>Blackwood’s Magazine</em> gibi tutucu dergiler, onun da, ona yakın olanların da kanına ekmek doğramak gerektiğine inanıyorlardı. Nitekim <em>Quarterly</em>, Keats’i harcarken, onun Leigh Hunt’ı kendine örnek aldığını, ama Leigh Hunt’dan on kat daha cansıkıcı ve saçmasapan olduğunu ileri sürdü.</p>
      <p><em>Endymion</em>’un böylesine baltalanmasının Keats’i çok sarstığı kuşku götürmez. Hatta kimine göre, ölümüne neden olmuştur bu hakaretler. Keats için yazdığı “Adonais” ağıtından anlaşılacağı gibi, Shelley buna inananlardandı. Byron da her zamanki alaycı tutumuyla bu görüşü paylaştı:</p>
      <blockquote>
        <p>Who killed John Keats.</p>
        <p>“I” says The Quarterly</p>
        <p>So savage and Tartarly,</p>
        <p>“It was one of my feats.”</p>
      </blockquote>
      <blockquote>
				<span epub:type="pagebreak" id="page660" title="660"/>
        <p>Kim öldürdü John Keats’i?</p>
        <p>“Ben” diyor Quarterly,</p>
        <p>Yabansı bir Tatar gibi,</p>
        <p>“Marifetlerimden biridir bu.”</p>
      </blockquote>
      <p>Byron, <em>Don Juan</em>’ın on birinci bölümünde de aynı konuya değinir:</p>
      <blockquote>
        <p>John Keats who was killed off by one critique</p>
        <p>Just as he really promised something great...</p>
        <p>....</p>
        <p>‘Tis strange the mind, that very fiery particle</p>
        <p>Should let itself be snuffed out by an article.</p>
      </blockquote>
      <blockquote>
        <p>John Keats’i öldürüverdi bir eleştiri yazısı,</p>
        <p>Gerçekten yüce bir şeyler tam yazacağı sırada...</p>
        <p>....</p>
        <p>Ne gariptir ki, dimağ denilen o ateş zerresini</p>
        <p>Söndürmeye yetti bir makale.</p>
      </blockquote>
      <p>Ne var ki, Keats’in dimağı öyle kolay kolay söndürülenlerden değildi. Gerçi üzülmesine üzülmüştü ama, çabucak toparlandığı 9 Ekim 1818’de yazdığı bir mektuptan anlaşılır. Keats bu mektubunda, kendi kişisel eleştirisinin ona, <em>Blackwood’s Magazine</em> ya da <em>Quarterly</em>’nin verdiği acıyla kıyaslanamayacak kadar büyük bir acı verdiğini; şiirinin olumlu ve olumsuz yanlarını bildiğini; bu tür eleştirilerin gelip geçici şeyler olduğunu ve öldükten sonra büyük İngiliz şairleri arasında yer alacağına inandığını anlatır.</p>
      <p>Keats 1818 ilkbaharında, gene pek önemli sayamayacağımız bir şiir yazdı. Her biri sekiz dizelik altmış dokuz kıtadan oluşan <em>Isabella or the Pot of Basil </em>(İsabella ya da Fesleğen Saksısı) Boccaccio’dan alınan bir öyküyü anlatır: Isabella varlıklı tüccarlar olan iki ağabeyinin yanında çalışan genç Lorenzo’ya âşık olur. Kız kardeşlerini zengin bir adamla evlendirmeye niyetlenen tüccarlar, bu duruma çok kızarlar. Lorenzo’yu bir iş için uzak bir ülkeye gönderdik diye bir masal uydurup, delikanlıyı ıssız bir ormanda öldürerek gömerler. Sevgilisinin geri dönmesini bekle<span epub:type="pagebreak" id="page661" title="661"/>yen Isabella, onu düşünde görür bir gece. Lorenzo nasıl öldürüldüğünü ve tam nereye gömüldüğünü Isabella’ya anlatır. Genç kız hemen oraya gider, mezarı bulur, Lorenzo’nun başını kesip gözyaşlarıyla suladığı bir fesleğen saksının içinde saklar.</p>
      <blockquote>
        <p>And she forgot the stars, the moon and the sun,</p>
        <p>And she forgot the blue above the trees,</p>
        <p>And she forgot the dells where waters run,</p>
        <p>And she forgot the chilly autumn breeze;</p>
        <p>She had no knowledge when the day was done,</p>
        <p>And the moon she saw not; but in peace</p>
        <p>Hung over her sweet basil evermore</p>
        <p>And moistened it with tears unto the core.</p>
      </blockquote>
      <blockquote>
        <p>Ve yıldızları unuttu, ayı unuttu, güneşi unuttu,</p>
        <p>Ağaçların üstündeki maviliği unuttu,</p>
        <p>Suların aktığı koyakları unuttu,</p>
        <p>Güzün soğuk rüzgârını unuttu;</p>
        <p>Günün ne zaman bittiğini bilmiyordu,</p>
        <p>Ayı görmüyordu; sessizce</p>
        <p>Eğiliyordu hep fesleğen saksının üzerine</p>
        <p>Ve onu dibine kadar ıslatıyordu gözyaşlarıyla.</p>
      </blockquote>
      <p><em>Isabella </em>tüyler ürpertici bir cinayeti anlatan kasvetli bir öyküdür. Oysa yukardaki dizelerden de anlaşılacağı gibi, Keats bu öykünün trajik havasına pek uymayan, yumuşak ve rahat bir duygusallığa kaçmış, bu yüzden de pek başarılı olamamıştır bu şiirde.</p>
      <p>Gerçek dehasını lirik şiirlerinde gösteren Keats’in “narrative” denilen türde, yani bir öykü anlatan uzunca iki şiiri daha vardır: Adını Elizabeth Çağı’nın en önemli şairi Spenser’den alan dokuz dizelik kıtalarla yazılan <em>The Eve of St. Agnes</em> (Ermiş Agnes’in Yortusunun Arifesi) ve <em>Lamia</em> (Yılan Kadın). Bu iki şiir Keats’in yeteneklerinin doruk noktasına vardığı 1819 yılının ürünleri oldukları için, <em>Isabella</em>’dan kat kat üstündürler.</p>
      <p>Ortaçağ’a ilginin, Romantik akımın başlıca özelliklerinden biri olduğunu söylemiştik. Romantizm’in tüm öğelerini şiirinde <span epub:type="pagebreak" id="page662" title="662"/>birleştiren Keats, <em>The Eve of St. Agnes</em>’de, kendisini büyüleyen Ortaçağ havasını bizlere en şiirsel biçimde yansıtmanın yolunu bulur. Bu şiirde önemli olan anlatılan olaylar ya da öykünün kişileri değildir. Bunlar birer bahanedir aslında. Çünkü Keats’in gerçek amacı, Ortaçağ’ı olanca renkliliğiyle zihnimizde canlandırmaktadır. Birazdan göreceğimiz gibi, Keats doğrudan doğruya duygularımıza yönelerek bunu başarır.</p>
      <p><em>Isabella </em>ya da <em>Lamia</em>’dan farklı olarak, konusu başka bir yazardan alınmayan ve kırk iki kıtadan oluşan <em>The Eve of St. Agnes</em>’de, tıpkı <em>Romeo and Juliet</em>’te olduğu gibi, ailelerin düşmanlığı yüzünden birleşemeyen genç sevdalılar ele alınır. Sevgilisinden uzak kalan Madeline, Ermiş Agnes’in yortusundan bir gece önce, belirli dinsel koşulları yerine getirirse, geceleyin düşünde sevdiğini göreceğine inanır. Ailesinin verdiği şölenden bir an önce kaçıp yatmak ister. Bu arada Madeline’dan ayrı kalmaya artık dayanamayan Porphyro, karanlıkta düşmanlarının şatosuna gizlice girer, yaşlı bir hizmetkârı kandırıp, sevgilisinin odasında saklanır. Bir süre sonra da Madeline içeri girer. Keats “a little moonlight room” (küçük bir ay ışığı odası) dediği yerin rengârenk camlarla kaplı pencerelerinden sızan ay ışığının, Madeline’ın üstüne nasıl yansıdığını anlatırken, kimi eleştirmenlerin ona neden “ressam-şair” dediğini anlarız. Keats’in verdiği her ayrıntı, hem gerçeklere kesinlikle uygundur, hem de bir tablonun sanatsal zenginliğini taşır. Üstelik Keats, soyunan genç kızı betimlediği sırada gördüğümüz gibi, yalnız göze değil, tüm duyulara yönelir. “She unclasps her warmed jewels one by one” (ışınmış mücevherlerini birer birer çıkardı) dizesinde dokunma duyusuyla; “her fragrant bodice”de (mis kokulu gömleği) koklama duyusuyla; “her rich attire creeps rustling to her knees” (görkemli giysisi hışırdayarak yavaşça dizlerine düştü) tümcesinde işitme duyusuyla bağlantı vardır. Genç kız uyur uyumaz saklandığı yerden çıkan sevgilisi, yatağın başucunda, Afrika’nın ve Asya’nın uzak ülkelerinden getirilmiş ender bulunan meyvalardan ve tatlılardan oluşan küçük bir sofra hazırlayarak, bu kez de tatma duyumuza yönelir. Bu birbirinden nefis yiyeceklerin, kuzeydeki bir şatonun soğuk odasını hafif bir kokuyla doldurmaları (“filling the chilly room with perfume light”) her zaman el ele gi<span epub:type="pagebreak" id="page663" title="663"/>den tatma duyusuyla koklama duyusunu birleştiren ayrıca güzel bir ayrıntıdır. Porphyro bu küçük şöleni hazırladıktan sonra “la Belle Dame Sans Merci” (Acımasız Güzel Kadın) adlı eski bir Fransız şarkısı söyleyerek (birazdan göreceğimiz gibi, Keats’in sonradan yazdığı en ünlü şiirlerinden birinin adıdır bu) genç kızı uyandırır. Porphyro kendini uykuda düş görüyor sanan kızı kucaklayınca, şair, “into her dream he melted” (onun düşünün içinde eridi) diyerek, sevgililerin cinsel birleşmelerine büyük bir incelikle değinir. Gerçi Madeline iyice uyanıp baştan çıkarıldığını anlayınca biraz üzülür ama, Porphyro onunla hemen evleneceğini söyler. Şiirin sonunda sevgililer, onlara sanki kolaylık olsun diye gizemli bir biçimde başlayan “periler diyarından esen büyülü bir fırtınadan” (“an elfin storm from fairy-land”) yararlanarak şatodan kaçarlar.</p>
      <p>Keats, <em>The Eve of St. Agnes</em>’den hemen sonra, 1819 yazında kaleme aldığı <em>Lamia</em>’nın konusunu, Robert Burton’un <em>The Anatomy of Melancholy</em>’sinde sadece birkaç tümceyle anlatılan bir Yunan efsanesinden aldı ve bu birkaç tümceyi neredeyse yedi yüz dize tutan bir şiire dönüştürdü. <em>Lamia</em>, <em>The Eve of St. Agnes </em>kadar iyi bir şiir olmamakla birlikte, anlattığı öykü açısından çok ilginçtir: Günün birinde tanrı Hermes tatlı bir kadın sesiyle halinden acı acı yakınan bir yılan görür. Bu yılanda güzel bir kadının gözleri, güzel bir kadının ağzı vardır. Bir “lamia”dır bu. “Lamia” sözlüklerde, insanlara kötülük eden, küçük çocukların kanını emen kadın biçiminde bir canavar olarak tanımlanır. Gelgelelim Keats’in Lamia’sının bu türden bir canavarla uzaktan yakından hiçbir ilgisi yoktur. Onun geçmişini, neden bir yılana dönüştüğünü de bilmeyiz. Lamia’yı gizemli bir kara bahtın kurbanı olarak gördüğümüz için, bizde korkudan çok acıma duyguları uyandırır. Uzaktan gördüğü Lycius adlı bir genç adama sevdalanan Lamia, onu kadın biçimine sokması için tanrı Hermes’e yalvarır. Hermes de bu dileğini yerine getirir. Lamia’nın dayanılmaz acılar çekerek, gözümüzün önünde yılandan kadına nasıl döndüğünü anlatırken, “ressam-şair” denilen Keats, akıl almaz bir ustalık gösterir. Gerçekte olamayacak bir durumu, kendi gözlerimizle açık seçik görmüş gibi oluruz. Lamia güzel bir kadın olunca, hemen gidip Lycius’u bulur. Büyü gibi çarelere <span epub:type="pagebreak" id="page664" title="664"/>hiç başvurmadığı halde, delikanlı ona hemen âşık olur. Lamia’nın tek günahı, onu yitirme korkusuyla, sevdiği erkeğe gerçek kimliğini açıklamamasıdır. Birinci bölümün sonunda, Lamia’yla Lycius mutlu yaşarlarken, günün birinde yolda, Lycius’un eski öğretmeni filozof Apollonius’la karşılaşırlar. Lamia bu yaşlı bilge adam onun gizini anlayacak diye büyük bir korku geçirir.</p>
      <p>İkinci bölümde Lycius, görkemli bir düğün töreni yaparak, sevdiği kadınla evlenmek ister. Lamia filozof Apollonius’un düğüne çağrılmaması için yalvarıp yakarır. Ne var ki, Apollonius çağrılmadan gelir düğüne. Lamia’ya bakar bakmaz da, onun aslında ne olduğunu hemen anlar. Lamia yanıltıcı bir hayalden başka bir şey değildir. İşte bu yüzdendir ki, gerçekleri gören aklın temsilcisi olan Apollonius ona gözlerini dikince, büyük bir korkuya kapılan yılan-kadının elleri titrer, yüzü sararır, tüm bedeni buz kesilir. Düğündeki konuklar dehşetten donakalırlar. Lycius yaşlı hocasının geline kötü bir büyü yaptığını sanır. O zaman, “Aptal, aptal!” diye bağırır Apollonius:</p>
      <blockquote>
        <p class="pull-right">From every ill</p>
        <p>Of life have I preserved thee to this day,</p>
        <p>And shall I see thee made a serpent’s prey?</p>
      </blockquote>
      <blockquote>
        <p class="pull-right">Yaşamın her kötülüğünden</p>
        <p>Korudum seni bugüne değin;</p>
        <p>Şimdi bir yılanın kurbanı mı göreceğim seni?</p>
      </blockquote>
      <p>Apollonius “yılan” sözcüğünü bir kez daha yineleyince, Lamia tüyler ürpertici bir çığlık atarak ortadan yok olur. Lycius ise kederinden ölür.</p>
      <p>Doğaüstü kişilerle ilgili bir konuyu işlemek açısından Lamia’yı Coleridge’in <em>Christabel</em>’iyle karşılaştırmak ayrıca ilginçtir. Kadın görünüşünde doğaüstü bir yaratık vardır her iki şiirde de. <em>Christabel</em>’deki Geraldine, <em>Lamia</em> gibi bir yılan-kadın olabilir. Gelgelelim bu iki şiirin havası bambaşkadır. Lamia sadece ilginç bir masaldır. <em>Christabel</em> ise, Romantizm akımının özelliklerinden biri olan doğaüstü merakının yarattığı bir başyapıttır. Bunun ne<span epub:type="pagebreak" id="page665" title="665"/>deni de ortada: Keats şiirinin hemen başlangıcında Lamia’nın ne olduğunu bize bildirdiğinden, bu edebiyat türünün bizi etkileyebilmesi için duymamız gereken gizemli korkuyu hiç duymayız. Oysa <em>Christabel</em>’deki kötü yaratığın gerçek kimliği, hayal gücümüzü her zaman ürperten bir giz olarak kalır.</p>
      <p>Ama Keats başka bir şiirinde, gene 1819’da yazdığı “La Belle Dame Sans Merci”de, doğaüstü bir konuyu Coleridge kadar başarılı, hatta ondan daha başarılı olarak işledi. “La Belle Dame Sans Merci” adını, XV. yüzyılın ilk yarısında yaşayan Fransız şairi Alain Chartier’nin bir şiirinden alan Keats’in şiirinin, mutsuz bir aşk öyküsünü anlatan ve İngilizceye de çevrilen o Fransız şiiriyle, adı bir yana, uzaktan yakından hiçbir benzerliği yoktur. Belki de Keats o şiiri hiç okumamış, adını duymuştur ancak. O addan çok hoşlandığı, <em>The Eve of St. Agnes</em>’de Porphyro’nun “La Belle Dame Sans Merci” şarkısını söyleyerek sevgilisini uyandırmasından da anlaşılır.</p>
      <p>Keats on iki kıtadan oluşan bu şiirde, eski halk <em>ballad</em>’larını örnek aldı kendine. Yaşadığı çağda çok ilgi uyandıran bu <em>ballad</em>’ların birçok özelliği –örneğin, dörder dizelik kıtalar, yinelemeler, olayların başının ve sonunun bilinmemesi, şiirin iki kişi arasında bir konuşma biçiminde oluşu– “La Belle Dame Sans Merci”de aynen görülür. Anlatılan öykü de, yani yeryüzünde yaşayan ölümlü bir erkeğin, bir periye ya da doğaüstü bir yaratığa sevdalanması da, halk <em>ballad</em>’larında ve birçok ulusun masallarında sık sık ele alınan bir konudur. Keats’in ilk şiirlerinin başlıca kusuru olan o fazlasıyla süslü dilin en küçük bir izine bile rastlanmaz bu şiirde. Tam tersine, “La Belle Dame Sans Merci”nin anlatımı, <em>ballad</em>’larınki gibi son derece yalındır. Hatta Keats gerektiğinden fazla bir tek sözcük kullanmadığı bu şiirde, söylediklerinden çok, söylemedikleriyle etkiler hayal gücümüzü.</p>
      <p>“La Belle Dame Sans Merci”de, soğuk ve kasvetli bir güz sonunda, adamın biri ıssız bir yerde, yüzü sapsarı, hali perişan genç bir şövalyeyle karşılaşır, ona derdinin ne olduğunu sorar. Bunun üzerine genç şövalye, başına gelenleri anlatır: Dünya güzeli bir kadınla karşılaşmış, ona büyülenmişçesine tutulmuş, onu atının terkisine almış ve dünyada ondan başka bir şey göre<span epub:type="pagebreak" id="page666" title="666"/>mez olmuş. Kadın da onu seviyormuş gibi bakarmış şövalyeye. Ne var ki, yeryüzünde konuşulan dillerden olmayan “in language strange” (garip bir dille), sevdiğini bir tek kez söyledikten sonra hep suskun kalan, sadece tatlı tatlı inleyen (“sweet moan”) ve yana eğilip bir “peri şarkısı” (“a fairy’s song”) söyleyen bu doğaüstü yaratığın şövalyeyi gerçekten sevip sevmediği bilinmez. Zaten hiçbir şeyin bilinmemesi, Keats’in hiçbir şeyi açık seçik söylememesi, her şeyi bir giz havasına bürümesi, “La Belle Dame Sans Merci”yi doğaüstü edebiyatın en güzel şiirlerinden biri yapar. Ama sevse de sevmese de, o kadının şövalyeyi mahvedeceği besbellidir. Peri kızı bunu kendi de bilircesine, delikanlıyı mağarasına götürdüğünde çok üzgün görünür:</p>
      <blockquote>
        <p>She took me to her elfin grot,</p>
        <p class="pull-right">And there she wept and sighed full sore.</p>
        <p>And there I shut her wild wild eyes</p>
        <p class="pull-right">With kisses four.</p>
      </blockquote>
      <blockquote>
        <p>Peri mağarasına götürdü beni,</p>
        <p class="pull-right">Orada ağladı, acı acı içini çekti.</p>
        <p>Ve orada dört öpücükle kapadım</p>
        <p class="pull-right">Onun vahşi vahşi gözlerini.</p>
      </blockquote>
      <p>O mağarada peri kızı büyülü bir ninni söyleyerek, genç şövalyeyi uyutur. Delikanlı bu uykusu sırasında korkunç bir düş görür:</p>
      <blockquote>
        <p>I saw pale kings and princes too,</p>
        <p>Pale warriors, death-pale were they all;</p>
        <p>They cried, “La Belle Dame Sans Merci</p>
        <p>Hath thee in thrall.”</p>
      </blockquote>
      <blockquote>
        <p>Solgun yüzlü krallar ve prensler gördüm,</p>
        <p>Solgun yüzlü savaşçılar:</p>
        <p>Ölüymüş gibi solgundu hepsi</p>
        <p>“Acımasız Güzel Kadın tutsak aldı seni” dediler.</p>
      </blockquote>
      <p><span epub:type="pagebreak" id="page667" title="667"/>Onu uyarmak isteyen bu hayaletler tam gerçeği söyleyecekleri sırada şövalye uyanır; kendini o mağaradan uzak, bir tepenin ıssız ve soğuk yamacında bulur. O günden sonra da, düşünde gördüğü, ölü gibi solgun yüzlü prensler ve krallar kadar perişan, dağ tepe dolaşır. Belki kendi de onlar gibi ölmüş, bir hayalet olmuştur artık.</p>
      <p>Kimi eleştirmenler “La Belle Dame Sans Merci”yi Keats’in en güzel şiiri sayarlar. Ama aynı yıl yazılan altı <em>ode</em>’u haklı olarak bu <em>ballad</em>’a yeğleyen eleştirmenler de vardır.<a class="dipnot" epub:type="noteref" href="#f12">*</a> Bunlar en ünlüleri “Ode to a Grecian Urn” ve “Ode to the Nightingale” (Bülbüle Ode) olmak üzere, “Ode to Psyche”, “Ode to Indolence” (Keyifli Bir Tembelliğe Ode), “Ode to Autumn” (Sonbahara Ode) ve “Ode to Melancholy”dir (Hüzne Ode). “Ode” sözcüğü Yunancada şarkı anlamına gelir ve her zaman yüce bir konuyu alıp işleyen klasik ode’larda, şair retorik bir tonla, yüksek sesle söylev verircesine konuşur. Oysa Keats sesini hiç yükseltmeden, karşımızda düşünür gibidir. Hatta kimi zaman, “Ode to the Nightingale”de olduğu gibi, çağrışımlar sayesinde bir konudan başka bir konuya atlayarak yazmıştır bu şiirleri.</p>
      <p>“Ode to Psyche”nin Keats’in Yunan mitolojisine sevgisini bir kez daha yansıtması dışında en çarpıcı yanı, Aşkı simgeleyen Eros ile Ruhu simgeleyen Psyche’nin, bir ormanda yan yana yattıkları yerdir: “Mid hushed, cool-rooted flowers fragnant-eyed” (sessiz, serin köklü, gözleri mis gibi kokan çiçekler arasında). Dünya edebiyatında çiçekler üzerine çok söz edilmiştir ama, bildiğimiz kadarıyla hiçbir şiir çiçekleri anlatırken hem işitme duyumuza (“hushed”), hem dokunma duyumuza (“cool-rooted”), hem de koklama duyumuza (“fragnant-eyed”), yönelmemiştir bir tek dizede.</p>
      <p>Bu altı <em>ode</em>’un belki en önemsizi olan “Ode to Indolence”da, şair yaz mevsimine özgü tatlı tembelliğin uyuşukluğuna kapılmışken, üç güzel kız geçer yanından. Birincisi aşkı, ikincisi yücelme hırsını, üçüncüsü de başlıca tutkusu olan şiiri temsil eder. Ama bu güzel kızlar üç kez ona yaklaştıkları halde, şair gene de olduğu yerde kalır:</p>
      <blockquote>
				<span epub:type="pagebreak" id="page668" title="668"/>
        <p>Ye three ghosts, adieu! You cannot raise</p>
        <p>My head cool-bedded in the flowery grass.</p>
      </blockquote>
      <blockquote>
        <p>Üç hayalet, elveda sizlere! Çiçekli çimene</p>
        <p>Serin serin gömülü başımı kaldıramazsınız.</p>
      </blockquote>
      <p>“Ode to Autumn” öteki <em>ode</em>’lardan farklı olarak, öznel değil, nesneldir; yani Keats bu şiirde kendi duygularından söz etmez, güzü betimler sadece. Güzle hüzün birbirinden ayrılmaz kavramlardır çoğu şairler için. Keats ise, güzde, doruk noktasına varmış bir güzellik ve huzur görür sadece. Gerçi bir ara, “Where are the songs of spring? Ay, where are they?” (Nerede ilkyaz şarkıları? Evet, onlar nerede?) diye sorar ama, Keats’in bu güz şarkısında en küçük bir hüzün izi yoktur.</p>
      <p>“Ode to Melancholy”deyse, hüzün yüceltilir. Hüzünden hiç kaçmamak gerektiğine inanan şair, hüznü sadece güzellikle değil, sevinçle de özdeşleştirir. Bu kez dünya edebiyatında neredeyse hiçbir zaman değinilmeyen tatma duyusuna yönelerek, hüznün ne olduğunu bilmeyenlerin, sevincin de ne olduğunu bilemeyeceklerini, ancak “sevincin üzümünü duyarlı damağında ezebilenin” (“can burst joy’s grape against his palate fine”) hüznün de tadına varabileceğini söyler.</p>
      <p>“Ode on a Grecian Urn” Keats’in eski Yunan uygarlığına, daha doğrusu bu uygarlığın bir sonucu bildiği güzellik kavramına duyduğu sevgiyi en iyi dile getiren şiirdir. Üstünde kabartmalar olan eski bir Yunan vazosundan söz eder bu <em>ode</em>’da. Kabartmalardan biri, kaçışan genç kızları ve onları kovalayan delikanlıları, biri de bir tanrıya kurban sunulması sahnesini gösterir. Bu konuda birçok araştırma yapılmış ve bu iki sahneyi birleştiren bir Yunan vazosu bulunamamıştır. Keats değişik kabartmalarda gördüğü bu iki ayrı sahneyi hayal gücü sayesinde o vazoda birleştirmiştir büyük bir olasılıkla.</p>
      <p>Keats taptığı güzelliğin çabucak göçüp gittiğini bilirdi. “Ode to Melancholy”de dediği gibi, “güzellik ölmeye mahkûmdu” (beauty that must die”). Güzellik, bu vazoda olduğu gibi, ancak sanat yapıtına dönüşürse ölümsüzlüğe erişirdi. İşte bu yüzdendir ki, vazodaki kızın güzelliği ve onu kovalayan <span epub:type="pagebreak" id="page669" title="669"/>delikanlının aşkı hep sürüp gidecekti: “For ever wilt thou love and she be fair” (Sonsuza değin sen seveceksin, o da güzel kalacak). Bir sanat yapıtının ölümsüzlüğünü düşünmek, bir buçuk yıl sonra kendi ölecek olan Keats için büyük bir avuntu, tükenmez bir mutluluk kaynağıydı. Yunan vazosuna şöyle seslenir:</p>
      <blockquote>
        <p>When old age shall this generation waste</p>
        <p>Thou shalt remain, in midst of other woe</p>
        <p>Than ours, a friend to man.</p>
      </blockquote>
      <blockquote>
        <p>Yaşlılık bu kuşağı harcayınca,</p>
        <p>Sen, bizimkilerden farklı kederler arasında</p>
        <p>Dost kalacaksın insana.</p>
      </blockquote>
      <p>Bu altı <em>ode</em>’un bize kalırsa en güzeli olan “Ode to the Nightingale”de, şair çevresindeki acılardan söz eder ilkin: “Here where men sit and hear each other’s groan” (İnsanların oturup birbirlerinin iniltilerini dinlediği bu yerde). Çok yakında kendisinin de öleceğini bilir gibidir:</p>
      <blockquote>
        <p>Where youth grows pale and spectre-thin and dies,</p>
        <p>Where but to think is to be full of sorrow.</p>
      </blockquote>
      <blockquote>
        <p>Gençlik solar, bir hayalet gibi erir ve ölür burada;</p>
        <p>Burada sırf düşünmek bile acıyla doldurur insanın içini.</p>
      </blockquote>
      <p>Şair bu mutsuzluklardan kaçıp tıpkı Yunan vazosu gibi, ölümsüz bir güzelliği simgeleyen bülbülün şarkısına sığınmak ister. Şarap içerek bu özlemini gerçekleştirmeyi umar ilkin. Ama bülbülün şakıdığı yere ancak şiir yoluyla gidilebilir. Bülbülün şarkısıyla kaynaşınca da, ölme isteğine, ama acı çekmeden, rahat ölme isteğine kapılır:</p>
      <blockquote>
        <p>Darkling I listen; and for many a time</p>
        <p>I have been half in love with easeful death.</p>
        <p>......</p>
        <p><span epub:type="pagebreak" id="page670" title="670"/>Now more than ever seems it rich to die,</p>
        <p>To cease upon the midnight with no pain.</p>
      </blockquote>
      <blockquote>
        <p>Karanlıkta dinliyorum; kaç kez</p>
        <p>Yarı âşık oldum huzurlu ölüme.</p>
        <p>......</p>
        <p>Her zaman olduğundan daha güzel görünüyor ölmek şimdi,</p>
        <p>Gece yarısı acı çekmeden bitivermek.</p>
      </blockquote>
      <p>Keats’in bu özlemi gerçekleşmeyecek, ciğerlerini kusarak korkunç acılar içinde ölecekti ne yazık ki...</p>
      <p><em>Ode</em>’lar bir yana, Keats’in en önemli kısa şiirleri soneleridir. Yazdığı altmışa yakın sonenin en güzelleri, şu dizelerle başlayanlardır: “When I have fears that I may cease to be” (Yok olabileceğimden korkunca), “Why did I laugh tonight?” (Bu gece niçin güldüm?), “I cry your mercy, love” (Acı bana diye yalvarıyorum, sevgilim), “On sitting down to read <em>King Lear </em>once again” (Oturup <em>King Lear</em>’i bir kez daha okumak üzerine), “On first reading Chapman’s Homer” (Chapman’ın Homeros çevirisini ilk kez okumak üzerine), “The day is gone” (Gün bitti), “Bright Star (Parlak yıldız) ve deniz üzerine bir sone. Romantik şairler arasında ancak Wordsworth ile Keats bu şiir türünün büyük ustaları sayılırlar.</p>
			<figure class="middle2">
				<img src="image/p670.jpg"/>
				<figcaption>Keats’ın “Ode to a Nightingale”ine ait elyazması...<br/>Cambridge, Fitzwillian Museum</figcaption>
			</figure>
      <p>Keats’in düşüncenin ağır bastığı son büyük şiiri olan <em>Hyperion</em>’a geçmeden önce, birçok eleştirmenin paylaştığı bir kanıya –onun başlıca yeteneğinin duyuları ele alışında belirdiği ka<span epub:type="pagebreak" id="page671" title="671"/>nısına– değinmek isteriz. Garrod’a göre, Keats’in şair olarak etkinliği, çok kolay görünen, ama aslında çok güç olan bir şeyden, yani beş duyusunu kullanabilme yeteneğinden kaynaklanmaktaydı. <em>The Eve of St. Agnes</em>’de ve daha birçok şiirinde gördüğümüz gibi, Keats gerçekten eşsizdi bu alanda. Sadece duyularımıza yönelmekle kalmadı, onun şiirlerini okurken, anlattıklarını görmekle yetinmeyip, onlara dokunmamızı, onları işitmemizi, koklamamızı, hatta tatmamızı sağlamakla da kalmadı. Baudelaire’in doğduğu yıl ölen Keats, bu Fransız şairinden çok önce, ruhbilimde “synesthesia” denilen olaya, yani bir duyunun başka bir duyuyla algılanmasına yer verdi şiirlerinde. Baudelaire, “Correspondances” adlı sonesinde, dokunma duyusu, işitme duyusu ve görme duyusuyla değişik kokuları algılayarak şöyle der:</p>
      <blockquote>
        <p>Il est des parfums frais comme des chairs d’enfants,</p>
        <p>Doux comme les hautbois, verts comme les prairies.</p>
      </blockquote>
      <blockquote>
        <p>Kokular vardır, çocuk tenleri kadar taze,</p>
        <p>Obualar kadar tatlı, çayırlar kadar yeşil.</p>
      </blockquote>
      <p>Keats’de bu tür imgelerin birçok örneğini görürüz: “scarlet pain” (kızıl acı), dokunma duyusuna bir renk verir; “moist scent of flowers” (çiçeklerin nemli kokusu) koklama duyusunu dokunma duyusuyla kaynaştırır; “let the rose glow intense and warm” (bırakın gül ışıldasın yoğun ve sıcak) güle ısıyı, yani dokunma duyusunu katar; “pale and silver silence” (solgun gümüş sessizlik) işitme duyusunu görme duyusuyla karıştırır vb. Keats’in bu eğilimini düşüncenin en ağır bastığı şiirlerinde de görürüz.</p>
      <p>Keats ilk uzun şiiri olan <em>Endymion</em>’un önsözünde, “the beautiful mythology of Greece” (eski Yunanistan’ın güzel mitolojisi) ileride bir kez daha ele almak istediğini söylemişti. Bu amaçla 1818 yılının son aylarında <em>Hyperion</em> üzerine çalışmaya başladı. Uyaklı olan <em>Endymion</em>’dan farklı olarak <em>Hyperion</em> uyaksız koşukla yazıldı. Niyeti şiirin on bölüm olmasıydı. Ama üçüncü bölümün ortasında, birazdan göreceğimiz nedenlerden ötürü, bu şiiri yazmaktan vazgeçti.</p>
      <p><span epub:type="pagebreak" id="page672" title="672"/>Daha önce de söylediğimiz gibi, yeryüzüne ilkin egemen olan güçlere Yunan mitolojisinde “titan” adı verilirdi. Sonraları Olimpos tanrılarıyla titan’lar arasında bir savaş oldu ve titan’lar yenildiler. Keats şiirinde bu savaşın başlangıcını ele alır ve çok doğal olarak, İngiliz edebiyatının en büyük epik şiiri, Milton’ın <em>Paradise Lost</em>’u aklımıza gelir hemen. Çünkü Tanrı’ya başkaldıran meleklerle ona bağlı kalan melekler arasındaki çarpışmayı ele alan Milton gibi Keats de, yüce güçler arasında bir çarpışmayı anlatır; bunu anlatırken de konu açısından olduğu kadar, anlatım açısından da Milton’ın etkisinde kalır.</p>
      <p><em>Hyperion</em>’un ilk bölümünde, güneşe egemen olan Hyperion dışında titan’ların hepsinin, kendilerinden daha güzel oldukları için daha güçlü olan Olimpos tanrıları tarafından yenilmeleri; ikinci bölümde, birer birer betimlenen titan’ların, bu yenilgi yüzünden çektikleri acılar ve dertlerine çare aramak için yaptıkları toplantı ele alınır. Bu da elbette, Milton’ın cehenneme düşüp şeytana dönüşen asi meleklerinin toplantısını anımsatır bize. Üçüncü bölümün başlangıcında, her zaman nesnel kalmaları gereken epik şairlerin tutumuna aykırı olarak, Keats kendi adına konuşur: Böyle bir konuyla başa çıkamayacağını anlamış gibi, esin perisinin titan’ları anlatmaktan vazgeçmesini ister:</p>
      <blockquote>
        <p>O leave them, Muse, O leave them to their woes;</p>
        <p>For thou art weak to sing such tumults dire;</p>
        <p>A solitary sorrow best befits</p>
        <p>Thy lips.</p>
      </blockquote>
      <blockquote>
        <p>Ah, bırak onları, esin perisi, bırak onları kederlerine,</p>
        <p>Böyle korkunç kargaşalıkları anlatamayacak kadar güçsüzsün sen;</p>
        <p>Tek başına çektiğin acıları söylemek daha çok yakışır</p>
        <p>Senin dudaklarına.</p>
      </blockquote>
      <p>Gerçekten de Keats, Apollon’un tanrılaşmasını anlatan bir tümceyi tamamlamadan, şiiri yarıda bırakır.</p>
      <p>Keats mektuplarında da açıkladığı gibi, Milton’a özgü anlatımın fazlasıyla etkisinde kaldığının tümüyle bilincine vardığından, <em>Hyperion</em>’u beğenmiyordu. Oysa çağımızda birçok eleştirmen de, <span epub:type="pagebreak" id="page673" title="673"/>Keats’in çağdaşı olan şairler de hayran kalmışlardır bu şiire. Örneğin Byron, <em>Hyperion</em>’un, Aeschylos’un tragedyaları kadar yüce olduğunu söyler. Shelley, “Adonais”in önsözünde daha da ileri giderek, bu şiiri bazı bakımlardan Milton’unkinden bile üstün bulur.</p>
      <p>Keats, <em>Hyperion</em>’dan vazgeçmişti ama, aklını sürekli kurcalıyordu bu konu. İşte bu yüzden de, 1819 yılının sonbaharında, hem <em>Hyperion</em>’un metninde birçok değişiklik yaptı, hem de bu metne giriş niteliği taşıyan yepyeni bir şiir ekledi. Bu yeni şiire <em>The Fall of Hyperion, a Dream </em>(Hyperion’un Düşüşü: Bir Hayal) adını verdi. Sadece birinci bölümden ve ikinci bölümün ilk altmış dizesinden oluşan bu metni de, sağlık durumu çalışmasını engelleyecek kadar bozulduğu için tamamlayamadan bıraktı.</p>
      <p>Yeni <em>Hyperion </em>bu tamamlanmamış haliyle bile, Keats’in <em>ode</em>’larıyla birlikte en değerli şiiri sayılması bir yana, onun ölmek üzereyken yepyeni bir gelişimin eşiğinde olduğunu da kanıtlar. <em>The Fall of Hyperion</em>’un başlangıcında, şair lezzetli meyvalarla dolu güzel bir bahçededir. Dünya hazlarını simgeleyen bu meyvaları yer ve onu büyülü bir uykuyla uyutan bir içki içer. Uyanınca bahçe yok olmuştur. Kendini koskocaman bir tapınakta yerde yüzükoyun yatarken bulur. Titan’ların başı Saturn’ün rahibesi Moneta’nın mihraptan gelen sesi, Hyperion’un ya yattığı mermerlerin üzerinde ölmesini ya da tapınağın merdivenini çıkıp yanına varmasını ister. Şair korkunç bir çaba göstererek, bu emri yerine getirir. O zaman Moneta ancak acı çeken insanların dertlerini paylaşabilen gerçek şairlerin bu basamakları çıkabildiklerini, ötekilerin tapınağın zemininde öldüklerini açıklar. Şairin mihraba varabilmek için bunca sıkıntı çekmesinin nedeni de, şimdiye değin insanların acılarından kaçıp, ona haz veren düşlere sığınmasıdır. Moneta gerçek şairleri över:</p>
      <blockquote>
        <p>They are no dreamers weak;</p>
        <p>They seek no wonder but the human face,</p>
        <p>No music but a happy-noted voice.</p>
      </blockquote>
      <blockquote>
        <p>Onlar hayal kuran güçsüz kişiler değildirler;</p>
        <p>İnsan yüzünden başka bir harika,</p>
        <p>Mutlu bir insanın sesinden başka bir müzik aramazlar.</p>
      </blockquote>
      <p><span epub:type="pagebreak" id="page674" title="674"/>Moneta, Keats gibi şairleri azarlar:</p>
      <blockquote>
        <p>What benefit canst thou do or all thy tribe</p>
        <p>To the great World? Thou art a dreaming thing.</p>
      </blockquote>
      <blockquote>
        <p>Senin ve senin gibilerinin ne hayrı dokunabilir</p>
        <p>Yüce dünyaya? Hayal gören bir şeysin sen.</p>
      </blockquote>
      <p>Moneta’ya bakılacak olursa, gerçek bir şair insanların yaralarını sarar: Keats gibilerine gelince, onlar bu yaralara tuz biber ekebilir ancak. Gerçek şair için,</p>
      <blockquote>
        <p>The miseries of the world</p>
        <p>Are misery and will not let them rest.</p>
      </blockquote>
      <blockquote>
        <p>Dünyadaki ıstıraplar,</p>
        <p>Istıraptır onlar için; huzur bırakmaz onlarda.</p>
      </blockquote>
      <p>Keats’in bunları yazdığı sırada yeni bir gelişimin eşiğinde olduğunu söyledik demin. Oysa bu tür düşünceler pek o kadar yeni de değildi Keats’de: <em>The Fall of Hyperion</em>’dan üç yıl önce yazdığı “Sleep and Poetry”den, amacının insanlara hizmet eden şairler arasına girmek olduğu anlaşılır. Keats bu amacını gerçekleştirebilmek için on yıl daha yaşamak ister. İlkin dünyanın elle tutulur hazlarına verecektir kendini. Ama sonraları daha yüce bir şiir türüne geçecek; o şiir türünde “the agonies, the strife of human hearts” (insan yüreklerinin can çekişmeleri ve savaşımı) bulunacaktır. Gerçi Keats öğretici şiirden hoşlanmazdı. “We hate poetry that has a palpable design upon us” (Bize elle tutulur bir amaçla yönelen şiirden nefret ederiz) demişti mektuplarından birinde. Ama <em>The Fall of Hyperion</em>’dan anlaşıldığı gibi, şiirin ahlaksal diye niteleyebileceğimiz bir işlevi olduğunu da biliyordu. Şiir “should be a friend to soothe the cares and lift the thoughts of man” (bir dost olmalı; insanın üzüntülerini gideren, düşüncelerini yücelten) olmalıydı.</p>
      <p>Keats’in kendi çağının sorunlarına sırt çevirip, geçmişin hayaller Yunanistan’ına ya da hayaller Ortaçağı’na sığındığını san<span epub:type="pagebreak" id="page675" title="675"/>mak büyük bir yanılgı olur. C. D. Thorpe’un “ Keats’s Interest in Politics and World Affairs” ( Keats’in Siyasete ve Dünya İşlerine İlgisi) ve Herbert G. Wright’ın “ Keats and Politics” ( Keats ve Siyaset) adlı makalelerinden anlaşıldığı gibi, genç şair her zaman büyük ilgi duydu çağının sorunlarına. İlerici bir tutum içinde ve özgürlükten yanaydı öteden beri. O da Fransız Devrimi’nin bir çocuğuydu Wordsworth ve Shelley gibi. 24 Nisan 1818 tarihli mektubunda, “there is no worthy pursuit but the idea of doing some good for the world” (dünyaya iyilik yapma düşüncesinden başka değerli bir amaç yoktur) der. 10 Haziran 1818’de yazdığı başka bir mektupta, “the glory of dying for a great human purpose” (büyük ve insanca bir amaç uğruna ölmek şanı)ndan söz eder. Ekim 1818’de, Amerika’ya göç eden kardeşine yazdığı uzun mektup ayrıca ilginçtir siyasal inançları açısından; Keats şimdiki hükümetin dürüst olmadığını belirtir ve “the re-establishment of our national honesty” (ulusal namusumuzun yeniden kurulmasını) ister. O sırada yenik düşüp St. Helena adasına sürülen Napoleon’a liberallerin neredeyse tümü hayran oldukları halde, Keats gençliğinden beklenmeyecek bir sağduyuyla, Avrupa’da özgürlüğün her şeyden çok Napoleon yüzünden kısıtlandığına inanır. Çağının ilericileri Amerika Birleşik Devletleri’nde çok olumlu gelişmeler olacağını umarken, Keats “insan aklının” (“the human intellect”) Amerika’da hiçbir zaman egemen olamayacağını ileri sürer. Washington ve Franklin gibi, Amerika’nın başta gelenleri için şöyle der: “These Americans are great men, but they are not sublime men. The humanity of the United States can never reach the sublime.” (Bu Amerikalılar büyük adamlar, ama yüce adamlar değiller. Birleşik Devletler’in insanları asla yüceliğe ulaşamazlar.) Amerika’da gerçek bir kültürün yerine, teknolojinin egemen olacağını sezinlemiş gibiydi Keats.</p>
      <p>Keats ileride büyük bir şair olabilmek için kendini sürekli hazırlar, sürekli eğitirdi. Kısacık yaşamında bile, akıllara sığmaz bir gelişime tanık oluruz. Eğer yirmi altı yaşını bile tamamlayamadan ölmeseydi, yalnız duygu açısından değil, düşünce açısından da çok büyük bir şair olacağı hiç kuşku götürmez. Sadece büyük bir şair değil, büyük bir tiyatro yazarı da olabilirdi belki. 14 <span epub:type="pagebreak" id="page676" title="676"/>Ağustos 1819 tarihli bir mektubunda, en çok istediği şeyin, tiyatro edebiyatında “büyük bir devrim” (“a great revolution”) yapmak olduğunu; aynı yılın kasım ayında yazdığı başka bir mektubundaysa, eğer yaşayabilirse altı yıl sonra değerli birkaç oyun kaleme alabileceğini söyler. Bize kalırsa, boş bir umut değildi bu; çünkü Keats, Romantikler arasında bir yazarın kişisel olmaması gerektiğine inanan tek kişiydi. Bu tutumu 27 Ekim 1818 tarihli ilginç bir mektubundan anlaşılır. (Zaten onun tüm mektupları birbirinden ilginçtir ve Keats büyük bir şair olmasa bile bu mektuplar hazla okunabilir gene de.) Keats’e göre, yaratıcı bir sanatçının belirli bir kişiliği yoktur; daha doğrusu, yaratıcı bir sanatçı, öz benliğinden daha geniş kapsamlı, daha anlamlı başka şeylerle kaynaşarak, kendi benliğinden sıyrılabilir her an. Tamamıyla doğru olan bu görüşe Keats, yanlış yorumlara uğrayabilecek “negative capabilitiy” adını verir. “Negative” sözcüğünü “olumsuz” anlamında değil de, “to negate” yani yadsımak anlamında kullandığı için, bu deyimi “kendi benliğini yadsıma yeteneği” diye yorumlayabiliriz. Keats, Shakespeare’i kendi benliğini yadsıma yeteneğinin en başarılı örneği sayar haklı olarak.</p>
      <p>Keats’in tiyatro alanında XIX. yüzyılın Shakespeare’i olmak gibi gülünç bir iddiası yoktu elbette. Ama iyi bir tiyatro yazarı olabilecekken, sırf yeterince yaşayamadığından, bir arkadaşıyla birlikte, pek başarılı sayılamayacak iki oyun taslağını, <em>Otto the Great </em>ile <em>King Stephen</em>’i yazabilecek kadar vakit bulmuştu ancak. Kaldı ki, bu bölümün başlangıcında belirttiğimiz gibi, kısacık ömrünün son on sekiz ayında öyle hastaydı ki, herhangi bir şey yazabilmesi beklenemezdi.</p>
      <p>Hastalığı yetmiyormuş gibi, Keats onu büsbütün perişan eden bir tutkuya kapılmıştı. Hastalığı arttıkça, sıradan bir genç kız olan Fanny Brawne’a tutkusu da gittikçe daha sağlıksız bir yoğunluk kazanıyordu. Keats şöyle der, İtalya’dan yazdığı son mektuplardan birinde: “Were I in health, it would make me ill and how can I bear it in my condition... I should have had her when I was in health and I should have remained well.” (Sağlıklı olsaydım, bu beni hasta ederdi; bu halimle nasıl dayanabilirim... Sağlıklıyken o benim olmalıydı ve ben sağlıklı kalmalıydım.) Herkesin dikkatini çekecek kadar güzel yüzlü olmakla bir<span epub:type="pagebreak" id="page677" title="677"/>likte, boyunun kısalığından ötürü aşağılık kompleksi duyduğu.<a class="dipnot" epub:type="noteref" href="#f13">*</a> Fanny’ye yazdığı bir soneden de anlaşılır:</p>
      <blockquote>
        <p>Had I a man’s fair form, then might my sighs</p>
        <p>Be echoed swiftly through that ivory shell</p>
        <p>Thine ear.</p>
      </blockquote>
      <blockquote>
        <p>Bir erkeğin güzel biçimi olsaydı bende, o zaman</p>
        <p>İç çekişlerim, fildişinden bir deniz kabuğu olan kulağında</p>
        <p>Yankılanırdı hızla.</p>
      </blockquote>
      <p>Çektiği acıları büsbütün yoğunlaştıran bu aşağılık duygusu, Keats’in yersiz kıskançlık nöbetlerine kapılmasına neden oluyordu. Böylece aşkı, bedensel hastalığıyla birleşen ruhsal bir hastalığa dönüşmüştü. Belki bu yüzdendir ki, kimi Keats hayranları, Fanny’ye yazdığı ve fazlasıyla yalın ve yoğun duyguları dile getiren mektupların yayımlanmasını hoş karşılamadılar.</p>
      <p>Keats’le Fanny Brawne 1818 yılının sonunda nişanlanmışlardı. Keats’in parası olmadığından, hemen evlenmeleri söz konusu değildi. Kız herhalde bir hayli sınırlı olan kendi sevme yeteneğine göre Keats’e bağlıydı. Durumu gittikçe ağırlaşan Keats, nişanın bozulmasını önerince, Fanny bunu kabul etmemiş ve Keats’in ölümünden ancak on iki yıl sonra evlenmişti. Ne var ki, dul kalmayı göze alıp, Keats’le hemen evlenebilecek kadar ya da “sonra herkes ne der?” korkusuna meydan okuyup Keats’le nikâhlanmadan oturacak, ona son günlerinde bakacak kadar yiğit bir kız da değildi – yani bir Mary Shelley değildi. Nişanlısının büyük bir şair olduğunun da hiç mi hiç farkında değildi. Kendi değersiz adının, sırf onu seven erkek sayesinde anımsanacağından öyle habersizdi ki, şairin ölümünden yıllarca sonra, onun üzerine bir kitap yazmayı düşünen Charles Brown, Fanny’den söz eden birkaç şiiri yayımlamak için iznini isteyince, Fanny, alınyazısının Keats’i nasıl olsa ünsüz kalmaya <span epub:type="pagebreak" id="page678" title="678"/>mahkûm ettiğini ileri sürerek, Brown’ın bu kitabı yazmaktan vazgeçmesini istedi.</p>
      <p>Keats ölümünden tam bir yıl önce, Şubat 1820’de kan kusmaya başladı. Demin sözünü ettiğimiz arkadaşı Charles Brown’ın anlattığına göre, bir gece sarhoş gibi, kendinden geçmiş bir halde eve dönmüş. Ama içtiğinden değil, yüksek ateşi olduğundanmış bu hali. Arkadaşı onu yatırdıktan sonra ağzından kan gelmiş. Keats kana bakmak için bir mum istemiş. Kanı görünce de, öleceğini, bu kanın onun ölüm fermanı olduğunu söylemiş. Keats hem iyi kötü tıp okumuştu, hem de soyunda verem olduğunu biliyordu. Annesi ve son dakikaya kadar yanından ayrılmadığı kardeşi Tom, bu hastalıktan ölmüştü. Keats’in durumu gittikçe ağırlaştığı için, arkadaşları onun İngiltere’de bir kış daha geçiremeyeceğini, daha sıcak bir ülkeye gitmesi gerektiğini düşündüler. 1820’nin Eylül ayı sonunda, arkadaşı ressam Joseph Severn’le birlikte, çok yorucu bir deniz yolculuğu yaparak İtalya’ya gittiler. Keats ancak kasımda Roma’ya vardı ve Piazza di Espagna’da, şimdi Shelley- Keats müzesi olan eve yerleşti. Üç ay sonra da, 23 Şubat 1821’de, ancak yirmi beş yıl dört ay yaşadıktan sonra öldü; Roma’da Shelley’nin küllerinin de gömülü olduğu Protestan mezarlığında toprağa verildi. Mezar taşına, “here lies one whose name was writ in water” (adı suya yazılmış biri yatıyor burada) tümcesinin kazılmasını istemişti. Ama Keats’in adı suya yazılı değildi. Çoğu şairlerin henüz hiçbir şey veremedikleri bir yaşta öldüğü halde, nice ölümsüz şiirler yazmıştı ve eğer yaşasaydı, kendi kuşağının en büyüğü olacaktı.</p>
    </section>
		<aside epub:type="footnote" id="f12">* “Kaside” çoğu kez belirli bir kişiyi övmek amacıyla yazıldığı ve divan edebiyatına özgü bir şiir türü olduğu için, <em>Ode</em>’a karşılık kaside sözcüğünü kullanmayı doğru bulmadık. </aside>
		<aside epub:type="footnote" id="f13">*Keats Şubat 1819’da kardeşine bir mektubunda, bir kadının ondan “küçük şair” diye söz etmesine değinerek –ve belki de Lord Byron’u düşünerek– “you see what it is to be under six feet and not a lord” (Görüyorsun ya, insan 1.80’den kısaysa ve lord değilse, böyle olur) der.</aside>
  </body>
</html>