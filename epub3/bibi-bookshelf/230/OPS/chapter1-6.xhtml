<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml" xmlns:epub="http://www.idpf.org/2007/ops">
	<head>
		<title>İngiliz Edebiyatı Tarihi</title>
		<link href="css/chapter.css" rel="stylesheet" type="text/css"/>
	</head>
	<body class="chapter" epub:type="chapter">
    <section>
			<span epub:type="pagebreak" id="page141" title="141"/>
      <header>
        <h1 class="bolum">Altıncı Bölüm</h1>
        <h2>Elizabeth Çağı ve XVII. Yüzyılda Şiir</h2>
      </header>
      <p>Elizabeth Çağı’nın başlangıcında İngiliz şiiri, İtalyan şiirinin, özellikle XIV. yüzyılın büyük şairi Francesco Petrarca’nın etkisinde kaldı. Eğer İngiliz şairleri Petrarca’dan değil de, ondan aşağı yukarı yarım yüzyıl önce yaşayan Dante’den etkilenselerdi, İngiliz şiirinin niteliği bir hayli değişik olurdu. Çünkü Dante Ortaçağ’a egemen olan alegorik şiirin en büyük temsilcisiyken, Petrarca lirik şiirler yazıyordu. Lirik şiirler ise, Elizabeth Çağı’nın en güzel şiirleridir. Öteki tür şiirleri, hatta Spenser’ın <em>The Faerie Queene</em>’ini bile bugün ancak uzmanlar okurken, bu kısa lirik şiirlerle soneler, şiir sevenler için tüm canlılıklarını ve çekiciliklerini korumaktadır hâlâ.</p>
      <p>Bir önceki bölümde Sir Philip Sidney’nin <em>Apology for Poetry</em>’de şiiri ne denli yücelttiğini görmüştük. Elizabeth Çağı’nda herkes –darkafalı ve sanat düşmanı birkaç Püriten dışında– şiire Sir Philip Sidney kadar hayrandı. Şiir yazabilmek bir insanın kültürünün kanıtı sayıldığından, ömrü boyunca hiç olmazsa birkaç şiir yazmayan okumuş bir insan bulmak olanaksızdı neredeyse. Kaldı ki, şiiri, bu çağın edebiyat alanında en büyük şanı olan tiyatro oyunlarından ayırmanın da yolu yoktu. Çünkü bu oyunlar genellikle “blank verse” ile, yani uyaksız dizelerle yazılırdı. İşte bu yüzden Shakespeare’in sadece sonelerini değil, tüm tragedyalarını ve komedyalarını düşünürüz “şair Shakespeare” dediğimiz zaman.</p>
      <p>Çağımızın şairlerinden farklı olarak, Elizabeth Çağı şairleri şiirlerini yazar yazmaz yayımlamazlardı. Bu şiirler meraklılar ara<span epub:type="pagebreak" id="page142" title="142"/>sında elden ele gezer; o çağda şiir kadar müzik de sevildiği için, kimi zaman bestelenip bir şarkıya dönüşür; Shakespeare’in soneleri gibi, yazarından izin alınmadan, günün birinde bir matbaacı tarafından basılıverir ya da bir antolojide çıkardı. <em>The Paradise of Dainty Devices </em>(Zarif Hünerler Cenneti), <em>Gorgeous Gallery of Gallant Inventions </em>(Nazik İcatların Görkemli Galerisi), <em>The Phoenix Nest </em>(Zümrüdüanka Kuşunun Yuvası), <em>A Handful of Pleasant Delights </em>(Bir Avuç Dolusu Hoş Nefaset) gibi garip garip adları olan bir yığın antoloji çıkmıştı o sırada. Bunların ilki ve en önemlisi 1557’de yayınlanan ve matbaacı Richard Tottel’in adını taşıyan <em>Tottel’s Miscellany</em>’dir. (Tottel’in Derlemesi). Bu derlemenin önemi de, Elizabeth Çağı şiirinin öncüleri, Sir Philip Sidney’nin <em>Apology for Poetry</em>’sinde dediği gibi, o çağda şiir yazanların yolunu aydınlatan “başlıca iki fener” (“the two chief lanterns”) olan Wyatt ile Surrey’nin şiirlerinin, onların ölümünden on yıl kadar sonra, ilkin burada yayımlanmasından gelir.</p>
      <p>1503 ile 1542 yılları arasında yaşayan Sir Thomas Wyatt, o çağın birçok başka şairi gibi soylu sınıftan geliyordu. Cambridge’de okumuş, sarayda önemli görevler almış, elçi olarak ya da diplomatik heyetlerle Avrupa’nın çeşitli ülkelerine ve bu arada İtalya’ya gitmiş, bu ülkenin edebiyatını yakından inceleyebilmişti. Çocuk denilecek bir yaştayken Ann Boleyn ile yakın bir arkadaşlık kurduğu ve bir söylentiye göre onunla seviştiği için, VIII. Henry ikinci eşi olan bu genç kadından bıkıp onu zina yapmakla suçlayınca, Wyatt da kötü kişi sayılmış, Londra Kulesi’nde hapsedilmişti bir süre. Wyatt’ın bir şiirinde sözünü ettiği ve boynunda pırlantadan yapılmış harflerle “noli me tangere: For Caesar’s I am” (Kimse dokunmasın bana: Çünkü Caesar’dır sahibim) yazıldığı için hiç kimsenin avlamaya hakkı olmadığı güzel ceren, Ann Boleyn olabilir. Wyatt daha sonraları da, bu kez Thomas Cromwell’i tuttuğu bahanesiyle gene hapse düşmüştü. Bir şiirinde şöyle der:</p>
      <blockquote>
        <p>This is a strange disease;</p>
        <p>To serve and never please.</p>
      </blockquote>
      <blockquote>
        <p>Garip bir hastalıktır bu;</p>
        <p>Hizmet edersin de, hoşa gitmezsin asla.</p>
      </blockquote>
      <p><span epub:type="pagebreak" id="page143" title="143"/>Bu iki dize bir aşk yakınması olabileceği gibi, VIII. Henry’den de bir yakınma olabilir.</p>
      <p>Petrarca, <em>Canzoniere</em>’de (Şarkılar) ve Dante ondan önce <em>Vita Nuova</em>’da (Yeni Yaşam) soneler yazmışlardı. Wyatt ile Surrey’nin onlardan ve başka İtalyan şairlerinden aldıkları sone, Elizabeth Çağı’ndan başlayarak XIX. yüzyılın sonuna değin İngiliz edebiyatında en sık kullanılan şiir türlerinden biri oldu. İleride göreceğimiz nedenlerden ötürü, sone Neo-Klasisizmin kuralarına ve havasına hiç uymadığından, sadece XVIII. yüzyılın ilk yarısında hiç yazılmadı.</p>
      <p>Sone, İngilizcede on hecelik, İtalya’da on bir hecelik ve Fransa’da on iki hecelik dizelerden oluşan on dört dizelik bir şiirdir. İlk sekiz dizeye “octave” ya da “octet”, geri kalan altı dizeye de “sestet” ya da “sextet” denilir. Kimi zaman ilk sekiz dizede bir düşüncenin ilk yarısı, son altı dizede de ikinci yarısı yazılır; yani octave ile sestet, düzyazıdaki paragrafların işlevini görür. Kimi zaman da octave’da tartışılan bir sorunun, sestet’de yanıtı verilir. Petrarca’yı örnek olan sonelerde, dörder dizelik iki kıtayla, üçer dizelik iki kıta vardır. Oysa bu kıta düzenini benimsemeyen Elizabeth Çağı şairleri, hem Petrarca sonesinin uyak düzenini değiştirerek, hem de son iki dizeye, yani on üçüncü ve on dördüncü dizelere uyaklı bir beyit biçimini vererek, “Elizabethan sonnet” denilen değişik bir sone türü üretmişlerdir. Bu beyit çoğu zaman tüm soneyi özetler ya da sonede geliştirilen düşüncenin en can alıcı noktasını açığa vurur.</p>
      <p>İngiliz edebiyatının en çok sone yazılan dönemi olan Elizabeth Çağı’nda kimi şairler, sonelerini belirli bir düzenlemeyle “sonnet sequence”lar içinde toplamışlardı. Böylece oluşturulan sone dizilerinin en ünlüsü, Shakespeare bölümünde ele alacağımız <em>Sonnets</em>’dir elbette. Ama birçok başka şair de sone dizileri yazmıştı o sıralarda. Sir Philip Sidney’nin <em>Astrophel and Stella</em>’sı, Edmund Spenser’ın <em>Amoretti</em>’si, Samuel Daniel’in <em>Delia</em>’sı, Michael Drayton’un <em>Idea’s Mirror</em>’u (İdea’nın Aynası) bunlardan bazılarıdır. Hatta çok daha sonraları, 1850’de Elizabeth Barrett Browning, <em>Sonnets from the Portuguese</em> (Portekizceden Çevrilmiş Soneler) ve XIX. yüzyılın ikinci yarısında Dante Gabriel Rossetti, <em>The House of Life </em>(Yaşam Evi) adında sone dizeleri yayınladılar.</p>
      <p><span epub:type="pagebreak" id="page144" title="144"/>Sone türünün böylesine benimsenmesinin, Elizabeth Çağı’nda şiirin gelişmesi açısından çok yararlı olduğu hiç kuşku götürmez. Sone yazan şair kendi düşüncelerini ve kendi duygularını yansıttığı için, sone sayesinde hem öznel bir lirizm geldi şiire, hem de bu lirizmi denetim altına alabilecek bir biçim kaygısı. Çünkü sone, disiplin ve ustalık gerektiren bir türdü. Birçok şiiri bozan gereksiz uzatmaların ya da yinelemelerin yeri yoktu sonede. Sone yazan şair, dağılacağına yoğunlaşmak, söyleyeceklerini derleyip toplayıp on dört dize içine sığdırmak zorundaydı. Gerçi Elizabeth Çağı’nda yığınla aşk sonesi yazıldı ama, sone yalnız aşk duygularını değil, her türlü duygu ve düşünceyi dile getirmeye elverişliydi. Shakespeare de, başka şairler de, aşkla ilgisi olmayan birçok konuyu işlemişlerdir bu tür şiirlerinde. Örneğin Shakespeare’in sonelerinde, zamanın yarattığı yıkıntı, yaşamın acıları ya da ölüm, aşk kadar önemlidir. Milton’ın ve daha sonraları Wordsworth’ün politik nitelikte soneleri vardı.</p>
      <p>Sir Thomas Wyatt, Petrarca’dan etkilenerek otuza yakın sone yazdı. Hatta bunların on tanesi, Petrarca’dan özgürce yapılan çeviriler sayılabilir. Çağının şairlerine sone örnekleri sağlamakla olumlu bir iş gördü böylece. Ne var ki, Wyatt’ın şarkı biçimindeki lirik şiirleri, sonelerinden daha özgün ve daha güzeldir bize kalırsa.</p>
      <p>Wyatt ile birlikte Elizabeth Çağı’nda yeni bir çığır açan ve Earl of Surrey unvanını taşıyan Henry Howard, adından da anlaşılacağı gibi, Wyatt’dan da daha soylu bir aileden geliyordu. Anne Boleyn’in yakın akrabasıydı ve VII. Henry’nin nikahdışı oğlu Duke of Richmond ile birlikte büyütülmüştü. Elizabeth Çağı düzyazısı bölümünde ele aldığımız Thomas Nashe’ın <em>The Unfortunate Traveller</em>’inde de anlatıldığı gibi, Avrupa’nın çeşitli ülkelerinde ve özellikle İtalya’da yolculuk yapmış; savaşlarda gösterdiği yiğitlikle ün kazanmış; Calais dolaylarında VIII. Henry’nin Fransa Kralı I. François ile görkemli karşılaşmasında bulunmuştu. Ama ne yazık ki, ya 1516’da ya da 1517’de dünyaya gelen bu şairin 1547’de, yani henüz otuz ya da otuz bir yaşındayken başı kesildi. Kralın armalarını kopya edip kendi armalarına koymak, kız kardeşinin kralın metresi olması uğruna çaba göstermek gibi saçma sapan suçlamalarla ölüm cezasına çarptı<span epub:type="pagebreak" id="page145" title="145"/>rılmıştı. Onun idamından birkaç gün sonra kral öldüğü için, Earl of Surrey, bilgi ve sanat meraklısı olmakla birlikte, sırasında zulmetmekten hiç çekinmeyen VIII. Henry’nin son kurbanı oldu.</p>
      <p>Ustası bildiği, şiirlerinde övdüğü Wyatt gibi, Earl of Surrey de soneler yazdı. Bu sonelerde Petrarca’nın sadece şiir biçimini değil, aşk kavramını da benimsedi. Bilindiği gibi Petrarca, <em>Canzoniere</em>’yi Laura adlı sevgilisi için yazmıştır. Oysa Laura başkasıyla evli olan, üstelik on bir çocuk doğurmuş bir kadındı. Ama Petrarca’nın gözünde bunun hiçbir önemi yoktu; çünkü aşk, cinsellikle uzaktan yakından ilişkisiz, tümüyle platonik bir duyguydu. Sevilen kadın, şaire karşı kayıtsız, hatta düpedüz zalimce davranabilirdi; ama şairin hiç karşılık görmeden o kadını ömrünün sonuna değin sevmesi, ona hizmet etmesi gerekirdi gene de.</p>
      <p>Earl of Surrey on altı yaşındayken, Fraces Vere adlı soylu bir genç kızla evlenmişti. Ama belki de kendi karısına Petrarca örneğinde şiirler yazması yakışık almayacağından, tüm aşk şiirlerini Geraldine dediği başka bir kadına yazdı. Bu şiirlerden bazılarının adlarını verirsek, Earl of Surrey’nin Petrarca aşk geleneğine ne denli körü körüne bağlı kaldığı anlaşılır: “Vow to love faithfully however he be rewarded” (Nasıl karşılık görürse görsün, sadakatle seveceğine yemin), “Complaint that his lady after she knew of his love kept her face always hiddene from him” (sevdiği kadın, aşkını öğrendikten sonra, ona asla yüzünü göstermediği için bir yakınma), “Complaint of a lover that defied love and was by love after the more tormented” (aşka meydan okuduktan sonra, aşkın daha da çok eziyet ettiği bir âşığın yakınması) v.b.</p>
      <p>Wyatt özellikle lirik şiirlerinde, bu yapay geleneğe zaman zaman başkaldırıyor; “my heart I gave thee not to do it pain” (ona acı çektir diye vermedim sana yüreğimi) ya da “but since I see / Your double heart, / Farewell my part” (Ama madem ki gördüm / Senin ikiyüzlü yüreğini / Elveda benden) diyebiliyordu. İşte bu yüzden de Surrey’den daha özgün, daha güçlü bir şairdi. Ne var ki; Surrey gencecik öldüğü halde, sonelerinin biçimi açısından Wyatt’dan daha ustaydı. Üstelik Surrey, tüm Elizabeth Çağı tiyatro oyunlarında ve daha sonraları ta XIX. yüzyılın sonuna de<span epub:type="pagebreak" id="page146" title="146"/>ğin Milton ve Wordsworth gibi en büyük şairlerce kullanılan “blank verse”ü, yani uyaksız “iambic pentameter” ölçüsünü İngiliz edebiyatında ilk uygulayan şairdi. Surrey bu koşuk biçimini, Vergilius’un <em>Aeneid</em>’inin bazı bölümlerini İngilizceye çevirirken kullanmıştı ilkin. Zaten Vergilius’un uyaksız metni blank verse’e ayrıca uygundu.</p>
      <p>Şimdi ele alacağımız Thomas Sackville’in de Wyatt ve Surrey gibi soylu sınıftan geldiği, Earl of Dorset unvanını taşımasından anlaşılır. 1538 ile 1608 yılları arasında yaşayan ve Oxford’da okuyan bu şair, Elizabeth Çağı tiyatrosu bölümünde göreceğimiz gibi, Thomas Norton ile birlikte, kurallara uygun ilk tragedya sayılan <em>Gorboduc</em>’u yazmıştı. Sackville’in en önemli iki şiiri, 1559’da yalnız kendisinin değil, daha birçok başka şairin de şiirlerini içeren <em>The Mirror for Magistrates</em>’de (Devlet Adamlarının Aynası) çıktı. Gerçi “magistrate” sözcüğü yüksek rütbeli yargıç anlamına gelir ama, bu derlemede “magistrate” bir ülkede söz sahibi olan önemli kişiler anlamında kullanılır. Derlemenin amacı, İngiltere tarihinde çeşitli ünlülerin nasıl yükseldiklerini, sonra nasıl düştüklerini kendi ağızlarından anlatmaktır. Rönesans insanları tarihin eğitici etkisine, yani bugününü anlamamız için geçmişi incelememizin yararlı olacağına inandıklarından, derlemeye katkıda bulunan şairler her yaşamöyküsünden sonra, düzyazıyla bir çeşit tartışma yaparlar; anlatılanlar konusunda görüşlerini ileri sürerler. Öykülerden özümledikleri siyasal ya da ahlaksal düşünceler, devleti yönetenlerin hangi yanılgılara düşmeleri ve nasıl davranmaları gerektiği gibi sorunlara açıklık getirir. <em>The Mirror for Magistrates</em>’de, İngiltere’nin yakın tarihinden alınan aşağı yukarı yirmi kişinin tragedyası anlatılır. “Tragedya” deyimi ayrıca yerindedir burada. Çünkü Chaucer’da de görüldüğü gibi, XIV. yüzyılda ve daha sonraları, ölümle noktalanmasa da, yüksek bir mevkiden düşüp mahvolma anlamında kullanılır tragedya sözcüğü.</p>
      <p>Sackville çok uzun bir yapıt olan <em>The Mirror for Magistrates</em>’in ancak iki parçasını –günümüzde ilgiyle okunan tek iki parçasını– yazdı: Bir <em>Induction</em>, yani bir giriş ya da önsöz ve <em>The Complaint of the Duke of Buckingham</em> (Buckingham Dükünün Yakınması). <em>Induction</em>’da şair, karanlık ve kasvetli bir kış gününü betim<span epub:type="pagebreak" id="page147" title="147"/>ler ilkin. Sonra nice yüce ve ünlü kişinin yıkılıp yok olduğunu düşünerek, kalanlara ders olsun diye onların öykülerini anlatmaya karar verir. Derken “Sorrow”yu, yani Kederi temsil eden bir kadın ortaya çıkar. Bu kadının gelmesiyle, çağın öteki şairleri gibi Petrarca’nın değil de Dante’nin etkisinde kalan Sackville’in, Rönesans’ta yaşadığı halde Ortaçağ’ın alegorilerinden henüz kurtulamadığını anlarız. Şair ünlü ölülerle görüşmek, onların öykülerini kendi ağızlarından dinlemek isteyince, <em>Divina Commedia</em>’da Vergilius’un Dante’ye yol gösterdiği gibi, burada da Keder, ölüler diyarının yolunu gösterir şaire. Böylece Keder ile şair cehennemin kapılarına varırlar. Orada Yaşlılık, Pişmanlık, Öcalma, Korku, Savaş, Açlık, Yoksulluk gibi birçok alegorik kişiden başka, aralarında Duke of Buckingham’ın da bulunduğu ünlü ölüleri görürler. <em>The Mirror for Magistrates</em>’in öteki öyküleri gibi çok hazin olan <em>The Complaint of the Duke of Buckingham</em>’da, III. Richard’a karşı haklı olarak ayaklanan bu soylu kişinin, yenilgiye uğrayıp kaçarken kendi adamı tarafından nasıl ele verildiği, yakalanıp nasıl ölüm cezasına çarptırıldığı, kesilen başının nasıl dile gelip ona hainlik edeni lanetlediği anlatılır.</p>
      <p>Hem alegorilerden yararlanması, hem de iki şiirinin kasvetli havası yüzünden, birçok eleştirmen Sackville’i Rönesans’ın ilk şairlerinden biri değil de, Ortaçağ’ın son şairlerinden biri sayar. Ne var ki, zamanla belki değişip başka gelişmeler gösterebilecek olan Sackville, uzun bir ömrü olduğu halde, şiirlerinin ikisini de ilk gençliğinde yazdı. Yirmi altı yaşından sonra şiiri bırakıp, devlet katında birçok önemli mevki tuttu, okuduğu Oxford Üniversitesi’nin rektörü oldu, sonunda da Kraliçe Elizabeth’in kendine rakip bildiği İskoçya Kraliçesi Mary Stuart’ı ölüm cezasına çarptıran yargıçların arasında yer aldı.</p>
      <p><em>Arcadia </em>ve <em>Apology for Poetry </em>adlı düzyazı yapıtlarından daha önce söz ettiğimiz Sir Philip Sidney’nin (1554-1586) şairliği düzyazı yazarlığından kat kat üstündü. Elizabeth Çağı’nın gerçek anlamda en soylu kişilerinden biri olan bu genç adam aristokrat bir aileden geliyordu ve Kraliçe Elizabeth’in ünlü gözdesi Earl of Leicester’in yeğeniydi. (Rönesans’ta peşpeşe iyi şairler yetiştiren soylu sınıfın, daha sonraları -Lord Byron dışında- edebiyat alanında kendini hiç gösterememesi, Victoria Dönemi yazar<span epub:type="pagebreak" id="page148" title="148"/>larından Matthew Arnold’un deyimiyle “barbarlar”a dönüşmesi, İngiltere’nin toplumsal tarihi açısından ayrıca düşündürücüdür.) Sidney, Oxford’da okuduktan sonra, sınıfının çoğu gençleri gibi Almanya’da, Avusturya’da, İtalya’da, Fransa’da üç yıl süreyle dolaştı. Fransa’dayken 1572 yılının 24 Ağustos gecesi Protestanların acımasızca kıyıma uğradıkları St. Barthelemy Olayı’na tanık olması, zaten güçlü olan dinsel duygularını ve Protestanlığa bağlılığını büsbütün pekiştirdi. Sidney, Sir Walter Raleigh gibi uzak ülkelere gitmek, yeni topraklar keşfetmek istiyordu. Ama Kraliçe Elizabeth’in gönlü razı olmadı buna. Derken Sidney otuz iki yaşındayken Zutphen Meydan Savaşı’nda öldü. Can çekişirken, yanında bir erin “su, su!” diye inlediğini duyunca, “thy need is greater than mine” (benden fazla sana gerekli bu su) diyerek, matarasında kalan ve içmek üzere olduğu suyu o ere uzatmış yaygın bir söylentiye göre.</p>
      <p>Sir Philip Sidney çağının en sevilen, en beğenilen insanlarından biriydi. Bir yandan yiğit bir asker, bir yandan bilgili bir yazar ve şair oluşu sayesinde, Ortaçağ’ın şövalyelik kavramıyla Rönesans’ın ideal saray adamı kavramını kendi kişiliğinde birleştiren kusursuz bir centilmendi. Sidney böyle gencecik ölünce, onu anmak amacıyla birçok şiir yazıldı. Bu ağıtların en ünlüsü, çağın büyük şairi ve Sidney’nin yakın arkadaşı Edmund Spenser’ın “Astrophel”i olduğu için, ağıtların tümü bu ad altında yayımlandı. İngilizler çok daha sonraları da Sidney’yi sevgi ve hayranlıkla andılar her zaman. Örneğin Shelley yüzyıllar sonra Keats ölünce yazdığı “Adonais”de, Sidney’den de söz eder.</p>
      <blockquote>
        <p>Sidney as he fought</p>
        <p>And as he fell and as he lived and died,</p>
        <p>Sublimely mild, a spirit without spot.</p>
      </blockquote>
      <blockquote>
        <p>Sidney savaşırken,</p>
        <p>Ve ölürken ve yaşarken ve severken</p>
        <p><em>Yüce bir yumuşaklık içinde, lekesiz bir ruhtu</em>.</p>
      </blockquote>
      <p>Spenser’ın ağıtına verilen “Astrophel” adı, Sidney’nin <em>Astrophel and Stella</em> adlı 108 soneden oluşan dizisinden gelir. Stella <span epub:type="pagebreak" id="page149" title="149"/>“Yıldız”, Astrophel de “Yıldız Seven”) anlamındadır. Bu aşk soneleri Penelope Devereux adlı bir genç kıza yazıldı. Anlatıldığına göre şair, şiirlerinde Stella dediği bu kızı çocukluğundan beri tanıdığı halde, ona tutkun olduğunun farkında değilmiş; hatta babası, kızı Sidney’ye vermek bile istemiş. Gelgelelim Stella, yani Penelope on sekiz yaşındayken Lord Rich ile zorla evlendirilince, Sidney büyük bir üzüntüyü kapılmış, kızı sevdiğini anlamış o zaman. Ne var ki, kimi uzmanlara göre bu romantik öykü Petrarca’ya uygun aşk şiiri geleneğine yakıştığı için uydurulmuştu büyük bir olasılıkla. Çünkü Penelope ilk kocasından boşanıp, âşık olduğu Lord Mountjoy’a varmıştı. Sidney ise, ölümünden üç yıl önce Frances Walsingham ile evlenmişti. Bu evliliğin mutsuz olduğu konusunda en küçük bir söylenti çıkmadı; ama bir şairin kendi karısına aşk şiirleri yazması hiç yakışık almayacağı için, Sidney evlendikten sonra da Stella’ya aşk şiirleri yazmayı sürdürdü. Şair öldükten sonra onu yüceltmek amacıyla yayımlanan <em>Astrophel</em> adlı ağıtlar derlemesinde, bu aşkın Sidney’nin yaşamının en övülecek yanlarından biri sayılması ve derlemenin de dul eşine ithaf edilmesi, Stella tutkusunun sadece edebi bir nitelik taşıdığını kanıtlayabilir.</p>
      <p><em>Astrophel and Stella</em>’daki sonelerin Penelope Devereux için yazılıp yazılmadığını bilemeyiz; bilip bilmememizin de hiçbir önemi yoktur aslında. Bizi ilgilendiren tek şey, çok gerçek tutkulardan kaynaklanan nice aşk şiirleri sahte ve yapay izlenimi verirken, bu şiirlerin içtenlikle yazılmış izlenimi vermeleri, Shakespeare’in sonelerinden sonra çağın en güzel aşk şiirleri olmalarıdır. Gerçi Sidney –Shakespeare bir yana– o dönemin tüm şairleri gibi Petrarca’ya hayrandır ve fazlasıyla onun etkisinde kaldığı da olur, ama İtalyan şairini körü körüne kopya etmemek için büyük bir çaba gösterdiği de yadsınamaz. Hatta şiirlerinden birinde “I am no pickpurse of another’s wit” (ben başkasının aklına yankesicilik yapanlardan değilim) der gururla. Başka bir sonesinde de “fool, said my muse, look in thy heart and write” (aptal, dedi esin perim, yüreğine bak da yaz) dizesinin bulunması, Sidney’nin Petrarca geleneğinden çok, kendi duygularına güvenmek istediğini kanıtlar. Öyle olmasaydı, Sidney “leave me, o love, which reaches but to dust” (bırak beni, sonunda vara vara <span epub:type="pagebreak" id="page150" title="150"/>ancak toprağa varabilen ey sevda) gibi dizeler yazamazdı elbette.</p>
      <p>Elizabeth Çağı’nın en büyük şairleri, Shakespeare ya da Marlowe gibi, şair olarak gerçek dehalarını tiyatro oyunlarında gösterenlerdir. Tiyatro oyunu yazmayanlar arasında ise, en iyi şair Edmund Spenser’dir (1552-1599). Spenser kumaş ticaretiyle geçinen bir ailenin oğlu olduğu halde, orta sınıftan birçok başka yazar gibi üniversiteye girebildi, Cambridge’de okudu. Kraliçenin gözdesi Earl of Leicester ve onun yeğeni Sir Philip Sidney ile kurduğu dostluk sayesinde İngilizlerin İrlanda Valisi Lord Grey de Wilton’un özel sekreteri oldu. Böylece Spenser 1580’den sonra hep İrlanda’da oturdu ve ancak iki kez doğduğu Londra’ya gelebildi. Spenser kendini İrlanda’da bir çeşit sürgün sayar, oradan kurtulmaya can atardı. Ne var ki, Sir Walter Raleigh de ona yardım etmek için elinden geldiğini yaptığı halde, dört çocuklu ailesinin Londra’da geçimini sağlayacak bir iş bulamadı. Şimdi olduğu gibi o zaman da kargaşa içinde yaşanan İrlanda’da ikide bir patlak veren ayaklanmalardan birinde, Spenser’ın Raleigh’nin desteğiyle sağladığı konak ateşe verildi, belki bu arada başyapıtı <em>The Faerie Queene</em>’in (Peri Kraliçesi) bir bölümü de yandı. İrlanda’dan kaçmak zorunda kalan Spenser, Londra’ya vardıktan üç ay sonra kırk yedi yaşında öldü. Ailesi öyle parasızdı ki, cenaze masraflarını Earl of Essex’in ödediği söylenir.</p>
      <p>Spenser’ın ilk şiir kitabı olan ve 1579’da yayımlanan <em>The Shepherd’s Calender </em>(Çoban Takvimi), adından da anlaşılacağı gibi, yılın her ayını değişik koşuklu şiirlerle ele alan on iki eclogue’dan, yani diyalog biçiminde on iki pastoral şiirden oluşur. Bu yapay pastoral şiirlerin ne denli moda olduğunu, Sidney’nin <em>Arcadia</em>’sından söz ederken de söylemiştik. Ama Spenser, <em>The Shepherd’s Calender</em>’de çobanların gerçeklere hiç uymayan yaşantısını anlatmakla ve gene gerçek doğayla pek ilgisi olmayan doğa betimlemeleri yapmakla yetinmez. Dört eclogue’unda aşk konusunu tartışır; öteki dört eclogue’unda din ve ahlak sorunlarını ele alıp, Protestanlığa candan inanmış bir insan olarak bazı din adamlarını ve piskoposları taşlar; bir tanesinde Elyza adını verdiği Kraliçeyi över; bir tanesinde çobanlar arasında bir şarkı yarışmasını anlatır; bir tanesinde şiirin artık hor görülmesinden yakınır; bir başkasında soylu <span epub:type="pagebreak" id="page151" title="151"/>bir aileden gelen bir genç kızın ölümüne ağıt yakar. Diyalog biçiminde olmayan ilk ve son eclogue’da, John Skelton’un bir taşlamasından aldığı Colin Clout adını kullanarak kendinden de söz eder, kişisel dertlerini dile getirir. Bu ilk kitabı, sunuş yazısında “the noble and virtuous gentleman, worthy of all titles both of learning and chivalry” (hem bilgi hem de şövalyelik alanında tüm unvanlara layık, soylu ve erdemli centilmen) diye övdüğü Sir Philip Sidney’ye sunmuştu.</p>
      <p>Spenser gene gençliğinde, kendi deyimiyle “in the green times of my youth” (gençliğim yeşil yıllarında), biri aşkı, biri de güzelliği kutlayan iki “hymn” (ilahi) yazmıştı. Daha sonraları, Platon’un <em>Phaedrus</em>’unun ve özellikle <em>Symposium</em>’un etkisinde kalarak aynı konuları işleyen, ama somut aşkla somut güzellikten uzaklaşıp, soyut aşkla soyut güzellik kavramlarına yönelen, “Heavenly Love” (Tanrısal Aşk) ve “Heavenly Beauty” (Tanrısal Güzellik) diye adlandırdığı iki hymn daha yazdı; 1596’da dördünü birden yayımladı. Spenser son iki hymn’de, yeryüzünde görülen maddesel aşkı ve maddesel güzelliği ilk iki şiirinde yazdığına pişman olduğunu belirtir, Hıristiyanlıktan kaynaklanan tanrısal aşkın yüceliğinden söz eder.</p>
      <p>Bu şiirlerde aşkla güzellik konularının iki ayrı açıdan işlenmesi, Spenser’ın kişiliğindeki ikiliği açığa vurur: Daha önce de söylediğimiz gibi, İngiltere’de Rönesans ile dinsel Reformasyon el ele gitmişti. Spenser ise hem Rönesans’ın, hem de Reformasyon’un bir ürünüydü. Tıpkı daha sonraları Milton gibi, Spenser’ın de hem güzelliğe ve aşka tapan neredeyse putperest diyeceğimiz bir yanı, hem de Hıristiyanlığın ahlaksal değerlerini içtenlikle benimseyen neredeyse Püriten diyebileceğimiz bir yanı vardı. Grierson’a bakılacak olursa, Spenser birbirine tümüyle karşıt bu iki yanını bağdaştırmanın yolunu bulamamıştır bir türlü. Oysa Platon sayesinde bu bağdaştırmayı az çok gerçekleştirdi bize kalırsa. Çünkü Platon’un düşüncesinde maddesel güzelliği sevmek, insan ruhunu tanrısal sevgiye değin götüren uzun bir merdivenin en alt basamağıdır. Üstelik Platon’un gözünde güzellikle iyilik aynı şey olduğundan, maddeden gelen bir güzellik –örneğin bir kadının biçimli bedeni– tanrısal güzelliğin bir simgesi sayılabilir. Onun için Spenser şöyle der:</p>
			<span epub:type="pagebreak" id="page152" title="152"/>
      <blockquote>
        <p>Therefore wherever that thou dost behold</p>
        <p>A comely corpse with beauty fair endowed</p>
        <p>Know this for certain, that the same doth hold</p>
        <p>A beauteous soul.</p>
      </blockquote>
      <blockquote>
        <p>Onun için ne zaman görürsen</p>
        <p>Güzellikle bezenmiş biçimli bir beden,</p>
        <p>Kesinlikle şunu da bil ki, bu bedende</p>
        <p>Güzel bir ruh vardır.</p>
      </blockquote>
      <p>Böylece şair, “for all that fair is, is by nature good” (çünkü güzel olan her şey, doğası gereği iyidir) sonucuna varır; dolayısıyla maddesel güzelliğe tapmak, yani güzel bir kadını sevmek, günah olmaktan çıkar.</p>
      <p>Spenser 1591’de çeşitli şiirlerini içeren <em>Complaints</em> (Yakınmalar) adında bir kitap yayımladı. Genellikle kısa şiirlerden oluşan bu derlemede, “Mother Hubberd’s Tale” (Hubberd Ana’nın Öyküsü) adını taşıyan uzunca bir taşlama da vardır. Bir “table”, yani başlıca kişileri hayvan olan ve ahlaksal bir amaç güden bu şiirde, yüksek mevki peşinde koşarken başlarından birçok serüven geçen bir tilkiyle bir maymunun öyküsü anlatılır. Çıkarlarını kollayarak, asker, saray adamı, rahip kılığına giren tilkiyle maymun, çeşitli kepazeliklerden sonra, efendileri aslan uyurken onun tacını çalarlar. Maymun kral olur, tilki de başbakan. Ne var ki, aslan uyanır uyanmaz onların hakkından gelir. Özellikle politikacılar, yargıçlar, saray ve kilise çevrelerinde toplanan dalkavuklar taşlanır burada. İrlanda’da kendini sürgün bilen Spenser’ın kişisel mutsuzluğundan kaynaklanan ve bu taşlamada açığa çıkan kötümserlik, <em>Complaints</em> gibi anlamlı bir ad taşıyan bu derlemenin başka şiirlerinde de görülür: <em>The Ruins of Time”</em>da (Zamanın Yıkıntıları), onu koruyan Earl of Leicester’i över ve arkadaşı Sir Philip Sidney’nin ölümüne bir kez daha ağıt yakar.<em> The Tears of the Musses</em>’de (Esin Perilerinin Gözyaşları) Yunan mitolojisinde sanat ve bilim dallarına egemen olan dokuz “muse”un her biri, saray ve kilise çevreleri sanatı da, bilgiyi de hor gördüğünden, bilginin bir dilenci gibi yoksullaşıp son zamanlarda öldüğünden (“learning late deceased in beggary”) yakınır.</p>
      <p><span epub:type="pagebreak" id="page153" title="153"/>Aynı kötümserliği gene o yıl yayımlanan <em>Colin Clout’s Come Home Again</em>’de (Colin Clout Yurduna Geri Döndü) görürüz. <em>The Shepherd’s Calender</em>’de de kendine Colin Clout adını veren Spenser, burada özyaşamından söz eder: 1589 ile 1591 yılları arasında Spenser, Londra’ya gelmiş, şiir yazmasına vakit bırakacak bir geçim yolu aramıştı kendine. Sir Walter Raleigh de ona yardım etmek için elinden geleni yapmıştı. Ne var ki, şair gene düş kırıklığına uğrayıp, İrlanda’ya geri dönmek zorunda kaldı. Dönüşünden sonra yazdığı <em>Colin Clout’s Come Home Again</em>’de, Londra’ya yolculuğunun öyküsünü bir alegori biçiminde anlatır. Şiir, denizaşırı uzak ülkelere yolculuklarıyla ünlü olduğu için “The Shepherd of the Sea” (Deniz Çobanı) diye yücelttiği ve büyük bir gönül borcu duyduğu Sir Walter Raleigh’ye sunulmuştur. Colin Clout adlı çobanı oturduğu adada görmeye gelen Deniz Çobanı, onu kandırıp çobanların kraliçesi Cynthia’nın, yani Kraliçe Elizabeth’in sarayına götürür. Elizabeth Çağı’nda birçok şairin Kraliçelerine Cynthia demelerinin nedeni, Cynthia’nın bakirelik ve ay tanrıçası Diana’nın adlarından biri oluşu ve Elizabeth hiçbir zaman evlenmediği için, bakire bir kraliçe sayılmasıydı. (Gerçekten de Raleigh, Spenser’ı görmek üzere İrlanda’ya gitmiş; <em>The Faerie Queene</em>’in o sırada yazılmış olan bölümlerine hayran kalarak, Spenser’ın bu şiiri Elizabeth’e okumasını istemişti.) İki çoban çok güzel anlatılan bir deniz yolculuğundan sonra Cynthia’nın sarayına varırlar. Colin Clout Kraliçe’nin erdemlerini, saray yaşantısının görkemini, oradaki kadınların güzelliğini öve öve göklere çıkarır. Ne var ki, saray çevrelerinin entrikalarını, kıskançlıklarını, dedikodularını, ahlaksızlıklarını da görmezlikten gelemez. Bunları gözler önüne serip acı acı taşladıktan sonra, böyle bir ortama ayak uyduramayacağını anlar. Buruk bir ruh hali içinde, aslında hiç de özyurdu saymadığı adasına, yani İrlanda’ya dönmeye karar verir.</p>
      <p>Spenser 1594’te Elizabeth Boyle adlı bir genç kızla evlenmeye karar verdi. Bir yıl sonra da, “Düğün Şarkısı” anlamına gelen “Epithalamion”u ve <em>Amoretti</em> adını taşıyan sone dizisini yayınladı. 88 soneden oluşan bu dizinin, hesapça nişanlılık döneminde Elizabeth Boyle için yazılmış olması gerekir. Ama Petrarca geleneklerine tamamıyla uygun, kalıplaşmış bir aşk kavramını yan<span epub:type="pagebreak" id="page154" title="154"/>sıtan bu şiirler, zarif ve ince olmakla birlikte, bir bakıma öylesine soğuktur ki, Spenser’ın bunları gerçek bir sevdadan esinlenerek yazdığına inanmak bir hayli zordur. 17 ve 19 dizelik 23 kıtadan oluşan “Epithalamion” ise, Spenser’ın ayrıca güzel şiirlerinden biri, hatta birçok eleştirmene göre en güzelidir. Burada herhalde kendi evlendiği günü anlatan şair, eski Yunan edebiyatının belirli bir türü olan epithalamium’ların kurallarına uymakla birlikte, <em>Amoretti</em> sonelerinde eksik olan yoğun bir heyecan havası yaratır. Şiir sırayla, düğün hazırlıklarını; konuklara haber verilmesini; geline çiçek çelenkleri getirmeleri için orman, su ve dağ perilerinin çağrılmasını; düğün sabahı gelinin uyanışını ve giyinişini; düğün alayının kiliseye gelişini; nikah törenini; eve dönüşü ve düğün şölenini; şairin karanlığın bir an önce basmasını özlemesini anlatır ve ayın doğmasıyla da biter. Spenser’ın soylu bir aileden gelen iki kız kardeşin çifte düğünü konusunu işleyen “Prothalamion” adlı 1596’da yayımlanan şiiri, “sweet Thames, run softly till I end my song” (tatlı Thames, yavaşça ak ben şarkımı bitirene dek) diyen ünlü kavuştağına karşın, “Epithalamion” ayarında değildir.</p>
      <p>Milton’ın <em>Paradise Lost</em>’undan sonra İngiliz edebiyatının en ünlü uzun şiiri olan <em>The Faerie Queene</em>, Spenser’ın başyapıtıdır ve şairin ölümü yüzünden ancak yarısı yazılabildiği halde, bin sayfa kadar tutar. Spenser bu şiir üzerinde yirmi yıl çalışarak, ilk üç bölümü 1589’da, öteki üç bölümü de 1596’da yayımladı. Sir Walter Raleigh’ye yazdığı ve bir önsöz gibi şiirin başına eklediği mektubunda, <em>The Faerie Queene</em>’in tümünün on iki bölümden oluşacağını söyler. Hatta Spenser’ın niyeti, eğer bu on iki bölüm beğenilirse, Prince Arthur’u kral olduktan sonra ele alan on iki bölüm daha yazmaktı. Yazabildiği altı bölümün her birinde on iki canto, yani on iki kısım olduğuna göre, şiirin tümünde yetmiş iki canto vardır. Spenser şiirini kendi yarattığı bir koşuk biçimi olan dokuz dizelik kıtalarla, yani Spenserian stanza’larla yazdı. Her canto’da da elliye yakın ya da elliden biraz fazla Spenserian stanza vardır.</p>
      <p>Eski imlası korunarak <em>The Faerie Queene </em>diye yazılması tüm edebiyat tarihlerinde benimsenen bu şiir, birbirine tamamıyla karşıt görünen en değişik öğelerin, aklın alamayacağı kadar ba<span epub:type="pagebreak" id="page155" title="155"/>şarılı bir bileşimidir. Ortaçağ ile Rönesans’ı birbiriyle kaynaştıran bu bin sayfada her şey bulunur: Bir yandan Ortaçağ’ın alegorileri ve şövalyelik romance’ları, bir yandan eski Yunan ve Roma edebiyatının pastoral’leri, bir yandan İtalyan Rönesansı’nın saray adamı, bir yandan İngiltere’nin dinsel reformasyonunun Protestan inançlarıyla yoğrulmuş dini bütün insanı, bir yandan Yunan mitolojisi, bir yandan İngiliz folkloru, bir yandan hümanistlerin tüm Avrupa’yı kapsayan bilgi cumhuriyeti, bir yandan Elizabeth Çağı’na özgü İngiliz yurtseverliği, bir yandan Ortaçağ’ın Yedi Ölümcül Günahı, bir yandan Rönesans’ın on iki erdemi, v.b.</p>
      <p>Şiirin önsözü yerine geçen mektuptan anlaşıldığına göre, <em>The Faerie Queene</em>’in on iki bölümünün her birinde ayrı bir şövalyenin öyküsü anlatılacak ve bu şövalyelerin her biri de yukarda değindiğimiz ve ilkin Aristo’nun sözünü ettiği on iki erdemden birini temsil edecekti. Bu bakımdan şiir doğrudan doğruya alegorik bir nitelik taşır. Yalnız her bölümün baş kişileri olan şövalyeler değil, <em>The Faerie Queene</em>’in tüm kişileri belirli bir soyut kavramı temsil ederler. Hatta bu kişiler o sırada yaşayan ve herkesçe bilinen belirli insanları da temsil ettikleri için, alegorinin çift olduğunu ve bizlerden çok, Elizabeth Çağı’nda yaşayanlar tarafından anlaşılabileceğini söyleyebiliriz. Örneğin birinci bölümdeki Duessa hem Katolik Kilisesi’ni, hem de Katolik olan Mary Stuart’ı ya da Mary Tudor’u simgeler. Orgoglio hem Kibir’dir, hem de İngiltere’nin düşmanı İspanya Kralı Philip. Şiire adını veren Periler Kraliçesi hem Glory’yi, yani Şan’ı temsil eder, hem de Kraliçe Elizabeth’in şanlı kişiliğini. Zaten <em>The Faerie Queene</em>, Spenser’ın “the most high, mighty an magnificient Empress, reknowned for piety and virtue” (dine bağlılığı ve erdemiyle ünlü, en yüce, en güçlü ve en görkemli İmparatoriçe) dediği Elizabeth’e sunulmuştur.</p>
      <p>Spenser, <em>The Faerie Queene</em>’in başına eklediği mektupta, asıl amacının bir centilmenin ya da soylu bir kişinin portresini çizmek olduğunu bildirir. Onun gözünde Büyük Britanya’nın efsanevi kralı Arthur bu ideale en çok yaklaşan kişi olduğundan, şair, Aristo’nun erdemlerinden on ikisini de benliğinde birleştiren bu kusursuz insana Prince Arthur adını verir. Arthur, peri krali<span epub:type="pagebreak" id="page156" title="156"/>çesi Gloriana’yı düşlerinde gördükten sonra ona âşık olup, Gloriana’yı periler diyarında aramaya gider. Periler kraliçesi, Elizabeth’i temsil ettiği gibi, Prince Arthur de, kraliçenin gözdesi, Spenser’ı her zaman koruyan Earl of Leicester’ı temsil eder.</p>
			<figure class="left">
				<img src="image/p156.jpg"/>
				<figcaption>Sir Walter Raleigh’in Londra’da National Portrait Gallery’de yer alan portresi. İmzasız</figcaption>
			</figure>
      <p><em>The Faerie Queene</em>’in birinci bölümünde, “Holiness”in, yani kusursuz bir Hıristiyanlığın simgesi olan “Red Cross Knight of Holiness” (Kutsallığın Kızıl Haçlı Şövalyesi) ile gerçek dinin simgesi olan Una’nın başlarından geçen serüvenler anlatılır. İkinci bölümde “Temperance”, yani ölçülü davranışı temsil eden Sir Guyon’un serüvenleri ele alınır. Şair “temperance” sözcüğünü, bedeni ve ruhu tehlikeye sokan kötü tutkulara karşı koyabilmek, her zaman dengeli ve ölçülü olabilmek anlamında kullanır. Üçüncü bölümde ele alınan erdem “Chastity” yani iffet olduğundan, bu bölümün kahramanları Britomart ve Belphoebe adlı kadın şövalyelerdir. Tüm cinsel ilişkilerden uzak kalma erdemi değil de, gerçek bir sevgiden kaynaklanan aşklar ve evlilikler yüceltilir bu bölümde; olumlu aşklarla olumsuz ve sahte aşklar arasındaki ayrım da belirtilir. “Friendship”e, yani dostluğa adanan dördüncü bölümde Triamond ile Campbell adında iki şövalyenin serüvenleri anlatılır. Beşinci bölüm “Justice”i, yani adaleti temsil eden Artegall ile ilgilidir. Ne var ki, bu bölümde şövalyelik serüvenlerinden çok, Elizabeth Çağı’nın çeşitli tarihsel olaylarına, örneğin İspanya’ya karşı elde edilen zafere, o çağın toplumsal düzenine, İskoçya Kraliçesi Mary Stuart’ın ölüm cezasına çarptırılmasına ya da Spenser’ın sekreteri olduğu Lord Grey de Wilton’un İrlanda’yı yönetmesine değinilir. Altıncı bölümde “Courtesy” yani nezake<span epub:type="pagebreak" id="page157" title="157"/>ti temsil eden Sir Calidore’un başından geçenler anlatılır. “Costance” yani sadakat üzerine olan yedince bölümün ancak bir kısmı elimize geçmiştir. Bir kısmı da, Spenser’ın İrlanda’daki konağıyla birlikte yanmıştır büyük bir olasılıkla.</p>
      <p>Spenser, <em>The Faerie Queene</em>’i yazmakla belirli iki amaç güdüyordu: Birincisi, Aristo’nun on iki erdemini okuyucularına aşılayarak, kusursuz bir insanın nasıl olması gerektiğini göstermekti; ikincisi de, içtenliğinden hiç kuşkulanmadığımız bir yurtseverlikle, bir periler diyarı kadar büyüleyici bulduğu kendi ülkesini ve ülkesinin kraliçesini yüceltmekti. Gelgelelim Spenser’ı gerçek bir şair olarak değerlendirdiğimiz için, bu öğretici amaç geri plana düştü, bizlerce neredeyse unutuldu. Spenser’da bir kusur saydığımız alegorilere gelince, bunlar da anlamını yitirdi gözümüzde. Zaten Romantik çağın ünlü eleştirmeni Hazlitt, alegoriden yakınanlara, “the allegory won’t bite you” (alegoriler sizleri ısıracak değil ya) demişti haklı olarak. Bugün şiir meraklıları, bambaşka nedenlerden ötürü haz alırlar Spenser’dan. Bu şairde bizi ilgilendiren özellikler, dizelerinin olağanüstü uyumu ve müzikalitesi, imgeleriyle betimlemelerinin güzelliği ve anlattığı öykülerin merakımızı uyandırmasıdır. Hiçbir şairin, İngiliz dilinin müzik olanaklarından Spenser kadar yararlanamadığı her eleştirmen tarafından kabul edilir. Betimlemelerinin ve çizdiği tabloların güzelliği ise öylesine çarpıcıdır ki, birçokları “word-painter” yani “sözcüklerle resim yapan” demiştir ona.</p>
      <p>Tüm bu yadsınmaz değerlerine karşın, Spenser günümüzde ender okunan bir şairdir gene de. Öğretici yanının ve alegorilerinin bizi biraz tedirgin etmesi dışında, bunun pratik bir nedeni de vardır: Spenser Ortaçağ şövalyelik romance’larının havasına uymak kaygısıyla “archaic” sözcükler, yani XVI. yüzyıl sonlarında artık İngilizce’de geçerli olmayan eski sözcükler kullanmaya özen gösterir. Böylece onun metnini anlamak, çağdaşı Shakespeare’in metnini anlamaktan biraz daha zordur. Çağdaşı olan Ben Jonson da, “Spenser affecting the ancients writ no language” (Spenser eski yazarların etkisinde kalarak, dil olmayan bir dille yazdı) diye onu suçlarken, haksızlık etmemiştir aslında. Ne var ki, İngiliz edebiyatında hiçbir şair, kendisinden sonra gelen şairleri Spenser kadar etkilememiştir. Milton, Pope ya da Words<span epub:type="pagebreak" id="page158" title="158"/>worth gibi, yazdıkları şiirin niteliği ve türü açısından Spenser’dan bambaşka olanlar bile, ona her zaman derin bir hayranlık duymuşlardır. Romantik akımın başlamasında ve gelişmesinde ise, ondan büyük rol oynayan başka bir şair bulunamaz. İleride göreceğimiz gibi, örneğin Keats ancak <em>The Faerie Queene</em>’i okuduktan sonra şiiri tutkuyla sevmeye başlamış ve şair olmaya karar vermiştir. Bu bakımdan XIX. yüzyılın ilk yarısında Legh Hunt’ın Spenser’ı “a poet’s poet” (şairler için bir şair) olarak değerlendirmesi çok doğrudur.</p>
      <p>Edmund Spenser’ın “Deniz Çobanı” diye andığı Sir Walter Raleigh, ilginç kişilerle dolu Elizabeth Çağı’nın en ilginç kişilerinden biridir kuşkusuz. Onun çok sayıda yaşamöyküsü vardır ve bunları okumak, en heyecan verici romanlarından daha çok sarar insanı. Hem ünlü bir denizci, hem gemi yapımcısı, hem asker, hem kimyager, hem parlamento üyesi, hem de şair olan bu çok yönlü Rönesans adamı, 1552 yılına doğru doğdu ve 1618’de başı kesilerek öldürüldü. Soylu bir aileden gelen Raleigh, Kraliçe Elizabeth’in gözdelerinden biriydi. Çamurlu bir yerden geçerken, Kraliçe’nin ayakkabıları kirlenmesin diye Raleigh’nin pelerinini sırtından çıkarıp yere sermesi dillere destan olmuştur. Ne var ki, Raleigh kendinden aşağı yukarı yirmi yaş daha büyük olan Kraliçe’den izin almadan Elizabeth Throgmorton adlı bir kadına âşık olup onunla evlendiği için gözden düştü; hatta bir süre karısıyla birlikte hapsedildi. 1595’ten sonra, <em>The Discovery of the Empire of Guiana</em> (Guiana İmparatorluğunun Keşfi) adlı kitabında anlattığı uzun ve tehlikeli yolculuklara çıktı. (Raleigh’in Guiana dediği yer, bugün Venezuela olarak bilinir.) Oradan tütün getirdi ve bir çubukla boyuna tütün içerek, o sıralarda sağlığa yararlı sanılan bu alışkanlığın yerleşmesinde önemli bir rol oynadı. Hatta Kraliçe Elizabeth, altını dumana dönüştürüp yok eden birçok kişi bulunduğunu, ama dumanı –yani tütün dumanını– altına dönüştüren tek insanın Raleigh olduğunu söyleyerek şakalaştı bu konuda. Sir Walter Raleigh, daha sonraları idam edilen nice tiryakiler gibi, ölümü rahat karşılayabilmek için, başı kesilmeden hemen önce tütün içmişti.</p>
      <p>Fazlasıyla renkli kişiliğinden ötürü, birçok kez kara çalınmıştı Raleigh’ye. Örneğin şatosunda bir “School of Night” yani “Ka<span epub:type="pagebreak" id="page159" title="159"/>ranlık Okulu” kurmak ve orada, aralarında Christopher Marlowe, Thomas Kyd ve başkaları da bulunan birçok yazara tanrıbilmezlik öğretmekle suçlanmış ve bu konuda soruşturma açılmıştı. Kraliçe Elizabeth’in ölümünden sonra I. James tahta geçince, Raleigh, Kral’a karşı suikaste girişmekle suçlanıp, çok adaletsiz bir yargılamadan sonra, on üç yıl süreyle Londra Kulesi’nde hapsedildi. Orada kimya deneyleri yaptığı için, mucizeler yaratan bir ilaç ürettiği haberi tüm Avrupa’ya yayıldı. Raleigh hapis yatarken, bir dünya tarihinin ilk cildini de yazdı. Keşfettiği ve Guiana adını verdiği yerde altın madenleri bulunduğunu, bunları ülkesi hesabına işletmek için bir süre hapisten çıkmak istediğini söylüyordu. Sonunda I. James onun mahkûmiyetini bağışlamadan, bu yolculuğa çıkmasına izin verdi. Ne var ki, on gemiyle Amerika’ya giden İngilizler, İspanyolların tekelinde olan altın madenlerini ele geçiremediler. Üstelik bir çarpışma sırasında Raleigh’nin gencecik oğlu öldürüldü. İki buçuk yıl süren bu yolculuktan sonra, Raleigh yeniden hapsedilip ölüm cezasına çarptırıldı.</p>
      <p>Böyle serüvenlerle dolu bir yaşam sırasında Raleigh’nin şiir yazmaya vakit bulması şaşılacak bir şeydir. Ama Elizabeth Çağı’nda, gerçekten bilgili bir insanın şiir yazması neredeyse bir gelenek halini almıştı. Raleigh de bu geleneğe uyarak hapse girmeden önce de, hapisteyken de şiirler yazdı. Ama bunları hiçbir zaman yayımlamadığı için çoğu kayboldu; ancak otuz tane kadar kısa şiiri elimize geçti. Raleigh’nin Kraliçe Elizabeth’in ölümünden sonra, onu yüceltmek amacıyla “Cynthia, the Lady of the Sea” (Denizlerin Lady’si Cynthia) adlı ve ancak bir bölümü bulunan uzun bir ağıt yazması, Kraliçe’ye içtenlikle bağlı olduğunu gösterir. Öteki şiirleri arasında en güzelleri, Spenser’ın <em>The Faerie Queene</em>’inin başına eklediği “Methought I saw the Grave where Laura Lay” (Laura’nın Yattığı Mezarı Görür Gibi Oldum), “The Lie” (Yalan), “The Pilgrimage” (Haç Yolculuğu) ve arkadaşı Marlowe’un “The Passionate Sheperd to his Love” (Sevdalı Çobanın Sevgilisine Söyledikleri) adlı şiirine karşılık olarak yazdığı şiirdir. “Even such is Time” (Zaman Böyledir) şiirini, idam edilmeden bir gece önce yazdığı söylenir.</p>
      <p>Sir Walter Raleigh gibi şiir yazan ve Kraliçe Elizabeth’in göz<span epub:type="pagebreak" id="page160" title="160"/>delerinden olan başka bir aristokrat, Lord Brooke ünvanını taşıyan Fulke Greville’dir (1554-1628). Yakın arkadaşı Sir Philip Sidney’nin bir yaşam öyküsünü yazan Fulke Greville, Sidney’ye öylesine hayrandı ki, mezar taşına “Servant to Queen Elizabeth, Counsellor to King James, Friend to Sir Philip Sidney” (Kraliçe Elizabeth’in hizmetkârı, Kralı James’in danışmanı, Sir Philip Sidney’nin arkadaşı) yazılmasını istedi. Çok önemli mevkilere yükselen Fulke Greville’in gerçi başı kesilmedi ama, kendi adamlarından biri tarafından öldürüldüğü için, sonu bir hayli dramatik oldu gene de. <em>Caelica</em> adlı sone dizisinden de anlaşıldığı gibi, Fulke Greville, şiirlerinde duygulardan fazla düşüncelere yer verirdi. Belki bu yüzdendir ki Romantik çağın düzyazı yazarlarından Charles Lamb, onun <em>Alaham </em>ve<em> Mustapha</em> adlı tragedyalarını tiyatro oyunlarından çok, siyasal incelemelere benzetir. Sözde Osmanlı tarihiyle ilgili olan ve 1609’da yayımlanan <em>Mustapha</em>’da, İmparator “Solyman”ın eşi Rossa, üvey oğlu Mustapha’nın babasını öldürmek için bir suikast hazırladığı konusunda bir yalan uydurur. Rossa’nın amacı, Mustapha’yı ortadan kaldırarak kendi çocuklarına parlak bir gelecek sağlamaktır. Rossa’nın erdemli kızı Camena, suçsuzluğunu bildiği Mustapha’yı savunduğu halde, babası öz oğlunu ölüm cezasına çarptırır. Romalı oyun yazarı Seneca’yı örnek alıp, klasik kurallara uyularak yazılan bu tragedyanın pek değeri yoktur. Ama zaman zaman koroların söyledikleri sözler, insanları öteden beri tedirgin eden kimi çelişkileri dile getirmek açısından oldukça ilginçtir gene de:</p>
      <blockquote>
        <p>Oh wearisome condition of humanity!</p>
        <p>Born under one law, to another bound;</p>
        <p>Vainly begot, and yet forbidden vanity;</p>
        <p>Created sick, commanded to be sound.</p>
        <p>What meaneth Nature by these diverse laws,</p>
        <p>Passion and reason, self-division’s cause?</p>
      </blockquote>
      <blockquote>
        <p>Ah ne bezdiricidir insanın durumu!</p>
        <p>Bir yasa altında doğar, başka bir yasaya bağlı kalır;</p>
        <p>Boşuna peydahlanır, ama boş şeylere özenmesi yasaktır;</p>
        <p>Hasta yaratılır, ama sağlıklı olması emredilir ona.</p>
        <p><span epub:type="pagebreak" id="page161" title="161"/>Ne demek ister Doğa bu çeşitli yasalarla?</p>
        <p>Tutku ile akıl arasında insanın bölünmesi nedendir?</p>
      </blockquote>
      <p>Raleigh ya da Fulke Greville gibi, Elizabeth Çağı’nın ikinci derece şairleri arasında olan Samuel Daniel, 1562 ile 1619 yılları arasında yaşadı. Soylu sınıftan gelmediği, bir müzik öğretmeninin oğlu olduğu halde, birçok orta sınıf genci gibi Oxford’da okuyabildi. İtalya’ya kısa bir yolculuktan sonra, aristokrat ailelerin çocuklarına özel öğretmenlik yaptı. Günün modasına uyarak, 1592’de <em>Delia</em> adlı bir sone dizisi yayımladı. Seneca’yı örnek alan tragedyaları; sarayda düzenlenen eğlencelerde oynanılan “masque”ları, yani şatafatlı dekorlu ve kostümlü, danslı ve müzikli oyunları; İngiliz dilinin uyak kullanılmasına uygun olduğunu savunan düzyazı incelemeleri vardır.</p>
      <p>Samuel Daniel’in en ünlü yapıtı, 1609’da çıkan <em>The Civil Wars Between the two Houses of York and Lanche</em>’dir (York ve Lanchester Hanedanları Arasında İç Savaşlar.) Böyle bir ad taşıyan bir yapıtın düzyazıyla yazılmış olmasını bekleriz elbette. Ne var ki, Daniel XV. yüzyılda İngiltere’yi ikiye bölen Güller Savaşı’nı, sekiz bölümlü çok uzun epik bir şiir biçiminde yazmayı yeğ tutmuştur. Samuel Daniel’in yurtseverliğine gerçi toz kondurulamaz ama, şair olarak hiç değeri yoktur. O çağda edebiyatın bir çeşit diktatörü sayılan Ben Jonson, Daniel için “a good honest man, but no poet” (dürüst iyi bir adam, ama şair değil) demekte yerden göğe kadar haklıdır. Başka bir çağdaşı Michael Drayton da, Daniel’i “historian in verse” (koşuklu uyaklı tarihçi) diye kınamıştır.</p>
      <p>Oysa Michael Drayton da (1563-1631) Daniel’in yanılgısına düşmüş, en önem verdiği yapıtı <em>Poly Olbion</em>’u düzyazıyla yazması gerekirken, koşuklu uyaklı yazmıştır. Drayton’un üzerinde yıllarca çalıştıktan sonra 1622’de tamamladığı bu uzun şiiri, garip görünebilecek sıfatlar kullanarak, “coğrafi” ya da “topoğrafik” diye tanımlayabiliriz. Çünkü Drayton, “çok nimetleri olan” anlamına gelen <em>Poly-Olbion</em>’da, tüm Elizabeth Çağı yazarlarında görülen yurtseverlikten esinlenerek, bir çeşit cennet saydığı İngiltere’yi otuz bölgeye ayırıp, bu bölgelerin her birini ayrı ayrı över; oralarda geçen tarihsel olayları ya da efsaneleri anlatır; her bölgenin akar sularını, dağlarını, tepelerini, ovalarını, kuşlarını, <span epub:type="pagebreak" id="page162" title="162"/>balıklarını, bitkilerini sayıp döker.</p>
      <p>Ne var ki, Michael Drayton, Samuel Daniel’den çok daha iyi bir şairdi ve <em>Poly-Olbion </em>artık pek okunmadığı halde, 1594’de çıkan <em>Idea’s mirror</em> (İdea’nın Aynası) sone dizisinde, tüm İngilizce şiir antolojilerine giren, hiçbir zaman unutulmayan bir şiir yazmıştır hiç olmazsa:</p>
      <blockquote>
        <p>Since there is no help, come let us kiss and part.</p>
        <p>Nay, I have done; you get no more of me;</p>
        <p>And I am glad, yea, glad with all my heart,</p>
        <p>That thus so cleanly I myself can free.</p>
        <p>Shake hands for ever, cancel all our vows,</p>
        <p>And when we meet at any time again,</p>
        <p>Be it not seen in either of our brows</p>
        <p>That we one jot of former love retain.</p>
        <p>Now at the last gasp of Love’s latest breath</p>
        <p>When his pulse falling, Passion speechless lies,</p>
        <p>When Faith is kneeling by his bed of death,</p>
        <p>And Innocence is closing up his eyes,</p>
        <p>Now if thou wouldst, when all have given him over</p>
        <p>From death to life thou mightest him yet recover.</p>
      </blockquote>
      <blockquote>
        <p>Mademki çaresi yok, gel öpüşüp ayrılalım.</p>
        <p>Hayır, bitti benim için; sana verecek bir şeyim yok artık:</p>
        <p>Ve seviniyorum, evet, tüm yüreğimle seviniyorum,</p>
        <p>Böyle tertemiz özgür kılabildiğime kendimi.</p>
        <p>Sonsuza değin ayrılmak üzere el sıkışalım, tüm yeminlerimizi yok edelim, </p>
        <p>Ve günün birinde gene karşılaşırsak, eski sevgimizden bir tek zerrenin kaldığı</p>
        <p>Ne senin yüzünden anlaşılsın, ne benimkinden,</p>
        <p>Şimdi Aşkın son nefesinin son solumasında,</p>
        <p>Nabzı düşen Sevda suskun yatarken,</p>
        <p>Sadakat onun ölüm döşeğinde diz çökmüşken,</p>
        <p>Saflık onun gözlerini kapatırken,</p>
        <p class="pull-right">Şimdi herkes ondan umudunu kestikten sonra,</p>
        <p class="pull-right">Sen istesen, ölümden kurtarıp onu kavuşturabilirsin yaşama.</p>
      </blockquote>
      <p><span epub:type="pagebreak" id="page163" title="163"/>Drayton’un sonesi, âşık bu sözleri sevgilisine gerçekten söylüyormuş gibi doğal bir dili ustaca kullanışıyla, sekiz dizeden sonraki beklenmedik değişimle, yani bittiğini sandığımız aşkın, can çekişen, ama her an dirilebilecek bir insana benzetilmesiyle Shakespeare’in en güzel sonelerinin ayarındadır kuşkusuz. Ne yazık ki, Drayton çok yazdığı –bu arada dinsel şiirleri, bir yığın aşk şiiri, taşlamaları, pastoral’leri, tarihsel şiirleri, ode’ları, koşuklu uyaklı mektupları olduğu– halde bu tek sonenin düzeyine varamamıştır.</p>
      <p>Aslında XVII. yüzyıl edebiyatı üç ayrı dönemi kapsamaktadır; ülkenin siyasal ve toplumsal yaşamında büyük değişiklikler olduğu için, bu yüzyılın üç döneminden her biri, ötekinden biraz farklıdır doğal olarak. XVII. yüzyılın başlangıcından 1642’ye değin süren birinci dönem, Elizabeth Çağı’nın bir uzantısıdır. Ama Kraliçe Elizabeth 1603’te öldüğü ve Latince adı Jacobean olan I. James tahta geçtiği için, bu döneme Jacobean Çağı demek daha yerinde olur. 1642’den 1660’ta değin süren ikinci dönem, iç savaşı ve Commonwealth’i, yani İngiltere’nin Oliver Cromwell yönetimi altında bir çeşit cumhuriyet olduğu yılları kapsar. 1660’da II. Charles’ın sürgünde yaşadığı Fransa’dan dönmesiyle başlayan üçüncü dönem, yüzyılın sonuna değin sürer. 1688’de hiç kan dökülmeden yapılan bir devrimle, II. James tahtı Hollanda’dan çağrılan Orange hanedanından William’a bırakmak zorunda kalmıştı. Bundan sonra İngiltere’de şimdi gördüğümüz durum oldu; yani kralların elinden alınan siyasal güç, parlamentonun eline geçti. Bunun sonucu olarak da, 1688’den önce soylu sınıfın değer ölçüleri ve beğenisi edebiyata genellikle egemenken, 1688’den sonra orta sınıfların değer ölçüleri ve beğenisi ağır bastı. Krallık yeniden kurulduğu için Restorasyon adı verilen bu üçüncü dönem, XVIII. yüzyılın başında, hatta daha önceleri başlayan Yeni Klasik (Neo-Classical) çağ için bir hazırlıktır aslında. Böylece XVII. yüzyıl başlangıcında duygulara, coşkuya, hayal gücüne önem veren edebiyat, aynı yüzyılın sonunda, akla, ölçüye, eski Latin edebiyatının klasik kurallarına önem verdi; Shakespeare ve Donne gibi şairlerin yerini Dryden ve Pope gibi şairler aldı.</p>
      <p>Şimdi Restorasyon döneminin şiirini ileriye bırakarak, XVII. yüzyılın öteki şairlerini ele alalım. Bunlar ikiye ayrılır. Birinci grupta, Ben Jonson’ın izinden giderek Elizabeth Çağı şiir gelene<span epub:type="pagebreak" id="page164" title="164"/>ğini bir bakıma sürdüren şairler vardır: Ben Jonson’a hayranlıklarından ötürü “the tribe of Ben” (Ben’in kabilesi) ya da “the sons of Ben” (Ben’in oğulları) adı da takılmıştır bunlara. İkinci grupta ise John Donne’ın izinden giderek, Metaphysical sıfatını alan ve İngiliz edebiyatında yepyeni bir çığır açan şairler vardır.</p>
      <p>Yaşamını Elizabeth Çağı tiyatrosuyla ilgili bölümde ele alacağımız Ben Jonson (1572-1637) çok önemli bir tiyatro yazarı, ama vasat bir şairdi. Şiirleri, 1616’da yayımlanan <em>The Forest</em>’de ve 1640’ta ölümünden sonra yayınlanan <em>Underwoods</em>’da (Orman Altı Bitkileri) toplandı. Bunların en ünlüleri, Shakespeare’i öven dizeler; “Drink to me only with thine eyes” (yeter ki gözlerinle iç benim şerefime) adlı, müziği de çok güzel olan şarkı ve çocuk oyuncu Salathiel Pavy’nin ölümü üzerine yazdığı ağıttır. Ben Jonson klasik şiirlerin değerlerini ve kurallarını örnek alarak, şiirlerini gerçi özenle işler ama, bu şiirlerin özgün bir yanı olduğu da söylenemez. Aslında Ben Jonson şiirinin gücünden çok, kişiliğinin gücüyle bir şiir ekolü kurmuş ve ona hayran olan genç şairleri peşine takabilmiştir.</p>
      <p>Ben’in oğulları denilen grupta Ben Jonson’a en bağlı olanlardan biri, 1591 ile 1674 arasında yaşayan Robert Herrick’dir. Herrick kuyumcu olan amcasına on yıl süreyle çıraklık ettikten sonra Cambridge’de okumuş, sonra da Anglikan Kilisesi’nde rahip olmuştur. Püriten’lar (ahlak açısından çok “pure” yani temiz olmak istedikleri için, onlara takılan alaycı bir addı bu aslında) başlarında Oliver Cromwell, Kral I. Charles’a karşı ayaklanınca, hem resmi kiliseye bağlı bir din adamı olarak, hem de huyu açısından Püriten’lara karşı olan Herrick, uzun süre rahip maaşını alamaz oldu. Başı kesilen I. Charles’in oğlu II. Charles 1660’ta tahta geçtikten sonra, Herrick de eski mevkiine kavuştu. Gelgelelim çok acayip bir din adamıydı Herrick; çünkü binden fazla şiiri içeren <em>The Hesperides</em> adlı kitabından anlaşıldığı gibi, bu şiirlerde işlediği konular şunlardı:</p>
      <blockquote>
        <p>I sing of brooks, of blossoms, birds and bowers,</p>
        <p>Of April, May, June und July Flowers,</p>
        <p>I sing of maypoles, hock-carts, wassails, wakes,</p>
        <p>Of bridegrooms, brides and of their bridal cakes.</p>
      </blockquote>
      <blockquote>
			<span epub:type="pagebreak" id="page165" title="165"/>    
        <p>Ben dereleri söylerim, tomurcukları, kuşları, kameriyeleri;</p>
        <p>Nisan, Mayıs, Haziran ve Temmuz çiçeklerini;</p>
        <p>Mayıs şenliklerini, araba dolusu şarapları, eğlenceleri, şölenleri;</p>
        <p>Damatları, gelinleri ve düğün pastalarını söylerim.</p>
      </blockquote>
      <p>Herrick’in “bu dünyada elimizden geldiğince eğlenelim, keyfedelim; sonra ne olacağı belli olmaz” tümcesiyle özetleyebileceğimiz yaşam felsefesi de, Anglikan Kilisesi’nin öğretisiyle pek uyumlu sayılmaz. Bir eleştirmenin dediği gibi, Robert Herrick’in sırtındaki rahip cübbesinin altından, puta tapanların tanrısı Pan’ın keçi ayağı görülür. Gerçi Herrick hem kendi gözünde, hem de başkaları tarafından belki bağışlanır umuduyla dinsel duyguları dile getiren şiirler de yazmıştır. Bu dinsel şiirleri içtenlikle de yazmıştır bize kalırsa. Hatta bunlardan “Litany to the Holy Spirit” (Kutsal Ruha Yakınma) ayrıca dokunaklıdır. Ne var ki, Grierson’un dediği gibi, İngiliz şairlerinin en putperesti sayılır gene de.</p>
			<figure class="right">
				<img src="image/p165.jpg"/>
				<figcaption>I. Charles Metropolitan Sanat Müzesi</figcaption>
			</figure>
      <p>Doğum ve ölüm tarihleri kesinlikle bilinmemekle birlikte, 1598 ile 1639 arasında yaşadığını sandığımız Thomas Carew da Ben’in oğullarındandı. Ama Donne ölünce, Carew onu öven çok güzel bir ağıt yazdı. Bu şair Oxford’da okuduktan sonra I. Charles’ın gözüne girdi, sarayda bir görev aldı. İngiltere’de ortalık karışmadan öldüğü için, kral yanlısı olmanın sıkıntısını çekmedi. Carew’nın en ünlü şiiri, bir genç kızı “onur”, “namus” gibi kavramlara boş verip aşk yapmaya, yasak hazları tatmaya çağırdığı “The Rapture”dür (Kendinden Geçme), Saintsbury’ye bakılacak <span epub:type="pagebreak" id="page166" title="166"/>olursa, bu şiir XX. yüzyılın başında yayımlansaydı, müstehcen yazılar yazmakla suçlanan Carew’nın başı derde girerdi. Bir söylentiye göre, şiirleri gibi kendi de çapkın olan Carew, ölmeden önce çok pişmanlık duymuştu. İşlediği günahlardan ötürü.</p>
      <p>Charles adının Latincesi Carolus olduğundan, Elizabeth Çağı’nda yaşayan şairlere Elizabethan denildiği gibi, I. Charles’ın saltanatı sırasında yaşayan Carew ve Herrick gibi şairlere de Caroline şairler denilirdi. Bunların, kral yandaşlarına verilen bir ad olan “Cavalier poets” diye de anıldıkları olurdu. Sir John Suckling (1609-1642) ile Richard Lovelace (1618-1658) hem yaşamları, hem de şiirleri açısından çok tipik Cavalier’lerdi. Soylu bir aileden gelen ve çok varlıklı bir mirasyedi olan Suckling, Cambridge’de okuyup, İtalya ve Fransa’da gezdikten sonra dağdağalı bir yaşam sürdü. Çağının en Don Juan ve en kumarbaz gençlerinden sayılırdı. Hatta “cribbage” denilen yeni bir kâğıt oyunu bile icat etmişti. I. Charles’a karşı ayaklanma başlayıp da kralın durumu sarsılınca Suckling, Paris’e kaçtı ve bir söylentiye göre, daha otuz üç yaşındayken orada kendini öldürdü.</p>
      <p>Suckling bir oyun yazarıydı aslında ve en güzel şiirleri –örneğin “Why so pale and wan” (Neden böyle solgun ve bitiksin)– bu oyunların içine serpilen lirik parçalardı. Eğer bu şiire bir göz atarsak, XVI. yüzyıla egemen olan Petrarca aşk geleneğine oldukça ters düşen bir tutum görürüz:</p>
      <blockquote>
        <p>Why so pale and wan, fond lover?</p>
        <p>Prithee, why so pale?</p>
        <p>Will, when looking well can’t move her,</p>
        <p>Looking ill prevail?</p>
        <p>Prithee, why so pale?</p>
        <p class="margin-top">Why so dull and mute, young sinner?</p>
        <p>Prethee, why so mute?</p>
        <p>Will, when speaking well can’t win her</p>
        <p>Saying nothing to it?</p>
        <p>Prithee, why so mute?</p>
        <p class="margin-top"><span epub:type="pagebreak" id="page167" title="167"/>Quit, quit for shame! This will not move;</p>
        <p>This cannot take her.</p>
        <p>If of herself she cannot love,</p>
        <p>Nothing can make her:</p>
        <p>The devil take her!</p>
      </blockquote>
      <blockquote>
        <p>Neden böyle solgun ve bitkinsin, sevdalı aşık?</p>
        <p>Lütfen, neden böyle solgunsun?</p>
        <p>Sağlıklı görünürken onu heyecanlandıramadın da,</p>
        <p>Hasta görünürken mi heyecanlandıracaksın?</p>
        <p>Lütfen, neden böyle solgunsun?</p>
        <p class="margin-top">Neden böyle aptal ve suskunsun, genç günahkâr?</p>
        <p>Lütfen, neden böyle suskunsun?</p>
        <p>Güzel konuşmak onu elde edemedi de</p>
        <p>Hiçbir şey söylememek mi elde edecek onu?</p>
        <p>Lütfen, neden böyle suskunsun?</p>
        <p class="margin-top">Bırak bırak, ayıptır! Bu, ona dokunamaz;</p>
        <p>Bu, fethedemez onu.</p>
        <p>Eğer kendiliğinden sevemezse,</p>
        <p>Hiçbir şey işe yaramaz:</p>
        <p>Cehenneme kadar yolu var!</p>
      </blockquote>
      <p>Sir John Suckling’in başlıca oyunları: <em>The Goblins </em>(Cinler), <em>The Discontented Colonel </em>(Hoşnut Olmayan Albay) ve <em>Aglaura</em>’dır. Onun açısından her şey oyun olduğu gibi, yazı yazmak da oyundu bir bakıma. Örneğin <em>Aglaura</em>’ya biri mutlu, biri de mutsuz iki ayrı beşinci perde yazmıştı. Bu bize bazı Hollywood yapımcılarının mallarına daha çok sayıda müşteri bulmak için başvurdukları bir çareyi anımsatır: Bu yapımcılar filmlerini piyasaya sürmeden önce biri mutlu biri mutsuz iki ayrı son çekip, gelişigüzel toplanmış vasat Amerikalı seyircilere bu iki ayrı sonu gösterirler, sonra oya koyarlar ve en çok oy alan sonu seçerlermiş. Sir John Suckling daha XVII. yüzyılın ilk yarısında, hiçbir kâr amacı gütmeden, sırf şaka olsun diye bunu yapmıştı bile.</p>
      <p>Kırk yaşında ölen Richard Lovelace de, Suckling gibi varlıklı <span epub:type="pagebreak" id="page168" title="168"/>ve yakışıklıydı. O da Oxford’da okuduktan ve İskoçya’da asker olarak ün kazandıktan sonra, saray çevrelerinde şatafatlı bir yaşam sürdü. Avam Kamarası’na hakaret etmekle suçlanarak, 1642’de hapse atıldı. En ünlü şiiri olan “To Althea from Prison”u (Hapishaneden Althea’ya) o sırada yazdı. Hapisten çıktıktan sonra kraldan yana askerlerle birlikte iç savaşa katıldı. 1648’de gene hapse düştü. Orada birçok ode, sone ve gene çok ünlü bir şiiri olan “On Going to the Wars”u (Savaşa Giderken) yazdı. Hapisten çıktıktan sonra durumu üzerine pek bilgimiz yoktur; ama    bu çok varlıklı adamın, korkunç bir yoksulluk içinde öldüğü söylenir.</p>
			<figure class="left">
				<img src="image/p168.jpg"/>
				<figcaption>John Donne</figcaption>
			</figure>
      <p>Caroline şairler zaman zaman sevimli şiirler yazmışlardır, ama XVII. yüzyılın ilk döneminin en ilginç şiirleri, “Metaphysical Poets” (Metafizik Şairler) dediğimiz John Donne’ın ve onun izinde giden George Herbert, Henry Vaughan, Richard Crashaw, Andrew Marvell gibi birkaç kişinin yazdıkları şiirlerdir kuşkusuz. Bu şairler, özellikle John Donne, yaşadıkları sırada bir hayli ünlüydüler. Ama bambaşka bir edebiyat türüne değer veren Restorasyon yazarları ve onlardan sonra da Neo-Klasik yazarlar, bu şairleri hiç mi hiç anlayamadılar, benimseyemediler. Bunu da çok normal karşılamak gerekir, çünkü Restorasyon’un en önemli şairi John Dryden, aşkı anlatırken,</p>
      <blockquote>
        <p>Gentle murmurs, sweet complainings,</p>
        <p>Sighs that blow the fire of love,</p>
        <p>Soft repulses, kind disdaining</p>
      </blockquote>
      <blockquote>
			<span epub:type="pagebreak" id="page169" title="169"/>    
        <p>Hafif mırıltılar, tatlı yakınmalar,</p>
        <p>Sevda ateşini tutuşturan iç çekmeler,</p>
        <p>Yumuşak itmeler, iyi yürekli küçümsemeler</p>
      </blockquote>
      <p>gibi şeylerden söz eder. Oysa John Donne’ın yoğun bir tutku ve çarpıcı imgelerle dolu aşk şiirlerinde, bu kalıplaşmış yapay duygusallığın en küçük bir izi bile bulunmaz. Donne, Dryden’dan çok daha önce yazdığı halde, Dryden’ın şiiri tümüyle alışılagelmiş geleneklere uygundur; Donne’ınki ise, şaşılacak kadar yenidir ve şimdi yaşadığımız çağda yazılan aşk şiirlerini andırır. İşte bu yüzdendir ki Dryden, “Donne, aşkın tatlılığıyla kadınların (“fair sex” yani “cinsi latif” deyimini kullanır aslında) yüreğini hoş tutacağı yerde, kılı kırk yaran felsefe sorunlarıyla onların aklını karıştırır” diyerek Donne’a çatar.</p>
      <p>Bu şairler kendilerine “Metafizik” demezlerdi. Felsefe ve metafizikle uğraşıyorlar suçlamasıyla, onlara aslında hiç de uygun olmayan, hatta yanıltıcı sayılabilecek bu adı ilk takan Dryden’dir gene. Bu adı benimseyen Dr. Johnson da, Metafizik Şairler’in bilgili adamlar olduklarını, bilgilerini de gözler önüne sermek istediklerini, doğru ve doğal olanı söyleyecekleri yerde, onlardan önce hiç kimsenin söyleyemediği şeyleri dile getirme çabasına giriştiklerini ileri sürüp Donne ile onun izinden gidenleri ayıpladı. Coleridge bir yana, XIX. yüzyılda Metafizik Şairler’i tutan çıkmadı. Ama 1912’de Herbert Grierson, Donne’ın şiirlerini yeniden yayımlayınca, bu şaire ve dolayısıyla izinden gidenlere büyük bir ilgi duyulmaya başlandı. Onları inceleyen bir yığın kitap çıktı ve büyük bir şair olduğu kadar değerli bir eleştirmen olan T.S. Eliot, Metafizik Şairler üzerine denemeler yazdı.</p>
      <p>XVII. yüzyılda yaşayan şair Cowley, yaşadığı çağın “savaşlı, değişken ve trajik bir dönem” olduğunu söylemişti. Bizim yaşadığımız çağ da birçok açıdan öyledir. Ama bugün bizlerin, John Donne’dan çok daha büyük bir şair olan John Milton’a duyamadığımız yakınlığı, Donne’a duymamızın başka nedenleri de vardır: XX. yüzyılın en önemli romancılarından Virginia Woolf’un belirttiği gibi, çelişkileri ve karmaşıklığı yüzünden, Donne bize bir XVII. yüzyıl şairi değil, çağdaş bir şair izlenimini verir. Onun normal konuşma dilini kullanarak yazması; sadece “şiirsel” yani <span epub:type="pagebreak" id="page170" title="170"/>güzel ya da yüce sayılan konuları değil, herhangi bir konuyu, örneğin “The Flea” (Pire) şiirinde olduğu gibi, geleneksel şiir kavramına en aykırı düşen konuları işlemesi; kullanıla kullanıla basmakalıplaşmış imgelere başvurmayıp, yepyeni benzetmeler ve eğretilemeler yapması; karmaşıklığı ve çapraşıklığı; kadın-erkek ilişkisinin cinsel yanını vurgulaması, çağımızın şairlerinin özellikleridir genellikle. Ne var ki, John Donne bugün bile herkesin değil, ancak aydınların benimsediği bir şairdir. Bunun başlıca nedeni de, birçok yanıyla karanlık kalan, anlaşılması ayrıca güç bir şair sayılması; daha doğrusu, tam ne dediğini anlayabilmek için, okuyucunun çaba gösterip kafasını işletmesi gereken bir şair olmasıdır. Oysa şiiri içtenlikle seviyor geçinen birçok kişiye göre, şiir bir kafa işi değil, bir duygu işidir ancak. Ama şiirin ne olduğunu gerçekten bilenler için, şiir hem duygu, hem de düşünce işidir. Duyguyla düşünceyi sadece birleştirip özdeşleştirmek değil, duygudan düşünce, düşünceden de duygu üretebilmek işidir.</p>
      <p>Bunu başarabildikleri için çağdaşımız saydığımız Metafizik şairlerin, kendilerinden sonra, XVII. yüzyılın ikinci yarısında ve XVIII. yüzyılda yazılan şiirlerle hiçbir ilişkileri olmadığı gibi, bu şairler kendilerinden hemen önceki çağın, yani Elizabeth Çağı’nın şairlerinden de çok farklıdırlar. John Donne ve yandaşlarının, kendilerinden önceki ve sonraki şairlerden hangi bakımlardan ayrıldıklarını belirtirsek, onların bellibaşlı özelliklerini de açıklamış oluruz: 1) Elizabeth Çağı şiiri eski Yunan ve Latin edebiyatından gelen pastoral geleneğe ve Ortaçağ’ın alegori geleneğine bağlı kalmıştı. Örneğin bu çağın en önemli şairi Edmund Spenser’ın pastoral bir şiiri olan <em>The Shepherd’s Calender</em>’de, gerçek doğaya hiç benzemeyen yapay bir dekor içinde, gerçek çobanlara hiç benzemeyen delikanlılar ve genç kızlar, birbirlerine aşk söylevleri vererek dolanıp dururlardı. Spenser’ın en ünlü şiiri <em>The Faerie Queene</em> ise doğrudan doğruya alegoriktir. 2) Elizabeth Çağı şiiri Yunan mitolojisine değinmelerle doludur. Oysa Metafizik Şairler bu mitolojiye hiç yer vermediler şiirlerinde. O kadar ki, çağdaşı Carew, Donne’ın ölümünden sonra yazdığı ağıtta, onun şiir dünyasına egemen olduğu sırada, Yunan tanrılarıyla tanrıçalarının şiirden sürgün edildiklerini belirterek Donne’ı över. 3) Elizabeth Çağı şi<span epub:type="pagebreak" id="page171" title="171"/>irinde duygu düşünceden daha önemlidir. Oysa Metafizik bir şiirde yoğun bir duygu birikimi olduğu halde, bu duygu düşünceyle öyle bir kaynaşır ki, hangisinin daha ağır bastığını kestirmenin yolu yoktur. İşte bu yüzdendir ki, bir Metafizik şiiri okurken, sadece duygularımıza kapılıp kendimizi koyuveremeyiz, aklımızı da kullanmamız gerekir. 4) Elizabeth Çağı şiiri, sonra gelen Neo-Klasik şiir gibi belirli bir dönemin damgasını taşırken, Metafizik şiir, genellikle bir dönemin değil, belirli şairlerin damgasını taşır. Örneğin, şu ya da bu soneyi Spenser’ın mı, yoksa Sir Philip Sidney’nin mi yazdığı konusunda karar veremeyiz kolayca. Oysa bir Metafizik şiirde kişisel özelliklerin izleri öylesine belirgindir ki, o şiiri Donne’ın mı, yoksa Marvell’in mi yazdığını anlayıveririz hemen. 5) Elizabeth Çağı’nın dizeleri düzgün ve uyumludur, neredeyse müzikal diyebileceğimiz bir nitelik taşır, bu yüzden de kulağa hoş gelir. Oysa Metafizik şairler bilinçli olarak kulağımızdan çok, aklımıza seslenirler. Donne bir şiirinde “I sing not siren-like to tempt, for I am harsh” (ben deniz kızları gibi baştan çıkarmak için şarkı söylemiyorum; çünkü haşinim) diyerek bunu açığa vurur. 6) Metafizik Şairler’in uyumlu dizelere hiç aldırmayışlarının başlıca nedeni, şiirlerini yapay bir şiirsel dille değil, konuşma diliyle yazmak istemeleri; yani şiir yazıyormuş gibi değil, konuşuyormuş gibi bir anlatıma başvurmalarıdır. Örneğin Donne bir şiirine “for God’s sake, hold your tangue and let me love” (Tanrı aşkına, dilini tut, bırak seveyim) diye başlar. Başka bir şiirinin ilk iki dizesinde ise, normal konuşmanın doğal tonunu olduğu gibi veren, şöyle bir soru vardır:</p>
      <blockquote>
        <p>I wonder by my troth, what thou and I</p>
        <p>Did, till we loved?</p>
      </blockquote>
      <blockquote>
        <p>Yemin ederim merak ediyorum,</p>
        <p>Senle ben ne yapardık sevişmeden önce?</p>
      </blockquote>
      <p>Dryden, <em>Religio Laici</em>’de şöyle demişti:</p>
      <blockquote>
        <p>And this unpolished, rugged verse I chose,</p>
        <p>As fittest for discourse and nearest prose.</p>
			</blockquote>
			<span epub:type="pagebreak" id="page172" title="172"/>
			<blockquote>
        <p>Ben bu cilalanmamış pürüzlü dizeleri seçtim,</p>
        <p>Konuşmaya en uygun, düzyazıya en yakın olduğu için.</p>
      </blockquote>
      <p>Ama konuşma dilini bilinçli olarak asıl seçen Dryden değil, Donne ile onu örnek alan şairlerdir. Üstelik Metafizik Şairler gereksiz uzatmalara ve yayılmalara yer vermeden, söyleyeceklerini ellerinden geldiğince kısaltarak, yoğunlaştırarak söylemeye özen gösterirler. 7) Elizabeth Çağı şiirinin imgeleri, sevgilinin gözlerini yıldızlara, dudaklarını kirazlara, yanaklarını güllere benzetecek kadar basmakalıp olmasa da, alışılagelmiş, gelenekselleşmiş imgelerden oluşur gene de. Oysa Metafizik Şairler kimi zaman çok çarpıcı olmayı başaran, yepyeni imgeler kullanırlar. Örneğin Elizabeth Çağı şairleri güneşi “gökyüzünün altın gözüne” (“the golden eye of heaven”) benzetirken, John Donne “işgüzar yaşlı bir budalaya” (“busy old fool”) benzetir; çünkü sabahın erken saatinde perdelerin arasından sızarak, kendisiyle sevgilisini yatakta uyandırmıştır. Metafizik Şairlerin benzetme ve eğretilemelerindeki bu özgünlük, XVIII. yüzyılda bir kusur sayılırdı. Çünkü Neo-Klasiklerin başlıca sözcüsü Alexander Pope’un dediği gibi, onlara göre şiirin amacı, “What oft was thought, but never so well expressed” (sık sık düşünülen, ama hiçbir zaman bu kadar iyi ifade edilemeyen) düşünceleri dile getirmekti. Oysa Metafizik Şairler hiçbir zaman düşünülmeyen şeyleri yepyeni bir biçimde söylemek istiyorlar, bunu da başarabiliyorlardı. 8) Shakespeare bir yana, Elizabeth Çağı şairleri genellikle Petrarca’nın XIV. yüzyılda Laura’ya yazdığı sonelerdeki aşk kavramına bağlıdırlar. Bu aşk kavramının belirli kuralları vardır: Örneğin kadın-erkek ilişkisinin hiçbir cinsel yanı olamaz. Aşk her zaman platonik kalmalıdır. Aşk birbirini severek paylaşılan bir duygu değildir. Şairin hiç sevilmeden sevmesi gerekir; çünkü Petrarca bir söylentiye göre, mutlu bir evliliği olan ve on bir çocuk doğuran Laura’yı -ona bir tek kez bile el sürmeden- ölünceye dek sevmiştir. Şaire özellikle zalim davranmaya özen gösteren sevgilinin ruh, ahlak ya da beden açısından genellikle en küçük bir kusuru yoktur, v.b. Aşkın bildiğimiz gerçekleriyle uzaktan yakından hiç mi hiç ilişkisi olmayan ve Ortaçağ’ın “courtly love” (kibar aşk) kavramını andıran bu yapay aşkı acımasızca yadsıması, John Don<span epub:type="pagebreak" id="page173" title="173"/>ne’ın en büyük başarılarından biridir. 9) Elizabeth Çağı’nda çok bilgili şairler vardı, ama bu bilgilerini, özellikle fen alanında bildiklerini, şiirlerine aktarmayı akıllarından bile geçirmezlerdi. Oysa Metafizik Şairler geometri, coğrafya, kimya, gökbilim bilgilerinden yararlanmaktan hiç çekinmediler. Örneğin Donne bir şiirinde kendisiyle sevgilisini bir pergelin iki ayağına benzetir. pergelin sivri uçlu ayağı olan sevgilisi saptanan noktada kaldığı sürece, pergelin öteki ayağı olan şair ondan uzaklaşsa bile, kusursuz bir daire çizildikten sonra, pergelin iki ayağının bir araya gelmesiyle, onlar da birleşeceklerdir nasıl olsa. Andrew Marvell ise, imgesini gene geometriden alarak, sevgilisiyle kendisini koşut çizilen, dümdüz çizgilere benzetir. O koşut çizgiler aşkları gibi sonsuza dek uzansa da, onlar gene de kavuşamayacaklardır birbirlerine. John Donne başka bir şiirinde, sevdiği kadının çıplak gödesini ilk kez seyrederken, “O my America; My new found land!” (ey benim Amerika’m; Yeni bulunan toprağım!) diye coşar. Böyle bir dize bizi bir hayli şaşırtır ilkin. Gelgelelim Amerika’nın ancak bir yüzyıl kadar önce keşfedildiğini, pek az yolcunun oraya gittiğini, orasının “El Dorado” denilen altın ülkeler gibi, olağanüstü harikalarla dolu sanıldığını anımsarsak; şairin, çıplaklığını ilk kez gördüğü bu kadın karşısında yeni bir dünya keşfetmişcesine duyduğu hayret ve hayranlığı dile getirmesi açısından, bu benzetmenin ayrıca yerinde olduğunu anlarız.</p>
      <p>Metafizik şiirin öncüsü ve en önemli temsilcisi olan John Donne üzerine başlıca bilgi kaynağımız, arkadaşı Isaac Walton’un 1640’ta yayımladığı yaşamöyküsüdür. Donne 1572 ile 1631 yılları arasında yaşadığına göre, Shakespeare’den ancak sekiz yıl sonra doğmuştur. Bu yüzden onu Elizabeth Çağı yazarı saymamız gerekir bir bakıma. Ama bunu yapmak tamamıyla yanlış olur. Çünkü demin Metafizik şiirin özellikleri ele alınırken görüldüğü gibi, hem bu yepyeni akımın Elizabeth Çağı şiiriyle hiçbir ilgisi yoktur, hem de Donne’ın şiirleri ancak 1633’de, yani şairin ölümünden iki yıl sonra, oğul tarafından yayımlandığı için, Elizabeth Çağı’nı değil, XVII. yüzyılı etkilemiştir.</p>
      <p>Londra’da dünyaya gelen John Donne, hali vakti yerinde, orta sınıftan bir ailenin oğluydu. Üniversiteye şimdi olduğundan <span epub:type="pagebreak" id="page174" title="174"/>daha küçük yaşta girildiği bir çağda bile, Donne gene de şaşılacak kadar küçükken üniversiteli oldu. On iki yaşındayken Oxford’a, on dört yaşındayken de Cambridge’e gitti. Katoliklere o sırada diploma verilmediği, Donne da Katolik bir aileden geldiği için diploma alamadı, ama sağlam bir eğitim gördü. On yedi yaşından sonra da Londra’da hukuk okudu. Walton’a göre, eğlenceye, özellikle tiyatroya ve kadınlara düşkün olmakla birlikte çok da çalışkanmış. Mektuplarından birinde, bilgi edinmeye, yabancı diller öğrenmeye “immoderate desire” (ölçüsüz bir istek) duyduğunu söyler kendi de. Donne yirmi üç, yirmi dört yaşındayken Fransa’ya ve İspanya’ya gitti. Bir yıl sonra da, Kraliçe’nin gözdesi Essex’in Cadiz’de ve Azores adalarında İspanyollara açtığı savaşlara katıldı. Bu savaşlarda tanıştığı bir genç, Donne’ı önemli bir devlet adamı olan babası Sir Thomas Egerton ile tanıştırdı. Donne’ın zekâsına, geniş kültürüne, bildiği yabancı dillere hayran kalan Egerton, 1598’de delikanlıyı özel sekreteri olarak yanına aldı. Ne var ki, John Donne üç yıl sonra Egerton’ın akrabalarından on yedi yaşındaki Anne More ile -kızın babası karşı koyduğu halde- gizlice evlendiği için işinden kovuldu; hatta kısa bir süre, nikâhın tanıklarıyla birlikte hapse atıldı. Hapisten çıkar çıkmaz, babasının evine götürülen eşini geri alabilmek için, uzun süren bir dava açtı ve sonunda davayı kazandı. Ne var ki, Donne’ın ilk yaşamöyküsünü yazan Isaac Walton’a göre, ömrü boyunca yaptığı en yanlış şey bu evlilikti; çünkü sırf bu yüzden, on beş yıla kadar süren çok sıkıntılı bir dönemin acısını çekti. O dönemin başlangıcında, karısına yazdığı bir mektubu, mahvolmak anlamına gelen “undone” sözcüğüyle kendi adını birleştirerek, “John Donne-Undone” diye bitirir. Donne gerçekten “undone” olmuştu, yani mahvolmuştu. Evlendikten on üç yıl sonra bile karısına, birbirlerine çok pahalıya mal oldukları için birbirlerinden bıkmalarının yolu olmadığını yazar. İşsizlik, para sıkıntısı ve peş peşe doğan ona yakın çocuğun sorumluluğu, onu neredeyse kendini öldürecek hale getirmişti. Protestan bir ülkede bir Katoliğin mevki sahibi olması hiç de olası görülmediğinden, Donne sonunda Anglikanlığı benimsedi ve 1615’de İngiltere’nin resmi kilisesinde, yani Anglikan Kilisesi’nde din adamı oldu. Gerçi Donne dindar olmasına dindardı, ama onun ka<span epub:type="pagebreak" id="page175" title="175"/>dar karmaşık kişiliği olan bir adamın gerçek bir inançla mı, yoksa pratik nedenlerden ötürü mü Katoliklikten Protestanlığa geçtiğini kestirmek pek kolay değildir elbette. Ama bu mezhep değişimi işe yaradı. Donne’ın Anglikan Kilisesi’nde mevkii gittikçe yükseldi. Katolik olduğu sırada ona diploma bile vermeyen Cambridge Üniversitesi, Donne’a doktor payesi bağışladı ve sonunda St. Paul Katedrali’nin “dean”liğine, yani başrahipliğine atandı.</p>
      <p>Belki de resmi görevinden ötürü, Donne’ın yayımlanmayan şiirleri elden ele geçiriyordu. Ama bazı seçkin kişiler tarafından beğenildiği halde, Donne yaşadığı sıradaki ününü şiirlerine değil, vaazlarının uyandırdığı görülmedik hayranlığa borçluydu. Din adamı olduktan sonra, kendi deyimiyle, “the mistress of my youth poetry” (gençliğimin sevgilisi şiirin) yerini, “the wife of my age divinity” (yaşlılığımın eşi tanrıbilim) almıştı. Ne var ki, şiirlerinde görülen tüm özellikler; yani Donne’ın şaşırtıcı zekâsı, paradoksları, derin ve acayip bilgisi, kendine özgü çarpıcı benzetmeleri ve eğretilemeleri, ince mantık oyunlarıyla el ele giden yoğun tutkuları vaazlarında da bulunduğu için, çağdaşları heyecanlı bir tiyatro oyununu seyretmeye gidercesine, kiliseye koşarlardı onu dinlemeye. Ölümünden sonra, yüz altmış vaazının metni bulunup yayınlandı. Ernest Hemingway, <em>For Whom the Bell Tolls</em> (Çanlar Kimin İçin Çalıyor) romanının adını, bu vaazlardan birinden alır. Donne ölüm çanından söz ederken, bir vaazında şöyle der: “Hiçbir insan tek başına bir ada değildir. Dünyanın bir parçasıdır herkes... Herhangi bir insanın ölümü benden bir şeyler eksiltir, çünkü iç içeyim tüm insanlıkla. Onun için hiç öğrenmeye kalkma çanın kimin için çaldığını: Senin için çalıyor çan!”</p>
      <p>Çağdaşlarının anlattıklarına göre, Donne 1631’de hastalanıp ölmeden birkaç hafta önce, Kral I. Charles’ın huzurunda, ayrıca ünlü “Death’s Duel” (Ölümün Düellosu) adlı son vaazını vermiş. Bu vaazda, yakında öleceğini sanki kesinlikle bilmişçesine, kendi ölümü üzerine başkalarının değil de, kendisinin söz söylemesi gerekiyormuş gibi konuşmuş. Zaten vaazlarından da, şiirlerinden de anlaşılacağı gibi, ölüm Donne’ı öteden beri büyüleyen bir konudur. Hatta onun bu ölüm saplantısının neredeyse sağlıksız <span epub:type="pagebreak" id="page176" title="176"/>diyebileceğimiz bir yanı vardır. Donne’ın 1606 ile 1609 yılları arasında yazdığı ve hiçbir zaman yayımlamadığı <em>Biathanathos</em> adlı düzyazı yapıtı, bu açıdan ayrıca ilginçtir. Donne yıllar sonra, 1619’da Almanya’ya giderken, bu yazısını bir arkadaşına emanet eden mektubunda şöyle der: “Ben ölsem de, yaşasam da, bunu benim için sakla. Baskıya da gitmesin bu yazı, ateşe de.” <em>Biathanathos</em>’un yayımlanmamasını istemesinin nedeni bellidir: Hıristiyan Kilisesi kendini öldürmeyi başkasını öldürmekten bile daha büyük bir günah saydığı halde, bu garip din adamı, “zindanımın anahtarı elimdedir” diyerek, belirli koşullar altında intiharın tek çıkar yol olduğunu savunacak kadar ileri gider. Son hastalığı sırasında, Donne’ın ölüm saplantısının en garip örneklerinden birini görürüz: Walton’a göre, Donne kefenine sarılı olarak tabutuna yatmış, bir ressama bu durumda portresini yaptırmış ve –şimdi de elimizde bulunan– bu portreye baka baka can vermiştir.</p>
      <p>Donne’ın belli başlı şiirleri <em>Songs and Sonnets</em> adı altında derlendi. Gerçi Donne’ın birçok gerçek sonesi vardır, ama burada “sonnet” denilen her şiir, gerçek bir sone biçiminde değildir aslında. O çağda herhangi kısa bir aşk şiirine “sonnet” denildiği için, Donne’ınkilere de böyle bir ad verilmiştir. Nitekim Donne’ın “Elegies” adı altında toplanan yirmi şiirinin de, mersiye ya da ağıtla hiçbir ilgisi yoktur. Bazıları çok açık saçık olan bu aşk şiirlerine, sırf “elegiac” ölçü türüyle yazıldıkları için “elegies” denildi. Donne’ın şarkılar, soneler ve elegy’lerden başka, dört beş taşlaması, kısa ve nükteli şiirler olan, minik taşlamalar diye tanımlayabileceğimiz “epigram”ları da vardır. Örneğin:</p>
      <blockquote>
        <p>Thy flattering picture, Phryne, is like thee,</p>
        <p>Only in this, that you both painted be.</p>
      </blockquote>
      <blockquote>
        <p>Seni güzelleştiren resim, Phryne, ancak şu açıdan</p>
        <p>Benziyor sana: İkiniz de boyalısınız işte.</p>
      </blockquote>
      <p>Bunlar dışında Donne’ın “epistle”ları, yani şiir biçiminde mektupları; dört tane “epithalamion”u, yani düğün şiiri; birkaç gerçek ağıtı; “An Anatomy of the World: The First Anniversary” <span epub:type="pagebreak" id="page177" title="177"/>(Dünyanın Bir İncelenmesi: İlk Yıldönümü) ve “Of the Progress of the Soul: The Second Anniversary” (Ruhun İlerlemesi Üzerine: İkinci Yıldönümü) adlı, on beş yaşında ölen hiç tanımadığı bir kız için yazdığı, gene bir çeşit ağıt sayılabilecek iki şiiri ve <em>Songs and Sonnets </em>kadar değerli olan otuzdan fazla dinsel şiiri vardır.</p>
      <p>Metafizik şiirin biraz önce açıkladığımız tüm özellikleri, bu akımın öncüsü olan Donne’ın şiirinde bulunur doğal olarak. Ne var ki, Donne kendisini örnek alan ve taklide yeltenen şairlerden birçok açıdan üstün olduğu için ve ayrıca renkli, çelişkili ve çok yanlı kişiliğini şiirine aktarabildiği için, hem anlaşılması ötekilerden daha güçtür, hem de başka Metafizik şairlerde bulunmayan bazı nitelikler vardır onun şiirinde.</p>
      <p>Donne en ilginç şiirlerini, yani aşk şiirlerini, gençliğinde, hatta çağdaşı Ben Jonson’a göre yirmi beş yaşından önce yazmış ve din adamı olunca da bunları yakmaya kalkmıştı bir ara. İnsanı hayrete düşürecek kadar değişik nitelikleri vardır bu aşk şiirlerinin. Donne kinle karışık bir şehvetten tutun da, neredeyse dinsel diyebileceğimiz bir tapmaya kadar aşkın her çeşidini, hattâ platonik aşkı bile tatmış gibidir. O sıralarda aşk şiirlerinde genellikle egemen olan Petrarca geleneğinin yapaylığını tamamıyla yıkan Donne, kimi şiirlerinde aşkı hiç mi hiç ciddiye almaz, düpedüz alay eder kadınlarla Örneğin yaşlı ve çirkin bir kadının, genç ve güzel bir kadından daha çok sevilmesi gerektiği paradoksunu savunur; ya da kadınlarda tek dayanamayacağı kusurun erkeğine bağlılık olduğunu ileri sürer. Kadınların beyin denilen şeyden tümüyle yoksun olduklarını ve ancak cehennemde lanetlenebilmeleri amacıyla Tanrı’nın onlara bir ruh bağışladığını iddia eder. “The Flea” (Pire) adlı şiiri, aşk konusunda alaycı tutumunun en parlak örneklerinden biridir: Göz koyduğu genç kız, şairle cinsel ilişkide bulunmaya yanaşmamaktadır; ama aynı pire hem şairi, hem de kızı ısırdığı için, ikisinin kanı pirenin bedeninde karışmış, bu yüzden de nazlanan sevgilisinin o kadar kıymetli saydığı kızlığı elinden gitmiştir bile. Üstelik, kanlarını birleştiren bu pireyi ezen sevgilisi, hem kendi canına kıydığı, hem erkeğin kanını döktüğü, hem de evlendikleri kutsal tapınağı yok ettiği için, üç korkunç cinayeti birden işlemiştir. Donne <span epub:type="pagebreak" id="page178" title="178"/>“The Flea”de böyle ileri geri şakalaştıktan sonra, bir de sözümona ahlak dersi uydurur şiirin sonunda: Bir pire yeniği, bir kızın namusunu ne denli az lekelerse, kızlığını yitirmek de o denli az lekeler.</p>
      <p>Kadınlara karşı bu alaycı tutum, Donne’ın bazı şiirlerinde tiksintiyle karışık bir kine bile dönüşebilir. Örneğin “The Apparition”, (Hayalet) adlı şiirinde, “katil” diyerek suçladığı sevgilisinin acımasızlığı yüzünden öldükten sonra nasıl hortlayacağını, başka bir erkekle sevişmekte olan kadının yatağına gelip ona nasıl eziyet edeceğini, insanı neredeyse korkuya düşüren acı bir nefretle anlatır.</p>
      <p>Bunlara karşılık çok ağırbaşlı, büyük bir içtenlikle yazılmış, birbirinden güzel aşk şiirleri de vardır. Örneğin “elegy”lerinden birinde, yaşlıca bir kadına duyduğu hayranlığı dile getirir:</p>
      <blockquote>
        <p>Nor spring nor summer beauty hath such grace</p>
        <p>As I have seen in one autumnal face.</p>
      </blockquote>
      <blockquote>
        <p>Ne bahar yüzlerinde görebildim, ne de yaz yüzlerinde,</p>
        <p>Gül yüzlü bir kadında gördüğüm ince güzelliği</p>
      </blockquote>
      <p>Donne en ağırbaşlısından tutun da, en şakacısına kadar her çeşit kadın-erkek ilişkisinin psikolojik incelenmesinde öyle bir gerçekçilik gösterir ki, bir eleştirmen, bugün yaşasaydı onun büyük bir romancı olabileceği görüşünü savunmakta haklıdır. Aşkın gerçeklerini aktarmak açısından, Shakespeare bir yana, çağdaşlarının aşk şiirleri ancak “edebi” izlenimini uyandırabilirler onunkilerle karşılaştırınca. Sanki çağdaşları, kadın-erkek ilişkisinin özü olan cinselliğin derinliklerine inemeyip, sadece yüzeyinde kalmışlardır çoğunlukla. İngiliz dilinin en yetkili sözlüğü olan <em>Oxford Dictionary</em>’ye göre, “sex” sözcüğünü erkek ya da kadın cinsiyeti olarak değil de “cinsellik” anlamında kullanan ilk İngiliz yazarının Donne olması, ayrıca ilginçtir bu bakımdan.</p>
      <p>Donne’ın aşk şairi olarak üstünlüğünün ve özgünlüğünün belki de başlıca nedeni, bu konuyu ele alırken çoğu şairler gibi yalnız duygularını değil, aklını da kullanmasıdır. Edebiyat alanında uzun süre herkesçe benimsenen inanca göre, insan, heye<span epub:type="pagebreak" id="page179" title="179"/>canları ve tutkularıyla duyar, kafası ve aklıyla da düşünürdü. İnsanın aynı anda hem duyması, hem düşünmesi olanaksız sayılırdı. Çok derine kök salmış olan bu yanılgıya göre, düzyazı yazarken düşünmek gerekirdi; ama şiir yazarken, özellikle aşk şiiri yazarken, akıl işin içine karıştırılmaz, ancak duygularla yazılırdı aşk şiirleri. Donne ise, bunun aksini kanıtladı. Çünkü çok yoğun ve coşkulu olan tutkularından yararlandığı gibi, o bilgili ve çapraşık dimağından da yararlandı aşk şiirlerinde. Yüreğiyle duyduklarını en küçük ayrıntılarına kadar dimağıyla incelerken, bir yandan da, T.S. Eliot’ın açıkladığı gibi, düşünceyi duymasını, düşünceyi elle dokunulabilecek kadar somutlaştırmasını bildi. Böylece Donne’ın şiirinde düşünceyle duygu, mantıkla tutku, bilgiyle hayal gücü öylesine kaynaştı ki, bunlar birbirlerinden ayırt edilmez oldu artık. Bunun doğal bir sonucu olarak, Donne’ın aşk şiirleri arasında en güzelleri, bedenle ruhu birbirinden ayırmayan, bedenin cinsel istekleriyle ruhun sevgi özlemlerini aynı aşk tutkusu içinde birleştiren şiirlerdir.</p>
      <p>Donne’ın dinsel şiirlerine gelince, gerçekten etkileyici tüm dinsel şiirler gibi bunlar da, Hıristiyanlığa inananlar ya da genellikle din duygusu olanlar tarafından ne denli beğenilirse, aynı dinden olmayanlar ya da hiçbir dine, hatta Tanrı’ya inanmayanlar tarafından da aynı içtenlikle beğenilir. Donne’ın dinle ilgili şiirlerinin en önemlileri “Holy Sonnets” (Kutsal Soneler) adı altında toplanır. Biçim açısından gerçek soneler olan bu on dokuz şiirde Donne’ın aşk şiirlerinin tüm özellikleri bulunduğu için konu değişikliği bir yana, aşk şairi Donne ile din şairi Donne arasında pek fark yoktur. Donne’ın karmaşık ve özgün kişiliğini belki aşk şiirlerinden bile daha iyi yansıtan bu şiirler de, şairin çarpıcı düşünceleri ve bizi şaşırtan imgeleriyle doludur. Donne aşk şiirlerinde sevgilisiyle konuşurcasına, hiç çekinmeden dobra dobra nasıl içini döküyorsa, Tanrı’ya da aynı içtenlikle içini döker; her şeyi açıkça tartışır, kuşkularından ve günahlarından ötürü kendini suçlar, benliğinde iyi güçlerle kötü güçlerin çarpışması yüzünden çektiği acıları anlatır. Belki de bu şiirlerin bizi ayrıca ilgilendirmelerinin nedeni, Donne’ın kendini Tanrı’ya tam bir teslimiyetle vermeyişi, dini bütün insanların huzur dolu güveninden yoksun oluşudur. Donne hem kendi kendisiyle, <span epub:type="pagebreak" id="page180" title="180"/>hem de Tanrı’yla sürekli bir savaş içindedir sanki. Onun gözünde Tanrı, hem ölesiye tutkun olduğu, hem de gönül rahatlığıyla sevgisine sığınamadığı, durmadan eziyet ettiği, eziyet gördüğü, belalı bir sevgili gibidir. Tanrı ile bu fırtınalı aşk ilişkisini anlatırken, Donne’ın bazı dizelerinin insanı hayretlere düşürecek kadar erotik oluşunun -örneğin Tanrı’dan onun ırzına geçmesini istemesinin- nedeni de bu olsa gerek:</p>
      <blockquote>
        <p>Take me to you, imprison me, for I</p>
        <p>Except you enthrall me, never shall be free,</p>
        <p>Nor ever chaste, except you ravish me.</p>
      </blockquote>
      <blockquote>
        <p>Al beni kendine, hapset beni; çünkü ben</p>
        <p>Sen beni köle etmedikçe özgür olamam hiç;</p>
        <p>Sen ırzıma geçmedikçe de iffetli olamam.</p>
      </blockquote>
      <p>1593 ile 1633 yılları arasında yaşayan ve annesi Donne’ın en yakın arkadaşlarından biri olduğu için, bu şairi de çok iyi tanıyan George Herbert, bir söylentiye göre, ölmeden önce dinle ilgili olmayan tüm şiirlerini yakmıştı. Böylece sadece dinsel şiirleri elimize geçtiğinden, bir eleştirmenin deyimiyle, “sacred metaphysical” yani Kutsal Metafizik şair diye tanımlanabilir. Bu kutsal sözcüğü, George Herbert’in yalnız şiirine değil, kişiliğine de tamamıyla uygundur. Çünkü bu şair tanınmış felsefeci ve diplomat Lord Herbert of Cherbury’nin küçük kardeşi olduğu ve soylu bir aileden geldiği halde, yani yüksek mevkilere geçebilecekken, Cambridge’de okuduktan sonra bir din adamı olarak köyde yaşamayı yeğ tutmuştur. Orada acı çekenleri avuttuğu, yoksullara destek olduğu, hastalara baktığı, can çekişenlerin başında beklediği için, bir çeşit ermiş sayıldı, “holy Mr. Herbert” (Kutsal Mr. Herbert) diye bir ad takıldı ona.</p>
      <p>Herbert’in, <em>The Temple</em>’da (Tapınak) toplanan şiirleri, özellikle anlatım ve imgeler açısından Donne’ın etkisindedir, ama bu şiirlerin havası, Donne’ın dinsel şiirlerinin havasından bambaşkadır. Çünkü Donne, Tanrı ile kuşkular ve huzursuzluklarla dolu tutkulu bir aşk yaşarken, Herbert, Tanrı ile ilişkilerinde tam bir huzur ve teslimiyet içindedir. Onda ender görülen bir isyan <span epub:type="pagebreak" id="page181" title="181"/>ânını anlatan “The Collar” (Boyunduruk) bile, Tanrı’nın buyruklarına boyun eğmesiyle biter. Şiir, Donne’a özgü konuşma dilini andıran bir biçimde başlar:</p>
      <blockquote>
        <p>I struck the board and cried “no more!”</p>
        <p>I will abroad</p>
      </blockquote>
      <blockquote>
        <p>Masaya vurdum, bağırdım “yeter artık!” diye</p>
        <p>
          <em>Gideceğim buralardan</em>
        </p>
      </blockquote>
      <p>Şair gittikçe öfkelenerek içini döker. Ama şiirin sonunda Tanrı’nın sesini duyar duymaz, babasının sesini duyan yaramaz bir çocuk gibi hizaya gelir hemen:</p>
      <blockquote>
        <p>Methought I heard one calling “child!”</p>
        <p>And I replied “my lord.”</p>
      </blockquote>
      <blockquote>
        <p>Birinin bana “çocuk” diye seslendiğini sandım</p>
        <p>Ve ‘“efendimiz”diye yanıtladım onu.</p>
      </blockquote>
      <p>George Herbert kırk yaşında ölmüştü. 1612 ile 1649 yılları arasında yaşayan Richard Crashaw, ondan da daha gençken, otuz yedi yaşında öldü. Crashaw, Katoliklere karşı vaazlar veren, Protestan mezhebine çok bağlı bir din adamının oğlu olduğu halde, öteki Metafizik Şairler’den ayrılarak Katolikliği seçti ve Katolik Kilisesi’nin bir rahibi oldu. Püriten’lar iktidarı ele geçirince ilkin Paris’e, oradan da Roma’ya kaçtı ve orada öldü. Herbert’inkiler kadar değerli olmayan dinsel şiirlerini, Herbert’in <em>The Temple </em>adlı kitabına değinerek <em>Steps to the Temple</em> (Tapınağın Basamakları) adını verdiği kitabında topladı.</p>
      <p>Sadece din şairi sayılmayan Henry Vaughan (1622-1695), kendi söylediğine göre, George Herbert’i okuduktan sonra ansızın dindar olmuştu. Dinsel şiirlerini <em>Silex Scintillans</em> (Işıldayan Sileks) adı altında toplarken, bir çakmak taşı kadar sert olan günahkãr yüreğinin, Tanrı’nın bu taşa çarpmasıyla kıvılcım saçıp canlandığını anlatmak istiyordu. Kral yandaşı olan Vaughan, kralcı güçler yenilğiye uğrayınca kırsal bölgeye çekilip, orada <span epub:type="pagebreak" id="page182" title="182"/>hekimlik yaptı. Onu öteki Metafizik Şairler’den ayıran başlıca iki özelliği, “The Retreat” (İnziva Köşesi) ve başka şiirlerinde gördüğümüz doğa sevgisiyle “The World” (Dünya) gibi şiirlerinde beliren mistik yanıdır. Çoğu mistikler gibi, Vaughan da Tanrı’yı doğada bulur ve hiç kimsenin göremeyeceği şeyleri görmüş gibi olur:</p>
      <blockquote>
        <p>I saw Eternity the other night</p>
        <p>Like a great ring of pure and endless light</p>
        <p>All calm as it was bright.</p>
      </blockquote>
      <blockquote>
        <p>Sonsuzluğu gördüm evvelsi gece,</p>
        <p>Saf ve tükenmeyen ışıktan büyük bir çember gibiydi,</p>
        <p>Parlak olduğu kadar dingin.</p>
      </blockquote>
      <p>Vaughan gibi mistik sayılabilecek iki şair, Robert Southwell (1561-1595) ile Thomas Traherne’dür (1634-1704). Southwell, Katolik ve Cizvit rahibi olduğu için, otuz dört yıllık ömrünün son üç yılını hapiste geçirdi; korkunç işkenceler gördükten sonra ölüm cezasına çarptırıldı. Hapisteyken yazdığı ve Ben Jonson’ın da çok beğendiği “The Burning Babe” (Yanan Bebek) şiiri ayrıca ünlüdür. Traherne’ün yazdıkları ise, ancak XX. yüzyılın başlangıcında elimize geçti. Şiirlerinden çok, Mistisizm edebiyatının başyapıtlarından biri sayılan <em>Centuries of Meditation </em>(Yüzyıllarca Meditasyon) adlı düzyazı kitabıyla tanınır.</p>
      <p>Abraham Cowley (1618-1667) XVII. yüzyılın en ünlü şairlerinden biriydi. Elizabeth Çağı tiyatrosunu inceledikten sonra ele alacağımız John Milton’dan kat kat daha ünlüydü. Ne var ki, ölümünden ancak elli yıl sonra, Alexander Pope “who now reads Cowley?” (Şimdi Cowley’yi kim okuyor?) diye sorabiliyordu; ve gerçek şuydu ki, o sıralarda bile Cowley’yi okuyan yoktu. Kral yandaşı olan Cowley’nin yaşamı da bir hayli hareketli geçti. Cromwell’i tutanlar iktidara gelince, Cowley Paris’e kaçtı; bir süre sonra, kralcıların casusu olarak İngiltere’ye döndü, yakalanıp hapse düştü. Gençliğinde Cambridge’de eğitim gören Cowley’nin birçok pastoral’i, tiyatro oyunu, ode’u ve aşk şiiri vardır. Dr. Johnson bu aşk şiirlerinin sanki Cowley ömrü boyunca hiç <span epub:type="pagebreak" id="page183" title="183"/>kadın görmemişçesine soğuk, buz gibi soğuk olduklarını söyler haklı olarak.</p>
      <p>1621 ile 1678 yılları arasında yaşayan Andrew Marvell, son Metafizik şair ve bu grup arasında Püriten’ları tutan tek kişidir. İçtenlikle hayranlık duyduğu, şiirlerinde övdüğü Milton’ın özel sekreterliğini yaptı; Restorasyon’dan sonra, muhalefetin temsilcilerinden biri olarak parlamentoya girdi; kralı tutanlara karşı ancak çok daha sonraları yayımlanabilen acımasız taşlamalar yazdı bu arada “The Definition of Love” (Aşkın Tanımlanması), “To his Coy Mistress” (Nazlanan Sevgilisine), “Thoughts in a Garden” (Bir Bahçede Düşünceler) ve “The Bermudas” gibi, özgün oldukları kadar da güzel, XVII. yüzyılın en seçkin şiirleri arasında yer alan ve her zaman okunan şiirler yazmıştır.</p>
    </section>
  </body>
</html>