<html xmlns="http://www.w3.org/1999/xhtml">
	<head>
		<title>4-3.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-3.html" xml:lang="tr-TR">
			<div class="Basic-Text-Frame-1">
				<p class="split"><span class="regular-metin char-style-override-10"><img alt="6.jpg" class="image" height="30" src="images/6_fmt3.jpeg" width="66"/></span></p>
				<p class="paragraf"><span class="regular-metin">Hazreti Yakub’un on iki oğlu vardı, Hazreti </span><span class="regular-metin">İsa’nın on iki havarisi. Kuran’ın on ikinci suresinde hikâyesi anlatılan Hazreti Yusuf, on iki kardeşten biriydi. Yahudiler on iki somun ekmek koyardı masalarına. On iki aslan beklerdi Hazreti Süleyman’ın tahtını. Alt</span><span class="regular-metin">ı adımda çıkılırdı o koltuğa ve her çıkışın bir inişi olduğuna göre altı adım daha demekti bu, ki toplam on iki ederdi. On iki temel inan</span><span class="regular-metin">ış Hint diyarında hüküm sürerdi. On İki İmam, derdi Şiiler, Hazreti Muhammed’in peşi sıra gelirdi. Hazreti Meryem’in tacında on iki yıldız vardı</span><span class="regular-metin">. Ve ismi Cihan olan bir oğlan henüz on iki yaşındaydı İstanbul’u hayatında ilk kez gördüğünde. </span></p>
				<p class="paragraf"><span class="regular-metin">Zayıftı, pire gibi hareketliydi. Yaşına göre kısaydı bir parçacık. Saçları tam tepede öbekleşip ondan ayrı bir mahlukmuş gibi yukarıya doğru tırmanırdı,</span><span class="regular-metin"> boysuzluğunu telafi etmek istercesine. İnsanlar ona baktıklarında ilk önce asi saçlarını görürdü. Sonra da beheri bir haydut yumruğu büyüklüğündeki kulaklarını. Ama anası her daim söylerdi, gün gelecek, o candan tebessümü ve sol yanağında hamura bastırılmış parmak izi gibi duran tek gamzesiyle kızların gözlerini kamaştıracaktı. Böyle derdi anası. İnanırdı Cihan. </span></p>
				<p class="paragraf"><span class="regular-metin">Erkenden gelin aramaya başlayan anası, kaç kez konu komşunun kızlarını gözden geçirmişti. Dudakları gül-buse olacaktı oğluna buldu</span><span class="regular-metin">ğu eşin, yanakları ipek gibi pürüzsüz, beliyse dal gibi ince. Ceylan kadar çevik, sığır gibi kuvvetli olması kâfi değildi; sesi de bülbüllere denk olmalıydı. O sesi çocuklarına ninni söylemek için kullanacaktı; yoksa öyle boş konuşmak için değil, hele kocasına laf yetiştirmek için hiç değil. Biricik oğluna layık gördüğü dişi işte böyle bir varlıktı. Cihan aldırmazdı bu lakırdılara. Onun bütün istediği âşık olmaktı. Uzun sürmese de olurdu. Bir yere varmasa da olurdu</span><span class="regular-metin">. İsterse göz açıp kapayana kadar geçsin, uçan bir kuşun gölgesi gibi elle tutulmaz olsun; yine de aşktı onun aradığı, yuva kurmak değil.</span></p>
				<p class="paragraf"><span class="regular-metin">Artık hayatta değildi anası. </span><span class="italik">Ciğerlerinde yara varmış</span><span class="regular-metin">, demişti hekim; fakat Cihan biliyordu ki hamileyken yediği tokat ve tekmelerdi esas sebep. Cihan’ı</span><span class="regular-metin">n üvey babası –ki amcasıydı aynı zamanda– ölüme sebebiyet veren o değilmiş gibi bağıra çağıra ağlamıştı cenazede bir de utanmadan. Cihan nefret ediyordu adamdan ve onun riyakârlığından. Bu gemiye bindi bineli kaç kez pişman olmuştu anasının intikamını almadan yuvayı terk ettiğine</span><span class="regular-metin">. Öte yandan biliyordu ki eğer kalsaydı, ya amcası onu öldürecekti, ya o amcasını. Henüz yaşı küçük, gücü kısıtlı olduğundan muhtemelen amcası kazanacaktı. Ama dönecekti bir gün, mutlaka...</span></p>
				<p class="paragraf"><span class="regular-metin">Haftalardır a</span><span class="regular-metin">çık denizdeydi. Bir karavelada. Hayatında ilk defa gemi seyahati yapıyordu. Bunca zaman tuzlu yel soluyup, mavinin envai çeşit tonuna baktıktan sonra ufukta kara görmek zihninde tuhaf bir tesir bırakacaktı – bilhassa böyle sisli puslu bir günde. İleriye, denizin sahille buluştuğu çizgiye baktı. O an İstanbul’a varıyor mu, yoksa İstanbul’dan kaçıyor mu </span><span class="regular-metin">anlayamadı. Seyrettikçe toprak, deryanın devamıymış gibi göründü. Dalgaların tepesine kondurulmuş, her daim kabarıp çalkalanan, insanın başını döndüren bir yerdi bu. Katı değil, sıvı bir şehir. İstanbul’a dair ilk izlenimi böyleydi ve bunu henüz bilmese de burada bir ömür geçirdikten sonra dahi bu kanısı değişmeyecekti.</span></p>
				<p class="paragraf"><span class="regular-metin">Limana yaklaştıkça civardaki kuşlar arttı. Martılar, serçeler, alakargalar, ardıç kuşları ve saksağanlar – ki bir tanesi gagasında parlak bir cisim taşıyordu. Birkaçı –en cesurları veya en aptalları– yelkenlerin üstüne konmuştu</span><span class="regular-metin">. Gemiciler hep derdi, başının üstünde daha fazla kanat görmek, karaya delalettir diye. Söylemedikleri şey, sahile yaklaştıkça denizin insanı nasıl ruhundan yakaladığı, bırakmak istemediğiydi. </span></p>
				<p class="paragraf"><span class="regular-metin">Cihan ağır adımlarla güverteyi kat etti. Denizciler onun ayakaltında dolaşmasına aldırmayacak kadar meşguldü. Baş tarafın en uç noktasına kadar yürüdü. Yüzüne vuran rüzgâra aldırmadan, İstanbul’un bağrına dikti gözlerini. Bir müddet bir şey göremedi. Derken, birileri bir perdeyi tutup kenara çekmişçesine </span><span class="regular-metin">sis dağıldı. Şehir, bütün hatlarıyla, pırıl pırıl açıldı önünde. Nurlar ve gölgeler, sırtlar ve bayırlar, tepeler boyu bir aşağı bir yukarı, tezatlardan mürekkep bir diyar. Her adımda kendini inkâr eden, her mahallede mizaç değiştiren, aynı anda hem nikbin hem bedbin olabilen bir kentti İstanbul; bir yandan cömertçe verirken, bir yandan cümlesini geri alırdı. Kalabalık ve keşmekeş içinde felek-i âlâya yükselmek ister, hep daha fazlasını arzul</span><span class="regular-metin">ar, tatmin olmazdı. Sihirkârdı, şivebazdı. Bunları henüz bilmese de Cihan, insanın onun efsununa kolayca kapılabileceğini hissetti. </span></p>
				<p class="paragraf"><span class="regular-metin">Aceleyle ambara döndü. Kaptanın emirleri doğrultusunda haftalardır kafesinde kilitli tutulan beyaz fil perişan ve mecalsizdi.</span></p>
				<p class="paragraf"><span class="regular-metin">“Geldik! Bak, vardık nihayet!” Sesi titredi çünkü bu kentin ne menem bir yer olduğunu bilmiyor, endişeleniyordu. Ama mühim değildi. Bu</span><span class="regular-metin">rada onları bekleyen her ne ise şu korkunç seyahatten daha beter olamazdı herhalde. </span></p>
				<p class="paragraf"><span class="regular-metin">Çota hareketsiz duruyordu. Öyle ki Cihan bir an için filin kalbinin teklemiş olmasından korktu. Yanına yaklaşıp, hayvanın zar zor ve nizamsız da olsa nefes aldığını anlayınca rahatladı. Ama ne gözlerinde fer kalmıştı, ne derisinde revnak. Üç gündür bir şey yememiş, içmemişti. Çenesinin yanında ürkütücü bir yumru vardı, bastırınca irin akıyordu içinden; hortumu bariz şekilde şişmişti. Hayvanın üstüne su serpti. </span><span class="regular-metin">Kuruduğunda derisinde tuz lekeleri bırakan deniz suyu kullandı gene, ne yapsın. Kıyıya ayak basar basmaz Çota’yı tatlı sularla yıkayacağına söz verdi kendi kendine. </span></p>
				<p class="paragraf"><span class="regular-metin">“Bak göreceksin, sarayda herkes sana hayran olacak. Cariyeler var ya, hepsi bayılacak sana.”</span></p>
				<p class="paragraf"><span class="regular-metin">Şefkatle, itinayla balsam sürdü filin şişliklerine. Hayvancağız nasıl da zayıflamıştı. Seyahatin son iki haftası bilhassa zor gelmişti</span><span class="regular-metin">; geminin sallantısına tahammül edemez olmuştu artık.</span></p>
				<p class="paragraf"><span class="regular-metin">“Keyfinin yerinde olduğunu görmeden hiçbir yere gitmem, merak etme” dedi Cihan. Derken bir başka ihtimal geldi aklına. “Baktık ki iyi insanlar çıkmadılar, biz de kaçarız. Yakalayamazlar ya.” </span></p>
				<p class="paragraf"><span class="regular-metin">Merdivenlerde ayak sesleri işitmese bu minvalde devam edecekti. Bir gemici içeri daldı. “Hey velet, reis seni görmek ister. Hemen!”</span></p>
				<p class="paragraf"><span class="regular-metin">Az sonra Cihan kaptan köşkünün kapısında dikilmiş, i</span><span class="regular-metin">çeriden gelen öksürükleri dinliyordu. Korkuyordu adamdan, her ne kadar bunu belli etmek istemese de. Kaptan Garreth, namı diğer Gâvur Garat yahut Delibozuk Reis, kimsenin takışmak istemeyeceği cinsten bir adamdı. Boşuna değildi lakabı. Hak edilmiş bir unvandı. Bir an gayet sakin ve güleç bir halde bir denizciyle şakalaşırken, bir an sonra bıçağını çekip aynı denizciyi doğrayabilirdi parça parça. Cihan bizzat şahit olmuştu </span><span class="regular-metin">böyle bir hadiseye. İngiltere’nin bir kıyısında dünyaya gelen, şu hayatta hiçbir şeyi ve muhtemelen hiç kimseyi, kızarmış domuz eti ve köpüklü bira kadar sevmeyen bu adam, seneler evvel, kimsenin akıl sır erdiremediği bir sebepten, üstelik savaşın tam ortasında saf değiştirmiş, Osmanlı donanmasına katılıvermişti. O gün bugündür, vaktiyle yandaş olduğu Hıristiyan gemilerine eşi benzeri görülmemiş bir hınçla saldırmakta</span><span class="regular-metin">, Frenklerin yüreklerine korku salmaktaydı. Sarayın işine geliyordu bu serkeşi hizmetinde kullanmak. Fakat dediklerine göre Sultan Süleyman ona zerre kadar güvenmiyordu. Biliyordu ki senin düşmanına ihanet edip, sonra sana gelen adamdan asla dost olmazdı. Bugün kapına köpek olan, yarın seni de ısırıp başkasına yaltaklanırdı. </span></p>
				<p class="paragraf"><span class="regular-metin">Cihan odaya girince kaptanı masasında oturur buldu. Yıkanmış, taranmıştı</span><span class="regular-metin">, hayret! Yağlı sakalı haftalardır olduğu gibi katran karası değil, neredeyse sarıya çalan bir renkti. Uzunca bir yara izi vardı yüzünde, sol kulağından dudaklarının kenarına kadar uzanan. Yağ ve kan lekeleriyle dolu nefti gömleğini çıkarmış; soluk, bol bir gömlekle, çividi bir şalvar ve cepken giymiş, boynuna bir sıra nazar boncuğu geçirmişti. Her zamanki gibi yüksek ökçeli deri çizmeler vardı ayağında; uçları </span><span class="regular-metin">o kadar sivriydi ki birini fena yaralayabilirdi bir tekmede. Masanın üstünde dibine kadar yanmış bir mum ile yol boyu topladıkları ganimeti kaydettiği defter duruyordu. Adamın sayfayı örttüğünü fark etti çocuk. Lüzumu yoktu halbuki. Cihan ümmiydi. Okuma yazma bilmiyordu ama resmetmeyi pek severdi. Gördüğü her şeyi, bulduğu her yere –kile, çamura, deriye, varsa kâğıda– çizerdi. Seyahat boyunca onlarca resim yapmıştı gizlice. Gemiler tasarlamıştı kendince. </span></p>
				<p class="paragraf"><span class="regular-metin">“Gördün mü evlat, sözümün eriyim. Seni de, hayvanı da sağ salim getirdim.”</span></p>
				<p class="paragraf"><span class="regular-metin">“Çota hasta” dedi oğlan alçak sesle. “Kafesten çıkarmama izin vermedin.”</span></p>
				<p class="paragraf"><span class="regular-metin">“Sağlam zemine bastı mı bir çırpıda toparlanır” dedi Kaptan Garreth. “Hem sana ne ulan? Senin mi mahluk?”</span></p>
				<p class="paragraf"><span class="regular-metin">“Yok değil, padişahın fili elbet.” </span></p>
				<p class="paragraf"><span class="regular-metin">“Ha şöyle, haddini bil. Bana bak velet, sana dediklerimi harfiyen yaparsan ikimiz de kâr ederiz.”</span></p>
				<p class="paragraf"><span class="regular-metin">Cihan bakışlarını yere indirdi. </span></p>
				<p class="paragraf"><span class="regular-metin">“Saray altınla, elmasla dolu. Her yerden mücevher gelir, hesap et. Hırsız</span><span class="regular-metin">lar için cennet. Girip benim için çalacaksın. Bir seferde vurgun yapmaya kalkma, hemen anlar, kelleni uçururlar. Ufak ufak aşıracaksın, çaktırmadan.”</span></p>
				<p class="paragraf"><span class="regular-metin">“Ama her taraf asker kaynar. Nasıl yapayım...”</span></p>
				<p class="paragraf"><span class="regular-metin">Yıldırım hızıyla atı</span><span class="regular-metin">ldı Delibozuk Reis. Oğlanı yakasından yakaladığı gibi kendine doğru çekti. “Bana bak, tepemi attırma. O nursuz Hintli herife ne oldu hatırla. Unuttun mu yoksa? Köpekbalıklarına yem yapmadık mı filbazı?”</span></p>
				<p class="paragraf"><span class="regular-metin">“Unutmadı</span><span class="regular-metin">m” dedi Cihan, suratı sapsarı. </span></p>
				<p class="paragraf"><span class="regular-metin">“Ben olmasam halin haraptı. Senin gibi körpe, sağ çıkamazdı bu gemiden.”</span></p>
				<p class="paragraf"><span class="regular-metin">“Sağ olasın reis.”</span></p>
				<p class="paragraf"><span class="regular-metin">“Minnetini kuru lafla değil, çaldıklarınla göster ki inanayım.” </span></p>
				<p class="paragraf"><span class="regular-metin">Boğazı</span><span class="regular-metin">ndan gelen bir hırıltıyla kesildi lafı. Öksürüyor mu, öğürüyor mu anlaşılması imkânsız sesler çıkararak aşağı yukarı yürüdü. Gırtlağını temizleyip</span><span class="regular-metin"> var gücüyle tükürdü. Cihan’ın yanındaki tükürük hokkasına okkalı bir balgam düştü. Tekrar yakasına yapıştı çocuğun; nefesi içki kokuyordu. “O tayfalar var ya, ben olmasam fili lokma lokma dilimler, pişirirlerdi. Senin de üstünden geçerlerdi teker teker. O güzel kıçından sıkılınca götürüp en beter kerhaneye satarlardı. Bana borçlusun serseri. Sarayda yerini yapana kadar beklerim. Sonra gelip seni bulurum. Borcumu söke söke alırım. İşitiyor musun? Hele bir dön sözünden, gebertirim!” </span></p>
				<p class="paragraf"><span class="regular-metin">Cihan, adamın elinden</span><span class="regular-metin"> kendini kurtardı. Odadan dışarı fırladı, güverteyi koşarak kat etti; ambara iner inmez Çota’nın yanına kıvrıldı. Ancak şimdi çocuk olduğunu hatırlamış gibi hıçkıra hıçkıra ağlamaya başladı. </span></p>
				<p class="paragraf"><span class="regular-metin">Fil ve oğlan, sonraki birkaç saat hamulenin boşaltılmasını beklediler. Yukarıdaki koşturmaya kulak verdi Cihan. Temiz havaya hasretti ve açlıktan midesi kazınıyordu ama yerinden kıpırdamaya cesaret edemedi. Ortalıkta cirit atan sıçanların hepsi kaybolmuştu. Acaba kemirgenler gemi rıhtıma yanaşır yanaşmaz tek sıra halinde karaya mı çıkıyorlardı? Düzinelerce kızıl-siyah kuyruğun İstanbul sokaklarında gözden kaybolduğunu hayal etti.</span></p>
				<p class="paragraf"><span class="regular-metin">Beklemeye daha fazla dayanamayınca güverteye </span><span class="regular-metin">döndü; neyse ki kimseler yoktu etrafta. Rıhtıma göz gezdirirken, gemicilerin bütün öğlen gemiden çıkarmakla uğraştıkları sandıkları teftiş eden saraylıyı fark etti. Parlak kaftanı ve koca sarığıyla önemli bir zattı besbelli. Yanında ne yazık ki Delibozuk Reis duruyordu. Adamlar gemiden bakan oğlanı görünce aralarında bir şeyler fısıldaştılar; sonra ona işaret ettiler. Cihan tedirgin bir halde tahta köprüyü geçti, aşağıya atladı, yanlarına vardı. </span></p>
				<p class="paragraf"><span class="regular-metin">“Reis der ki filin bakıcısı senmişsin” dedi saraylı.</span></p>
				<p class="paragraf"><span class="regular-metin">Durakladı oğlan. Yalan söylemeden evvel anlık bir tereddüt yaşadı. Gözünü kararttı. “Doğrudur efendi. Hint diyarından geldim mahlukla beraber.”</span></p>
				<p class="paragraf"><span class="regular-metin">Bir şü</span><span class="regular-metin">phe bulutu geçti adamın yüzünden. “Nasıl olur da dilimizi bu kadar iyi konuşursun?”</span></p>
				<p class="paragraf"><span class="regular-metin">Bu soruya hazırlıklıydı Cihan. “Şahımızın sarayında az biraz öğrenmiştim. Seyahat boyunca Reis, sağ olsun, iyi belletti.”</span></p>
				<p class="paragraf"><span class="regular-metin">“Fevkalade. Şimdi işimiz başımızdan aşkın</span><span class="regular-metin">. Evvela yükleri halledelim. Yaratığı yarın ikindi gibi çıkarırız kafesinden.”</span></p>
				<p class="paragraf"><span class="regular-metin">Ani bir dürtüyle kendini yere attı Cihan. “Efendi, yalvarırım. Zavallı o berbat yerde bir gece daha kalırsa canından olur. Mahvoldu zaten.”</span></p>
				<p class="paragraf"><span class="regular-metin">Ş</span><span class="regular-metin">aşkın bir sessizlik çöktü. “Bir hayvan için fazla dertlenirsin” dedi saraylı. </span></p>
				<p class="paragraf"><span class="regular-metin">“Ya, altın kalplidir bu oğlan” dedi Delibozuk Reis, zehirli bakışlarını Cihan’dan ayırmadan. </span></p>
				<p class="paragraf"><span class="regular-metin">Beriki başıyla komut verdi. “E madem öyle, çıkaralım mahluku.”</span></p>
				<p class="paragraf"><span class="regular-metin">Dört denizci geldi ambara. Hor gören bir nazarla bakarak ve küfürler yağdırarak filin sağına soluna halatlar doladılar; olanca kuvvetleriyle çekmeye başladılar. Çota kımıldamadı bile. Cihan adamların çabalamasını seyretti, giderek artan bir endişeyle. Filin içinde bulunduğu kafesle beraber </span><span class="regular-metin">bocurgatla kaldırılmasına karar verildi. Bir alay hamal ambarın üstündeki kapakları açtı, palamarları kafesin kenarlarına bağlayıp öbür uçlarını da çınar ağaçlarının gövdelerine doladı. Hazır olduklarında hep beraber asıldılar; kolları hep birden kasılıyor, yanakları hep birden şişiyordu. Epey ter döküldükten sonra kafes yavaş yavaş yükseldi. Limanın üzerinde, hilkat garibesi bir kuş gibi havalanmış fili görenler, ağızları açık vaziyette bakakaldılar yukarıya. O gün oracıkta çok iş yaptı yankesiciler.</span><span class="regular-metin"> </span></p>
				<p class="paragraf"><span class="regular-metin">Derken, hamalların gücü tükenmiş olmalı ki havada kalakaldı Çota. Ortalık kalabalıklaştı. Her kafadan bir ses çıkıyordu. Kısa süre sonra bir ipin ucundan tutmayan ya da durup olanları seyretmeyen kimse kalmamıştı etrafta. Cihan da yardım etme umuduyla sağa sola koşturuyor ama ne yapacağını bilemiyordu. Nihayet yeniden hareketlenen kafes feci bir çarpmayla yere indi. Filin başı parmaklıklara </span><span class="regular-metin">toslamış, etleri ezilmişti. Şimdi inlercesine sesler çıkararak bitap duruyordu. Hamallar, etrafa saldırır korkusuyla hayvanı dışarı çıkarmaya yanaşmadılar. Çota’nın böyle bir şey yapmayacağına onları ikna etmek için epey dil döktü oğlan. Nihayet açıldı kafesin kapıları. Cendereden kurtulan fil bir iki adım atmaya kalktı; ipleri kesik bir kukla gibi yığıldı kaldı. İterek, çekerek, kamçıla</span><span class="regular-metin">yarak hayvanı yürüttüler. Bir düzine öküzün koşulduğu devasa bir kağnıya yerleştirmeyi başardılar. Cihan tam atlayıp oturmak üzereydi ki bir el bileğinden yakaladı. </span></p>
				<p class="paragraf"><span class="regular-metin">Kaptan Garreth’ti, dudaklarında sahte bir gülümseme vardı. “Allah’a emanet ol evladım” dedi herkesin duyabileceği bir sesle. Sonra fısıldayarak ekledi: “Hadi uğurlar ola hırsız</span><span class="regular-metin">. Yakutlar, inciler getir bana. Unutma, beni kandırmaya kalkarsan hayalarını doğrarım.”</span></p>
				<p class="paragraf"><span class="regular-metin">Cihan sözünden dönmeyeceğine yeminler ederek telaşla arabaya tırmandı. Az sonra saraylı adam da gelip yanına oturdu, dizginleri kavradı. Delibozuk Reis kısık gözlerle arkalarından baktı. Limandan saraya bu vaziyette yollandılar. Geçtikleri her sokakta, insanlar hayretler içinde kenara çekiliyordu. Kadınlar çocuklarını sakınıyor, ihtiyarlar asalarına sarılıyor</span><span class="regular-metin">du. Hıristiyanlar haç çıkarıyor, Müslümanlar şeytanı def eden ayetler okuyor, Yahudiler dua ediyor, Avrupalı seyyahlar yarı müstehzi, yarı muzip bir ifadeyle seyrediyorlardı. İriyarı bir Kazak hayalet görmüş gibi bembeyaz olmuştu. Adamın korkusunda o kadar saf bir hal vardı ki Cihan gayriihtiyari kıkırdadı. Çocuklar, sadece onlar, sevinçle bakıyor, parmaklarıyla birbirlerine gösteriyorlardı beyaz fili.</span></p>
				<p class="paragraf"><span class="regular-metin">Ş</span><span class="regular-metin">ehir file bakadursun, Cihan da şehri incelemekteydi. Kafesli pencereler ardında yarı gizli kadın suretleri; duvarlarda ufacık, süslü kuş evleri; mezarları çevreleyen servi ağaçları; güneşin şavkını yakalayan kubbeler ilişti gözüne. Ne yana dönse martılar ve kediler vardı; hoşgörüyle bakılıyordu bu iki hayvana. Martılar, arsız ve gamsız, çemberler çiziyor; aniden dalıp ya bir balıkçının kovasındaki yemlere ya bir sokak satıcısının tezgâhındaki ciğerlere ya</span><span class="regular-metin">hut pencere pervazına soğusun diye konmuş bir tatlı tepsisine musallat oluyorlardı. Mühimsemiyordu insanlar. Kuşları kovaladıklarında bile bunu gönülsüzce, âdet yerini bulsun diye yapar gibiydiler. </span></p>
				<p class="paragraf"><span class="regular-metin">Şehrin üç kısımdan meydana geldiğini öğrendi Cihan: İstanbul, Galata ve Üsküdar. İnsanların muhtelif renklerde kıyafetler giydiklerini fark etti. Saraylı ara sıra kulağına eğilip anlatıyordu: </span><span class="italik">Bak bu Yahudi, öteki Ermeni. Şuradaki Torlak, omuzunda koyun postuyla dolaşan ise Kalender; az ilerideki </span><span class="italik">Floransalı. </span><span class="regular-metin">Araplar, Kürtler, Nesturiler, Çerkezler, Kazaklar, Tatarlar, Arnavutlar... Bu insanların her biri kendi yolunda yürüse de gölgeleri birbirlerine değiyor, dolanıp düğüm oluyordu. </span></p>
				<p class="paragraf"><span class="regular-metin">“Yetmiş iki buçuk millet barınır burada” dedi saraylı. “Herkes hududunu bildiği, kurallara riayet ettiği müddetçe sulh içinde yaşarız.” </span></p>
				<p class="paragraf"><span class="regular-metin">“Buçuk olan kim?” diye sordu Cihan.</span></p>
				<p class="paragraf"><span class="regular-metin">“Çingeneler. Kimse hazzetmez onlardan. At arabası sürmeleri yasak, bir tek eşeğe binmelerine izin var. Fetva çıktı.”</span></p>
				<p class="paragraf"><span class="regular-metin">Filler hakkında da bir fetva var mıydı acaba, merak etti oğlan. Soramadı</span><span class="regular-metin">. Giderek evler seyrekleşti, velvele hafifledi. </span></p>
				<p class="paragraf"><span class="regular-metin">“Sultana takdim etmeden evvel fili hazırlamalı” dedi Cihan. “Hint şahının hediyesidir ya, güzel görünsün.” </span></p>
				<p class="paragraf"><span class="regular-metin">Adam kaşlarını kaldırdı. “Haberin yok mu evlat? Gitti o şah.”</span></p>
				<p class="paragraf"><span class="regular-metin">“Anlayamadım efendi.”</span></p>
				<p class="paragraf"><span class="regular-metin">“Şah Hümayun’u demiyor musun? Tahtını </span><span class="regular-metin">kaybetti. Karısıyla birkaç hizmetkârından başka şeyi kalmamış diye duyduk. Hükümdar değil artık.”</span></p>
				<p class="paragraf"><span class="regular-metin">Kimden bahsedildiğini bilmese de durumun filin aleyhine olabileceğini anlamıştı Cihan. “Peki ya mahluku geri gönderirlerse şimdi? Hayvancağız bir seyahate daha dayanamaz vallahi.” </span></p>
				<p class="paragraf"><span class="regular-metin">“Sen onu iyi etmeye bak; tez toparlansın, bir yere yollamazlar, korkma” dedi adam. “Sarayda her nevi hayvan var ama beyaz bir filimiz hiç olmadı!”</span></p>
				<p class="paragraf"><span class="regular-metin">“Severler mi acaba efendi?” </span></p>
				<p class="paragraf"><span class="regular-metin">“Valla sultanın umurunda değ</span><span class="regular-metin">il. Mühim meseleleri var, hayvanlarla uğraşmaz. Lakin Hürrem Sultan...”</span></p>
				<p class="paragraf"><span class="regular-metin">Gözlerini uzaktaki bir şeye dikerek aniden sustu adam. Cihan onun nazarını takip edince, bir tepeye kurulmuş Topkapı Sarayı’nı gördü. Yüreği hop etti. Kim bilir ne elmaslar yakutlar, ne paha biçilmez atlas kumaşlar vardı içinde. Bir mücevher odası hayal etti; tabandan tavana parlak taşlar ve som altınlarla dolu. Uzanıp birkaç tanesini aşırsa</span><span class="regular-metin">, sonra da Kaptan Garreth’e vermeyip kendine saklasa, kime ne zararı olurdu ki? </span></p>
				<p class="paragraf"><span class="regular-metin">Sert çehreli muhafızların desturuyla Birinci Kapı’dan geçtiler. Adamlar hayvanı şöyle bir süzdü, pek oralı olmadan. Gören de zannederdi ki Allah’ın her günü beyaz bir file rastlamaktaydılar. </span></p>
				<p class="paragraf"><span class="regular-metin">İki tarafında sürekli meşaleler yanan Orta Kapı</span><span class="regular-metin">’ya vardıklarında aşağı indiler. Bundan sonrasını onlar yaya, fil kağnıda kat edecekti. Zira padişahtan başka kimse buradan öteye binek üstünde gidemezdi. Yardıma gelen seyisler atları yularlarından çekerken, Cihan da ani bir hisle ürpererek başını</span><span class="regular-metin"> kaldırdı. Az ötedeki karaltılara kaydı bakışları. Gözleri fal taşı gibi açıldı. Donakaldı. </span></p>
				<p class="paragraf"><span class="regular-metin">Orada üç kazık dikiliydi. Biri kısa, ikisi uzun. Her birinin üzerinde kesik bir baş takılıydı. Şiş</span><span class="regular-metin">miş, morarmış, ağız ve burunları samanla doldurulmuş kafalar. </span></p>
				<p class="paragraf"><span class="regular-metin">“Hainler...” diye fısıldadı saraylı, onun nereye baktığını fark edince. “Allah belalarını vermiş, az bile.”</span></p>
				<p class="paragraf"><span class="regular-metin">“Nedir acaba kabahatleri?” dedi oğlan</span><span class="regular-metin"> cılız bir sesle.</span></p>
				<p class="paragraf"><span class="regular-metin">“Ne olacak? Ya ihanettir, ya itaatsizlik. Ya namussuzluktur, ya hırsızlık. Doğru yoldan sapmışlar ya, müstahak.”</span></p>
				<p class="paragraf"><span class="regular-metin">Böylece Cihan beti benzi solmuş, omuzları düşmüş vaziyette koca kapıdan geçti. Fili o halde bırakıp kaçmak geldiyse de aklına, yapamadı. İdama giden bir mahkûm gibi kaderini kabullenerek adım adı</span><span class="regular-metin">m yürüdü Topkapı Sarayı’ndan içeri. </span></p>
				<p class="paragraf"/>
				<p class="paragraf"/>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt4.jpeg" width="66"/></span></p>
				<p class="paragraf"><span class="regular-metin">O gece oğlanın tek gördüğü, devasa duvarlar, heyula bir kapı, kâinatı yutacak kadar geniş bir avlu ve daha fazla duvar oldu. Bir insanın sarayın içinde ikamet edip de saray nedir bilmeden</span><span class="regular-metin"> yaşayabileceğini öğrendi. Evvela toprak zeminli ve yüksek tavanlı bir ahıra götürüldüler – Çota’nın yeni eviydi burası. Kişneme sesleri geldi yakınlardan. Filin varlığı atları rahatsız etmişti. </span></p>
				<p class="paragraf"><span class="regular-metin">Ahırın içinde bekleyen kişi, Sibiryalı Taras olarak tanıttı kendini. B</span><span class="regular-metin">u asık suratlı, gaga burunlu, omzunda bir kurt postu taşıyan baytarın hayvanlara şifa dağıtan sihirli parmakları vardı. Adam Çota’nın ağzını, gözlerini, hortumunu muayene etti; dışkısını inceledi. Ters ters baktı Cihan’a; belli ki çocuğu suçluyordu fili bu hallere düşürdü diye. Sibiryalı, keskin kokulu bir merhem sürdü Çota’nın şişliklerine; hortumunu şifalı yapraklar ve Cihan’ın sonradan yedi ayrı mirra a</span><span class="regular-metin">ğacından alındığını öğreneceği bir maddeyle sardı. Bu arada oğlan bir kova su getirdi; elma, armut, lahana, yeşillikler yığdı hayvanın önüne. Gemideki berbat lapalardan sonra tam bir şölendi. Fakat fil hiçbirini yemedi. </span></p>
				<p class="paragraf"><span class="regular-metin">Haset ince bir ok gibi saplandı Cihan’ın kalbine. Bir yandan bu baytar</span><span class="regular-metin">ın Çota’yı iyileştirmesini dilerken, bir yandan da hayvan düzelip ayağa kalktığında onu kendisinden çok severse diye kaygı duydu. Beyaz fil Sultan Süleyman’a hediye edilmiş olabilirdi ama derinden derine Cihan onu kendine ait sayıyordu. Ahırdan dışarı çıkarken zihni böylesi zıt fikirlerle doluydu. </span></p>
				<p class="paragraf"><span class="regular-metin">Kapıda başka bir hizmetkâr bekliyordu. Kara tenli, çiroz, gözleri elmas gibi parlak bir adamcağız. İsmi Sangram’dı. Hintliydi. </span><span class="regular-metin">Dilini konuşan biri geldi diye heyecanlanmıştı. Sıcaklık hasretiyle mangala sokulan kedi gibi memleketlisine yanaşarak başladı Hint dilinde bir şeyler anlatmaya. Cihan boş boş baktı, kulaklarına kadar kızardı. </span></p>
				<p class="paragraf"><span class="regular-metin">“Ne o? Anlamıyor musun?” dedi Sangram bu sefer Türkçe.</span></p>
				<p class="paragraf"><span class="regular-metin">“Eh, bizim kelimelerimiz farkl</span><span class="regular-metin">ıydı” diye geçiştirdi Cihan. Doğduğu köyden bahsetti. Yer ile gök arasında bir katmanda asılı, bulutlarla hemzemin ama şahın sarayına bir çığlık mesafedeydi evleri. Annesini ve k</span><span class="regular-metin">ız kardeşlerini anlattı. Sesi titredi konuşurken. </span></p>
				<p class="paragraf"><span class="regular-metin">Sangram sessizce oğlanı inceledi. Bir şey diyecekti sanki ama fikir değiştirdi. “Hadi seni barakaya götüreyim” dedi onun yerine. “Ötekilerle tanışırsın.”</span></p>
				<p class="paragraf"><span class="regular-metin">Bahçedeki kameriyelerin yanından kıvrıla kıvrıla uzanan bir yoldan geçerek içinde envai çeşit balığın oynaştığı bir havuza yöneldiler. Sağ taraflarındaki akasya ağaçlarının altında kafesler diziliydi – aslanlar, leoparlar, maymunlar, sırtlanlar, yassı boynuzlu erkek geyikler, tilkiler, kakımlar, vaşaklar, cins köpekler, yabankedileri... Bunca mahlukatı beslemek, bitlerini ayıklamak, pisliklerini atmak, azdıklarında yatıştırmak bakıcıların vazifesiydi. Kısa süre önce</span><span class="regular-metin"> Habeşistan’dan bir gergedan gelmişti ama yaşatamamışlardı. Bir de ayağı sakat bir zürafa vardı, geçici olarak getirilmiş. Burada istenmeyen hayvanlar şehirdeki diğer mekânlara gönderiliyordu. Terbiyecileri de onlarla beraber. Bazıları eski Tekfur Sarayı’nda, diğerleriyse Ayasofya yakınlarındaki bir Bizans kilisesinden devşirilmiş Arslanhane’de tutuluyordu. Alt kat</span><span class="regular-metin">ı hayvanlara tahsis edilmişti o binanın, üst katı nakkaşhaneydi. Filler vaktiyle bir su sarnıcı olan Fildamı’nda kalıyordu. Ama Çota hem henüz yavru olduğu için, hem de renginin tuhaflığından, şimdilik saraydaki mahlukat arasına kabul </span><span class="regular-metin">edilmişti. Dünyanın dört köşesinden yollanan, balta girmemiş ormanlardan yahut uçsuz bucaksız çöllerden toplanan tüm bu yırtıcı hayvanlar artık şehrin düzenine alışmış, bir nevi İstanbullu olmuşlardı. </span></p>
				<p class="paragraf"><span class="regular-metin">Bakıcıların kimi komşu diyarlardan gelmişti, kimi haritada bile olmayan </span><span class="regular-metin">adalardan. Kuşlardan ve kümes hayvanlarından mesul olanlar kuşhaneye yakın barakalarda kalıyordu. Ceylanlar, karacalar, tavus kuşları ve kaplumbağalar sabahtan akşama kadar kasırların etrafında gezinip duruyordu. Sultan Süleyman’ın hayvanat bahçesi başlı başına bir âlemdi. Tabiattaki en dehşetengiz yaratıklarla dolu olsa da, şehr-i İstanbul’dan daha yabani sayılmazdı. </span></p>
				<p class="paragraf"><span class="regular-metin">Saray bahçesindeki envai çeşit hayvan, temelde ikiye ayrılırdı: yırtıcı etoburlar ve </span><span class="regular-metin">alımlı otoburlar. İlk kümedekiler hayranlıkla karışık korku uyandırırdı; ikinciler ise merak ve şefkat. Nasıl ki bir leoparın bülbülle münasebeti olmazsa, leopar bakıcısı da bülbül bakıcısıyla sela</span><span class="regular-metin">mlaşmazdı. Vahşi hayvan terbiyecileri müstesna bir taifeydi. Sarayda yaşayan yüzlerce hizmetkâr arasında ne en yüksek maaş alan, ne de karınları en çok doyanlardı ama şüphesiz en fazla hürmet gören onlardı. </span></p>
				<p class="paragraf"><span class="regular-metin">Nihayet barakaya vardılar. Kereste ve taştan bir müştemilattı Cihan’ın kalacağı yer. İçeride dokuz bakıcı vardı. Aslan ve kaplanlardan sorumlu,</span><span class="regular-metin"> Olev adlı, kızıl saçlı, kızıl bıyıklı, çam yarması bir adam; Dara isminde ve Mısır’dan gelmiş, şaşı zürafa terbiyecisi; Kato namdar ve bütün vücudu yara bere kaplı timsah terbiyecisi; maymunlarla şebeklere bakan Çinli ikizler; geniş omuzları ve kalın bacaklarıyla kendisi de ayıya benzeyen Mirka ismindeki ayı terbiyecisi; saf kan atlarla alakadar iki Çerkez seyis ve ihtiyar baytar Sibiryalı Taras. Sessiz bir ilgiyle karşıladılar çocuğu; yaşının küçüklüğü hayrete düşürmüştü herkesi. İmalı imalı bakıştılar kendi aralarında.</span></p>
				<p class="paragraf"><span class="regular-metin">Sangram bir kâse sütlaç getirdi. “Bizim oraların tadı var, ye.”</span></p>
				<p class="paragraf"><span class="regular-metin">Cihan o kadar açtı ki kimselere </span><span class="regular-metin">aldırmadan yaladı yuttu. Midesi yatışmadı ama başka bir ikramda bulunan çıkmadığı gibi o da istemeye çekindi. Üstündeki çaputları soyunup Sangram’ın verdiği kıyafetleri giydi: bol tulum, tiril tiril gömlek, mor cepken, deri çarıklar. Sonra ikisi bahçede biraz daha yürüdüler. Hintli hizmetkâr, balmumuna benzer yuvarlak bir şey attı ağzına – bunun baharat ve afyon karışımı bir macun olduğunu söylemedi. Kısa sürede yüz hatları yumuşadı, dili çözüldü.</span></p>
				<p class="paragraf"><span class="regular-metin">“Yemekleri b</span><span class="regular-metin">izimkiler kadar iyi değil” dedi Sangram. “Alışsan iyi olur.” </span></p>
				<p class="paragraf"><span class="regular-metin">Sultanın sükûnet kaidesinden bahsetti. Her ne kadar hayvan bakıcılarını, iç kısımdakiler kadar ilgilendirmese de herkesin daima sessiz olması bekleniyordu. Gün boyu fısıltıyla konuşup</span><span class="regular-metin"> parmak uçlarında ilerliyordu saray ahalisi. </span></p>
				<p class="paragraf"><span class="regular-metin">“Peki ya şarkı söylemek? Çota uyumadan önce ninni dinlemeyi sever de.”</span></p>
				<p class="paragraf"><span class="regular-metin">“Şarkı mı...” diye mırıldandı Sangram. “E, fazla ses çıkarmadan söylersen olur.”</span></p>
				<p class="paragraf"><span class="regular-metin">Derken iç avlunun duvarlarına yaklaşıp durdular. Sık çalılar doğal bir hudut oluşturmuştu adeta; öbek öbek köknarlar nöbet tutan askerler</span><span class="regular-metin">i andırıyordu. </span></p>
				<p class="paragraf"><span class="regular-metin">“Buradan öteye geçemeyiz” dedi Sangram. Sesi aniden değişti, ciddileşti. “Sakın ola deneme.”</span></p>
				<p class="paragraf"><span class="regular-metin">Olacaklar daha o andan tayin edilmişçesine Cihan’ın içi ürperdi. </span></p>
				<p class="paragraf"><span class="regular-metin">“Yüzün...” dedi Sangram. </span></p>
				<p class="paragraf"><span class="regular-metin">“Ne?”</span></p>
				<p class="paragraf"><span class="regular-metin">“Mutluysan suratından okunuyor. Endişeliysen, o da.” Başını iki yana salladı. “Karı kısmı hislerini saklayamaz, zayıflar zaar. Peçe arkası münasiptir onlara. Fakat </span><span class="regular-metin">bir erkeğin hissiyatını gizlemesi yeğdir. Hele ki sarayda!”</span></p>
				<p class="paragraf"><span class="regular-metin">“Peki ne yapayım?” diye sordu Cihan. </span></p>
				<p class="paragraf"><span class="regular-metin">“Suratını perdele, kalbini mühürle evlat” dedi Sangram. “Yoksa ikisini de harcarlar, haberin ola.”</span></p>
				<p class="bosluk" xml:lang="en-GB"/>
				<p class="paragraf"/>
				<p class="paragraf"><span class="regular-metin">İstanbul’daki ilk gecesinde hatır hutur bir ot döşekte kaskatı yatmış, karanlığın seslerini dinliyordu. Yakınlarda bir baykuş öttü, bir kuytuda köpekler uludu. Barakanın içi daha az gürültülü değildi; bakıcılardan kimi sağa sola dönüyor; kimi uykusunda horlayıp osuruyor, konuşup dişlerini gıcırdatıyordu. Hangisi olduğunu çıkaramadığı biri, anlaşılmaz bir dilde bir</span><span class="regular-metin"> şeyler mırıldandı. Cihan’ın karnının gurultusu da patırtıya dahil oldu. En sevdiği yemekleri andı ama anası düştü aklına, vazgeçti. Yüzünü pencereye dönüp ufacık bir aralıktan görünen gök kubbeye baktı. Gemideyken seyrettiği hudutsuz </span><span class="regular-metin">maviliğe benzemiyordu sultanın sarayını kaplayan sema. Ne menem bir yerdi burası acaba? Hiç uyuyamayacağını sanıyordu, fakat o kadar yorgundu ki gözleri kapanıverdi. </span></p>
				<p class="paragraf"><span class="regular-metin">Nice sonra bir karabasandan kaçarcasına ter içinde uyandı. Bir an ne olduğunu, nerede bulunduğunu anlayamadı. Birisi ensesine doğru soluyordu, kaba etlerine sürtünüyordu. </span><span class="regular-metin">Barakanın orta yerinde bir adam girmişti döşeğine. Tacizci, bir eliyle Cihan’ın ağzını kapatmış, bir eliyle onu sıkıca bastırmıştı yatağa. Şalvarına asılıyordu şimdi. Nefes alamadı Cihan, boğulacaktı. Çocuğun ağzını burnunu tamamen kapattığını fark eden adam elini biraz oynattı. İşte o an Cihan fırsat bulup berikinin başparmağını ısırıverdi var gücüyle. Gayriihtiyari bir feryat ç</span><span class="regular-metin">ıktı heriften. Cihan onu ittiği gibi ayağa fırladı hemen. Pencereden süzülen ay ışığında, ayı terbiyecisiyle yüz yüz geldi. </span></p>
				<p class="paragraf"><span class="regular-metin">“Gel buraya” diye fısıldadı Mirka dişlerini sıkarak. </span></p>
				<p class="paragraf"><span class="regular-metin">Alçak sesle konuşmasından, yakalanmak istemediğini anlad</span><span class="regular-metin">ı Cihan. Avazı çıktığı kadar bağırmaya başladı. Varsın ihlal etsin sultanın sükûnet kaidesini. Umurunda değildi. “Bana bir daha dokunursan filim seni ezer! Öldürür valla!”</span></p>
				<p class="paragraf"><span class="regular-metin">Diğer terbiyeciler birer birer uyandılar. Mirka şalvarını çekti, kös kös döşeğine yürüdü. “Fil dediğin daha yavru be.”</span></p>
				<p class="paragraf"><span class="regular-metin">“Çabuk büyür, görürsün” dedi oğlan. </span></p>
				<p class="paragraf"><span class="regular-metin">Aslan terbiyecisi Olev ile göz göze geldi Cihan. Adamın bakışlarında merhametle karışık takdir buldu. O da girdi lafa: “Bana bak Mirka</span><span class="regular-metin"> ayısı, hele bir daha dokun Hintliye, önce beni bulursun karşında, haberin ola.”</span></p>
				<p class="paragraf"><span class="regular-metin">“Allah topunuzun belasını versin” dedi Mirka, kızgın ve yenik. </span></p>
				<p class="paragraf"><span class="regular-metin">Kalbi küt küt atarak döşeğine kıvrıldı Cihan. Bu sefer sırtını pencereye verdi ki gözü odada olsun. Demek böyleydi bu şehir. Uyurken bile alesta olmalı, kimseye güvenmemeliydi. Ağlamaklı oldu. Ne kadar yalnızdı, nasıl savunmasız. Bilmiyordu ki o esnada Çota da ahırında uyanık</span><span class="regular-metin">tı. Geceyi dinliyor, bir uğursuzluk hissediyordu. Her şeyi ve herkesi yutacak kadar zifiri karanlığın bağrında bir koku almıştı beyaz fil. Yakından geliyordu. Fazla yakından. Hayatta en korktuğu hayvanın varlığını sezmişti: Kaplan. </span></p>
				<p class="paragraf"/>
				<p class="paragraf"/>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt5.jpeg" width="66"/></span></p>
				<p class="paragraf"><span class="regular-metin">Saray-ı Cedid-e Amire derlerdi adına. Duvarlarının arasında kaç canın ikamet ettiğini</span><span class="regular-metin"> tam olarak bilen yoktu. Kimine göre en az dört bindi. Ezelden beridir burada olan Sibiryalı Taras’a kalsa semada yıldız, deryada kum, lodosta uçuşan fısıltı kadar çoktu. Cihan bazen, kendisini iç avlulardan ayıran devasa kapılara gözlerini diker, öte yanda nasıl insanlar olduğunu hayal ederdi. Bunları sorgulayan sadece o değildi. Tanıdığı her hayvan terbiyecisi sarayın muhtelif sakinleri hakkında –helvacıbaşından çeşnicibaşına akla kim gelirse– atıp tutmaya bayılır</span><span class="regular-metin">, her dedikoduyu akide şekeri gibi tatlı tatlı emerdi.</span></p>
				<p class="paragraf"><span class="regular-metin">En çok da cariyeler merak konusuydu. Sultan ile hadımlar dışında cümle erkek taifesine görünmez oluşları, haklarındaki efsaneleri besliyordu. Hayvan terbiyecilerinin, bu kadınları diledikleri gibi hayal etmelerine bir mâni yoktu. Yeter ki hayallerini kimseyle paylaşmasınlar. Sultanın kadınları hakkında mırıldanarak dahi boşboğazlık edilmezdi</span><span class="regular-metin">. Hürrem Sultan hariç. Onun aleyhine atıp tutmak serbestti. Öylesine nefret ediyordu ki niceleri başkadından, ona iftira etmeyi kendine hak görüyordu. </span></p>
				<p class="paragraf"><span class="regular-metin">Harem-i hümayuna dair, kimisi hakiki, nicesi farzi çok şey işitmişti Cihan. Kapılarında nöbet tutan bazı ağalar öyle fena hadım edilmişti ki, ancak kuşaklarının içinde taşıdıkları borular vasıtasıyla işeyebiliyorlardı. İslam’da hadım etmek yasak olduğundan, saray bu oğlanları, Hıristiyan ve Yahudi tüccarlardan edinirdi. Onlar da bu eziyeti başka yerde köle tacirlerine yaptırıp, sağ</span><span class="regular-metin"> kalanları getirtirdi. Böylece kimsenin doğrudan üstlenmediği ama herkesin ortak olduğu bir günah, kuşaktan kuşağa devam ederdi. Sangram bu talihsizlerin kesilip atılan tek uzuvlarının hayaları olmadığını, çoğunun kalbinin de çıkartıldığını söylüyordu. Zamanında kendilerine gösterilmeyen merhameti şimdi de onlar başkalarından esirgiyordu. Cariyelerden biri kaçmaya kalksa hadımları bulurdu karşısında. </span><span class="regular-metin">Öfkelendiklerinde nasıl ürkütücü olduklarını Cihan bizzat tecrübe etmişti. Geldiğinin haftası Karanfil Kâmil Ağa namıyla bilinen ve ak hadımların başı olan kapı ağasından okkalı bir sille yemişti. Sırf ahırdan aldığı bir küreği yanlış yere bıraktı diye. </span></p>
				<p class="paragraf"><span class="regular-metin">Taşkın</span><span class="regular-metin"> ama görünmez bir nehir gibi saray hayatının orta yerinden akıyordu harem. Oda ve dairelerinin her birinin valide sultanın yatak odasına bağlı olduğu rivayet ediliyordu. Yüzlerce kadının ne yiyip içtiğine, nasıl giyinip kuşandığına yıllarca o nezaret etmişti. Onun bilgisi ve rızası olmadan tek şerbet içilmemiş, tek şarkı çalınmamış, tek cariye sultanın koynuna alınmamıştı. Karaağaların en kıdemlisi olan ve padişahın huzurunda samur kürk bile giyebilen kızlar</span><span class="regular-metin"> ağası, validenin gözü kulağıydı. Kadın bir şey kaçıracak olsa, sadık casusu mutlaka yakalardı. Lakin artık valide, Hakk’ın rahmetine kavuşmuştu. Ve onun bütün kudreti ve daha fazlası, kadın efendiye geçmişti. </span></p>
				<p class="paragraf"><span class="regular-metin">Hürrem’di ismi ama niceleri ona “cadı” diyordu. Hayranları da çoktu, düşmanları da. Sultanın hoş</span><span class="regular-metin">afına iksir koyarak, yastığını tütsüleyerek, dolunayda kıyafetlerine düğümler atarak onu büyülediği söylenirdi. Süleyman, üç yüz yıllık teamülü ihlal ederek onunla öyle şaşaalı bir merasimle evlenmişti ki şehirdeki her meyhane, kerhane, esrarhane ve şimdilerde açılan kahvehanede bu konuşuluyordu. Gerçi Cihan’ın İstanbul meyhaneleri, kerhaneleri, esrarhaneleri ve kahvehaneleri hakkında pek malumatı yoktu. Saray haricinde neler olup bittiğine dair bildikleri</span><span class="regular-metin"> baş dedikoducu Sangram’dan geliyordu. </span></p>
				<p class="paragraf"><span class="regular-metin">Cadı veya değil, Hürrem olağanüstü şeylere düşkündü. Bunları toplamak için hiçbir zahmetten kaçınmazdı. İmparatorluktaki en ufak cüce, gizli bölmeleri olan bir oyuncak ev veya elmas kakmalı bir müzik kutusu... hepsini sahiplenirdi. Kuşları sevdiğinden her türlüsünü sık sık ziyaret ederdi. Hele bir tuti vardı ki </span><span class="regular-metin">–yeşil karınlı, tepesinde kırmızı-mavi tüyler olan bir papağan– ona bayılırdı. Bu ucubeye bir düzine kelime öğretmişti; o da Sultan Süleyman ne vakit yakınına gelecek olsa bunları bet sesiyle bağıra çağıra söyler, padişahı gülümsetirdi. Hürrem ceylan ve karacaları beslemekten de hoşlanırdı. Fakat bahçenin vahşi mahlukata has kısmına neredeyse hiç uğramazdı. </span><span class="regular-metin">Cihan’ın bu durumdan şikâyeti yoktu. Aman gelmesin, daha iyiydi. Zira Hürrem’den korkuyordu. İnsanın zihnini okuyup ruhunu çalan bir kadından kim korkmazdı?</span></p>
				<p class="paragraf"><span class="regular-metin">Payitahttaki ilk haftalar hadisesiz geçti. Çota hızla iyileşti, şişmanladı, keyiflendi. İki haşa verildi hayvana: Metrelerce sırma işli, çividi kadifeden olan yevmi kullanım içindi; altın ve gümüş telle dokunmuş seraser olansa merasimler için. Her ikisi de öyle değerliydi ki, Cihan işlemelerine parmak uçlarıyla dokunmaya bayılıyordu. Şah Hümayun’un fille </span><span class="regular-metin">yolladığı ama Delibozuk Reis’in emrindeki gemicilerin arsızca yağmaladıkları kumaşlara artık üzülmüyordu. Geceleri gözlerini kapatır kapatmaz üvey babasının yüzü zuhur ediyordu karanlıkta. Bir yanı derhal geri dönmek istiyordu. Dönmek ve anacığının ölümüne sebep olan adamı gebertmek. Bir başka yanı</span><span class="regular-metin">, evvela istikbalini kurtarmasını söylüyordu. Sultanın cevherlerini aşırınca birkaç tanesini kendine ayırabilirdi pekâlâ. Ganimetini saklarsa Kaptan Garreth’in ruhu bile duymazdı. O zaman zengin ve muktedir dönerdi köyüne. Ablaları böyle çekip gittiği için kırgın olsalar da, onu yeniden görmenin sevinciyle affederlerdi. Ellerini öpüp, getirdiği heybeyi boşaltırdı; elmaslar, zümrütler, yakutlar saçardı ayaklarına</span><span class="regular-metin">...</span></p>
				<p class="paragraf"><span class="regular-metin">Sonra günün birinde ay parçası gibi bir genç kıza rastlardı. İnci gibi dişleri, kokulu kavunlar gibi memeleri olurdu. Cihan onu bir tehlikeden kurtarırdı (boğulmaktan, haramilerden veya vahşi bir hayvandan; hayalin bu kısmı hep değişiyordu). Öpüştüklerinde dudaklarına yağmur tadı gelirdi. Âşık ol</span><span class="regular-metin">urlardı birbirlerine; kızın okşayışları ıtırlı sular gibi akardı teninde. Kırk gün kırk gece düğün yapar, midelerini baklava, ağızlarını kahkahayla doldururlardı. Saadetleri öyle mükemmel olurdu ki seneler sonra bile insanlar onları şu fani dünyaya gelmiş en mesut çift olarak hatırlardı. Buydu kimselere anlatamadığı rüyası</span><span class="regular-metin">. </span></p>
				<p class="paragraf"><span class="regular-metin">Şayet aslanbaz Olev onu kanatlarının altına almasaydı, Cihan’ın hayvanat bahçesindeki ilk demleri hayli zor olurdu. Hep mis gibi kokular sürünen, aşırı düşkün olduğu bıyıklarını günde beş altı defa tarayıp yağlayan, cesur ve cevval Olev. On yaşındayken yoluna çıkan köle tacirlerince çalınmış bir hayattı onunki. Kızıl saçları, sağlam vücut yapısı ve bilhassa gözü pekliği, kaderini tayin etmişti. Köyünden kaçırıldığı gibi doğruca saraya getirilmiş, bir daha hiç ayrılmamıştı.</span></p>
				<p class="paragraf"><span class="regular-metin">Her sabah seher vakti kalkıp mermer bir çeşmede yüzlerini yıkardı bakıcılar. Çeşme suyu öyle soğuk akardı ki elleri donar, kıpkırmızı </span><span class="regular-metin">kesilirdi. Öğleden önce buğday çorbası ve yavan ekmek yer, akşam da kuyrukyağıyla yapılmış pilavı kaşıklarlardı hep beraber. Karanlık çökünce, bir sürü bitin cirit attığı döşeklere koyarlardı başlarını. Sirkeler her yerdeydi. Pireler de. Hayvanlardan insanlara, insanlardan hayvanlara atlayıp dururlardı. Kaşındığında şişip kabaran izler bırakırlardı. Bakıcılar haftada iki defa, büyük küçük fark etmeksizin, hayvanlarını muayene eder, onları ezilmiş kâfuru, kakule ve limonotuyla fırçalarlardı. Gene de bir sirke illaki paçayı kurtarırdı. Zaten bir sirke kâfiydi herkesin yeniden bitlenmesine.</span></p>
				<p class="paragraf"><span class="regular-metin">Her şeye rağmen iyi bakıyorlardı mahluklara. Hayatları </span><span class="regular-metin">onların sağlık ve saadetine bağlıydı ne de olsa. Hayvanlar iyiyse terbiyeciler de şen oluyordu; hayvanlar gözden düşünce terbiyeciler de tepetaklak gidiyordu. </span></p>
				<p class="paragraf"><span class="regular-metin">Birkaç günde bir Karanfil Kâmil Ağa teftişe gelirdi. Şişman, çipil gözlü bir adamdı; hadım edilmişti buluğ çağına varmadan evvel. Teni kardan beyaz ve o kadar şeffaftı ki damarları seçilirdi. Geceleri uyuyamadığından gözlerinin altında kıpkırmızı halkalar olurdu nice zaman. Güldüğünü duyan olmamıştı</span><span class="regular-metin">. Kolay kolay kimseye bağırmazdı. Buna rağmen, çatınca çelikten keskin kaşlarıyla sarayın en korkulan simasıydı. Ufacık bir pislik yahut ihmalin onu küplere bindirmeye yeteceğini bildiklerinden, bakıcılar ilanihaye temizlik yapardı. Kafesleri, ağılları, ahırları tekrar tekrar yıkar, fırçalar, suya tutarlardı. Yerlerdeki sidikleri siler, dışkıları toplar, yemek kaplarını çalkalarlardı. Cihan hayvanların bu temizlik hummasından hazzettiklerini sanmıyordu</span><span class="regular-metin">. Tabii kokularından mahrum kalınca, hangi bölgenin kendilerine ait olduğunu karıştırıyorlardı. Ne var ki terbiyecilerin hiçbiri bunu Karanfil Kâmil Ağa’ya açmaya yanaşmıyordu. </span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">Nisan ortasında bir gün tuhaf bir şey oldu. Cihan Çota’yı ahırına götürürken bir çalının arkasından bir hışırtı duydu. Alçacık ve hafif bir sesti ama öyle yakından gelmişti ki irkildi. Fark etmemiş gibi yaptı. Fakat tetikte, tedirgin bekledi. Acaba Delibozuk Reis mi gelmişti hesap sormaya? Yoksa gene ayı terbiyecisi Mirka mı musallat olacaktı? Cihan bunları düşünürken</span><span class="regular-metin"> işlemeli bir ipek terlik görünüverdi çalıların altından. Saklanan bir kızdı anlaşılan. İyi de, bakıcılar arasında hiç kadın yoktu. Cariyeler desen, tek başlarına buralara gelmezlerdi. Kızı ürkütmek istemediği için yanına yaklaşmadı. Onun tek arzusunun fili görmek olduğunu tahmin etti. Hiçbir şey yokmuş gibi işini yapmaya devam edip kızın kendilerini gözetlemesine izin verdi. </span></p>
				<p class="paragraf"><span class="regular-metin">Sonraki günler yine geldi kız; her seferinde saklanarak – ayaklarının altında çıtırdayan dallar, kıyafetinin hışırtısı varlığını</span><span class="regular-metin"> ele verdi. Ayın sonuna doğru bu esrarengiz seyirciye alışmıştı Cihan. Belki de hep böyle gidecekti, her şeyi bozan bir eşekarısı olmasaydı.</span></p>
				<p class="paragraf"><span class="regular-metin">O sabah Cihan, Çota’nın kuyruğuna yapışan kir topaklarını temizlemekle meşguldü ki havayı delip geçen bir feryat duyuldu. Çalıların ardından bir kız fırladı. Ellerini sallayarak ve avazı çıktığı kadar bağırarak ahıra daldı. Kapıyı öyle bir çarptı ki kapanacağına sekerek geri açıldı. Cihan eline bir bez alıp birkaç uğraştan sonra eşekarısını uzaklaştırdı. </span></p>
				<p class="paragraf"><span class="regular-metin">“Ee şey... gitti artık</span><span class="regular-metin">... kovaladım.” </span></p>
				<p class="paragraf"><span class="regular-metin">Dışarı yürümeden evvel seslendi kız. “Eğ başını seyis, çıkıyorum.” </span></p>
				<p class="paragraf"><span class="regular-metin">Cihan gözleri yerde, kıpırdamadan bekledi. </span></p>
				<p class="paragraf"><span class="regular-metin">“Allah günah yazmasın, ne demeye eşekarılarını yaratmış, anlamam” diye söylendi kız. Bu sefer yan taraftan gelmişti sesi. Onun file doğru yürüdüğünü</span><span class="regular-metin"> anladı Cihan. Belli etmeden hızlıca baktı. Yanaklarındaki çilleri fark etti. Taktığı hızma gökten burnunun ucuna düşüvermiş bir elmas damlası gibiydi. Başına öylesine örtüverdiği örtünün altından dalgalı saçları görünüyordu. Yaşına göre uzundu ama çocuktu hâlâ. Belki de bunun cesareti vardı üzerinde. Bir yıl sonra bir yabancı erkekle, hele ki bir hizmetkârla böyle konuşmayı aklının ucundan dahi geçirmezdi. Oysa şimdi beyaz fil o kadar ilgisini çekmişti ki</span><span class="regular-metin">, saray adabını bir an için kenara itebilmişti. </span></p>
				<p class="paragraf"><span class="regular-metin">“Haşmetli babam fili görmeye geldi mi?” diye sordu kız.</span></p>
				<p class="paragraf"><span class="regular-metin">Kiminle konuştuğunu daha yeni idrak eden Cihan telaş ve korku içinde yerlere eğilip selam verdi: “Mihrimah Sultan.”</span></p>
				<p class="paragraf"><span class="regular-metin">Kız başını salladı, umursamadan. Kehribar gözleri Çota’ya odaklanmıştı. </span></p>
				<p class="paragraf"><span class="regular-metin">“Sultanı</span><span class="regular-metin">m file dokunmak ister mi?” diye sordu Cihan.</span></p>
				<p class="paragraf"><span class="regular-metin">“Ya ısırırsa?” </span></p>
				<p class="paragraf"><span class="regular-metin">“Sultanı temin ederim ki Çota’nın içinde şefkatten başka şey yok.” </span></p>
				<p class="paragraf"><span class="regular-metin">Kız, temkini elden bırakmadan birkaç adım yaklaştı. Parmakları filin kalın</span><span class="regular-metin">, kırışık derisine dokunup çekildi; yeniden denedi, bu sefer daha cesurca. Bu arada Cihan onu seyretme fırsatı buldu. Boynundaki kolyeyi gördü, yedi iri inci dizili. Kim bilir ne kıymetliydi; ah, yürütmenin bir yolunu bulabilseydi. Derken kızın ellerine kaydı bakışları. Nasıl da narin ve nazeninlerdi; kâh göğsüne götürüyor, kâh birbirine kavuşturuyordu. O an Cihan’a öyle geldi ki kelimelerin ve kisvelerin altında o da kendisi gibi yalnızdı bu koskoca sarayda. Bu his olmasa hayatta cesaret edemezdi ağzını açmaya. Açı</span><span class="regular-metin">p da şunları söylemeye: “İnsanlar hayvanlardan beyhude korkar. İnsan zalimdir halbuki, hayvan değil. Ne timsah, ne aslan; hiçbiri bizler kadar vahşi değil.”</span></p>
				<p class="paragraf"><span class="regular-metin">“Amma laf ettin” dedi Mihrimah. “Bunlar yırtıcı mahluklar. Ondan kafeste dururlar zaar. Bir lokmada yutarlar bizi.” </span></p>
				<p class="paragraf"><span class="regular-metin">“İzzetli sultanım, buraya geldim geleli hiçbir hayvanın karnı tokken </span><span class="regular-metin">birine saldırdığını işitmedim. Biz onlara karışmazsak onlar da bize dokunmaz. Ama insan öyle mi? İster aç olsun ister olmasın, fenalık etmiyor mu? Demem o ki, karnı tok bir aslanın yanında mı daha rahat uyursunuz, yoksa karnı tok bir yabancının yanında mı?”</span></p>
				<p class="paragraf"><span class="regular-metin">Bu sözler üzerine aniden durup döndü, oğlanı</span><span class="regular-metin"> inceledi Mihrimah. Neyse ki Cihan aynı anda eğmişti başını. Kesişmedi bakışları. “Pek tuhaf çocuksun sen. Kaç yaşındasın?”</span></p>
				<p class="paragraf"><span class="regular-metin">“On ikiyi geçmiş olmam gerek efendim.”</span></p>
				<p class="paragraf"><span class="regular-metin">“Ben senden bir yaş büyüğüm. Senden âlâ bilirim.”</span></p>
				<p class="paragraf"><span class="regular-metin">Elinde olmadan gülümsedi Cihan. Yaşlarını mukayese etmiş</span><span class="regular-metin">ti, aralarında bir denklik varmış yahut olabilirmiş gibi; hani biri sarayın ta zirvesinde, beriki en dibinde değildi sanki.</span></p>
				<p class="paragraf"><span class="regular-metin">“İsmin ne senin?” diye sordu Mihrimah. </span></p>
				<p class="paragraf"><span class="regular-metin">Oğlan kıpkırmızı oldu. Adını söylemek zor geldi bir an. “Filinki Çota. Benimki Cihan efendim... ama anam derdi ki...”</span></p>
				<p class="paragraf"><span class="regular-metin">“Ne derdi?”</span></p>
				<p class="paragraf"><span class="italik">Nedendir açılıvermemiz birdenbire hiç</span><span class="italik"> tanımadığımız bir insana? Nedendir dile getirmemiz daha evvel kimselere söylemediklerimizi, başkasına değil de, tek ona? Kalbimizi gümüş tepsi içinde ikram edercesine bir yabancıya göstermemize sebep nedir?</span><span class="regular-metin"> </span></p>
				<p class="paragraf"><span class="regular-metin">Nice sonra bunları kendine soracaktı. Ama o anda düşünmeden atıldı. “</span><span class="regular-metin">Anam bana sümbül oğlum diye seslenirdi.”</span></p>
				<p class="paragraf"><span class="regular-metin">Mihrimah güldü. “Amma garip isim.” Ciddileşti güzel yüzü. “Neden böyle derdi peki?”</span></p>
				<p class="paragraf"><span class="regular-metin">“Doğduğumda bir acayip</span><span class="regular-metin"> renkmiş gözlerim. Mavi desem değil, kara desem değil. Eflatunmuş. Anam gebeyken mor bir çiçek koklamış, ondan oldu derdi.”</span></p>
				<p class="paragraf"><span class="regular-metin">“Sümbül Oğlan” dedi Mihrimah usulca, sevecen bir tınıyla. </span></p>
				<p class="paragraf"><span class="regular-metin">Tam o esnada bir ses duyuldu. “Sultanım... ah, melek sultanım. Sizi arıyorum. Bakmadığım yer kalmadı. Vallahi ayaklarıma kara sular indi. Gitmemiz gerek, geç oldu.”</span></p>
				<p class="paragraf"><span class="regular-metin">Bir kad</span><span class="regular-metin">ın belirdi. Kısa boylu, tıknaz, suratı cetvelle çizilmişçesine köşeli ve yayvan. Cihan’a bir kez olsun bakmadı. Doğrudan Mihrimah’a yöneldi; bu evrende ondan başkası yoktu adeta. Ne güller, ne hayvanlar; bahçe boştu sanki. Ayn</span><span class="regular-metin">ı anda hem şekerriz hem sert bir sesle ekledi: “Buralara tek başınıza gelmemeliydiniz. Doğru olmaz, nevnihalim.”</span></p>
				<p class="paragraf"><span class="regular-metin">“Beyaz fili görmek istedim” dedi Mihrimah yaramaz bir edayla. Sonra Cihan’a seslendi, ondan yana dönmeden. “Bu benim dadım Hesna Hatun. </span><span class="italik">Dada</span><span class="regular-metin"> derim ona. Hep böyle endişelenir benim için.”</span></p>
				<p class="paragraf"><span class="regular-metin">“Endişelenmez mi insan, sevdiceğin inci tanesi, dünya nursuz olunca?” dedi kadın. </span></p>
				<p class="paragraf"><span class="regular-metin">Mihrimah güldü. </span><span class="regular-metin">“Dadım hayvanları sevmez ama birini çok sever” dedi. “Kedisi Kakule bir tanedir, değil mi </span><span class="italik">dada</span><span class="regular-metin">?” </span></p>
				<p class="paragraf"><span class="regular-metin">Aralarında bir bakış gitti geldi; sıcak, yumuşak, esrarengiz. Mihrimah birden ciddileşti. “Validem beni mi sordu yoksa?” </span></p>
				<p class="paragraf"><span class="regular-metin">“Sordu ya, sormaz mı?” dedi Hesna Hatun. “Hamamda olduğunuzu, hemen çıkacağınızı söyledim.”</span></p>
				<p class="paragraf"><span class="regular-metin">“Ah, bir tanesin </span><span class="italik">dada</span><span class="regular-metin">; her zaman kurtarırsın beni. Sen olmasan ne yapardım </span><span class="regular-metin">vallahi bilmem” dedi Mihrimah. Elini kaldırdı, hayali bir mendil sallarcasına. “Allah’a emanet ol Çota. Belki gene gelirim seni görmeye.”</span></p>
				<p class="paragraf"><span class="regular-metin">Böylece fille vedalaşarak ama Cihan’a tek kelime bile etmeden salına salına uzaklaştı prenses. O önde, dadısı yedi adım arkada, ahenkle yürüyerek gözden kayboldular. Arkalarından baktı baktı oğlan. Sudan çıkmış balık gibi, ağlamaktan bitap düşmüş bebek gibi, takatten kesilmiş rüzgâr gibi, bir an kim olduğun</span><span class="regular-metin">u, ne yaptığını unutarak. Zihninde cevapsız sorular, genzinde yepyeni bir rayiha ve göğsünde nedenini bir türlü anlayamadığı bir ağırlık hissiyle kalakaldı oracıkta. </span></p>
				<p class="paragraf"/>
				<p class="paragraf"/>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt6.jpeg" width="66"/></span></p>
				<p class="paragraf"><span class="regular-metin">Bir daha hiç gelmez sanmıştı. Ama geldi. Hem de bir değil, defalarca. Yanı</span><span class="regular-metin">nda fil için atıştırmalık getirdi – elma, armut gibi sıradan meyveler değil, incelikli lezzetler: kaymaklı hurma tatlıları, ballı bademle doldurulmuş yemişler</span><span class="regular-metin">... Mihrimah ne vakit saraydan ve saraylılardan bunalsa, soluğu beyaz filin yanında alıyordu. Belki de merak ediyordu böylesine heybetli ve heyula bir hayvanın nasıl bu kadar yumuşak ve uysal olabildiğini. Fil de hayvanat bahçesinin sultanıydı bir bakı</span><span class="regular-metin">ma; halbuki onun babasından ne kadar farklıydı mizacı. </span></p>
				<p class="paragraf"><span class="regular-metin">Belli bir nizamı yoktu ziyaretlerinin. Bazen haftalarca görünmezdi. Cihan’ın içine bir kurt düşerdi. Ne olmuştu, nerelerdeydi? Bir derdi mi vardı acaba, yoksa pek mi bahtiyardı</span><span class="regular-metin"> da yolunu gözleyenleri unutmuştu? Cihan kimselere açamazdı aklını kemiren sualleri. Derken pat diye çıkagelirdi Mihrimah; hem de peş peşe yedi gün boyunca. Her seferinde Hesna Hatun olurdu yanı başında. Ve her seferinde hoşnutsuzluğunu belli ederdi kadı</span><span class="regular-metin">n. Böyle asil bir prensesin nasıl olup da alelade bir hayvanla ilgilendiğini anlayamıyordu besbelli. Mihrimah’ın file düşkünlüğünü tasvip etmese de ağzı sıkıydı. Bu ziyaretlerden kimselere bahsetmiyor, her daim velinimetini kolluyordu.</span></p>
				<p class="paragraf"><span class="regular-metin">Bir kış böyle geçti. Ardından bahar ve yakıcı</span><span class="regular-metin"> bir yaz. Cihan çaldıklarını zulasında biriktiriyordu: gümüş bir tespih (bahçelerin bakımından sorumlu bostancıbaşının), sekiz akçe (kilercibaşından yürütülmüş), birer kutu badem ve fıstık (gene kilercibaşı</span><span class="regular-metin">ndan, maalesef adama yakalanmıştı), altın bir yüzük (hayvanat bahçesini ziyaret eden elçilerden birine ait)... Ufak tefek şeylerdi. Hâlâ sultanın mücevherlerine ulaşmanın bir yolunu bulamamıştı. Doğrusu, günler geçip buranın düzenine alıştıkça</span><span class="regular-metin"> giderek daha az kafa yorar olmuştu yapacağı hırsızlıkları tasarlamaya. Kaptan Garreth’ten ses seda çıkmamıştı. Gerçi hâlâ rüyalarına giriyordu o korkunç suratıyla. Gölgelerin arası</span><span class="regular-metin">ndan sıyrılan bir yaratık gibi. Adamın neden gelmediğini bilemiyordu Cihan. Uzun deniz seyahatlerinden birine çıkmış olmalıydı. Her neresi ise gittiği yer, keşke hiç dönmeseydi. </span></p>
				<p class="paragraf"><span class="regular-metin">Tüm bu zaman zarfında prenses ile filbaz arası</span><span class="regular-metin">nda sarf edilen kelimelerin neredeyse tamamı file dairdi. Hayvanın ağırlığı, uzunluğu, gıdası, huyları... Dolayısıyla bir gün, üstelik durup dururken, Mihrimah kendisinden geçmişini anlatması</span><span class="regular-metin">nı istediğinde şaşırdı Cihan. Emin olmak için sordu: “Filin hikâyesini mi dinlemek ister sultanım?”</span></p>
				<p class="paragraf"><span class="regular-metin">“Yok, seninkini.”</span></p>
				<p class="paragraf"><span class="regular-metin">“Mahluktan ayrı neyim var benim?” </span></p>
				<p class="paragraf"><span class="regular-metin">“Öyleyse ikinizi birden anlat.”</span></p>
				<p class="paragraf"><span class="regular-metin">Dediğine göre Hindistan’daki hayatlarını</span><span class="regular-metin">, buraya nasıl vardıklarını, başlarından geçen maceraları öğrenmek istiyordu. Ertesi gün Mihrimah tekrar geldiğinde, Cihan hazırlı</span><span class="regular-metin">klıydı. Anlatacaktı. Prenses bir leylağın altında, filbaz yerde iki büklüm; prenses bakışlarını oğlandan ayırmadan, oğlan ona bir kez olsun bakmaya cesaret edemeden, hem bu kadar yakın hem böylesine ayrı</span><span class="regular-metin">k... Saçının kokusunu duyabiliyordu Cihan gözlerini kapadığında. Hani elini uzatsa dokunabilirdi, aralarında kapanmaz mesafeler yoktu sanki, her şey sadece şu anda ve buradaydı. Dünyanın bir kalbi varsa eğer, Cihan emindi o ağacın altı</span><span class="regular-metin">nda attığından.</span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="char-style-override-11">Filbazın prensese anlattığı hikâye: </span></p>
				<p class="paragraf"><span class="regular-metin">Bir zamanlar Hint diyarında bir oğlan vardı. Tamtakır bir kulübeydi yaşadığı yer; Şah Hümayun’un sarayına uzanan yolun kenarına iliştirilmiş, iğreti ve çarpık. Gidip gelen muhafız alaylarını izleyerek büyümüştü çocuk. Cihan, beş</span><span class="regular-metin"> kız kardeşi, anası ve üvey babası –ki aynı zamanda amcasıydı– aynı dam altındaydı. Meraklı ve mahirdi oğlan</span><span class="regular-metin">. Ha bire bir şeyler yapmayı severdi. Durmadan resmederdi. Çamur, tahta, taş, tezek yahut çalı çırpı... eline ne geçerse, parmakları başlardı dizmeye, eklemeye, cansı</span><span class="regular-metin">z cisimlerden yeni şekiller yaratmaya. Bir keresinde annesi için bahçede kocaman bir fırın yapmıştı. Nasıl da mutlu olmuştu kadıncağız. Daha evvel kullandıklarının aksine kara dumanlar yükselmiyordu bundan. Gün boyu ekmek pişirebilirdi öksürüp aksırmadan</span><span class="regular-metin">. Öylesine sevinmişti oğlunun hediyesine. </span></p>
				<p class="paragraf"><span class="regular-metin">Cihan altı yaşına bastığında babası –zira bir babası vardı vaktiyle– sırra kadem basmıştı. Ne zaman annesine nerede olduğunu</span><span class="regular-metin"> sorsa hep aynı cevabı verirdi kadın: “Uzaklara gitti.”</span></p>
				<p class="paragraf"><span class="regular-metin">“Gemiyle mi?” diye sorardı Cihan.</span></p>
				<p class="paragraf"><span class="regular-metin">“Kocaman kadırgayla” derdi anası. “Karun kadar zengin bir hükümdarın memleketine.” Öylesine müreffehti ki gittiği diyar, dilenci görmemişlerdi hayatlarında, taş yerine külçe altın kullanırlardı yapılarında. </span></p>
				<p class="paragraf"><span class="regular-metin">Örümcek ağından yapılmışçasına incecikti annesinin ördüğü</span><span class="regular-metin"> yalanlar, iplik iplik. Bir başka çocuk olsa hemen anlardı kadının doğru söylemediğini. Ama Cihan hep kandı. Babasının bir gemiyle asude bir ülkeye gittiğine ve bir gün oradan döneceğine inandı. Anası,</span><span class="regular-metin"> amcasıyla evlendirildiğinde direndi. Çaresiz bir öfkeyle seyretti amcasının, gidip babasının köşesine kurulmasını, babasının kenevir yaprakları</span><span class="regular-metin">nı çiğnemesini, babasının yatağında yatmasını ve gene de bir kez olsun minnet duymayışını. Cihan’ın anası ne yaparsa yapsın adamı</span><span class="regular-metin"> memnun edemiyordu. Sanki yaktığı ateş yeterince sıcak değildi, ısıttığı süt çürüktü; pişirdiği </span><span class="italik">puri’</span><span class="regular-metin">ler toprak tadındaydı ve her gece sunduğu vücudun ne faydası</span><span class="regular-metin"> vardı mademki hâlâ ona bir evlat doğuramamıştı. </span></p>
				<p class="paragraf"><span class="regular-metin">Şikâyet, gıybet ve küfür etmekten artakalan zamanlarında savaş filleri yetiştirirdi amcası. Bu heybetli, lakin munis hayvanlara, saldırıp öldürmeyi öğretirdi. Sadece birkaç fil onlarla kalırdı – hastalar, acemiler ve gebeler. Gerisi ormandaydı</span><span class="regular-metin">; terbiye etmek için ara sıra getirilirlerdi. Yoksa hiç kimse bir ordu fili senelerce doyurmayı göze alamazdı. Şahın bile gücü yetmezdi. Cihan’ın anası ve kız kardeşleri işlere yardım eder, Cihan ise her türlü yardımdan uzak dururdu. Üvey babasına olan nefreti öyle derindi ki ne adamı görecek gözü vardı, ne de fillerini. Bir tanesi hariç: Pakize.</span></p>
				<p class="paragraf"><span class="regular-metin">Hamileydi Pakize. Gebeliğinin bininci gününe varmış, hâlâ doğum yapmamıştı. Üç kış geride kalmış, gene bahar gelmişti. Yolun aşağısındaki ağaç </span><span class="regular-metin">gülücükler açmış, bayırlar yaban çiçekleriyle örtülmüş, yılanlar uykularından uyanmıştı ama bebek fil hâlâ doğmamıştı. Pakize öyle şişmanlamıştı ki hareket edemiyordu. Gözkapaklarına binen ağırlık mı daha büyüktü, yoksa kalbine çöreklenen mi bilemeden, sabahtan akşama bir ağacın altında duruyordu. </span></p>
				<p class="paragraf"><span class="regular-metin">Cihan her sabah Pakize’ye bir kova su, bir sepet dolusu kök, ağaç kabuğu ve ot getirirdi. Elini onun buruşuk derisinin üstüne koyardı. “Kim bilir, belki de bugün doğurursun</span><span class="regular-metin">, ha?”</span></p>
				<p class="paragraf"><span class="regular-metin">Pakize, ağır ve gönülsüzce de olsa başını kaldırırdı. Cihan’a kâfi gelirdi bu hareket. Filin, yorgunluğuna rağmen onunla aynı ümidi taşıdığını anlardı. Derken güneş kat ederdi semayı; ufuk kızıl çizgilere boyanır, bir gün daha sona ererdi. Yağmur mevsiminden evvelki haftalardı; hava boğucu, rutubet fazlaydı</span><span class="regular-metin">.</span></p>
				<p class="paragraf"><span class="regular-metin">Acaba yavruya ana rahminde bir şey mi oldu diye şüpheleniyordu Cihan. Hatta bazen, Pakize’nin hazımsızlık çektiğini, şişkin karnının içinde boşluktan başka bir şey olmadığını düşünüyordu. Fakat ne vakit kulağını, onun yerlere kadar sarkan karnına dayasa bir kalp atışı duyuyordu, ürkek ama istikrarlı. Ufaklık oradaydı. Kim bilir neden işi ağırdan alıyor, bekliyor, saklanıyordu.</span></p>
				<p class="paragraf"><span class="regular-metin">Bu arada Pakize tuhaf şeylere aşerer olmuştu. İştahla çamurları yalıyor, kil görünce ağzını şapırdatıyor, tezekleri bütün bütün yutuyordu. Duvarlara sürülen kireç tabakalarını çiğnemeye kalkıyor, bu yüzden Cihan’ın amcasından ha bire kamçı yiyordu. </span></p>
				<p class="paragraf"><span class="regular-metin">Pakize’nin sülalesi günaşırı ziyaretine geliyordu. Ormandan çıkıp tozlu patikalarda ilerleyerek, adımlarını sadece kendilerinin duyabildiği bir ezgiye uydurarak tek sıra halinde yürüyorlardı. Vardıklarında, erkekler kenarda beklerken dişiler kadim dillerinde sesleniyordu. Avlunun içinde Pakize kulaklarını açıp dinliyordu. Bazen cevap veriyor, endişeye mahal olmadığını söylüyordu. Bazen kıpırtısız duruyordu – ya umutsuzluktan uyuştuğu ya sevgiden yatıştığı için, bilemiyordu Cihan.</span></p>
				<p class="paragraf"><span class="regular-metin">Pakize’nin hamileliği ilerledikçe</span><span class="regular-metin"> şöhreti yayılıyordu. Hindistan’ın dört bucağından insanlar geliyordu mucizeyi görmeye. Hindu’su, Müslüman’ı, Sih’i, Hıristiyan’ıyla kaynıyordu kulübe. Çiçeklerden çelenkler getiriyorlardı. Mumlar, tütsüler yakıyor, türküler çığırıyorlardı. “Bu yavruda keramet olmalı” diyorlardı. Ağaç dallarına çaput bağlıyor, inandıkları Tanrı’ya yakarıyor, kendi dualarının diğerlerininkinden daha değerli olduğuna inanıyorlardı. Ziyaretçiler gitmeden evvel muhakkak Pakize’ye dokunur, muratları olana kadar ellerini yıkamamaya yemin ederlerdi. Aralarındaki </span><span class="regular-metin">kimi münasebetsizler zavallı filin kuyruğundan birkaç tel koparmaya kalkardı. Cihan’ın gözü daima böylelerinin üstündeydi.</span></p>
				<p class="paragraf"><span class="regular-metin">Bazen de şifacılar zuhur ederdi kapılarında; kimi bir yardımı dokunur diye, kimi meraktan. Bunlardan biri Sri Zişan’dı. Marsık tenli, sıskaca bir adamdı. İçlerindeki hayatı hissetmek için ağaçları, taşları, kayaları kucaklamak gibi garip bir huyu vardı. Evvelki sene, günbatımını bağrına basmaya çalışırken dengesini kaybedip bir yardan tepetaklak yuvarlanmıştı. </span><span class="regular-metin">Kırk gün kalkamamıştı döşekten. Ne bir lakırdı etmişti; ne de hâlâ düşüyormuş gibi sinirle oynayan gözkapakları dışında herhangi bir uzvunu kıpırdatabilmişti. Karısı artık yasını tutmaya başlamıştı ki, kırk birinci günün sabahı aniden ayağa kalkmıştı. Ondan beri aklı salıncak gibi gidip gelirdi. Kazanın neticesi hususunda rivayet muhtelifti. Kimileri bu vakanın Zişan’ı daha evvel hiçbir faninin varamadığı bir mertebeye terfi ettirdiğine inanıyordu. Kimi</span><span class="regular-metin">leriyse aklını hepten kaybettiğine.</span></p>
				<p class="paragraf"><span class="regular-metin">Öyle ya da böyle buradaydı Zişan. Gözlerini kapatıp kulağını Pakize’nin karnına dayadı. Düştüğü uçurumun dibinden geliyormuşçasına boğuk bir sesle dedi ki: “Bebek fil bizi dinler.”</span></p>
				<p class="paragraf"><span class="regular-metin">Cihan’ın gözleri parladı. “Bizi işitebiliyor mu?”</span></p>
				<p class="paragraf"><span class="regular-metin">“İşitir elbet. Şayet bağırır söversen, küfreder kızarsan hiç çıkmaz oradan, benden söylemesi.” </span></p>
				<p class="paragraf"><span class="regular-metin">Cihan’ın suratı gölgelendi. Hanelerinde bağırış çağırış</span><span class="regular-metin"> ve dayak eksik olmazdı ki! Besbelli, amcası olacak herif yüzünden doğamıyordu yavru fil. </span></p>
				<p class="paragraf"><span class="regular-metin">“Bakalım kız mı, oğlan mı?” Zişan yüzüğünü çıkarıp bir ipe bağladı. “Eğer ip düz çizgide hareket ederse bebek erkek demek. Daireler çizerse, dişi.”</span></p>
				<p class="paragraf"><span class="regular-metin">Yüzük Pakize’nin karnına yaklaşınca Cihan sevinçle haykırdı. “Erkek!”</span></p>
				<p class="paragraf"><span class="regular-metin">“E hadi bana eyvallah” dedi Zişan</span><span class="regular-metin">, asasını alarak. Cihan peşinden fırladı, yaşlı adama yardım etmek için koluna girdi.</span></p>
				<p class="paragraf"><span class="regular-metin">“Aferin sana” dedi Zişan. “İsmin ne bakayım senin?”</span></p>
				<p class="paragraf"><span class="regular-metin">Endişeyle baktı Cihan. Anası kaç kez anlatmıştı Zişan’ın onun doğumunda hazır bulunduğunu, ismi konulurken orada olduğunu</span><span class="regular-metin"> ve geçirdiği her hastalıkta yardım ettiğini. Yılan soktuğunda onu hayata döndüren Zişan’dan başkası değildi. Nasıl unutmuş olabilirdi ismini? Belki de dedikoducular haklıydı, adamcağız keçileri kaçırmıştı. Yine de hürmetle cevap verdi: “Cihan efendim.”</span></p>
				<p class="paragraf"><span class="regular-metin">Şifacı kuru bir dal parçasını andıran parmağını salladı. “Bak evlat” dedi, “bu yavru, başka fillere benzemiyor. Garip bir mahluk bu.”</span></p>
				<p class="paragraf"><span class="regular-metin">“Nasıl?”</span></p>
				<p class="paragraf"><span class="regular-metin">“Valla çok akıllı, pek duygulu. Doğmak istemiyor. Sen teskin et. Bir şey olmaz, gel hadi de; burası o kadar kötü bir yer değil de. Bak o vakit nasıl geliyor. Sev onu, göreceksin seni hiç terk etmeyecek.” Böyle dedi ve ikisinin arasında gizli bir akit varmışçasına göz kırptı</span><span class="regular-metin"> Cihan’a, yürüyüp gitmeden evvel. </span></p>
				<p class="paragraf"><span class="regular-metin">O öğlen, bir yandan semanın yağmura hazırlanmasını seyredip, bir yandan Zişan’ın laflarını düşünüyordu oğlan. Bu âlemin doğmaya değer olduğuna yavruyu nasıl ikna edecekti? Fil lisanı konuşamıyordu ki. Hoş, konuşsa</span><span class="regular-metin"> bile ne diyecekti? Şu duvarların arkasındaki hayata dair ne biliyordu? Hiçbir şey. </span></p>
				<p class="paragraf"><span class="regular-metin">Uzaklarda şimşek çaktı. Cihan ardından kopacak gök gürültüsüne kulak kabarttı. İşte tam da bir şeylerin olmasını beklediği o aralıkta aklına bir fikir geldi. Dünyayı tanımadığı doğruydu ama korkmanı</span><span class="regular-metin">n ne demek olduğunu biliyordu. Ufak bir çocukken ürktüğü vakit, anasının ta dizlerine kadar inen saçlarının altına saklanırdı. Orası iyi gelirdi ruhuna. Sakinleşirdi o zaman. </span></p>
				<p class="paragraf"><span class="regular-metin">Cihan koşarak eve vardı, anasına seslendi. Kadıncağızı</span><span class="regular-metin">, tahta bir teknenin içine oturttuğu koca müsveddesini yıkarken buldu. Amcası sudan hazzetmezdi ve bitlerle başı dertte olmasa yıkanmaya asla razı olmazdı. Banyodan çıktığında teni kızarmış, ruh hali kararmış olurdu. Şimdi de teknenin içinde oturmuş, gözlerini kapatmış, k</span><span class="regular-metin">âfuru mucizesinin bitleri haklamasını bekliyordu. Cihan anasına işaret etti, peşi sıra avluya gelsin diye yalvardı gözleriyle. Kıyamadı kadın, geldi. </span></p>
				<p class="paragraf"><span class="regular-metin">Cihan, analarının güzelliğini değilse de, gür saçlarını almış beş kız kardeşini yakalayıp çıkardı evden. Onlara Pakize’nin yanında dikilmelerini söyledi. Neyse ki dinlediler oğlanı; el ele tutuşarak dediğini yaptılar. Rüzgâra arkalarını verip başlarını öne eğdiler ki saçları okşasın Pakize’nin koca karnını. Hep birlikte, sihirli bir halı gibi orta yerde asılı duran, saçtan bir örtü meydana getirdiler. Bu arada Cihan’ın amcası </span><span class="regular-metin">evin içinde bağırıyordu. Yine de kımıldamadılar, bir teki bile. Saçlarıyla sarmaladılar hamile filin rahmini. Havada bir letafet vardı, bir merhamet yeli. </span></p>
				<p class="paragraf"><span class="regular-metin">Cihan usulca seslendi yavruya: “Bak, o kadar fena değil burası. İyilikler de var. Hadi gel artık. Çok beklettin bizi.”</span></p>
				<p class="paragraf"><span class="regular-metin">Merasim bitince dağıldılar. Amcası annesini itaatsizliğinden ötürü dövdü. Cihan müdahale etmek isteyince o da kendi payına düşen sopayı yedi. O gece ahırda uyudu oğlan. Sabah uyandığında tekinsiz bir sükûnet hâkimdi etrafa. “Ana!” diye seslendi, yanağındaki şişlik zonkladı. Çıt yoktu. Anası evde değildi demek. </span></p>
				<p class="paragraf"><span class="regular-metin">Pakize yanı başında duruyordu. </span><span class="regular-metin">Tam o anda hayvanın karnı kasıldı; bir defa, sonra bir daha. Seğirip genişlemeye başladı. Cihan daha evvel doğum yapan hayvan görmüştü görmesine de bunlar ya keçi ya attı, dev bir fil değil. Bunun Pakize’nin ilk yavrusu olmadığını hatırlattı kendi kendine, ne yapacağını biliyordu herhalde. Fakat içinden bir ses –daha akil bir ses– anneye yardım etmesini tembihledi. </span></p>
				<p class="paragraf"><span class="regular-metin">Bir kese belirdi evvela; yosun tutmuş taşlar kadar ıslak ve kaygan. </span><span class="regular-metin">Hayret verici bir süratle çıkıverdi yavru; kanla ve vıcık vıcık bir maddeyle kaplıydı. Hakikaten erkekti! Sersem ve yorgun bir hali vardı; uzak yoldan gelmiş gibi. Pakize hortumuyla nazikçe dürterek kokladı bebeği. Yerdeki şeffaf keseyi ağzına atıp çiğnedi. Yavru bir gayretle ayağa kalktı, düştü; bez bir bebek kadar gevşek, bir yarasa kadar kördü. Tüm vücudu tüylerle kaplıydı. Cihan’ı esas hayrete düşüren iki şey olmuştu: yavrunun boyu ve rengi. Hint diyarına gelmiş en minik fil olmalıydı bu.</span><span class="regular-metin"> Üstelik pirinç lapası kadar beyaz, bembeyazdı.</span></p>
				<p class="paragraf"><span class="regular-metin">Pakize’nin oğlu diğer bebeklerin yarısı kadardı. Tekmil fil yavruları gibi hortumu kısa olduğundan, ilk sütünü içmek için ağzını kullanması gerekiyordu. Ama gel gör ki kafası anasının dizlerine yetişmiyordu. Sonraki bir saat boyunca Cihan anne filin yavruyu teşvik edişini seyretti. Başta </span><span class="regular-metin">nazikçe, derken artan bir sabırsızlıkla yalvarıyordu Pakize yavrusuna, yakına gelsin, sütünü emsin diye, ama ne fayda.</span></p>
				<p class="paragraf"><span class="regular-metin">Bir şey yapması gerektiğine ikna olan Cihan fırlayıp ahırların arkasındaki öteberiye koştu. Orada, kışın hayvanlara yedirdikleri yemle dolu bir fıçı duruyordu. Kenara çekti. Rahatı bozulan bir fare koşarak kaçtı. Ayakları toza bulansa da fıçıyı boşalttı </span><span class="regular-metin">Cihan ve bu hantal nesneyi anneyle yavrunun durduğu yere yuvarladı. Göğsü körük gibi inip kalkarken eve koşup bir tencere kaptı. Nihayet, fıçıyı Pakize’ye yaklaştırabildiği kadar yaklaştırdı ve üstüne çıktı.</span></p>
				<p class="paragraf"><span class="regular-metin">Pakize’nin şişmiş memelerini bu kadar yakından görünce önce afalladı. Başparmağıyla işaretparmağını memelerden birine doladı. Fili keçi sağar gibi sağabileceğini ümit ediyordu. Bir damla bile gelmedi. Öteki parmaklarını da iş</span><span class="regular-metin">in içine katarak ve asılarak yeniden denedi. Acıyla geri adım attı Pakize. Az kalsın oğlanı deviriyordu. Cihan, elinden geldiğince nefes almamaya gayret ederek dudaklarını memelerden birine yerleştirip emdi. Ağzına değen ilk damlada midesi kalkıverdi. Koku korkunçtu. Sütün bu kadar berbat kokabileceği hiç aklına gelmemişti. İkinci ve üçüncü hamleleri ilkinden öteye gidemedi. Kendini dışarı atıp, </span><span class="regular-metin">kusmaya başladı.</span></p>
				<p class="paragraf"><span class="regular-metin">Daha evvel tattığı hiçbir şeye benzemiyordu fil sütü. Hem tatlı hem ekşi, koyu kıvamlı ve yağlıydı. Cihan’ın ensesi terden sırılsıklamdı, başı dönüyordu. Burnunu bir mendille kapatmak işe yaradı. Ondan sonra biraz olsun yol alabildi. Emip emip tencereye tükürüyordu ağzındakileri. Kabın üçte birini doldurduğunda, hediyesini yavruya götürdü iftiharla.</span></p>
				<p class="paragraf"><span class="regular-metin">Bütün öğleden sonra aynı hareketi tekrarladı. Bin bir zahmetle çıkardığı sütü bir yudumda bitiriveriyordu bebek fil, hop diye. Böyle bir düzine sefer yaptıktan sonra </span><span class="regular-metin">yorgunluktan bitap, mola verdi. Sızlayan çenesini ovalarken, bir yandan da adeta afacan bir tebessümle onu seyreden yavruya baktı. </span></p>
				<p class="paragraf"><span class="regular-metin">“Bilmem farkında mısın, sütkardeşi olduk” dedi Cihan. </span></p>
				<p class="paragraf"><span class="regular-metin">Fil kuyruğunu oynattı cevap niyetine. </span></p>
				<p class="paragraf"><span class="regular-metin">“Sana Çota</span><span class="dipnot-numarasi"><a class="footnote-link" href="#footnote-225-1" id="footnote-225-1-backlink">1</a></span><span class="regular-metin"> ismini vereceğim. Pek ufaksın. Ama söz ver, toparlanıp kuvvetleneceksin. Herkes korkacak senden, tamam mı?”</span></p>
				<p class="paragraf"><span class="regular-metin">Yavru, rıza namına cılız bir ses çıkardı. Üç hafta içinde anasının memelerine yetişecek kadar büyümüştü. Çok geçmeden avlunun içinde koşturmaya, tavukları kovalayıp kuşları ürkütmeye başlamış, âlemi keşfe dalmıştı. İşi gücü oynamak, süt içmek ve öğrenmekten ibaretti. Ne gök gürültüsünden ne kamçıdan ürken cesur bir fildi o. Tek bir şey vardı kalbine korku salan – ormandan zaman zaman yükselen bir ses: Kaplan. </span></p>
				<p class="paragraf"><span class="regular-metin">Her ne kadar ona başka adlar vermeye kalkanlar çıktıysa da, hayatının hiçbir safhasında oğlanın ona </span><span class="regular-metin">taktığı isimden başkasına mukabele etmeyecekti hayvan. Çota’ydı adı ve her daim Çota kalacaktı.</span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">Cihan hikâyesini bitirdiğinde hâlâ dizlerinin üzerine çökmüş vaziyetteydi. Son bir saattir bu şekilde çimenlere bakarak, başı aşağıda durmaktan beli tutulmuştu. Buna rağmen ne k</span><span class="regular-metin">ıpırdamaya cesaret edebildi, ne de Mihrimah’a bakmaya. Şayet bakabilseydi, kızın dudaklarında beliren tebessümü görecekti – buğu kadar hafif ve uçucu. </span></p>
				<p class="paragraf"><span class="regular-metin">“Ya sonra ne oldu?” diye sordu Mihrimah. </span></p>
				<p class="paragraf"><span class="regular-metin">Ne var ki Cihan yanıt vermeye fırsat bulamadan Hesna Hatun buz gibi bir sesle girdi araya: “Efendim, melek sultanım, geç oldu, hava kararmakta. Haşmetli anneniz sizi aramaya ç</span><span class="regular-metin">ıkmış olmalı.” </span></p>
				<p class="paragraf"><span class="regular-metin">Mihrimah usulca iç geçirdi: “Pekâlâ </span><span class="italik">dada</span><span class="regular-metin">. Gidelim o halde.” </span></p>
				<p class="paragraf"><span class="regular-metin">Ayağa kalkıp üzerindeki kırışıklıkları düzeltti. Gene file “Allah’a emanet ol, tekrar gelirim” deyip, yine filbaza veda etmeden, çiçeklerle çevrili patikadan </span><span class="regular-metin">aşağıya yürümeye başladı. Hesna Hatun geride kaldı bilerek; gözlerini ayırmadan prensesi seyretti bir müddet. Mihrimah yeterince uzaklaşır uzaklaşmaz Cihan’a döndü. Öylesine kadifemsi bir sesle konuştu ki sözlerindeki sertliği ve tehdidi bir an kavrayamadı </span><span class="regular-metin">oğlan. </span></p>
				<p class="paragraf"><span class="regular-metin">“Bin gün hamile kalan hayvanlar! Fillerle sütkardeşi olan bir oğlan! Ne tuhaf tipsin Hintli. Ya hakikaten öyle, ya da pek mahirsin yalan söylemekte. Şayet buysa, sultanımı kandırıyorsan, inan olsun anlarım. Anlar ve seni saraya geldiğine pişman ederim! Gözüm üzerinde, haberin ola!”</span></p>
				<p class="paragraf"/>
				<p class="paragraf"/>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt7.jpeg" width="66"/></span></p>
				<p class="paragraf"><span class="regular-metin">Tekrar beyaz fili görmeye geldiklerinde Hesna Hatun, Mihrimah’ın </span><span class="regular-metin">arkasında bir ceset gibi sessiz duruyordu. Prenses ise daha da güzelleşmişti; batan güneşin altında bir ışıltı gelmişti hatlarına. Parmağında bir elmas parlıyordu, badem büyüklüğünde, güvercin kanı renginde. Cihan yutkundu. Ş</span><span class="regular-metin">u elmas onun olsa ne çıkardı? Bu kadar zengin biri için fark etmezdi nasıl olsa, ha bir eksik ha bir fazla. Ne var ki bunları düşünür düşünmez kendinden utandı. Mihrimah aklından geçenleri anlar endişesiyle, zaten eğmiş bulunduğu başını iyice uzattı toprağa doğru. Kellesini uzatan bir suçlu gibi. </span></p>
				<p class="paragraf"><span class="regular-metin">Çota’yı kurumuş erik ve ballı kestanelerle besledikten sonra, gene o leylağın altına</span><span class="regular-metin"> oturdu Mihrimah. Bir esans yükseldi teninden, çiçekler ve yabani otlarla örülü bir rayiha. Cihan’ın kalbi hızlandı. Bu sefer prenses her zamankinden daha alımlıydı. Acaba onu göreceğini bildiği için mi süslenmişti? Öylesine heyecan verici ve o kadar imkânsızdı ki bu fikir, hemencecik çıkardı zihninden. </span></p>
				<p class="paragraf"><span class="regular-metin">“Şimdi anlatabilirsin devamı</span><span class="regular-metin">nı. Dinliyorum, sonra ne oldu?”</span></p>
				<p class="paragraf"><span class="regular-metin">Ürperse de sabit durmaya, ürkse de sakin olmaya kararlıydı Cihan: “Sultanım nasıl arzu ederse” dedi. Ve başladı kaldığı yerden nakletmeye. </span></p>
				<p class="bosluk" xml:lang="en-GB"/>
				<p class="paragraf"/>
				<p class="paragraf"><span class="char-style-override-11">Filbazın prensese anlattığı hikâye: </span></p>
				<p class="paragraf"><span class="regular-metin">Çota’nın doğumundan takriben yirmi ay sonra Şah Hümayun’un huzuruna pek değişik bir misafir </span><span class="regular-metin">çıktı: Donanmasının tamamını ve mürettebatının yarısını fırtınada kaybetmiş bir Osmanlı amirali. Şah, talihsiz adamın başına gelenleri dinledikten sonra ona yurduna dönebilsin diye bir karavela vermeyi vaat etti. </span></p>
				<p class="paragraf"><span class="regular-metin">“Kâfirlerle harp etmek için yelken açmıştım” dedi Osmanlı. “Lakin beter bir tufan beni bu kıyılara savurdu. Sebebini şimdi anlıyorum. Yüce Allah, asil şahın cömertliğini görmemi ve dönüşte bunu sultanıma anlatmamı istemiş olmalı.”</span></p>
				<p class="paragraf"><span class="regular-metin">İşittiklerinden memnun kalan Hümayun amirale </span><span class="regular-metin">kıyafet ve mücevherat armağan etti. Sonra kendi odasına çekildi. İşte orada, gül yapraklarıyla dolu hamam teknesine uzanmış yıkanırken bir fikir geldi aklına. Nicedir dertleri başından aşkındı; düşmanlarının haddi hesabı kalmamıştı. Üstelik içlerinde en azılıları kendi kanından canından olanlardı. Ne demeye tembihlemişti rahmetli babası, hem de ölüm döşeğinde: </span><span class="italik">Kardeşlerine katiyen zarar verme Hümayun, hak etseler bile</span><span class="regular-metin">. İyi de, zarar vermeden nasıl savaşacaktı? Ve şayet mücadele etmezse nasıl tahtta kalacaktı? Orada öylece, anadan üryan ve buhardan kızarmış halde, içine düştüğü açmazı sorgularken bir gül yaprağı ilişti gözüne. Nazlı, nazenin. Görünmez bir elin kılavuzluğundaymış gibi yüzerek ona doğru geldi ve göğsünün üstüne kondu yaprak.</span></p>
				<p class="paragraf"><span class="regular-metin">Doğuştan nazik ve biraz da mistik olan Hümayun’un nefesi kesildi. Bu bir alamet </span><span class="regular-metin">olmalıydı! Gül yaprağı ona en zayıf yanını göstermişti: Kalbini. Hislerinin onu yıpratmasına izin vermemeliydi. Düşündükçe, gemisi batan kaptanın da gül yaprağı gibi saraya varmış olduğuna kanaat getirdi. Allah ona, düşmanlarına karşı kuvvetlenmesini ve lüzumu halinde Osmanlılardan yardım istemesini söylüyordu besbelli. </span></p>
				<p class="paragraf"><span class="regular-metin">Seneler var ki iki Müslüman sultanlık arasında çeşitli münasebetler olurdu – tüccarlar, sefirler, casuslar, ehl-i tasavvuf, ehl-i hiref ve hacı taifesi gidip gelirdi bir kıyıdan bir kıyıya. Saraydan saraya hediyeler yollanırdı: ipekliler, mücevherler, </span><span class="regular-metin">halılar, baharatlar, sedefli dolaplar, musiki sazları, cariyeler, haremağaları ve bir de hayvanlar, bilhassa kaplanlar ve kobralar. </span></p>
				<p class="paragraf"><span class="italik">Mu’ti’ü’s Selam ve Zillullah-i fi’l-Âlem Ş</span><span class="regular-metin">ah Hümayun, </span><span class="italik">Sultan’ül Berreyn ve Hakan’ül Bahreyn ve Zillullah-i fi’l-Âlem </span><span class="regular-metin">Sultan Süleyman’ı pek merak ediyordu. Casuslarının naklettiğine göre, hemnamı Hazreti Süleyman’a ait olan ve ona hayvanlara, cinlere, iklimlere hükmetme kabiliyeti veren bir mühür yüzük takıyordu Osmanlı hükümdarı. Süleyman’ın kudreti aşikârdı. </span><span class="regular-metin">Ama her birini sadece bir defa giydiği söylenen o kaftanların altında saklı bir korkusu var mıydı acaba, işte bunu bilmek istiyordu Hint şahı. </span></p>
				<p class="paragraf"><span class="regular-metin">Hürrem’i de duymuştu tabii – Süleyman’ın hareminin kimselere benzemez incisi. Onun acayip şeylere ilgisi olduğunu da öğrenmişti. Yakın zamanda Mısır’dan </span><span class="regular-metin">yüzlerce haberci güvercin getirtmişti mesela. Dağları denizleri aşan kuşlar İstanbul’a vardıklarında gökyüzü kapkara kesilmiş, ahali “Eyvah, Kıyamet Günü geldi!” diye camilere akın etmişti. Boşuna cadı demiyorlardı ona. </span></p>
				<p class="paragraf"><span class="regular-metin">Hümayun fevkalade bir hediyeyle hanım sultanı etkilemeye karar verdi. Gönderdiğ</span><span class="regular-metin">i şey Süleyman’a saygısını gösterecek ama aynı zamanda ona elinin ermediği, gücünün yetmediği diyarları, dolayısıyla hudutlarını hatırlatacaktı. Hem dostluk tazeleyecek, hem yardım isteyecek, hem de altta kalmayacaktı. Bütün bunları aynı anda yapabilmeliydi. Heyecan içinde hamamdan çıktı, </span><span class="regular-metin">peştamala sarındı ve vezirini çağırttı. </span></p>
				<p class="paragraf"><span class="regular-metin">“De bana, her şeye sahip birine gönderilecek en isabetli hediye nedir?”</span></p>
				<p class="paragraf"><span class="regular-metin">Vezir yanıtladı. “Ne ipek ne elmas. Ne altın ne gümüş. Her ş</span><span class="regular-metin">eyi olan bir adam bunlara itibar etmez. Kanaatimce bir hayvan olmalı. Zira hayvanların şahsiyetleri vardır, hiçbiri diğerine benzemez.”</span></p>
				<p class="paragraf"><span class="regular-metin">“Hangi hayvan bizlerin ihtişamını daha iyi temsil eder?”</span></p>
				<p class="paragraf"><span class="regular-metin">“Fil, majeste. Karadaki en yüce hayvan odur zira.”</span></p>
				<p class="paragraf"><span class="regular-metin">Şah bir an düşündü. “Peki, gönderdiğim hediyeyle, krallığımın ulu olduğ</span><span class="regular-metin">unu ama dara düştüğümüzü, yardım istediğimizi ima etmek istesem?”</span></p>
				<p class="paragraf"><span class="regular-metin">“O takdirde, haşmetmeap, yavru bir fil gönderelim. Bu, şu anlama gelecektir. Cenkten korkumuz yok, kuvvetliyiz alimallah ama şu anda değil. Büyüyüp günü geldiğinde savaşırız. Şimdi biraz bakıma ihtiyacımı</span><span class="regular-metin">z var.”</span></p>
				<p class="bosluk" xml:lang="en-GB"/>
				<p class="paragraf"/>
				<p class="paragraf"><span class="regular-metin">Başvezir, yanında bir alay askerle kapılarını çaldığında Cihan artık üç yüz okka çeken ve hâlâ bembeyaz olan Çota’yı doyurmaktaydı.</span></p>
				<p class="paragraf"><span class="regular-metin">Cihan’ın amcası gelenleri görünce el pençe divan durdu. “Aman efendim, sefalar getirdiniz. Sefil avlumuzu aydınlattınız.”</span></p>
				<p class="paragraf"><span class="regular-metin">“Yavru bir filin varmış diye işittim” dedi vezir, adamın yalakalığını umursamadan. “Onu bize veresin. Şahımız Osmanlı sultanına göndermek ister.”</span></p>
				<p class="paragraf"><span class="regular-metin">“Tabii efendim, şereftir</span><span class="regular-metin"> bizim gibiler için şaha hizmet etmek.”</span></p>
				<p class="paragraf"><span class="regular-metin">“Ne yani?” diye bir ses yükseldi. “Çota’yı vermeye kalkmıyorsun herhalde, değil mi?” </span></p>
				<p class="paragraf"><span class="regular-metin">Herkes dönüp oğlana baktı bir an. Cihan’ın amcası kendini yerlere attı. “Affedin muhterem vezir. Anası geçen ay öldü. Beter bir hastalıktan. Durup dururken gidiverdi kadıncağız. Gebeydi yazık. Çocuğun ağzından çıkanı kulağı duymuyor. Keder aklını aldı.”</span></p>
				<p class="paragraf"><span class="regular-metin">“Anam senin vicdansızlığın yüzünden gitti. Her gün dövüyordun...” </span></p>
				<p class="paragraf"><span class="regular-metin">Tamamlayamadı laflarını Cihan. Yediği şamarla yere yuvarlandı. </span></p>
				<p class="paragraf"><span class="regular-metin">“Vurma oğluna!” dedi </span><span class="regular-metin">başvezir.</span></p>
				<p class="paragraf"><span class="regular-metin">“Ben onun oğlu filan değilim” diye bağırdı Cihan düştüğü zeminden.</span></p>
				<p class="paragraf"><span class="regular-metin">Vezir tebessüm etti. “Cesur bir çocuksun sen. Gel bakayım yakınıma.”</span></p>
				<p class="paragraf"><span class="regular-metin">Amcasının yakıcı bakışları altında söyleneni yaptı Cihan. </span></p>
				<p class="paragraf"><span class="regular-metin">“Neden istemezsin fili vermeyi?”</span></p>
				<p class="paragraf"><span class="regular-metin">“Çota başka fillere benzemez” dedi Cihan. “Farklı o. Doğduğundan beri öyle. Hiçbir yere gidemez.” </span></p>
				<p class="paragraf"><span class="regular-metin">“Seviyorsun bu hayvanı, belli” dedi vezir. “Bir şey olmaz, dert etme. Şehzadeler</span><span class="regular-metin"> gibi bakılır Osmanlı sarayında. Hem ailen de mükâfatlandırılacak.” Vezir hizmetkârlarından birine işaret etti, o da kuşağından bir kese çıkardı.</span></p>
				<p class="paragraf"><span class="regular-metin">Ayaklarının dibine saçılan paraları görünce Cihan’ın amcasının gözleri parladı. “Siz ona aldırmayın haşmetlim” dedi. “O ne bilirmiş? Fil sizindir. Tepe tepe kullanın. Şah ister de, kul hayır der mi hiç? Ne haddimize.”</span><span class="regular-metin"> </span></p>
				<p class="bosluk" xml:lang="en-GB"/>
				<p class="paragraf"/>
				<p class="paragraf"><span class="regular-metin">Çota’nın kaderi mühürlenince Cihan’a da fili seyahatine hazırlamak kaldı. Ona hazmı kolaylaştıran şifalı otlar yedirdi; yıkadı, fırçaladı, derisini ıtırlı yağlarla ovdu; ayaklarının altını törpüledi; tırnaklarını kesti. Gemiye binme vakti geldiğinde Çota’ya refakat edecek kişinin kendisi olmayacağını bile bile yaptı bunları. Ondan beş yaş büyük ve güya daha tecrübeli bir filbaz tayin edilmişti. Çıkık çeneli, gözleri birbirine yakın, tıknaz bir tip. İsmi Gurab’</span><span class="regular-metin">dı.</span></p>
				<p class="paragraf"><span class="regular-metin">Saraydan devasa bir kafes gönderildi; köşeleri altınla lehimlenmiş, parmaklıkları gümüş çiçeklerle bezenmiş. Kafesi görünce gözleri doldu Cihan’ın. Doğduğu andan beri özgür ve şen olan Çota zincire vurulacak, mücrim gibi kilit altına alınacaktı. Hayvanın denizde seyahat etmesinin tek yolu buydu, biliyor ama kabullenemiyordu. Ayrılma zamanı yaklaştıkça yemeden içmeden kesildi. Kız kardeşleri onun için endişeleniyordu; amcası bile ona </span><span class="regular-metin">sataşmaz olmuştu.</span></p>
				<p class="paragraf"><span class="regular-metin">Gurab, işlerin nasıl gittiğine bakmak için ve kendi deyişiyle </span><span class="italik">mahluk intibak sağlasın</span><span class="regular-metin"> diye arada sırada uğruyordu. Fil, yeni bakıcısını kale almıyordu. </span></p>
				<p class="paragraf"><span class="regular-metin">“Tut!” diye bağırıyordu Gurab, elindeki değneği havaya kaldırarak.</span></p>
				<p class="paragraf"><span class="regular-metin">Kıpırdamak şöyle dursun, ondan yana bile bakmıyordu Çota.</span></p>
				<p class="paragraf"><span class="regular-metin">“Hadi al bu çomağı!” diye karşı</span><span class="regular-metin">dan sesleniyordu Cihan ve fil onun isteğini harfiyen yerine getiriyordu.</span></p>
				<p class="paragraf"><span class="regular-metin">Çota Cihan’dan başka kimseden emir almıyordu. Baktılar ki olmayacak, çocuğun da onlarla birlikte Goa Limanı’na gitmesine karar verildi. Hayvan orada onu İstanbul’a götürecek olan gemiye bindirilecek, Cihan da Agra’ya dönecekti.</span></p>
				<p class="paragraf"><span class="regular-metin">Yola çıkacakları sabah, Cihan’ın en büyük ablası onu bir kenara çekti. Yavaşça bir nefes alıp ciğerlerinde tuttu; hazır değildi sanki bırakmaya – ne nefesini, ne kardeşini.</span></p>
				<p class="paragraf"><span class="regular-metin">“Gidiyorsun” dedi, malumu ilan etmesine gerek varmış gibi.</span></p>
				<p class="paragraf"><span class="regular-metin">“Çota’ya yardım edip amcamla dönerim” dedi Cihan. “Bir iki günlük ayrılık.”</span></p>
				<p class="paragraf"><span class="regular-metin">“Kısa mı sürer uzun mu bilinmez, yol hali. Sabah sordum kendime. Anam hayatta olsaydı Cihan’a ne derdi, diye. Dua ettim ki Rabbim bana söylesin, fısıldasın kulağıma, ben de sana aktarayı</span><span class="regular-metin">m. Ama hiçbir şey gelmedi.” </span></p>
				<p class="paragraf"><span class="regular-metin">Cihan başını eğdi. O da bilmek isterdi anacığı ne derdi böyle bir anda. Pencereden dışarı baktığında gördü ki köylüler beyaz fili süslemişlerdi. Hortumunu, kafasını reng</span><span class="regular-metin">ârenk desenlerle donatmışlardı. Orada durmuş filin renklerine bakarken, şu kelimeler çıkıverdi dudaklarından: “Hayvana şefkat göster, hıncını zayıftan çıkarma, derdi herhal.”</span></p>
				<p class="paragraf"><span class="regular-metin">Ablasını</span><span class="regular-metin">n koyu, kederli gözleri aydınlandı. “Doğru ya. Derdi ki, kimseye hoyratlık etme ve kimsenin kalbini kırmasına izin verme. Ne incitenlerden ol, ne incinenlerden.”</span></p>
				<p class="paragraf"/>
				<p class="paragraf"/>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt8.jpeg" width="66"/></span></p>
				<p class="paragraf"><span class="regular-metin">Goa Limanı. Kurşuni semada beliren bulutlar günlerdir dört gözle bekledikleri rüzgârı getirmişti beraberinde. Demir alınmış, yelkenler açılmıştı</span><span class="regular-metin">. Âdet olduğu üzere eski püskü bir şalvar suya atılmıştı bahtları açık olsun diye.</span></p>
				<p class="paragraf"><span class="regular-metin">Kuru yaprak renginde, işlemeli bir ceket giymişti Gurab. Paçavralar içindeki Cihan’ın yanında bir mihrace gibi parlıyordu. Kaşlarını çatarak konuştu çocukla: “Basıp gitsen iyi olur. Sana ihtiyacımız kalmadı artık.”</span></p>
				<p class="paragraf"><span class="regular-metin">“Gemi kalkana kadar şuradan şuraya gitmem.”</span></p>
				<p class="paragraf"><span class="regular-metin">“Seni serseri” dedi Gurab. </span></p>
				<p class="paragraf"><span class="regular-metin">Cihan onu itiverdi. Gafil avlanan Gurab yere devrildi, ceketi kirlendi. Ayağa kalkıp hınçla homurdandı: “Gebertirim ulan seni.”</span></p>
				<p class="paragraf"><span class="regular-metin">Ne var ki kendini müdafaa etmesini biliyordu Cihan. Yumruklardan nasıl kaçılacağı konusunda idmanlıydı. Ne de olsa az dayak yememişti amcasından. Adam da </span><span class="regular-metin">bu arada kenarda durmuş, eğlenerek onları seyrediyordu. Hem yaşça hem boyca büyük olan Gurab istese Cihan’ı bir güzel hırpalardı ama yapmadı. Zira oğlanın gözlerindeki deliliği görmüştü. Kendisi için alelade bir fildi Çota. Ama Cihan için eşi benzeri yoktu; tek dostu, sütkardeşiydi.</span></p>
				<p class="paragraf"><span class="regular-metin">“Allah belanı versin” dedi Gurab, ama çoktan vazgeçmişti kavga etmekten.</span></p>
				<p class="paragraf"><span class="regular-metin">Hâlâ titreyen Cihan, Çota’nın yanına gitti. “Bahtın açık olsun. Ben buradan dönüyorum gayrı.</span><span class="regular-metin">” </span></p>
				<p class="paragraf"><span class="regular-metin">Zincire vurulmuş fil hortumunu savurdu.</span></p>
				<p class="paragraf"><span class="regular-metin">“Meraklanma, bir şeycik olmaz. Sultan seni çok sevecek.”</span></p>
				<p class="paragraf"><span class="regular-metin">Bunları söyledikten sonra gözyaşlarını silip yürüdü oğlan. Uzağa gidemedi. Bir duvarın arkasına saklanıp seyretmeye karar verdi. Bir vakit sonra Gurab geri döndü, ceketini temizlemişti. Rakibini def ettiğinden emin bir edayla konuştu: “Hey koca mahluk! Kaldık mı baş başa? Sözümü dinlemezsen seni aç bırakırım</span><span class="regular-metin">. Mum gibi duracaksın karşımda, duydun mu? Fazla şımartmışlar seni. Ben o salak oğlana benzemem.”</span></p>
				<p class="paragraf"><span class="regular-metin">Vakti gelince Gurab file yürümesini emretti ama lafını dinleyen olmadı. Değneğiyle vurdu hayvana. Çota gene de kılını kıpırdatmayınca Gurab başladı onu dövmeye. Saklandığı yerde dehşet içinde izliyordu Cihan. Anladı ki s</span><span class="regular-metin">ütkardeşini bu nemrudun eline bırakırsa İstanbul’a sağ salim varamayabilirdi hayvancağız.</span></p>
				<p class="paragraf"><span class="italik">Halasiler</span><span class="dipnot-numarasi"><a class="footnote-link" href="#footnote-225-2" id="footnote-225-2-backlink">2</a></span><span class="italik"> </span><span class="regular-metin">her şeyi yüklemişti gemiye. İskelede Çota ve kafesi dışında bir şey kalmamıştı. Gurab’ın seslenmesiyle zuhur eden dört adam filin karnına ipler bağladılar. Bundan hazzetmeyen hayvan böğürdü, homurdandı. Daha iki yaşına henüz basmıştı </span><span class="regular-metin">ama kuvvetliydi. Dört adam, oldu on adam; kimi arkadan iterken kimi önden çekiyordu. Fili içine tıkar tıkmaz kafesin kapısını kapatıp sürgülediler. Çota arkasını döndü, kapana kısıldığını anlamanın ıstırabı vardı gözlerinde. Tepesinden zincirlerle bağlanan kafes, bir bocurgat vasıtasıyla kaldırıldı. Bir anda kendini havada bulan hayvan etrafa bakındı; tüm sülalesinin dertsiz tasasız dolaştığı ormanlara, sisli vadilere doğru. </span></p>
				<p class="paragraf"><span class="regular-metin">İşte tam o lahzada bir şey Cihan’ın dikkatini</span><span class="regular-metin"> çekti. Az ileride, yerde bir sandık duruyordu; bazı tahtaları kalkmış olduğundan muhtevası görülüyordu. Kutu kutu baharat vardı içinde. Bunu da gemiye taşıyacaklardı nihayetinde. Bir sandığa baktı Cihan, bir de beyaz file. </span></p>
				<p class="paragraf"><span class="regular-metin">Hayatımızın bir haritası varsa şayet, yollarda değil, yol ayrımlarında</span><span class="regular-metin"> çizilmekte. İki şey arasında tercih yaptığımız o kısa, kısacık anlarda. Göz açıp kapayana kadar değişir kaderimiz, tek bir kararla. Kimsenin bakmadığından emin olunca sandığın içine süzülüverdi Cihan. Bir taş gibi kıpırtısız, durup bekledi. Amcasının onu köşe bucak arayacağını düşünüp keyifle gülümsedi. Bir müddet sonra bir sarsıntı hissetti. Hamallar sandığı sırtlanmış</span><span class="regular-metin">tı, ne yazık ki kabaca. Bu vaziyette taşındıktan sonra birdenbire havalandığını hissetti ve hızla yere indi. Çenesini tahtalara o kadar sert çarptı ki, az kalsın dilini koparıyordu. Damağında kan tadı, derin bir soluk aldı. Paldır küldür de olsa gemiye binmişti.</span></p>
				<p class="paragraf"><span class="regular-metin">Kendini ambarında bulduğu karakın</span><span class="dipnot-numarasi"><a class="footnote-link" href="#footnote-225-3" id="footnote-225-3-backlink">3</a></span><span class="regular-metin"> ismi </span><span class="italik">Batmayan Güneş</span><span class="regular-metin">’ti. Dört direkliydi, önde bir cıvadrası ve büyükçe bir baş kasarası vardı. Güneşten kararmış bir gemicinin karga yuvasında oturduğu orta direğin üzerinde rüzgârın keyfine göre takılıp çıkarılabilen yelkenler taşıyordu. Elli iki gemici ve birkaç papaz, sefir, tüccar ve seyyahlardan oluşan</span><span class="regular-metin"> bir düzine yolcusu vardı.</span></p>
				<p class="paragraf"><span class="regular-metin">Cihan gündüz gözüyle ortalıkta dolaşamazdı. Güverte döşemelerinden süzülen ışık huzmeleri azalır azalmaz dışarı çıkıp fili aramaya koyuldu. Karanlık ve rutubetli ambarın bir kuytusunda buldu onu. Gurab ortalarda yoktu. Çocuğu fark edince tatlı bir sevinç sesi çıkardı Çota. </span></p>
				<p class="paragraf"><span class="regular-metin">“Selam kardeşim” dedi Cihan.</span></p>
				<p class="paragraf"><span class="regular-metin">Hayvanın yanına çöktü. Onu sağ salim İstanbul’a götürüp saraya yerleştireceğini</span><span class="regular-metin">, ardından Hindistan’a, kız kardeşlerine döneceğini anlattı. Dinledi Çota, kulaklarını kocaman açarak. </span></p>
				<p class="paragraf"><span class="regular-metin">Ertesi sabah midesi kazınan Cihan, bir papazdan yalvar yakar su ve kuru ekmek edindi. Dönüşte Çota’yı ziyaret etti. Hayvan yine yalnızdı. Gurab’ın ambarda kalmaya niyeti yoktu anlaşılan. Cesaret bulan Cihan, Çota ile daha çok vakit geçirmeye başladı – ta ki yakalanana değin.</span></p>
				<p class="paragraf"><span class="regular-metin">“Sen!” diye gürledi aşina bir ses.</span></p>
				<p class="paragraf"><span class="regular-metin">Cihan arkasını dönünce çatık kaşlı Gurab’ı buldu karşısında. “Allah seni kahretsin! Ne arıyorsun</span><span class="regular-metin"> lan burada? Bela gibi yapıştın.”</span></p>
				<p class="paragraf"><span class="regular-metin">“Ya sen ne demeye yoksun? Ne vakit gelsem Çota tek başına.”</span></p>
				<p class="paragraf"><span class="regular-metin">“Geberesice! Sana ne be? Sultanın fili. Senin değil ki.”</span></p>
				<p class="paragraf"><span class="regular-metin">Birbirlerine bağırmaya başladılar. Gürültüye koşan gemiciler ikisini de enselerinden tutup kaptana götürdüler. Afyona meyyal, dişlerinin yarısı kararmış, yarısı dökülmüş bir adamdı kaptan.</span></p>
				<p class="paragraf"><span class="regular-metin">“Bir fil, iki terbiyeci” dedi. “Demek biriniz fazlasınız.”</span></p>
				<p class="paragraf"><span class="regular-metin">“Vezir beni görevlendirdi” dedi Gurab gururla. “Hem o daha velet.”</span></p>
				<p class="paragraf"><span class="regular-metin">“Yaşım küçük ama hiç değilse file bakıyorum</span><span class="regular-metin">. Onun umurunda bile değil!” diye kendini savundu Cihan.</span></p>
				<p class="paragraf"><span class="regular-metin">“Kesin sesinizi!” diye gürledi kaptan. “Kim kalacak, kim gidecek, ben söylerim.” </span></p>
				<p class="paragraf"><span class="regular-metin">Ama unuttu. Günler geçti, kaptandan ses çıkmadı. Birbirlerine rastlamamaya gayret ederek, filin yanında nöbetleşe bekledi düşman filbazlar. Tuzlu et ve peksimet yemekten gına geldi Cihan’a. Ambarda tıkılı kalan Çota günden güne eriyordu mum gibi.</span></p>
				<p class="paragraf"><span class="regular-metin">Gemicilerin batıl itikatları çoktu. Uğursuzluk getirir diye bazı lafları ağza almıyor, alanı da oracıkta pataklıyorlardı. “Batmak” diyemezdin mesela ya da “kaza”, “felaket” veya “kayalar.” Fırtına ortasında bile “fırtına” </span><span class="regular-metin">kelimesini sarf edemezdin. Denizkızlarının ezgisini duyan, sol omzunun üstünden arkaya doğru bir çimdik tuz atmalıydı, zira şeytandı seslenen. Mürettebatın ha bire tekrarladığı âdetler vardı. Ne vakit beğenmedikleri bir şey görseler ayaklarının dibine tükürürlerdi. Gece vakti ıslık çalan, köteği hak etmiş sayılırdı. Bazı şeylerden hazzetmiyorlardı</span><span class="regular-metin"> – ters dönmüş bir kova, dolaşmış bir halat, eğilmiş bir çivi ya da gemide hamile kadın bulunması. </span></p>
				<p class="paragraf"><span class="regular-metin">Sıçanları seviyorlardı, ne tuhaf. Bu kemirgenlerin batan gemide durmadığı bilindiğinden, varlıkları her şeyin yolunda olduğuna dair bir teminattı. Fakat direklerden birine bir karga konsa hemen kovalıyorlardı</span><span class="regular-metin">. Gemicilerden biri, yola çıkmadan evvel bir kâhine gidip yol için üç elverişli rüzgâr satın aldığını anlattı Cihan’a. Daha fazla almak istemişti ama elindeki gümüş </span><span class="italik">baburi </span><span class="regular-metin">bu kadarına kâfi gelmişti.</span></p>
				<p class="paragraf"><span class="regular-metin">Derken bir ikindi vakti sıçanlar ortadan kayboldu. Semanın masum mavisi siyaha boyandı. Ve ardından katiyen yüksek sesle söylenmemesi gereken şey başladı. Bardaktan boşanırcasına yağıyordu yağmur</span><span class="regular-metin">. Deniz öfkeyle kabardı. Her dalga bir öncekinden yüksek, gemi rotasız ve çelimsiz bir ceviz kabuğuydu. Sular güverteye doluyordu. Denizciler kova kova boşalttıkça, deniz misliyle geri koyuyordu. Tufanlarda kullanılan yedek yelkenler açılmadı. Esas felaket dümenin kırılmasıyla yaşandı. </span><span class="italik">Dünyanın sonu geldi</span><span class="regular-metin">, diye düşündü Cihan. Bilmiyordu ki hakikaten öyleydi, ama sadece fil ve kendisi için.</span></p>
				<p class="paragraf"><span class="regular-metin">Fırtınanın ikinci günü bir bölük gemici ambara indi. Suratlarındaki ifadelere bakar bakmaz kanı dondu Cihan’ın.</span></p>
				<p class="paragraf"><span class="regular-metin">“Mahluk gitmeli” dedi bir tanesi. </span></p>
				<p class="paragraf"><span class="regular-metin">“Hiç almamalıydık gemiye” diye lafa karıştı arkadaşı. “Beyaz fil olur mu hiç! Belli ki iblisin uşağı. Nemrut, lanet hayvan!”</span></p>
				<p class="paragraf"><span class="regular-metin">“Ne yani biz mi sebep olduk fırtı...” O kelimeyi anmaması gerektiğini hatırlayıp bocaladı. Ümitsizce Gurab’a döndü. “Ne olur bir şey söyle!”</span></p>
				<p class="paragraf"><span class="regular-metin">Gurab omzunu silkti. “Benim filim mi sanki? Git kaptanla konuş.”</span></p>
				<p class="paragraf"><span class="regular-metin">Merdivenlerden yukarı </span><span class="regular-metin">ok gibi fırladı Cihan. Güverte mahşer yeri gibiydi. Mürettebat ha bire koşturuyor, her taraftan sel gibi sular geliyordu. Sırılsıklam vaziyette ve denize savrulmamak için parmaklıklara tutunarak, zar zor ilerledi oğlan. Nihayet sağa sola emirler yağdıran kaptanı buldu. </span></p>
				<p class="paragraf"><span class="regular-metin">“Kaptan yetiş. Fili öldürecekler!”</span></p>
				<p class="paragraf"><span class="regular-metin">“Salak!” diye bağırdı kaptan, oğlanı kolundan iterek. “Biz can derdindeyiz, sen hayvan derdinde. Yıkıl karşımdan.”</span></p>
				<p class="paragraf"><span class="regular-metin">O zaman anladı ki Cihan, adamın her şeyden haberi vardı. Hatta belki de denizcilere ambara inmelerini o söylemişti. Kimi kime şikâyet ediyordu?</span></p>
				<p class="paragraf"><span class="regular-metin">“Kimse gemide beyaz fil istemiyor. Haksız değiller</span><span class="regular-metin">” dedi kaptan.</span></p>
				<p class="paragraf"><span class="regular-metin">“Peki ne olacak?” diye korkuyla sordu Cihan. </span></p>
				<p class="paragraf"><span class="regular-metin">“Suya atıyoruz.”</span></p>
				<p class="paragraf"><span class="regular-metin">“Ne!”</span></p>
				<p class="paragraf"><span class="regular-metin">“Bağırma ulan. Sen kalıyorsun” dedi kaptan. “Mahluk gidiyor sadece.”</span></p>
				<p class="paragraf"><span class="regular-metin">“Olmaz. Çota’yı yalnız bırakmam. Boğulur hayvan.” </span></p>
				<p class="paragraf"><span class="regular-metin">“Yüzer, dert etme.”</span></p>
				<p class="paragraf"><span class="regular-metin">“Bu havada mı? Bu halde mi?” diye haykırdı Cihan ağlamaklı. Bir ümit ışığı belirdi zihninde. “Osmanlı sarayı</span><span class="regular-metin">na ait bu fil. Koskoca Sultan Süleyman hediyesine ne yaptığınızı işitince sizi sağ koyar mı?”</span></p>
				<p class="paragraf"><span class="regular-metin">“Yolda başına bir iş geldi deriz, buluruz bir mazeret” dedi kaptan. “Denizin gazabındansa sultanınki yeğdir evlat.” </span></p>
				<p class="paragraf"><span class="regular-metin">Cihan titremeye başladı. “Gemide beyaz fil uğursuzluksa, öldürmek daha beter uğursuzluk değil mi? Korkmuyor musun çarpılmaktan?”</span></p>
				<p class="paragraf"><span class="regular-metin">Bıyığını çekişti</span><span class="regular-metin">rdi kaptan. “Kayık veririm. Yakında bir ada var. Oraya varmaya bakın, kurtulursunuz.”</span></p>
				<p class="paragraf"><span class="regular-metin">Bir filika indirildi suya. İki filbaz fal taşı gibi açılmış gözlerle baktılar. </span></p>
				<p class="paragraf"><span class="regular-metin">“Atlayın” dedi kaptan.</span></p>
				<p class="paragraf"><span class="regular-metin">“Bana ne ya? Fille alakam yok” dedi Gurab. “Benim değil ya.”</span></p>
				<p class="paragraf"><span class="regular-metin">“Âlâ.” Kaptan oğlana döndü. “Peki sen? Senin de gitmen şart değil.”</span></p>
				<p class="paragraf"><span class="regular-metin">Bir kez daha kaderini değiştiren bir tercih yapıyordu </span><span class="regular-metin">Cihan. Tek kelime söylemeden bindi filikaya. Rüzgâr şiddetlendi. Korkunç bir dalga güverteye çarpıp, yağmur oldu yağdı üzerlerine. </span></p>
				<p class="paragraf"><span class="regular-metin">“Hazreti Süleyman efsanesi gibi” dedi kaptan. “Hani iki kadın bir bebeği paylaşamaz. Yalancı ana der ki, böl o zaman ikiye. Hakiki ana kıyamaz evladına ya. Şimdi anlaşıldı hanginiz sahtekâr, hanginiz hakiki filbazmış.”</span></p>
				<p class="paragraf"><span class="regular-metin">Neye yarar? Cihan hayatında hiç bu kadar korkmamıştı. Kafesinden çıkarılıp güverteye getirilen Çota delirmiş gibiydi, ayakları ı</span><span class="regular-metin">slak tahtalar üzerinde sabun gibi kayıyordu. Birkaç denemeden sonra hayvanı suya itiverdiler. Dehşetengiz bir çığlıkla düştü aşağıya. Deniz karanlık ağzını açarak yutuverdi koca fili bir lokmada. </span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">Cihan burada son verdi sözlerine. Dili damağına yapışmıştı. Mihrimah kocaman açılmış gözlerle bakıyordu. “Peki nası</span><span class="regular-metin">l kurtuldunuz?”</span></p>
				<p class="paragraf"><span class="regular-metin">“Karaya vurduk. Bir adaya çıktık. Oradan bir gemi aldı bizi. İsmi </span><span class="italik">Gulyabani</span><span class="regular-metin">.”</span></p>
				<p class="paragraf"><span class="regular-metin">Mihrimah gülümsedi. “Bari onlar file iyi davrandı mı?”</span></p>
				<p class="paragraf"><span class="regular-metin">“Keşke. Öldürüyorlardı zavallıyı az kalsın. Yolda salgın çıktı. Biri dedi ki fil eti iyidir. Kıtır kıtır kesecekti denizciler </span><span class="regular-metin">Çota’yı. Kaptan Garreth diye gâvur bir reis vardı, o kurtardı. Sonrası malum, geldik buralara. ”</span></p>
				<p class="paragraf"><span class="regular-metin">“Demek bitti” dedi Mihrimah. “Bin gün anlatsan bin gün dinlerdim halbuki. Hoşuma gidiyordu sen konuşurken hayaller kurmak.”</span></p>
				<p class="paragraf"><span class="regular-metin">Cihan birden kendini berbat hissetti. Aptallık etmişti! Ne demeye bitirmişti ki hikâyeyi? Ya şimdi giderse prenses? Gider ve bir daha gelmezse? Paniğe kapıldı. Tam anlatmaya devam etmenin bir yolunu </span><span class="regular-metin">arıyordu ki Hesna Hatun’dan gelen sesle irkildiler. Kadın aniden iki büklüm olmuştu. Astım nöbeti tutmuştu. Nefes alamıyordu; kıpkırmızı kesildi, boyun damarları patlayacak gibi</span><span class="regular-metin"> şişti. Hırıltılar yükseliyordu göğsünden. Prenses ve filbaz birer koluna girip ağaç dibine oturttular. Mihrimah dadısının kuşağından sallanan ipek keseyi açtı ve hemen burnuna tuttu. Keskin bir ot kokusu yükseldi. </span><span class="italik">Demek Mihrimah’ın saçlarından gelen rayiha buymuş</span><span class="regular-metin">, diye düşündü Cihan. Hesna Hatun’un kesesinden bulaşan koku. İçindeki bitkiler şifalı olmalıydı ki derin derin soludu kadın</span><span class="regular-metin">. Nihayet nefes alışverişi yavaşladı, rengi açıldı. </span></p>
				<p class="paragraf"><span class="regular-metin">“Nasıl oldun </span><span class="italik">dada</span><span class="regular-metin">?” dedi Mihrimah. </span></p>
				<p class="paragraf"><span class="regular-metin">“Daha iyiyim” dedi kadın, genç kıza gülümseyerek. “Sultanımın eli şifalı geldi.”</span></p>
				<p class="paragraf"><span class="regular-metin">“Hadi gidelim” dedi Mihrimah kaygıyla. “Yoruldun.” </span></p>
				<p class="paragraf"><span class="regular-metin">“Gidelim, melek sultanım.”</span></p>
				<p class="paragraf"><span class="regular-metin">Âdeti olduğu üzere prenses sevecen bir sesle veda etti beyaz file. “Allah’a emanet ol mahluk. Ne badireler atlatmışsın, acıdım sana! Bir dahaki gelişimde söz, harika</span><span class="regular-metin"> bir tatlı getiriyorum.” </span></p>
				<p class="paragraf"><span class="regular-metin">Tam gidiyordu ki durdu, hafifçe yan döndü. İlk defa Cihan’a hitap etti ayrılırken: “İyi ki yalnız bırakmamışsın fili, Sümbül Oğlan.”</span></p>
				<p class="paragraf"><span class="regular-metin">Sevinemedi bile Cihan. Ne sevinmeye vakit vardı, ne yeni hikâyeler uydurmaya. Bir kez daha seyretmek düştü bahtına, hep yanında kalsın istediği insanın gidişini. </span></p>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt9.jpeg" width="66"/></span></p>
				<p class="paragraf"><span class="regular-metin">“Hey filbaz, hangi cehennemdesin?”</span></p>
				<p class="paragraf"><span class="regular-metin">Cihan ah</span><span class="regular-metin">ırdan koşarak çıktığında karşısında Karanfil Kâmil Ağa’yı buldu. “Neredeydin?” diye sordu adam. </span></p>
				<p class="paragraf"><span class="regular-metin">“Temizlik yapıyordum...”</span></p>
				<p class="paragraf"><span class="regular-metin">“Git hazırlan. Şeyhülislam e</span><span class="regular-metin">fendinin mahluka ihtiyacı var.”</span></p>
				<p class="paragraf"><span class="regular-metin">“Ne... ne için?”</span></p>
				<p class="paragraf"><span class="regular-metin">Karanfil Kâmil Ağa fırladığı gibi çocuğa bir tokat attı. “Ne haddine ulan sormak? Sana ne emrediliyorsa onu yap. Konuşma fazla.”</span></p>
				<p class="paragraf"><span class="regular-metin">Cihan, öteki terbiyecilerin yardımıyla mahfeyi Çota’nın sırtına taktı. Hazır olduklarında kapı ağası tepeden tırnağa süzdü hem fili hem filbazı. “Haydi gidin. Sangram yolu gösterecek. Bir zındığın mahkemesi var. </span><span class="regular-metin">Anlaşıldı mı?”</span></p>
				<p class="paragraf"><span class="regular-metin">“Evet efendim” dedi Cihan ama ne olup bittiğine dair en ufak fikri yoktu. </span></p>
				<p class="paragraf"><span class="regular-metin">Şehirde, çiseleyen yağmurun altında, telaşlı bir cuma sabahı yaşanıyordu. Cihan ile Sangram mahfenin içine yerleştiler ve bu vaziyette, yokuşlar, sokaklar boyu ilerlediler. Kapı ağasının anlatmadığını arkadaşının ağzından kopardı Cihan. Vazifeleri şeyhülislamı evinden alıp bir meydana götürmekti. Orada bir mülhidin davası görülecekti. Sultanın, filini şeyhülislamın emrine vermesi,</span><span class="regular-metin"> ulemanın yanında olduğu anlamına geliyordu. Mahkemeye şahsen katılmaması ise dini meselelerle arasına mesafe koymak istediğini gösteriyordu. </span></p>
				<p class="paragraf"><span class="regular-metin">Haliç civarındaki bir mezarlığın yanından geçtiler. Beyaz fil aniden durdu. Havaya kaldırdı hortumunu, bir ses duymuş gibi bekledi. Cihan komut üstüne komut verse de hayvan bir müddet kıpırdamadı. </span></p>
				<p class="paragraf"><span class="regular-metin">“Bu mahluklar ölecekleri yeri seçermiş” dedi Sangram. “Bu da galiba burayı beğendi baksana.”</span></p>
				<p class="paragraf"><span class="regular-metin">Cihan ürperdi bu lafı duyunca. “Çota daha yavru, o </span><span class="regular-metin">nasıl lakırdı?”</span></p>
				<p class="paragraf"><span class="regular-metin">“Canım kızma, öyle derler” dedi Sangram. Neyse ki o anda beyaz fil tekrar yürümeye başladı ve konu kapandı kendiliğinden. </span></p>
				<p class="paragraf"><span class="regular-metin">Şeyhülislamın Kıztaşı civarındaki konağına vardıklarında öğlen olmamıştı. Duvarlarında oymalı güvercinlikler olan büyükçe bir konaktı. Cihan mekâ</span><span class="regular-metin">nı ilgiyle inceledi. İkinci kattaki pencerelerin kuzeye baktığını ve bazılarına renkli camlar takıldığını fark etti. Bunun bir hata olduğunu düşündü, çünkü bu şekilde güneş ışığından yeterince faydalanamıyorlardı. Bir yerden bir tirşe aşırabilse burayı sil baştan çizmek isterdi, kafasına göre. </span></p>
				<p class="paragraf"><span class="regular-metin">Bu arada ev ahalisi, daha evvel </span><span class="regular-metin">böyle yaratık görmedikleri için perdelerin arkasından fili gözetlemekteydi. Zevceler, çocuklar ve cariyeler... Onların korkulu bakışları altında Cihan evin efendisini selamladı. Bir merdiven ve bir düzine hizmetkârın yardımıyla mahfenin içine yerleşti ihtiyar adam. Cihan da Çota’nın ensesine oturdu. Sangram yürüyecekti. </span></p>
				<p class="paragraf"><span class="regular-metin">“Buradan düşen oldu mu hiç?” diye seslendi şeyhülislam, yola çıkınca.</span></p>
				<p class="paragraf"><span class="regular-metin">“Çelebim, sizi temin ederim öyle şey hiç olmadı.”</span></p>
				<p class="paragraf"><span class="regular-metin">“İnşallah ilk ben olmam.”</span></p>
				<p class="paragraf"><span class="regular-metin">Sokaklar boyunca ağır ağır ilerlediler. Şeyhülislamın mümkün mertebe çok </span><span class="regular-metin">kişiye görünmek istediği izlenimine kapıldı Cihan. Sultan Süleyman’ın filine binmek her gün kısmet olmazdı ne de olsa.</span></p>
				<p class="paragraf"><span class="regular-metin">Nihayet kalabalığın bekleştiği meydana vardılar. İnsanlar onları coşkuyla karşıladı. El sallayanlar mı ararsın, bağrışanlar mı? Gerçi Çota’yı mı, yoksa şeyhülislamı mı daha fazla coşkuyla selamladıklarını anlamak kolay değildi. Öylesine tezahürat vardı beyaz file. Bir heyecan havası esiyordu; bir beklenti </span><span class="regular-metin">vardı herkeste. Günlerce hakkında konuşacakları, eşe dosta ballandıra ballandıra anlatacakları bir mahkemeye tanıklık edecekti ahali. Sabırsızlanıyorlardı. </span></p>
				<p class="paragraf"><span class="regular-metin">Filin sırtından aşağı zorlukla indirilen şeyhülislam cuma namazını kıldırdı. Cihan’la Sangram aralarında fısıldaşarak Çota’nın başında beklediler. Arada sırada, irikıyım askerler</span><span class="regular-metin">in nöbet tuttuğu açıklığa kaçamak bakışlar atıyorlardı. Muhafızların ortasında tek başına namaz kılan biri vardı – ince yapılı, uzun boylu bir delikanlı; zarif yüzünde birkaç günlük sakal uzamıştı. </span></p>
				<p class="paragraf"><span class="regular-metin">Cihan sanık hakkında bilgi edindi etraftan. Kuzguni saçlarından ve hüzünlü çehresinden dolayı herkes Leyli diyordu ona. Mecnun Şeyh olarak da biliniyordu. Tıpkı seneler evvel benzer bir suçlamayla yargılanan Oğlan Şeyh gibi o da hocaların en genciydi. Y</span><span class="regular-metin">ağmur rengiydi gözleri, öylesine gri; solgun çiller vardı suratında, sanırsın ki ebru teknesi yağmış yüzüne damla damla. </span></p>
				<p class="paragraf"><span class="regular-metin">Büyüleyici zıtlıklarla doluydu Leyli. Hem âlemin işleyişine dair çocukça bir merak taşır, hem pirlere has telaşsız bir bilgelik sergilerdi. Bir yandan kayıtsızlık raddesinde cesurken, bir o kadar utangaçtı. Yerinde duramayacak kadar cevval, gülümserken bile gamlıydı. Kelimeleri kullanmakta mahir</span><span class="regular-metin">di ama bazen günlerce bıçak açmazdı ağzını. Cezbeli sohbetlerine rağbet eden çoktu; memleketin her yanından gelirlerdi vaazlarını dinlemeye. Sesi kadifeydi, biraz da kısıkça, ama ne vakit hislense yükselip nağmelenirdi. Fikirleri ulemayı hayrete ve dehşete düşürmüş, rahatsız etmişti. Mecnun Şeyh de onlardan hazzetmezdi. Bilhassa medresede ders verecek bilgiden yoksun oldukları halde iltimasla müderris yapılanlara ve babadan oğula devreden ulema soylarına veryansın ederdi. Gün geçmiyordu ki erbab-</span><span class="regular-metin">ı zahiri iğneleyip alaya almasın. “İnsan daha yüksek bir idrak mertebesine eriştiği vakit” diyordu, “ne haramdan dem vurur, ne helalden. Ne cennet ister, ne cehennemden ürker. İmanın özüdür aslolan; şekli şemaili, kabuğu kisvesi değil.” Kadıların buyruklarının, hatta şeyhülislamın </span><span class="regular-metin">fetvalarının kendisini bağlamadığını iddia edecek kadar ileri gitmişti. Yığınlar içindi kurallar; düşünmek istemeyip de başkalarından onların yerine düşünmesini bekleyen hazır lokmacılar için icat edilmişlerdi. </span></p>
				<p class="paragraf"><span class="regular-metin">Aşktan bahsediyordu. Cümle kâinata, en ufaktan, zerreden en mühime kadar her şeye </span><span class="regular-metin">eşit nazarla bakmaktan söz ediyordu. “Cahil bir köylü, senelerce mürekkep yalamış hocadan yahut yedi kez hacca gitmiş hacıdan çok daha yakın olabilir Allah’a” diyordu. “Öyleyse, ya ne demeye paye vermeli ulemaya?”</span></p>
				<p class="paragraf"><span class="regular-metin">Dua etmek, ilanı aşk etmek demekti. Yaradan’a olan sevdanı açık etmek. Aşkta korkuya yer yoktu, ya da çıkarcılığa. İnsan ki kâinatın gayesiydi, kıymetli ve kadimdi, ona hiçbir şey haram </span><span class="regular-metin">değildi. Öyleyse insan ne kaynayan kazanlardan çekinmeli, ne huriler beklemeliydi, çünkü cennet de cehennem de, azap da sefa da yarın değil, şimdi; uzaklarda değil, buradaydı. “Allah’tan korkmaya daha ne kadar devam edeceksiniz?” diyordu. “O’nu sevmek varken?”</span></p>
				<p class="paragraf"><span class="regular-metin">Cemaati –zanaatkârlar, köylüler, medrese talebeleri ve yeniçerilerden oluşan renkli bir küme– Leyli’nin vaazlarını pürdikkat dinlerdi. Fikirleri fakir fukaraya cazip gelirdi; tavrı, endamı da zenginlere. Kadınlar, gençler, cariyeler, esirler, kafası karışıklar ona ehemmiyet veriyordu. Sade Müslümanlar değil; Yahudiler, H</span><span class="regular-metin">ıristiyanlar ve kitaplarını kimsenin görmediği Zerdüşt taifesi de.</span></p>
				<p class="paragraf"><span class="regular-metin">Cuma namazı bitmiş, ulema yerlerine yerleşmişti. Leyli, uyku mahmuru bir çocuk gibi gözlerini ovuşturdu, kendisini sorgulayacak adamların yüzlerine baktı birer birer.</span></p>
				<p class="paragraf"><span class="regular-metin">“Neyle itham edildiğini biliyor musun?” diye sordu şeyhülislam. </span></p>
				<p class="paragraf"><span class="regular-metin">“Size göre kâfirlik olan şeyle” diye cevapladı Mecnun Şeyh.</span></p>
				<p class="paragraf"><span class="regular-metin">“Utanmadan, Allah olduğunu ve herkesin Allah olduğunu iddia ettin mi?”</span></p>
				<p class="paragraf"><span class="regular-metin">“Benim söylediğim, Allah’ın her birimizde mevcut olduğu. Çünkü O bizi sadece ilahi suretinden değil, aynı zamanda ilahi özünden var etti.”</span></p>
				<p class="paragraf"><span class="regular-metin">“Allah korkusu nedir bilmediğini söylemişsin, aslı var mı?”</span></p>
				<p class="paragraf"><span class="regular-metin">“Sevdiğimden neden korkayım? Siz sevdiklerinizden korkuyor musunuz?”</span></p>
				<p class="paragraf"><span class="regular-metin">Kalabalıktan bir uğultu yükseldi. Bir muhafız bağırdı: “Susun!”</span></p>
				<p class="paragraf"><span class="regular-metin">“Allah’a benzediğini ileri sürdüğünü kabul ediyorsun o zaman.”</span></p>
				<p class="paragraf"><span class="regular-metin">“Siz Allah’ı kendiniz gibi zannedersiniz. Kızgın, kindar, katı. Olur mu hiç öyle şey? Bense O’nun insana benzediğini sanmaktansa, insanın O’na benzeyebileceğine inanmayı tercih ederim.”</span></p>
				<p class="paragraf"><span class="regular-metin">Ulemadan Ebussuud Efendi araya girmek için müsaade istedi. “Az evvel ağzından çıkanın düpedüz küfür olduğunun farkında mısın?”</span></p>
				<p class="paragraf"><span class="regular-metin">“Öyle mi oldu?” Leyli, bu ihtimali mütalaa eder gibi bir an durakladı. </span></p>
				<p class="paragraf"><span class="regular-metin">Ebussuud Efendi’nin yüzü asıldı. “Nedamet getirip af diley</span><span class="regular-metin">eceğine mahkemeyle alay mı edersin?”</span></p>
				<p class="paragraf"><span class="regular-metin">“Neden edeyim? Kisvede siz orada, ben buradayım, lakin özde başka değiliz. Haliyle bende beğenmediğiniz her ne varsa sizde de mevcut.”</span></p>
				<p class="paragraf"><span class="regular-metin">“Haddini bil! Aramızda ne benzerlik var?” dedi Ebussuud Efendi. “Benim Rabbim senin o kıt anlayışındakine benzemez.”</span></p>
				<p class="paragraf"><span class="regular-metin">“Peki bu şirk koşmak değil mi? Birden fazla Rab mi var?” dedi Leyli.</span></p>
				<p class="paragraf"><span class="regular-metin">Kalabalık fısıltıyla dalgalandı. </span></p>
				<p class="paragraf"><span class="regular-metin">Öksürerek araya girdi şeyhülislam. “Biraz daha anlat madem Yaradan</span><span class="regular-metin">’ı.”</span></p>
				<p class="paragraf"><span class="regular-metin">Mecnun Şeyh buna cevaben, Allah’ın semavi bir tahta kurulmuş bir kral, raca veya padişah olmadığını söyledi; günü geldiğinde cezalandırmak niyetiyle semadan bizi seyredip her günahımızı kaydetmiyordu. “Allah tacir mi hesap tutsun? Niye baksın günahın sevabından fazla mı diye, elinde terazi mi tutar? Buysa oruç tutmana sebep, tutma. Buysa sana secde ettiren, etme. Allah kâtip değil ki deftere kaydetsin. Takvada sahtekâr olacağına, günahında samimi ol, daha iyi.”</span></p>
				<p class="paragraf"><span class="regular-metin">Mahkeme hazzetmedi bu laflardan. Dört koldan sigaya çekmeye başladılar. Her seferinde benzer cevaplar aldılar. Ta ki şunları duyana kadar sanığın ağzından: “Sizin hudut çektiğiniz boydan ben çoktan geçtim gittim efendiler. Dur deseniz de duramam artık. Haram dedikleriniz bana helaldir. Sus deseniz de, susamam artık.” </span></p>
				<p class="paragraf"><span class="regular-metin">Akşam çöktü</span><span class="regular-metin">; sema al bir örtü oldu tepelerin üstünde. İlk saatlerdeki heyecan dağılmış, insanlar sıkılmaya başlamıştı. Yapılacak işler, doyurulacak mideler, memnun edilecek eşler vardı evde. Peyderpey, seyirci kitlesi eridi. Sadece sanığın sevenleri kaldı geride; tek kelime etmeseler de yüzlerinden okunuyordu sadakatleri. Geçen bir kayığın lambası parladı uzaktan. Martılar bağrıştı, bir parça çürümüş eti paylaşamıyorlardı. </span></p>
				<p class="paragraf"><span class="regular-metin">“Sana son bir şans veriyoruz” dedi şeyhülislam. “Söylediklerinin küfür olduğunu kabul edip af dilersen, bu seferlik bağışlanabilirsin.”</span></p>
				<p class="paragraf"><span class="regular-metin">Omuzlarını dikleştirdi Leyli, bir karar </span><span class="regular-metin">almıştı sanki. “Ben Maşuk’u sevdim, Maşuk beni. Herhal şu hayatta pişman olunacak daha isabetli şeyler var: Tamahkârlık. Açgözlülük. Kemdillik. İktidar hırsı. Yalan dolan. Bunlardan utanmalı insan. Lakin aşk... Aşk için nedamet niye?”</span></p>
				<p class="paragraf"><span class="regular-metin">Cihan korkmaya başlamıştı. Far</span><span class="regular-metin">kında olmadan öyle bir asıldı ki filin yularına, hayvan garip bir ses çıkardı. Herkes durup Çota’ya baktı. Seyirciler, ulema ve sanık. </span></p>
				<p class="paragraf"><span class="regular-metin">“Bu mahluk...” dedi Leyli uzaktan fili inceleyerek. “Hakk’ın heybetine ve evrenin çeşitliğine delalet değil mi? Her ne kadar bazı</span><span class="regular-metin">ları ‘hayvan’ deyip geçse de ne kadar güzel ve asil. Öldüğümüzde ruhumuz durmaz ki. Devam eder seyrüseferine. Öyleyse ölüm yoktur. Kâinatın gayesi insandır. İnsanın gayesi öğrenmek. Korkuyla, yasaklarla böcek gibi sinmek niye? Anlamadan, sorgulamadan tekrarlamak niye? Aslolan Kuran’ın mânâsına ermek ve kendinde âlemi, âlemde kendini keşfetmek. Belli bir mertebeye varanlar için herkese verilen kurallar geçerli değildir.”</span></p>
				<p class="paragraf"><span class="regular-metin">O vakit ilan etti şeyhülislam: “Hepiniz şahitsiniz, kaç kez fırsat verdik pişman olsun diye. Kendi sonunu kendi ağzıyla </span><span class="regular-metin">mühürledi. Geri almadığı gibi küfürleri tekrar etti. Üç günbatımında katli vaciptir.” Dikenli bir sessizlik çöktü. Kimseden ses çıkmıyordu şimdi. </span></p>
				<p class="paragraf"><span class="regular-metin">“Müritleri tek tek sorgulanacak, tövbekârlar bir kenara ayrılacak, geri kalanlar aynı sona müstahak” diye kararını noktaladı şeyhülislam.</span></p>
				<p class="paragraf"><span class="regular-metin">Cihan daha fazla bakamayacağını hissederek gözlerini yere indirdi. O şekilde dururken duyduğu sözle irkildi. </span></p>
				<p class="paragraf"><span class="regular-metin">“Müfti hazretleri müsaade ederse bir fikrim var” dedi gençten bir müderris. “Sultanımı</span><span class="regular-metin">zın beyaz filini ahali pek sever. Yedisinden yetmişine tüm İstanbul mahluka muhabbet gösterir. Neden mülhit filin ayakları altında can vermesin? O vakit bunu kimse unutmaz. İbreti âlem olur.”</span></p>
				<p class="paragraf"><span class="regular-metin">Şeyhülislam durakladı. “Böyle ceza ne görülmüş, ne duyulmuş</span><span class="regular-metin">.” </span></p>
				<p class="paragraf"><span class="regular-metin">Ebussuud Efendi konuştu bunun üstüne. “Bizde yoktur. Fakat duyarız ki Hint diyarında bu usule başvurulur. Orada hırsızların, katillerin cezası budur. Madem fil ile filbaz oradan gelmekte...”</span></p>
				<p class="paragraf"><span class="regular-metin">Bütün kafalar fil ve terbiyecisine çevrildi. Cihan kıpkırmızı olmuştu. Ağ</span><span class="regular-metin">zını açtıysa da hemen konuşamadı. Kalbi göğüs kafesinden fırlayacak gibi çarparken dedi ki: “Muhterem hocalar, Çota daha evvel böyle şey görmedi. Ne yapacağını bilmez hayvan.”</span></p>
				<p class="paragraf"><span class="regular-metin">“Hindistan’dan gelmiyor musun?” dedi Ebussuud Efendi şüpheyle. </span></p>
				<p class="paragraf"><span class="regular-metin">Rengi uçtu Cihan’ın. “Doğ</span><span class="regular-metin">rudur, efendim.”</span></p>
				<p class="paragraf"><span class="regular-metin">Son sözü şeyhülislam söyledi. “Öğret o zaman. Üç günün var.”</span></p>
				<p class="bosluk" xml:lang="en-GB"/>
				<p class="paragraf"/>
				<p class="paragraf"><span class="regular-metin">Üç gün sonra dalda yaprak gibi tir tir titreyerek filin üzerinde oturuyordu Cihan. Aşağıda bir insan denizi dalgalanıyordu. Tüm İstanbul gelmişti beyaz filin bir zındığı ezdiğini görmeye. Genç müderris haklı</span><span class="regular-metin">ydı. Böyle ceza kolay kolay hafızalardan çıkmazdı. </span></p>
				<p class="paragraf"><span class="regular-metin">Mecnun Şeyh’in elleri ayakları gözleri bağlıydı. Dua etmekteydi. Kalabalığın sesi boğuyordu mırı</span><span class="regular-metin">ltısını. Yere boylu boyunca yatırılmıştı ki Çota üzerine basabilsin. Filin, suçlunun midesine yahut kalbine tek ayağını hızla indirmesi yeterli olacaktı. </span></p>
				<p class="paragraf"><span class="regular-metin">“Haydi” dedi Cihan en buyurgan ses tonuyla. </span></p>
				<p class="paragraf"><span class="regular-metin">Fil kıpırdamadı bile. </span></p>
				<p class="paragraf"><span class="regular-metin">“Yürü dedim mahluk!” </span></p>
				<p class="paragraf"><span class="regular-metin">Baktı olmuyor, asayla dürttü. Bağırdı, çağırdı. Tehdit işe yaramayınca rüşvet denedi. Elma, armut, fıstık. Gene de oynamadı yerinden koca fil, ikram edilenleri yemeyi ihmal etmese de. Bunun üzerine hayvanın gözleri bir pelerinle örtüldü, ayaklarının altındaki b</span><span class="regular-metin">edeni görüp huzursuzlanmasın diye. Fayda etmedi. Görmese de seziyordu Çota. Direniyordu. </span></p>
				<p class="paragraf"><span class="regular-metin">Mahkeme baktı ki olmuyor, güneş batmak üzere, vakit geçiyor; baktılar ki ahalinin yarısı sıkılmış, kalan yarısı ise zaten tasvip etmedikleri bu cezaya tepki göstermek üzere, son anda karar değiştirdiler. Bildik usulle öldürülecekti mülhit ve müritleri. Asılarak. </span></p>
				<p class="paragraf"><span class="regular-metin">Sonunda Mecnun Şeyh</span><span class="regular-metin"> ve dokuz müridi idam edildiler. Cesetleri Boğaz’ın sularına atıldı. O esnada İstanbul’da olmadığı için kurtulan sonuncu mürit, karanın denize doğru uzandığı en uç noktada bekledi. Akıntının cesetleri getireceğini biliyordu. Birer birer yakaladı onları; yıkadı, öptü, kefenledi, gömdü. Koca şehirdeki Müslüman mezarları arasında sadece onlarınkiler başsız ve ayaksız olacaktı.</span></p>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt10.jpeg" width="66"/></span></p>
				<p class="paragraf"><span class="regular-metin">Saraya geldikleri andan itibaren Cihan’ın heyecanla yolunu gözlediği biri vardı:</span><span class="regular-metin"> Sultan Süleyman. Fakat bunca zaman geçmiş, hükümdarın gölgesi bile görünmemişti. Hiç mi merak etmiyordu acaba Şah Hümayun’un hediyesini? Niçin gelip görmemişti beyaz fili? Her daim ya savaştaydı ya seferde. Sarayda kaldığı nadir anlarda, devlet meseleleriyle alakadar değilse şayet, Hürrem’in borusunun öttüğü söylenen haremdeydi. Halbuki Cihan, Çota’nın sultan tarafından sevildiğinden emin olmak </span><span class="regular-metin">istiyordu. Ondan sonra gönül rahatlığıyla hırsızlık edip ayrılabilirdi. Bekliyordu Osmanlı sultanını. Halbuki onun yerine Hürrem çıkageldi bir ikindi vakti. </span></p>
				<p class="paragraf"><span class="regular-metin">Serçe peşindeki kedi kadar sessiz, poyraz gibi süratli, Hürrem Sultan vahşi hayvanların kısmında bitiverdiğinde, hazırlıksız yakaladı herkesi. Daha az evvel avlu bomboşken karşılarında belirdi birdenbire. Arkasında maiyeti, üzerinde ateş kırmızısı bir kaftan, başında sivri çenesini vurgulayan bir serpuş</span><span class="regular-metin">, ortaparmağında kuş yumurtasından irice bir zümrüt vardı. Tek kızı Mihrimah yanındaydı. Genç kıza bakmaya hakkı olmadığını biliyordu Cihan ama yine de... yine de...</span></p>
				<p class="paragraf"><span class="regular-metin">Orada, annesinin çaprazında, dimdik ve vakur, herkesten ve her şeyden ayrı duruyordu prenses; ince tüller iniyordu başlığından. Meltem, ona dokunabildiği için şanslı ve bahtiyar, raks ediyordu saçlarında. Cihan’ın hayranlık dolu bakışını fark etmiş olmalı ki, dere diplerindeki çakıl taşları gibi ışıldadı</span><span class="regular-metin"> gözleri. Dudakları bir tebessümle kıvrılınca ortaya çıktı ön dişlerinin arasındaki boşluk; şen ve haylaz bir hava verdi yüzüne.</span></p>
				<p class="paragraf"><span class="regular-metin">Cihan ağzını açıp kapattı; dili kendisinden habersiz, kıza bir şeyler demek istermiş gibi. Handiyse Mihrimah’a doğru bir adım atacakken haremağalarından biri ensesine okkalı bir şamar indirdi. “Diz çök, densiz! Bu ne cüret?”</span></p>
				<p class="paragraf"><span class="regular-metin">Cihan öyle hızlı eğildi ki dizkapakları taşlara çarptı. Etrafta gülüşmeler oldu. Utandı oğlan. Hürrem Sultan’ın kaftanıyla aynı renge büründü suratı. </span></p>
				<p class="paragraf"><span class="regular-metin">Hürrem oralı olmadan yürüdü; etekleri Cihan’ın alnına süründü. “Bu </span><span class="regular-metin">mahluka kim bakıyor?” diye sordu.</span></p>
				<p class="paragraf"><span class="regular-metin">“Ben kulunuz, sultanım” dedi Cihan.</span></p>
				<p class="paragraf"><span class="regular-metin">“Adı ne hayvanın?”</span></p>
				<p class="paragraf"><span class="regular-metin">“Çota, haşmetlim.”</span></p>
				<p class="paragraf"><span class="regular-metin">“Ne marifeti var? Neye yarar?”</span></p>
				<p class="paragraf"><span class="regular-metin">Cihan bu soruyu öyle tuhaf buldu ki cevap vermeden önce durakladı. “O... soylu bir hayvan.”</span></p>
				<p class="paragraf"><span class="regular-metin">İmkân olsa ona fillerin sadece ebat olarak değil kalben de azametli olduklarını anlatmak isterdi. Nice hayvanın aksine hayatı da, ölümü de idrak edebilirlerdi; bir yavrunun doğumu veya </span><span class="regular-metin">ihtiyar filin vefatı halinde merasimleri bile vardı. Aslanlar yırtıcı, kaplanlar heybetliydi; maymunlar zeki, tavus kuşları göz alıcıydı, ama bir tek filler bu sıfatların hepsine birden aynı anda vâkıftı. </span></p>
				<p class="paragraf"><span class="regular-metin">Cihan’ın aklından geçenlerden bihaber seslendi Hürrem: “Bize birkaç hüner göster bakalım.” </span></p>
				<p class="paragraf"><span class="regular-metin">Cihan şaşkın</span><span class="regular-metin">, yutkundu. “Biz hüner bilmeyiz.”</span></p>
				<p class="paragraf"><span class="regular-metin">Başını kaldıramadığı için Hürrem’in yüz ifadesini göremedi. Onun yerine ayaklarına baktı kadının. Gülfam terlikler içindeki ince, biçimli ayaklar birkaç adım atarak filin önünde durdu. </span></p>
				<p class="paragraf"><span class="regular-metin">“Bir sopa bulun” diye emretti Hürrem. Derhal bir kuru dal tedarik edildi. Cihan onun Çota’ya vurmasından korktu ama kadının niyeti başkaydı. “Mahluk bunu yakalayabilir mi?”</span></p>
				<p class="paragraf"><span class="regular-metin">Cihan cevaplamaya fırsat bulamadan, Hürrem elindekini fırlattı. Sopa havada yarım daire çizdi, hayvanın </span><span class="regular-metin">ön ayaklarının ortasına düştü. Çota oralı bile olmadı. Hortumunu sinek kovarcasına sallamak dışında kılını kıpırdatmamıştı. </span></p>
				<p class="paragraf"><span class="regular-metin">Hanım sultanın kaşları kalktı. Cihan, birden Çota’yı onun gözlerinden gördü: Haddinden fazla yiyen, haddinden fazla içen, haddinden fazla yer kaplayan ve buna mukabil hiçbir şey sunmayan devasa bir mahluk.</span></p>
				<p class="paragraf"><span class="regular-metin">“Bu heyulanın hiç marifeti yok mu?” dedi Hürrem – bir sualden ziyade bir tespitti.</span></p>
				<p class="paragraf"><span class="regular-metin">“İzzetli sultanım</span><span class="regular-metin">, bu bir savaş fili” dedi Cihan. Daha kelimeler ağzından çıkar çıkmaz tedirgin olduysa da devam etti konuşmaya. “Ataları gibi. Gerçi henüz genç ama şimdiden cesaretini ispatladı Hint ellerinde.”</span></p>
				<p class="paragraf"><span class="regular-metin">Hürrem durdu. Bu tuhaf ve besbelli saray adabından habersiz oğlana baktı. “Demek savaşçı, öyle mi?”</span></p>
				<p class="paragraf"><span class="regular-metin">“Evet sultanım...” </span></p>
				<p class="paragraf"><span class="regular-metin">“O takdirde bahçede ne arar? Gitsin harp meydanına</span><span class="regular-metin">!” </span></p>
				<p class="paragraf"><span class="regular-metin">Cihan’ın benzi soldu. Dili tutulsaydı da o lafları etmeseydi. Ama çok geçti. Bu arada Hürrem, Karanfil Kâmil Ağa’ya talimat vermişti bile. “Hayvanın bahtı açıkmış. Yakında cenk var. Dahil olsun yiğit erlerimize.”</span></p>
				<p class="paragraf"><span class="regular-metin">“Emriniz baş üstüne” dedi hadım. </span></p>
				<p class="paragraf"><span class="regular-metin">Hışımla dönüp yürüdü Hürrem; odalıklar yetişmek için koşturdular peşi sıra. </span><span class="regular-metin">File ve filbaza soğuk bir nazarla şöyle bir baktı Karanfil Kâmil Ağa. O da diğerlerine katıldı. Ama herkes gitmemişti. İki kişi arkada kalmış, Cihan’ı seyrediyordu: Prenses ve dadısı.</span></p>
				<p class="paragraf"><span class="regular-metin">“Annemi kızdırdın” dedi Mihrimah.</span></p>
				<p class="paragraf"><span class="regular-metin">“Hiç ister miydim” dedi Cihan, ağlamaklı</span><span class="regular-metin">. </span></p>
				<p class="paragraf"><span class="regular-metin">“De bana Sümbül Oğlan, neden üzgünsün?”</span></p>
				<p class="paragraf"><span class="regular-metin">“Çünkü... Bu fil harp etmeyi bilmez sultanım.”</span></p>
				<p class="paragraf"><span class="regular-metin">“Yani valideme yalan mı söyledin?” Ayıplamaktan ziyade eğleniyor gibiydi. </span></p>
				<p class="paragraf"><span class="regular-metin">Cihan ses çıkarmadı; ne kabul ne inkâr edebildi. </span></p>
				<p class="paragraf"><span class="regular-metin">“Gafil çocuk, şimdi yandın. Annem bir defa karar verdi mi kimse onu döndüremez.” Üzülmüş gibi iç geçirdi Mihrimah. “Bak bana.” </span></p>
				<p class="paragraf"><span class="regular-metin">Cihan emri duyduğu halde yerine getirmekte zorlandı. Prensesin ince yaşmaklı yüzüne bakar bakmaz panikle tekrar eğdi başını. O kısacık anda</span><span class="regular-metin">, kızın gözlerinin muzır bir alevle parladığını göremedi. “Ama sen gitmeyebilirsin. Senin kalmanı sağlayabilirim. Başka bir hayvana bakarsın.”</span></p>
				<p class="paragraf"><span class="regular-metin">Cihan sevindi bunu duyunca ama yine de gönlü razı olmadı. “Yalvarırım yapmayın. Bensiz göndermeyin Çota’yı.”</span></p>
				<p class="paragraf"><span class="regular-metin">“Düşündüğümden de budalaymışsın. Söylesene hiç savaş gördün mü?”</span></p>
				<p class="paragraf"><span class="regular-metin">“Yok, izzetli sultanım.”</span></p>
				<p class="paragraf"><span class="regular-metin">“Ben de görmedim ama şevketli babam beni çok diyara götürdü” dedi Mihrimah gururla. “Annemden fazla seyahat ettim. Hatta biraderlerimden de!”</span></p>
				<p class="paragraf"><span class="regular-metin">Hesna Hatun hafifçe öksürerek gitme vaktinin geldiğini </span><span class="regular-metin">ima etti. Sessiz bir hasbıhal geçti dadıyla prenses arasında. Cihan fark etmedi. </span></p>
				<p class="paragraf"><span class="regular-metin">“Bırak da sana yardım edeyim” dedi Mihrimah. </span></p>
				<p class="paragraf"><span class="regular-metin">“Filin benden başka kimsesi yok. O giderse ben de gitmeliyim.”</span></p>
				<p class="paragraf"><span class="regular-metin">“Git de gör gününü” dedi Mihrimah. “Oyun sanırsın zaar. Döndüğünde seni görmeye gelirim. Bakayım hâlâ fil aynı fil, sen aynı oğlan mısın?”</span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">Aynı akşam, Cihan cesaretini toplayıp Karanfil Kâmil Ağa’nın huzuruna çıktı. Çota’nın henüz harp meydanına hazır olmadığını anlattı</span><span class="regular-metin">. Heyecanla konuşuyor, ha bire kendini tekrarlıyordu – adamın idrakinden şüphe ettiğinden değil, şayet susarsa ağlamaya başlayacağından korktuğu için. </span></p>
				<p class="paragraf"><span class="regular-metin">“Neye hazır olacakmış? Savaş fili değil mi zaten?” diye sordu hadım. “Yoksa senin şah aldattı mı</span><span class="regular-metin"> bizi?”</span></p>
				<p class="paragraf"><span class="regular-metin">“Ağam, bu hayvan terbiye edilmemiş. Korktuğu şeyler var.”</span></p>
				<p class="paragraf"><span class="regular-metin">“Ne mesela?”</span></p>
				<p class="paragraf"><span class="regular-metin">Çocuk yutkundu. “Buraya geldiğimizden beri dikkatimi çeker. Ne vakit kaplan hırlasa, fil titrer. Bilmem neden...”</span></p>
				<p class="paragraf"><span class="regular-metin">Bâbü’s-saade ağası lafını kesti. “O vakit endişeye mahal yok. Kara Boğdan’da kaplan yok ya.”</span></p>
				<p class="paragraf"><span class="regular-metin">“Kara Boğdan?” diye tekrar etti Cihan, aksiseda gibi.</span></p>
				<p class="paragraf"><span class="regular-metin">“Ordumuzun istikameti orası. Şimdi yıkıl karşımdan ve bir daha böyle zırvalarla gelme.”</span></p>
				<p class="paragraf"><span class="regular-metin">Adamın kaftanının eteğini öptükten sonra salyangoz yavaşlığıyla geri geri çıktı. Bir türlü anlatamamıştı</span><span class="regular-metin"> meramını. Halbuki Sibiryalı Taras uyarmıştı onu. Demişti ki yaşlı baytar, korkularını alt etmemiş bir file güvenilmezdi. Galeyana gelir, kime saldıracağı belli olmazdı. </span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">Aslanbaz Olev oğlanın imdadına koştu. Oturup hayıflanmak yahut ona buna yalvarmak yerine kendi başlarının çaresine bakacaklardı. Madem hayvan kaplanlardan korkuyordu, ona korkuyu alt etmesini öğreteceklerdi. </span></p>
				<p class="paragraf"><span class="regular-metin">Allah bilir nereden, bir kaplan postu buldu Olev. Ardı</span><span class="regular-metin">ndan, lüzumlu yerlere rüşvet verdikten sonra, kahverengi gözleriyle boş boş bakan, masum bir koyun temin etti. Bıraktılar otlasın bir müddet. Bu arada mutfak yamaklarından birine bir kova verip, hindi yahut tavuk kesildiğinde bunu kanla doldurmasını söyledi.</span></p>
				<p class="paragraf"><span class="regular-metin">Ertesi sabah Olev, Cihan’dan kaplan postunu sırtına geçirmesini, sonra da emekleyerek filin etrafında dolaşmasını, hırlayıp gürlemesini istedi. Oğlan ş</span><span class="regular-metin">aşırsa da bu talep karşısında, Olev’in söylediklerini aynen yerine getirdi. </span></p>
				<p class="paragraf"><span class="regular-metin">“Yalağı devir!”</span></p>
				<p class="paragraf"><span class="regular-metin">Cihan söylenenleri yaparken fil de yan gözle onu seyretmekteydi. O gün ne yemek verdiler Çota’ya, ne su. Dedi ki Olev, bir file zarar vermenin en kolay yolu hortumunu hedef almaktı. Kemiksiz, safi kastan müteşekkil hortum aynı zamanda hem burun, hem dudak, hem el, hem koldu. Onunla koku ve nefes alır, yer içer, su çeker, kendini kaşır, gözlerini ovalar, dilediğine su fışkırtırdı. Buna mukabil hortumundan yara alırsa vay haline! Kendini koruyabilsin diye Çota’nın kafasına uygun bir zırh sipariş edip, fildiş</span><span class="regular-metin">lerini törpülediler. İşleri bittiğinde o kadar sivri olmuştu ki bunlar, dokunsan kanardı parmakların.</span></p>
				<p class="paragraf"><span class="regular-metin">İkinci ve üçüncü gün, Cihan yine postu üzerine sarınıp Çota’nın etrafında çemberler çizdi. Gene aç susuz bıraktılar fili. Çıkıp gezinmesine izin vermediler. Çota, çektiklerinden sorumlu tuttuğu sahte kaplana öfkeyle bakmaya başladı. Dördüncü gün, Olev koyunu getirdi. Kaplan postunu onun sırtına geçirdi. Zavallı hayvan silkeleyip atmak istedi üstündeki yükü ama Olev postun iç kısmını yapışkan </span><span class="regular-metin">reçineyle kaplamıştı. Koyunu bu vaziyette ahıra, Çota’nın yanına sürüklediler. O noktada artık filin açlıktan gözü dönmüştü; koyun ise korkudan aklını kaybetmişti. Olev, mutfak yamağının getirdiği kovayı çıkardı. İçindeki kanı zavallı koyunun üstüne boca etti. Başına siyah bir kumaş örttü. Bir şey göremez olunca hepten çıldırdı hayvan. Onun gerginliği Çota’ya bulaştı; koca fil durmadan kafasını sallı</span><span class="regular-metin">yordu. Sersemlemiş koyun sağa sola koştururken sonunda gidip file çarptı. Çota hortumunu savurarak muazzam bir kuvvetle hayvana vurdu. Koyun, korkunç bir ses çıkararak devrildi, toparlandı. </span></p>
				<p class="paragraf"><span class="regular-metin">Olev ve Cihan dışarı çıkıp ahırın kapısını kapattılar. Kulakları kirişte, beklediler. Cihan kapı kolunu öyle sıkı tutuyordu ki elinin kanı çekilmişti. Koyunun bitmeyen melemelerini işitti – kan donduran feryatlar. Azar azar kesildi sesler. Nice sonra açtılar kapıyı. İçerisi kan, sidik ve dışkı kokuyordu. Orada, tepedeki aralıklardan sızan akşam güneşinin altında yatıyordu koyun; nefes almıyordu; vücudu delik deşikti.</span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">O gece hayvanat bahçesinde, öteki terbiyecilerle beraber ateşin etrafında oturdu Cihan. Ballı boza içip fısıldaştılar. Çinli ikizler, kafa yapan sarı bir tohumu afyonla karıştırıp yutmuşlardı; gaipteki bir şeylere bakıp kıkırdıyorlardı. Merak etti Cihan ne görüyor olabilirlerdi, onun göremediği? Bu gölgeler ve yankılar dünyasında hangisi daha gerçekti, onların seyrettikleri tatlı hayaller mi, yoksa kendi evham ve endişeleri mi?</span></p>
				<p class="paragraf"><span class="regular-metin">İstanbul’un üstünde kocaman ve alçak bir ay vardı</span><span class="regular-metin">. Yıldızlar çoktu. Sonsuz sayıdaki deliklerinden, uyuyan şehrin üzerine ışık serpen dev bir kevgir gibiydi sema. Çocuğun bir vakitler heyecanla dolu olan ruhu şimdi endişeli ve yorgundu. Burada ne yapıyordu? Bu yabancı insanların arasında? O esnada kız kardeşlerinin de başka bir ateşin –hararetiyle Cihan’ı ısıtamayacak kadar uzak bir ateşin– etrafında oturuyor olabileceği fikri kalbini hüzünle doldurdu. Saraydan da, saraylılardan da korkuyordu. Eve dönmek istiyordu. Halbuki o tutmuş</span><span class="regular-metin">, düpedüz savaşa gidiyordu. İnanmadığı, anlamadığı bir savaşa...</span></p>
				<p class="paragraf"/>
				<p class="paragraf"/>
				<p class="paragraf"/>
				<p class="sus" xml:lang="en-US"><span class="regular-metin"><img alt="6.jpg" class="image" height="30" src="images/6_fmt11.jpeg" width="66"/></span></p>
				<p class="paragraf"><span class="regular-metin">Cuma namazını müteakiben, dövme bronzdan koca bir tepsiye benzeyen harp davulu, her sefer öncesi olduğu gibi yedi kere çalındı. İnsanın tüylerini diken diken eden bu gümbürtü, kasırlara, bahçelere, kafeslere vardıktan sonra duvarlardan taşt</span><span class="regular-metin">ı, zengin fakir demeden mahallelere yayıldı. </span></p>
				<p class="paragraf"><span class="regular-metin">Tekmil şehir, Cihan’ın gözleri önünde savaşa hazırlanıyordu. Bir nevi asker olmayan yoktu adeta. Yeniçeriler kışlalarından çıktı. Paşalar kılıç kuşandı. Bahçıvanlar, börekçiler, hallaçlar, sakalar, çulhalar, kürkçüler, kazzazlar, çıkrıkçılar, çömlekçiler, debbağlar, nalbantlar, </span><span class="regular-metin">bıçkıcılar, duvarcılar, hakkâkler, mumcular, halatçılar, tuğlacılar, kalafatçılar, okçular, balıkçılar, tavukçular, falcılara kadar cümle esnaf teyakkuza geçmişti. Muhabbet tellallarınınki dahil her loncada </span><span class="regular-metin">hummalı bir faaliyet vardı. Buna rağmen, sefere çıkmak için müneccimbaşının münasip bir gün ilan etmesini beklediler. Her şeyin –merasimin, düğünün, sünnetin– bir vakti vardı. Ölmenin ve öldürmenin de. Nihayet bir tarih verildi. Askerler, on iki günbatımı akabinde yola koyulacaktı.</span></p>
				<p class="paragraf"><span class="regular-metin">Düşman gelip seni bulmuyorsa senin onu bulman gerekiyordu kovuğunda. Koskoca ordu Haliç’le Prut Nehri arasındaki mesafeyi kat edecekti. Beyaz filin ö</span><span class="regular-metin">n saflarda yürümesi emrolunmuştu. Ne var ki Cihan </span><span class="italik">Deliler’</span><span class="regular-metin">e bu radde yakın olmak istemiyordu. Ayı ve kaplan postlarına bürünmüş, tepeden tırnağa dövmelerle kaplı, kulakları delik, kafaları ya tıraşlı ya kurt takkeli, ellerinde zincirli topuzlar taşıyan bu adamlar ya zırdeli ya yabaniydi. Aralarında tehlikeli haydutlar vardı. Zurnalar, borular, davullar çalarak ve ölüleri mezarlarından kaldıracak şekilde bağırarak düşmanın kanını donduracağı muhakkak bir velvele koparıyorlardı. Cihan filin bundan hazzedeceğini zannetmiyordu. </span></p>
				<p class="paragraf"><span class="regular-metin">Bu derdini kime açacağını düşünedursun bir şey söylemeye gerek kalmad</span><span class="regular-metin">ı. Kara Boğdan’a doğru yola çıktıkları sabah yanı başında kopan tantana Çota’yı öyle bir galeyana getirdi ki, heyula gövdesiyle arka ayaklarının üzerinde kalktı. Neredeyse askerlerden birini eziyordu. Akşam ezanı okunmadan, fil ve filbaz arka saflara, sipahilerin yanına gönderilmişti bile. Ama bu sefer de atlar huzursuz oldu. Nihayetinde tekrar yer değiştirerek piyade birliklerine katıldılar. </span></p>
				<p class="paragraf"><span class="regular-metin">Ondan sonrası rast gitti. Aylar boyunca saray avlularında kapalı kaldıktan sonra açık hava ve uzun yürüyüşten hoşlanan Çota, hareketli bir tırıs tutturdu. Filin ensesinde o</span><span class="regular-metin">turduğu yerden etrafa bakan Cihan, uçsuz bucaksız insan denizi karşısında hayrete düştü. Serpuşlarının altından sarkan zülüfleriyle baltacıları; hu çeken dervişleri; aygırının üstüne kurulmuş yeniçeri ağasını; her iki yanında ikişer sersolak ve etrafında keskin okçular olmak üzere, etrafı muhafızlarla sarılmış halde küheylanına binmiş giden Sultan Süleyman’ı gördü. Önü sıra bir muhafız yedi at kuyruklu sancağı taşımaktaydı. Hayvanlar da savaşa gidiyordu. Erzak yüklenmiş develer; devasa topları çeken katırlar; mancınıkları getiren öküzler ve tabii ki atlar... yelelerinde rüzgâr, gö</span><span class="regular-metin">zlerinde bilgelik taşıyan atlar. Canlarını tehlikeye atıyor; yollarda telef, savaşlarda hedef oluyor, gene de kimseden takdir görmeden ölüyorlardı. </span></p>
				<p class="paragraf"><span class="regular-metin">Askerin geçeceği güzergâhı önceden temizleyen silahdar bölüğü; gülleleri hazırlayan humbaracılar; hendek kazan, tüneller açan, en sağlam surları bile havaya uçuran lağımcılar; sancak-ı şerifi ve ağırlıkları muhafaza eden garipler; </span><span class="regular-metin">hemen yanlarında sağ ve sol ulufeciler; silahları ve zırhları temin eden cebeciler; toplardan ve mühimmatın taşınmasından sorumlu top arabacıları ocağı; kılıçlarıyla sekbanlar; düşmanı geceleri uyutmamak için naralar atan bozancılar; su taşıyan gencecik sakalar... Bunca asker, bayrak ve sancaklarını sallayarak; mızraklar, palalar, nacaklar, arkebüzler, baltalar, kalkanlar, oklar ve yaylar taşıyarak ilerliyordu. Cihan hayatında bu kadar çok insanı bir arada görmemişti. Binlerce ayrı kafadan ziyade tek bir vücuttu ordu. </span><span class="regular-metin">Aynı anda adım atan ayakların yere vuruşuyla çıkan ses tüyler ürperticiydi. Bıçak gibi kesen yele karşı bir-ahenk, pür-nizam gidiyorlardı.</span></p>
				<p class="paragraf"><span class="regular-metin">Aniden acı bir feryat duyuldu. Yer yarılmış, dokuz sipahiyi yutuvermişti. İçinde sipsivri kazıklar bulunan derin bir çukura yuvarlanmıştı hepsi – düşmanın kurduğu ve kurnazca üzerini örttüğü bir tuzaktı bu. </span><span class="regular-metin">Koşup baktılar aşağıya. Göğüslerinden, midelerinden kanlı kazıklar çıkan parçalanmış bedenler buldular. Boynundan yaralanmış yağız bir at haricinde nefes alan yoktu; onu da bir okçu vurdu ki ıstırabı dinsin. Ölüleri çıkarıp gömmek mi, yoksa oldukları yerde bırakmak mı gerektiği konusunda kısa bir münakaşa yaşandı. Vakit azdı, vakit kıymetliydi; nihayetinde, bulundukları çukurda defnedildiler. Askerler ve atlar aynı isimsiz mezarı paylaştılar.</span></p>
				<p class="paragraf"/>
				<p class="bosluk" xml:lang="en-GB"/>
				<p class="paragraf"><span class="regular-metin">O gün sırtında kırbasıyla, pire gibi hareketli, biraz da peltek bir azap eriyle tanıştı Cihan. Adam düşmanla karşılaşmaya can attığını anlatt</span><span class="regular-metin">ı. </span></p>
				<p class="paragraf"><span class="regular-metin">“Kellesini aldığın her kâfir için cennette bir köşkün olacak” dedi. Dokuz asker öldürmüştü şimdiye kadar. Bir o kadarını daha haklayacaktı, kararlıydı. İnsanın bu kadar köşkle ne yapacağını anlayamayan Cihan bir şey demedi. </span></p>
				<p class="paragraf"><span class="regular-metin">Azap eri </span><span class="regular-metin">Mohaç’ta savaşmıştı. Sürüyle kâfir can vermişti orada; gökten dolu gibi, çekirge gibi, yaralı kuş gibi ceset yağmıştı. Toprak, kılıcını hâlâ elinde tutan, gözleri açık giden ölülerle kaplanmıştı. Etten ve kemikten bir halı gibi.</span></p>
				<p class="paragraf"><span class="regular-metin">“Altın rengi bir ışık gördüm” dedi adam, fısılt</span><span class="regular-metin">ıyla. </span></p>
				<p class="paragraf"><span class="regular-metin">“Nasıl?”</span></p>
				<p class="paragraf"><span class="regular-metin">“Öyle parlaktı ki... Bütün meydanı aydınlatmıştı. Anladım ki Allah bizden yana.”</span></p>
				<p class="paragraf"><span class="regular-metin">Ortada böyle kocaman bir nur varsa herhalde karşı taraf da görmüştür diye düşündü Cihan. Demek ki düşman ordusu da inanmıştı ilahi bir kudretin onların tarafını tuttuğuna. Belki de savaş dediğin, </span><span class="regular-metin">Tanrı’nın bir tek kendilerini sevdiğine inananlar arasında bir kavgaydı. Böyle bir iddiası olmayanın savaşmak için sebebi de yoktu. Kuşkularını kendine sakladı. </span></p>
				<p class="paragraf"><span class="regular-metin">Güneş altında ilerleyip, karanlık çökünce mola vererek vadileri, tepeleri aştılar. Altı gün beş gece sonunda Prut Nehri’ne vardılar. Suyun üstünde sisten bir perde asılıydı. Onları karşı sahile geçirecek hiçbir şey yoktu. Ne bir gemi, ne bir köprü. Bir çare bulunana kadar kamp kurup dinlenmeleri emrolundu. Nehrin dirsek yaptığı yerde epeyce çamur</span><span class="regular-metin"> birikmişti. Oraya doğru fırlayan Çota, kendini vıcık vıcık birikintinin içine attı; keyifle yuvarlanmaya başladı. Öyle şen sesler çıkarıyordu ki tabur tabur askerler durup onu seyre daldı. </span></p>
				<p class="paragraf"><span class="regular-metin">“Ne yapıyor bu?” diye sordu azap eri.</span></p>
				<p class="paragraf"><span class="regular-metin">“Filler çamuru sever” dedi Cihan. “Derilerine iyi gelirmiş. Bizim gibi terleyemiyorlar da. Taras anlattı hepsini.”</span></p>
				<p class="paragraf"><span class="regular-metin">“Taras da kim?”</span></p>
				<p class="paragraf"><span class="regular-metin">“Eee.... Sarayda ihtiyar bir baytar var. İyi bilir hayvanları.” </span></p>
				<p class="paragraf"><span class="regular-metin">Adam dikkatlice süzdü Cihan’ı. “Yani sen şimdi kendi filinin huyunu suyunu o</span><span class="regular-metin"> heriften mi öğrendin? Sen neden bilmezsin?”</span></p>
				<p class="paragraf"><span class="regular-metin">Cihan tedirgin halde gözlerini kaçırdı. Fazla konuşmuştu. Hep böyle oluyordu. Ne vakit birine bir parça açılıverse pişmanlık duyuyordu. Midye gibi içine kapandı, suskunlaştı. Çok geçmeden anlaşıldı ki Çota dışında bu zoraki moladan memnun olan yoktu. Zafere ve ganimete düşkün yeniçeriler beklemekten hoşlanmamıştı. Her yer sivrisinek doluydu. Bizzat düşman tarafından yetiştirilmiş gibi hınçla sokuyorlardı. Askerler gergin, atlar huzursuzdu; </span><span class="regular-metin">akıncılar hep aynı köylerden yiyecek toplamaktan bıkmıştı; içtikleri çorba gün geçtikçe yavanlaşıyordu. </span></p>
				<p class="paragraf"><span class="regular-metin">Bu esnada, yol açıp köprü inşa etmeleri için önden gönderilen müsellemler çalışmaya koyulmuştu. Fakat işlerin</span><span class="regular-metin">e şeytan karışmış olmalı ki köprünün ayakları birer birer yıkıldı. Hafta bitmeden, ikinci köprünün temeli tamamlandı – daha kuvvetli görünse de ilkinden de çabuk çökerek yarım düzine askerin yaralanmasına sebep oldu. Üçüncü deneme daha da cılızdı. Zemin bataklıktan beter, akıntı insafsızdı. </span><span class="regular-metin">Cesaretleri kırılmış, asapları bozulmuş halde orada kaldılar. Hızlandı nehir, yavaşladı zaman. Bir uğursuzluktur geldi kondu üzerlerine. En yüksek rütbeliden en basit ere, herkese sirayet etti atalet. Cihan’ın konuştuğu azap eri bile umutsuzdu. Buralara kadar getirip de ne demeye çaresiz bırakmıştı Allah, anlamıyordu. Bir an evvel çözüm bulunmazsa, her kademede baş gösteren huzursuzluk daha </span><span class="regular-metin">başlamadan bitirecekti bu savaşı. Düşmana gerek kalmadan ordu, kendi sabırsızlığına yenilecekti. </span></p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-1-backlink" id="footnote-225-1">1</a><span class="dipnotlar-bold" style="font-size:0.94em;">.</span><span class="dipnot" style="font-size:1em;"> Çota: Küçük.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-2-backlink" id="footnote-225-2">2</a><span class="dipnotlar-bold" style="font-size:0.94em;"/><span class="dipnotlar-bold" style="font-size:0.94em;">.</span><span class="dipnot" style="font-size:1em;"> Halasi: Hindistan’da çok eski zamanlardan beri limanlarda çalışan, çoğunlukla Müslüman işçiler.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-3-backlink" id="footnote-225-3">3</a><span class="dipnotlar-bold" style="font-size:0.94em;">.</span><span class="dipnot" style="font-size:1em;"> </span><span class="dipnot" style="font-size:1em;">Karak: 16. yüzyılda Doğu Hindistan seferlerinde kulla</span><span class="dipnot" style="font-size:1em;">nılan Portekiz ticaret gemisi.</span></p>
					</div>
				</div>
			</div>
		</div>
	</body>
</html>