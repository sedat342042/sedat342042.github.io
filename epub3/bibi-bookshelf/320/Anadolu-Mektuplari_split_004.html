<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>Anadolu-Mektuplari</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
  <body class="calibre">
<h1 class="h1baslik" id="calibre_toc_3">AÇIMLAMALAR</h1>
				<p class="normal"><span class="normal1">1</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Aziz İmparatorum, senin babana sadakatin onun ardından, olabildiğince geç bir tarihte tahta çıkmanı gerektirirdi<sup class="calibre3"><a href="Anadolu-Mektuplari_split_008.html#footnote-200-1" id="footnote-200-1-backlink" name="footnote-200-1-backlink">[1]</a></sup>. Ama ölümsüz tanrılar, himayen altına almış olduğun devletimizin dümenine geçmen için erdemlerine hız verdiler. Bu yüzden, senin çağına yaraşan her tür refahın sana ve senin aracılığınla insanlığa nasip olmasını dilerim. Soylu İmparatorum, hem şahsım, hem de halkım adına senin sağlığın ve esenliğin için dua ediyorum.</p>
				<p class="normal"><span class="normal1">2</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, üç çocuklu babalara verilen hakka layık olduğumu düşünmen, beni ne kadar mutlandırdı, kelimelerle anlatamam<sup class="calibre3"><a href="Anadolu-Mektuplari_split_008.html#footnote-200-2" id="footnote-200-2-backlink" name="footnote-200-2-backlink">[2]</a></sup>. Bu lütuf, bana senin çok iyi ve değerli dostun Iulus Servianus’un<sup class="calibre3"><a href="Anadolu-Mektuplari_split_008.html#footnote-200-3" id="footnote-200-3-backlink" name="footnote-200-3-backlink">[3]</a></sup> ricaları sonucu bahşedilmiş olsa da, yine de resmi yanıtından, şahsının da bu ricayı, benim yararıma olduğu için, seve seve yerine getirmiş olduğunu anlıyorum. Bu nedenle, bu uğurlu saltanatının henüz başında, beni şahsi inayetine değer bulduğun için, dualarımın en yücesine ulaşmış olduğumun farkındayım; ve bu yüzden, iki evliliğimden de anlaşılabileceği gibi, o çok kasvetli çağda<sup class="calibre3"><a href="Anadolu-Mektuplari_split_008.html#footnote-200-4" id="footnote-200-4-backlink" name="footnote-200-4-backlink">[4]</a></sup> bile sahip olmayı arzuladığım evlatları şimdi daha fazla istiyorum. Ama tanrılar bu konudaki özgür seçimimi bütünüyle senin cömert kollarına bırakmakla daha hayırlı bir iş yaptılar. Hem güven içinde, hem de mutlu olacağım bu çağda, baba olmayı daha çok tercih ediyorum. </p>
				<p class="normal"><span class="normal1">3A</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, senin inayetin sayesinde, Saturnus hazinesinin<sup class="calibre3"><a href="Anadolu-Mektuplari_split_008.html#footnote-200-5" id="footnote-200-5-backlink" name="footnote-200-5-backlink">[5]</a></sup> başına geçince, kendimi atandığım bu işe canla başla verebilmek için, hiçbir zaman rastgele üstlenmediğim bütün danışmanlık görevlerimi bırakmıştım. Hatta bundan ötürü, eyalet halkı benden Marius Priscus’a<sup class="calibre3"><a href="Anadolu-Mektuplari_split_008.html#footnote-200-6" id="footnote-200-6-backlink" name="footnote-200-6-backlink">[6]</a></sup> karşı, kendilerinin koruyuculuğunu üstlenmemi talep ettiğinde, bu görevden affımı istemiş ve de affedilmiştim. Ama daha sonra <span class="ideitalik">consul designatus</span><sup class="calibre3"><a href="Anadolu-Mektuplari_split_008.html#footnote-200-7" id="footnote-200-7-backlink" name="footnote-200-7-backlink">[7]</a></sup>, özrüm kabul edildiği halde, bizlerin <span class="ideitalik">Senatus</span>’un hakimiyetinde olacak ve adlarımızın oy kabına atılmasına<sup class="calibre3"><a href="Anadolu-Mektuplari_split_008.html#footnote-200-8" id="footnote-200-8-backlink" name="footnote-200-8-backlink">[8]</a></sup> rıza gösterecek şekilde davranmamız gerektiğini belirtince, bu görevin çağının dinginliğine çok uygun düşeceğini; özellikle de bu seçkin organın bu kadar akılcı talebine karşı konulamayacağını düşündüm. Bütün eylemlerimin ve sözlerimin senin çok yüce karakterin tarafından onaylanmasını istediğim için, bu itaatimin mantıklı olduğunu düşüneceğini umarım.</p>
				<p class="normal"><span class="normal1">3B</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Bu seçkin organın çok yerinde talebine uyarak; hem iyi bir yurttaşın, hem de iyi bir <span class="ideitalik">senator</span>’un görevini üstlendin. Üstlendiğin görevini, sende var olan dürüstlüğe uygun bir şekilde yerine getireceğinden eminim.</p>
				<p class="normal"><span class="normal1">4</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Soylu efendim, dolu dolu yaşamış olduğum hoşgörün, beni senden arkadaşlarıma yardımcı olmanı talep etme cüretini göstermeye teşvik ediyor. Onların arasında, ilkokul arkadaşım ve silah arkadaşım olan Vocanius Romanus<sup class="calibre3"><a href="Anadolu-Mektuplari_split_008.html#footnote-200-9" id="footnote-200-9-backlink" name="footnote-200-9-backlink">[9]</a></sup> ilk sırayı alıyor. Bunlardan dolayı, tanrısal babandan, Romanus’u senator’luk rütbesine yükseltmesini istemiştim. Ama bu dileğimi yerine getirmek senin hoşgörüne nasip oldu; çünkü Romanus’un annesi, babana yazdığı dilekçede, oğluna vereceğini beyan ettiği dört milyon <span class="ideitalik">sestertius’</span>luk<sup class="calibre3"><a href="Anadolu-Mektuplari_split_008.html#footnote-200-10" id="footnote-200-10-backlink" name="footnote-200-10-backlink">[10]</a></sup> bağışı<sup class="calibre3"><a href="Anadolu-Mektuplari_split_008.html#footnote-200-11" id="footnote-200-11-backlink" name="footnote-200-11-backlink">[11]</a></sup> yasalara uygun şekilde yerine getirmemişti. Benim uyarılarım sonunda, bunu yerine getirdi. Çiftliklerini devretti ve devir teslimde yapılması gerekli olan işlemleri de tamamladı. </p>
				<p class="normal">Böylece, isteğimizi geciktiren neden ortadan kalktığından, huzurunda Romanus’umun, hem özgür sanatların, hem de olağanüstü sadakatinin donattığı karakterine büyük bir güvenle kefil oluyorum. Bu erdemiyle, hem annesinin bu bağışını, hem de vakit geçirmeden babasının mirasını ve üvey babası tarafından evlat edinilmesini hak etti. Bu özelliklerini, ailesinin soyluluğundan ve hatırı sayılır servetinden yansıyan ışık daha da çoğaltıyor. Benim onun hakkındaki dileklerimin de senin inayetine ek bir öneri olacağına inanıyorum. Bu yüzden, efendim, iyi dileklerin sayesinde sadece şahsımda değil, dostumun şahsında da onurlandırılabilmem için, beni, kendi adıma sevindirici olan bu lütfa ortak etmeni ve ümit ettiğim gibi, sevdiklerime onur bahşetmeni diliyorum. </p>
				<p class="normal"><span class="normal1">5</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, geçen yıl çok ciddi bir hastalık yüzünden, yaşamsal bir tehlike geçirdiğim için, bir uzman doktora<sup class="calibre3"><a href="Anadolu-Mektuplari_split_008.html#footnote-200-12" id="footnote-200-12-backlink" name="footnote-200-12-backlink">[12]</a></sup> başvurdum. Bu adamın duyduğu kaygıyı ve gösterdiği özeni ancak senin cömert yardımınla ödeyebilirim. Bu yüzden ona Roma yurttaşlığı bahşetmeni rica ediyorum. Çünkü O, yabancı bir kadın tarafından, yabancı bir anlaşmayla serbest bırakılmış bir azatlı<sup class="calibre3"><a href="Anadolu-Mektuplari_split_008.html#footnote-200-13" id="footnote-200-13-backlink" name="footnote-200-13-backlink">[13]</a></sup>. Adı Harpocras. Sahibesi olan Theon’un kızı Thermuthis, bir süre önce yaşamını yitirdi. Ayrıca, çok soylu bir sınıftan olan Antonia Maximilla’nın azatlıları olan Hedia ile Harmeris’e tam bir yurttaşlık hakkı tanımanı<sup class="calibre3"><a href="Anadolu-Mektuplari_split_008.html#footnote-200-14" id="footnote-200-14-backlink" name="footnote-200-14-backlink">[14]</a></sup> diliyorum; bunu sahibelerinin isteği üzerine senden talep ediyorum. </p>
				<p class="normal"><span class="normal1">6</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, hiç vakit kaybetmeden, dostum olan o bayanın azatlılarına tam yurttaşlık hakkı verdiğin, hem de Harpocras’ı Roma yurttaşı yaptığın için teşekkür ediyorum. Ama, önerilerin doğrultusunda, onun yaşını ve mal varlığını beyan ettiğimde, bu işin uzmanları tarafından, kendisi Mısırlı olduğu için, onu önce Alexandria yurttaşlığına, sonra Roma yurttaşlığına getirmem gerektiği konusunda uyarıldım<sup class="calibre3"><a href="Anadolu-Mektuplari_split_008.html#footnote-200-15" id="footnote-200-15-backlink" name="footnote-200-15-backlink">[15]</a></sup>. Ama ben Mısırlılar ile öbür yabancılar arasında bir fark olduğuna inanmadığım için, sana yalnızca, onun uzun yıllar önce ölen bir yabancı bayan tarafından azat edilmiş olduğunu yazmayı yeterli bulmuştum. Aynı kişi için seni iki kez rahatsız etmeme yol açtığından, bu konudaki cehaletimi yadsımıyorum.</p>
				<p class="normal">Bu yüzden, iyi niyetinden yasal olarak yararlanabilmem için, ona hem Alexandria, hem de Roma yurttaşlığı vermeni diliyorum. Bu konuda ikinci kez bilgilendirmem senin hoşgörünü suiistimal etmesin diye, onun yaşı ve mal varlığı konusunda, emretmiş olduğun gibi azatlılarını haberdar ettim.</p>
				<p class="normal"><span class="normal1">7</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Benden öncekilerin öğrettikleri doğrultusunda, rastgele Alexandria yurttaşlığı vermemeyi ilke edindim. Ama doktorum Harpocras konusunda, zaten benden Roma yurttaşlık hakkı kazanmış olduğuna göre, isteğinin bu kısmına da karşı çıkmaya gerek görmüyorum. Sana, onun hangi bölgeden olduğunu bana bildirmen kalıyor; öyle ki, arkadaşım olan Mısır <span class="ideitalik">praefectus</span>’u<sup class="calibre3"><a href="Anadolu-Mektuplari_split_008.html#footnote-200-16" id="footnote-200-16-backlink" name="footnote-200-16-backlink">[16]</a></sup>, Pompeius Planta’ya<sup class="calibre3"><a href="Anadolu-Mektuplari_split_008.html#footnote-200-17" id="footnote-200-17-backlink" name="footnote-200-17-backlink">[17]</a></sup> gönderilmek üzere sana bir mektup verebileyim.</p>
				<p class="normal"><span class="normal1">8</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, tanrısal baban<sup class="calibre3"><a href="Anadolu-Mektuplari_split_008.html#footnote-200-18" id="footnote-200-18-backlink" name="footnote-200-18-backlink">[18]</a></sup> hem zarafet dolu konuşmasıyla, hem de çok saygın kişiliğiyle bütün yurttaşları cömert olmaya teşvik edince, kendisinden, uzaktaki çiftliklerimde<sup class="calibre3"><a href="Anadolu-Mektuplari_split_008.html#footnote-200-19" id="footnote-200-19-backlink" name="footnote-200-19-backlink">[19]</a></sup> bulunup, atalarımın yadigârı olarak bana emanet edilmiş olan ve nasıl almışsam öyle koruduğum imparator heykellerini, ondan kendi heykelini de ekleyip kasabama nakletme iznini bana sağlamasını talep etmiştim. Kendisi bu izni bana tam bir onayla sununca, ben derhal kendi paramla tapınak dikeceğim bir arazi tahsis etmeleri için <span class="ideitalik">decurio</span>’lara<sup class="calibre3"><a href="Anadolu-Mektuplari_split_008.html#footnote-200-20" id="footnote-200-20-backlink" name="footnote-200-20-backlink">[20]</a></sup> yazmıştım. Onlar, bu tasarıma karşılık, ödül olarak yer seçimini bana bırakmışlardı. Ama önce benim, sonra babanın rahatsızlığı<sup class="calibre3"><a href="Anadolu-Mektuplari_split_008.html#footnote-200-21" id="footnote-200-21-backlink" name="footnote-200-21-backlink">[21]</a></sup>, ardından da senin tarafından bana verilen görevin sorumlulukları nedeniyle geciktiğimden, şimdi halihazırdaki tasarının üstüne bizzat gitmemin çok yerinde olacağını anlıyorum. Çünkü, hem 1 Eylül’de benim iznim bitiyor, hem de bunu izleyen ayda olabildiğince çok bayram tatili var<sup class="calibre3"><a href="Anadolu-Mektuplari_split_008.html#footnote-200-22" id="footnote-200-22-backlink" name="footnote-200-22-backlink">[22]</a></sup>.</p>
				<p class="normal">Bu nedenle, her şeyden önce, yapımını tasarladığım eseri, heykelinle donatmam, sonra da onu elden geldiğince çabuk yapabilmem için bana izin vermeni diliyorum. Öte yandan, cömertliğin karşısında, senin ailesel çıkarlarıma da fazlasıyla katkıda bulunacağını gizlemem samimiyetime ters düşer. Çünkü aynı bölgede sahip olduğum tarlaların kirası, nereden baksan, dört yüz bini aştığından, yeni kiracının bir sonraki hasadı yapması için, daha fazla bu işi geciktiremem<sup class="calibre3"><a href="Anadolu-Mektuplari_split_008.html#footnote-200-23" id="footnote-200-23-backlink" name="footnote-200-23-backlink">[23]</a></sup>. Bundan başka, art arda gelen verimsiz hasat<sup class="calibre3"><a href="Anadolu-Mektuplari_split_008.html#footnote-200-24" id="footnote-200-24-backlink" name="footnote-200-24-backlink">[24]</a></sup>, beni kirada indirim yapmaya zorluyor; kendim orada olmadıkça da bunların hesabına girişemem.</p>
				<p class="normal">Efendim, bu yüzden, bu iki işim için bana otuz günlük bir izin verecek olursan, hem sadakatimi bir an önce göstermemi, hem de özel işlerimi rayına oturtmamı senin hoşgörüne borçlu olurum. Çünkü söz ettiğim kasaba ve araziler yüz elli milden daha uzakta olduğundan, bu süreyi daha fazla kısaltamam.</p>
				<p class="normal"><span class="normal1">9</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">İzin istemek için, bana birçok özel ve genel sebepler göstermişsin; oysa benim için sadece istemen yeterli. Çünkü bir an önce tümüyle meşgul olmanı gerektiren görevine dönmek için elinden geleni yapacağından şüphem yok. Bana olan sadakatinin bir belirtisi olarak, istemiş olduğun yere heykelimin konulmasına, bu türden onur payelerinden uzak durmama karşın, engel oluyormuşum gibi görünmemek için izin veriyorum.</p>
				<p class="normal"><span class="normal1">10</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, önceki imparatorların uygulamaları doğrultusunda, rastgele vermeyi ilke edindiğin halde, doktorum Harpocras’a, Alexandria yurttaşlığı tanıdığını öğrendiğim mektubun beni nasıl mutlandırdı, kelimelerle anlatamam. Öte yandan, Harpocras’ın Memphis<sup class="calibre3"><a href="Anadolu-Mektuplari_split_008.html#footnote-200-25" id="footnote-200-25-backlink" name="footnote-200-25-backlink">[25]</a></sup> bölgesinden olduğunu sana bildiriyorum. Bu yüzden, haşmetli İmparatorum, dostun Mısır <span class="ideitalik">praefectus</span>’u, Pompeius Planta’ya vermek üzere, söz verdiğin gibi, bana bir mektup göndermeni talep ediyorum. </p>
				<p class="normal">Seni karşılamak üzere yola çıkan ben, umarım, özlenen gelişinin sevincini olabildiğince erken tadarım<sup class="calibre3"><a href="Anadolu-Mektuplari_split_008.html#footnote-200-26" id="footnote-200-26-backlink" name="footnote-200-26-backlink">[26]</a></sup>. Lütfen, seni çok uzaklarda karşılamam için bana izin ver. </p>
				<p class="normal"><span class="normal1">11</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, son hastalığım beni doktor Posthumius Marinus’a karşı borçlu kıldı. Eğer dileklerimi alışıldık cömertliğinle kabul buyurursan, senin yardımınla, ona uygun bir teşekkür sunabilirim. O halde, onun akrabaları olan Mithridates ile Stratonica’nın oğlu olan Chrysippus’a ve Chryssippus’un eşine yurttaşlık tanımanı talep ediyorum<sup class="calibre3"><a href="Anadolu-Mektuplari_split_008.html#footnote-200-27" id="footnote-200-27-backlink" name="footnote-200-27-backlink">[27]</a></sup>. Ayrıca, Chrysippus’un oğulları olan Epigonus ile Mithridates’e, babalarının yetkesinde olsunlar ve azatlılara sahip olma hakkını korusunlar diye yurttaşlık tanımanı talep ediyorum. Bundan başka, bir Romalı azatlının tüm ayrıcalıklarını<sup class="calibre3"><a href="Anadolu-Mektuplari_split_008.html#footnote-200-28" id="footnote-200-28-backlink" name="footnote-200-28-backlink">[28]</a></sup>, L. Satrius Abascantus’a ve P. Caesius Phosporus’a ve Ancharia Soteris’e tanımanı talep ediyorum. Bunu senden, bu kişilerin sahiplerinin isteği olarak diliyorum. </p>
				<p class="normal"><span class="normal1">12</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, iyilik yapmaktan bir an bile vazgeçmeyen bir belleğe sahip olan senin, benim dileklerimi unutmadığını biliyorum. Ama, bu konuda da çok kez bağışta bulunduğundan dolayı, halihazırda boş olan <span class="ideitalik">praetor</span>’luk görevine Accius Surra’yı<sup class="calibre3"><a href="Anadolu-Mektuplari_split_008.html#footnote-200-29" id="footnote-200-29-backlink" name="footnote-200-29-backlink">[29]</a></sup> getirmeye tenezzül buyurmanı öneriyorum ve bunu büyük bir istekle senden diliyorum. Seçkin bir aileden gelmesi, yokluk zamanında gösterdiği büyük onur ve her şeyden öte yurttaşlarının vicdanını senin inayetinden yararlanmaya teşvik eden ve coşturan çağının getirdiği mutluluk onu, sessizce, bu umuda doğru sürüklüyor.</p>
				<p class="normal"><span class="normal1">13</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, bu kadar soylu bir liderin kararıyla ayrıcalık kazanmamın, karakterimin özelliğini ve övüncünü yükselteceğini bildiğimden, inayetinle yükselttiğin bu unvana, boş olan <span class="ideitalik">augur’</span>luk<sup class="calibre3"><a href="Anadolu-Mektuplari_split_008.html#footnote-200-30" id="footnote-200-30-backlink" name="footnote-200-30-backlink">[30]</a></sup> ve <span class="ideitalik">septemvir’</span>lik<sup class="calibre3"><a href="Anadolu-Mektuplari_split_008.html#footnote-200-31" id="footnote-200-31-backlink" name="footnote-200-31-backlink">[31]</a></sup> görevini de ekleme lütfunda bulunmanı senden rica ediyorum; öyle ki senin adına şimdi kişisel olarak<sup class="calibre3"><a href="Anadolu-Mektuplari_split_008.html#footnote-200-32" id="footnote-200-32-backlink" name="footnote-200-32-backlink">[32]</a></sup> adaklar sunduğum tanrılara, rahiplik görevinin verdiği hakla adaklar sunabileyim.</p>
				<p class="normal"><span class="normal1">14</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Soylu İmparatorum, bu çok büyük, çok görkemli ve Roma geleneğine çok uygun olan zaferinden dolayı<sup class="calibre3"><a href="Anadolu-Mektuplari_split_008.html#footnote-200-33" id="footnote-200-33-backlink" name="footnote-200-33-backlink">[33]</a></sup>, hem seni hem de devletini kutluyorum ve ölümsüz tanrılara, bütün tasarılarının ardından böyle sevinçli sonuçlar gelsin ve egemenliğinin kazandığı şöhret, böylesine büyük erdemler sayesinde hep yenilensin ve yücelsin diye yakarıyorum. </p>
				<p class="normal"><span class="normal1">15</span></p>
				<p class="normal"><span class="ideitalik">Plinius’tan İmparator Traianus’a</span><sup class="calibre3"><a href="Anadolu-Mektuplari_split_008.html#footnote-200-34" id="footnote-200-34-backlink" name="footnote-200-34-backlink">[34]</a></sup></p>
				<p class="normal">Efendim, merak ettiğini bildiğim için, bütün yoldaşlarımla birlikte Malea burnunu dolanıp Ephesus’a ulaşmış olduğumu sana haber veriyorum. Ters esen rüzgârlar yüzünden geciktiğim halde, şimdi kısmen sahil gemileriyle, kısmen de binek arabalarıyla eyaletime ulaşmak niyetindeyim. Aşırı sıcağın kara yolcuğunu güçleştirmesi gibi, aralıksız esen etesiae rüzgârları da gemi yolculuğunu engelliyor.</p>
				<p class="normal"><span class="normal1">16</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Bana haber vermekle doğru davrandın, sevgili Secundus. Çünkü eyalete nasıl bir yolculukla ulaştığını merak ediyorum. Komşu toprakların elverdiği ölçüde, kimi zaman gemileri, kimi zaman da binek arabalarını kullanmakla tedbirli davranıyorsun. </p>
				<p class="normal"><span class="normal1">17A</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Ephesus’a kadar sağ salim bir deniz yolculuğu yaptığım gibi, oradan da binek arabalarıyla yolculuğa başladıktan sonra, çok aşırı sıcaklardan ve bir de ateşlenip hasta olduğumdan, Pergamum’da kaldım. Sahil gemileriyle tekrar yola koyulduğumda, ters esen rüzgârlar yüzünden biraz gecikince, ümit ettiğimden daha geç bir tarihte, 17 Eylül’de, Bithynia’ya ulaştım. Ama, bana çok hayırlı bir olayı, senin doğum gününü eyalette kutlamak nasip olduğu için<sup class="calibre3"><a href="Anadolu-Mektuplari_split_008.html#footnote-200-35" id="footnote-200-35-backlink" name="footnote-200-35-backlink">[35]</a></sup>, bu gecikmeden şikâyetçi değilim. Şimdilerde Prusalıların kamu harcamalarını, gelirlerini ve borçlarını incelemekteyim; ayrıntılara girdikçe de bu incelemenin gerekliliğini daha fazla anlıyorum. Çünkü çeşitli nedenlerle özel kişiler yüksek miktarlarda paraları alıkoyuyor. Ayrıca, bazı paralar da devlet hazinesinden yasal olmayan yollarla harcanıyor. Efendim, bu mektubu sana eyalete girişimde yazmış bulunuyorum. </p>
				<p class="normal"><span class="normal1">17B</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, 17 Eylül’de eyalete ulaştım. Bu eyaleti itaatkârlık ve sana karşı tüm insanlıktan hak ettiğin bir bağlılık içinde buldum. Efendim, buraya bir müfettiş göndermenin gerekli olup olmadığını düşünmek konusunu dikkate al. Çünkü, incelemeler güvenilir biçimde yapılırsa, kamu binaları için <span class="ideitalik">curator</span>’lardan<sup class="calibre3"><a href="Anadolu-Mektuplari_split_008.html#footnote-200-36" id="footnote-200-36-backlink" name="footnote-200-36-backlink">[36]</a></sup> bir hayli para alınacakmış gibi geliyor. En azından, ben bu konuyla derinden ilgilenerek Prusalıların hesaplarını gözden geçiriyorum.</p>
				<p class="normal"><span class="normal1">18</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Senin ve adamlarının sağlıktan yana bir şikâyeti olmadan, Bithynia’ya ulaşabilmiş olmasını ve Ephesus’tan başlayan deniz yolculuğunun, Ephesus’a varışınız kadar rahat geçmiş olmasını isterdim. Ama hangi gün Bithynia’ya ulaştığını mektubundan öğrenmiş bulunuyorum, sevgili Secundus. Eyalet halkının benim tarafımdan gözetildiklerini anlayacaklarına inanıyorum. Çünkü sen de kendinin beni temsilen özel olarak seçilip onlara gönderildiğini açıklamaya özen göstereceksin. Öte yandan, özellikle eyaletin kamu karcamalarının hesabını çıkartmalısın; çünkü bu konunun karışık olduğu yeterince açık. Kâh Roma’da, kâh komşu illerdeki işler için bile yeterince müfettişim yok. Ama her eyalette güven uyandırabilecek müfettişler bulunur; bu yüzden, dikkatli bir araştırma yapacak olursan, onlardan yoksun olmadığını görürsün<sup class="calibre3"><a href="Anadolu-Mektuplari_split_008.html#footnote-200-37" id="footnote-200-37-backlink" name="footnote-200-37-backlink">[37]</a></sup>. </p>
				<p class="normal"><span class="normal1">19</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, tereddütte kaldığım bir konuda, bana akıl vererek yönlendirmeni diliyorum: Mahkûmların gözetimini, şimdiye kadar yapıldığı gibi, kentin kamu işlerinde kullandığı kölelere mi<sup class="calibre3"><a href="Anadolu-Mektuplari_split_008.html#footnote-200-38" id="footnote-200-38-backlink" name="footnote-200-38-backlink">[38]</a></sup>, yoksa askerlere mi yaptırmalıyım? Çünkü hem bu kölelerin onlara pek güvenilir şekilde gözcülük etmemesinden, hem de bu görevin az sayıda askere verilemeyeceğinden endişe duyuyorum<sup class="calibre3"><a href="Anadolu-Mektuplari_split_008.html#footnote-200-39" id="footnote-200-39-backlink" name="footnote-200-39-backlink">[39]</a></sup>. Bir ara, kamu kölelerine birkaç asker kattım. Ama ikisi de işlenen ortak bir suçu birbirlerinin üzerine atmaya kalkışabileceğinden, bu durumun her iki tarafın da görevlerini ihmal etmelerine neden olacağını anladım.</p>
				<p class="normal"><span class="normal1">20</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sevgili Secundus, mahkûmları zaptetmek için, birçok askerin nakledilmesine gerek yok. O eyaletin, mahkûmlara kamu hizmetlerindeki köleler aracılığıyla bekçilik edilmesi alışkanlığını koruyalım. Çünkü sen, onların bu görevi güvenilirlikle yapmalarını sağlayacak denetime ve dikkate sahipsin.</p>
				<p class="normal"> Özellikle yazdığın gibi, kamu köleleriyle askerleri karıştırırsan, birbirlerine karşılıklı bel bağlayıp daha da kayıtsız olmalarından endişe duymamız gerekir. Ama, birliklerinden olabildiğince az sayıda askerin çağrılması gerekliliği, bizim değişmez ilkemiz olsun<sup class="calibre3"><a href="Anadolu-Mektuplari_split_008.html#footnote-200-40" id="footnote-200-40-backlink" name="footnote-200-40-backlink">[40]</a></sup>.</p>
				<p class="normal"><span class="normal1">21</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Karadeniz kıyısının <span class="ideitalik">praefectus</span>’u olan Gabius Bassus<sup class="calibre3"><a href="Anadolu-Mektuplari_split_008.html#footnote-200-41" id="footnote-200-41-backlink" name="footnote-200-41-backlink">[41]</a></sup> çok saygılı ve hizmete hazır bir tavırla beni ziyarete geldi ve birkaç gün benimle birlikte oldu. Gözlemleyebildiğim kadarıyla, seçkin ve hoşgörüne yaraşır bir şahıs. Ben ona, kumandanı olmamı istemiş olduğun askeri birliklerden, on özel asker<sup class="calibre3"><a href="Anadolu-Mektuplari_split_008.html#footnote-200-42" id="footnote-200-42-backlink" name="footnote-200-42-backlink">[42]</a></sup>, iki atlı ve bir<span class="ideitalik"> centurio</span><sup class="calibre3"><a href="Anadolu-Mektuplari_split_008.html#footnote-200-43" id="footnote-200-43-backlink" name="footnote-200-43-backlink">[43]</a></sup><span class="ideitalik"> </span>komutanı ile yetinmesini emretmiş olduğunuzu bildirdim. Bu sayının kendisine yetmeyeceğini ve bunu sana yazacağını belirtti. Bu, gerekli sayının üzerindeki askerini hemen çağırmamam gerektiğini düşünmeme neden oldu.</p>
				<p class="normal"><span class="normal1">22</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Gerçekten de Gabius Bassus bana, kendisine verilmesini emrettiğim sayıdaki askerin yetmeyeceğini yazdı. Senin haberin olsun diye, ona yazmış olduğum yanıtın bu mektuba eklenmesini emrettim. Koşullar mı gerektiriyor, yoksa insanlar daha geniş bir yetki mi kullanmak istiyor, ayırdına varmak önemli bir iştir. Biz ise halkın çıkarını gözetmeliyiz ve elden geldiğince askerleri birliklerden çağırmamaya özen göstermeliyiz.</p>
				<p class="normal"><span class="normal1">23</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Prusalıların hem harabe, hem de çok eski bir hamamı var. Bu yüzden, burayı, hoşgörüne sığınıp, onarmak istemişlerdi. Ama ben bir yenisinin yapılması gerektiğini düşündüğümden....<sup class="calibre3"><a href="Anadolu-Mektuplari_split_008.html#footnote-200-44" id="footnote-200-44-backlink" name="footnote-200-44-backlink">[44]</a></sup>, bana öyle geliyor ki, onların bu arzusunu yerine getirebileceksin. Çünkü, şu kaynaklardan elimize para geçecek; ilkin, özel şahıslardan şimdiden para toplamaya başladım; ikincisi, buranın halkı, hazineden zeytinyağı için kullanmaya alıştığı parayı<sup class="calibre3"><a href="Anadolu-Mektuplari_split_008.html#footnote-200-45" id="footnote-200-45-backlink" name="footnote-200-45-backlink">[45]</a></sup>, hamamın yapımına harcamaya hazır. Her şeyden öte, kentin saygınlığı ve senin çağının görkemi de böyle bir yapı gerektirir.</p>
				<p class="normal"><span class="normal1">24</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Yeni bir hamamın yapımı, Prusalıların gücünü aşacak bir yük olmayacaksa, onların bu arzusunu yerine getirebiliriz; ama, bu yüzden yeni bir vergi yükümlülüğüne girmemeleri ve zorunlu amaçlar için ayrılan gelirden daha fazla harcamamaları koşuluyla.</p>
				<p class="normal"><span class="normal1">25</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, elçi Servilius Pudens<sup class="calibre3"><a href="Anadolu-Mektuplari_split_008.html#footnote-200-46" id="footnote-200-46-backlink" name="footnote-200-46-backlink">[46]</a></sup> 24 Kasım’da, Nicomedia’ya geldi ve beni uzun bir bekleyişin verdiği tedirginlikten kurtardı.</p>
				<p class="normal"><span class="normal1">26</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, bana gösterdiğin cömertlik sayesinde, Rosianus Geminus<sup class="calibre3"><a href="Anadolu-Mektuplari_split_008.html#footnote-200-47" id="footnote-200-47-backlink" name="footnote-200-47-backlink">[47]</a></sup> ile benim aramda kopmaz bir bağ oluştu. Çünkü benim <span class="ideitalik">consul</span>’luğum<sup class="calibre3"><a href="Anadolu-Mektuplari_split_008.html#footnote-200-48" id="footnote-200-48-backlink" name="footnote-200-48-backlink">[48]</a></sup> sırasında, kendisi <span class="ideitalik">quaestor</span>’du; bana karşı saygıda kusur işlediğini hiç görmedim. <span class="ideitalik">Consul</span>’luk görevimden bu yana, bana öyle büyük saygı gösteriyor ki toplumsal ödevlerin sağladığı güven duyguları, özel ilişkilerle de giderek artıyor. Bu yüzden, senden, benim isteklerimi dikkate alıp onun mevkisinin, danışma kurulunuzda değerlendirilmesini sağlamanı diliyorum; eğer bana biraz güvenin varsa, ona bu onuru bahşedersin. Kendisine verilen görevleri, bunları fazlasıyla hak etmek için, canla başla yerine getirecektir. Onu övmede cimri davranıyorum, çünkü kendisinin dürüstlüğünü, namusunu ve çalışkanlığını, yalnız kentte gözünün önünde gerçekleştirdiği onurlu görevlerden dolayı değil, aynı zamanda ordunda görevli bir asker olmasından da çok iyi bildiğini ümit ediyorum. Ona karşı hissettiğim sevgiyi anlatacak bir tek şu konunun yeterince açıklanamadığını düşünüyorum ve tekrar tekrar yineliyorum: Efendim, <span class="ideitalik">quaestor</span>’uma bahşedilen onur sayesinde, başka bir deyişle, onun aracılığıyla bana bahşedilen onur sayesinde, şahsıma olabildiğince erken bir sevinç tattırmanı senden diliyorum. </p>
				<p class="normal"><span class="normal1">27</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, azatlın ve <span class="ideitalik">procurator</span>’un Maximus<sup class="calibre3"><a href="Anadolu-Mektuplari_split_008.html#footnote-200-49" id="footnote-200-49-backlink" name="footnote-200-49-backlink">[49]</a></sup>, çok değerli bir kişi olan Gemellinus’a<sup class="calibre3"><a href="Anadolu-Mektuplari_split_008.html#footnote-200-50" id="footnote-200-50-backlink" name="footnote-200-50-backlink">[50]</a></sup>, benim tarafımdan tahsis edilmesini emrettiğin on askerin yanında, kendisinin de altı askeri olması gerektiğine beni ikna etti. Bu arada, özellikle hasat toplamak için Paphlagonia’ya giderken<sup class="calibre3"><a href="Anadolu-Mektuplari_split_008.html#footnote-200-51" id="footnote-200-51-backlink" name="footnote-200-51-backlink">[51]</a></sup>, onun hizmetinde olduğunu öğrendiğim üç askerin de görevinde kalması gerektiğini düşündüm. Hatta, isteği üzerine, güvenlik nedeniyle, iki atlıyı da yanına kattım. Gelecekte ne yapılmasını istersen, lütfen, bana yaz.</p>
				<p class="normal"><span class="normal1">28</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Azatlım Maximus’a, hasatların toplanması için hareket etmek üzereyken, asker vermekle doğru davrandın. Çünkü kendisi sıra dışı bir görevi yerine getiriyordu. Asli görevine döndüğünde, senin kendisine verdiğin iki asker ve <span class="ideitalik">procurator</span>’um Virdius Gemellinus’tan aldığı onca asker, ihtiyacını karşılar.</p>
				<p class="normal"><span class="normal1">29</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Seçkin bir genç olan Sempronius Caelianus<sup class="calibre3"><a href="Anadolu-Mektuplari_split_008.html#footnote-200-52" id="footnote-200-52-backlink" name="footnote-200-52-backlink">[52]</a></sup>, acemi erlerin arasında iki köle bulunca<sup class="calibre3"><a href="Anadolu-Mektuplari_split_008.html#footnote-200-53" id="footnote-200-53-backlink" name="footnote-200-53-backlink">[53]</a></sup> bana gönderdi. Ben bunların cezalarını, askeri disiplinin kurucusu ve güçlendiricisi olan senin<sup class="calibre3"><a href="Anadolu-Mektuplari_split_008.html#footnote-200-54" id="footnote-200-54-backlink" name="footnote-200-54-backlink">[54]</a></sup>, ceza şeklini belirlemedeki düşüncelerini almak için erteledim. Çünkü bunların, askerlik yemini ettikleri halde<sup class="calibre3"><a href="Anadolu-Mektuplari_split_008.html#footnote-200-55" id="footnote-200-55-backlink" name="footnote-200-55-backlink">[55]</a></sup>, henüz birliklerine dağıtılmamış olmalarından kuşku duyuyorum. Bu yüzden, efendim, özellikle daha önce örneği bulunduğundan, bu konuda hangi yöntemi izlemem gerektiğini bana yazmanı diliyorum.</p>
				<p class="normal"><span class="normal1">30</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sempronius Caelianus, o köleleri sana yollamakla emirlerime uygun davranmış bulunuyor. Bu köleler ölüm cezasını hak etmişler mi, etmemişler mi, onu öğrenmek gerekir. Ayrıca, bunların gönüllü askerler mi, zorunlu askerler mi yoksa vekil askerler mi olduklarını bilmek de önemlidir. Zorunlu askerler ise, onları yazan memur suçludur; eğer vekil askerlerse, bunları vekil asker olarak kaydedenler suçludur; kendi durumlarının bilincinde olduğu halde, gönüllü olarak kendileri geldilerse, cezanın onlara uygulanması gerekir. Çünkü henüz birliklerine dağıtılmamış olmaları bizi fazla ilgilendirmez. O orduya ilk kabul edildikleri gün, onların ne tür asker oldukları ortaya çıkar<sup class="calibre3"><a href="Anadolu-Mektuplari_split_008.html#footnote-200-56" id="footnote-200-56-backlink" name="footnote-200-56-backlink">[56]</a></sup>. </p>
				<p class="normal"><span class="normal1">31</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Şüpheye düştüğüm konularda sana danışma hakkını vermiş olduğun için, endişelerime yüce gönüllülüğüne halel gelmeden eğilmen yakışık alır. Birçok kentte, özellikle Nicomedia’da ve Nicaea’da kamu işlerine, kamu oyunlarına ya da bu türden benzer cezalara mahkûm edilmiş olan belli başlı kişiler, kamu kölelerinin resmi görevlerini üstleniyor ve hatta kamu köleleri gibi maaş alıyorlar<sup class="calibre3"><a href="Anadolu-Mektuplari_split_008.html#footnote-200-57" id="footnote-200-57-backlink" name="footnote-200-57-backlink">[57]</a></sup>. Ben bunu işitince, uzun süre ne yapacağım konusunda duraksadım; çünkü uzun bir süre sonra, onları tekrar mahkûm etmenin oldukça ağır bir iş olduğunu düşünüyordum; çünkü hem bunların birçoğu artık iyice yaşlanmıştı, hem de gördüğüm kadarıyla ağırbaşlı ve erdemli bir biçimde yaşıyorlardı. Ayrıca, mahkûm edilmiş köleleri kamu görevlerine getirmenin yeterince saygın bir iş olmadığını ve aynı zamanda bu başıboş kişilerin devlet tarafından beslenilmesinin yararsız olduğunu, açlığa terk edilmelerinin ise tehlike doğuracağını düşünüyordum. Bu nedenle zorunlu olarak, sana danışıncaya kadar, bu konuyu bütünüyle askıya aldım.</p>
				<p class="normal">Nasıl oldu da, mahkûm edildikleri cezadan kaçıp kurtuldular, diye soracaksın. Ben de bunu araştırdım, ancak seni tatmin edebilecek bir şey bulamadım. </p>
				<p class="normal">Bunların mahkûm edilmiş olduklarına ilişkin resmi kararlar açığa çıktığı halde, özgür bırakıldıklarını kanıtlayan hiçbir belge bulunmuyordu. Ama özürlerini dile getiren kişiler <span class="ideitalik">proconsul</span>’ların ve elçilerin emriyle serbest bırakıldılar. Ayrıca, şu da bir gerçek ki, hiç kimsenin yetkisi olmadan buna cüret edilmesi inanılır şey değildi.</p>
				<p class="normal"><span class="normal1">32</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Senin o eyalete, düzeltilmesi gerekli birçok sorun çıktığı için, belli bir amaçla gönderilmiş olduğun anımsanmalı. Ama bu durumu özellikle düzeltmelisin; çünkü cezaya çarptırılmış olanlar, senin bana mektubunda yazdığın gibi, sadece hiçbir yetkiye dayanmadan serbest bırakılmakla kalmamışlar, aynı zamanda saygın konumdaki görevlere yeniden getirilmişler. Bu nedenle, aralarında geçen on yıl içinde mahkûm edilmiş olup hiçbir yasal yetkiye dayanmadan serbest bırakılmış kişilerin cezalarını çekmek üzere geri gönderilmeleri gerekir. On yıl önce, cezaya çarptırılmış, halsiz ve yaşlı kişiler varsa, bunları mahkûmiyetten pek uzak sayılmayan o işlere ayıralım; çünkü bu tür kişiler her zaman kamu hamamlarında çalışmaya, kanalizasyonları temizlemeye ya da yolları ve caddeleri onarmaya verilirler<sup class="calibre3"><a href="Anadolu-Mektuplari_split_008.html#footnote-200-58" id="footnote-200-58-backlink" name="footnote-200-58-backlink">[58]</a></sup>.</p>
				<p class="normal"><span class="normal1">33</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Eyaletin başka bir bölgesini gezerken<sup class="calibre3"><a href="Anadolu-Mektuplari_split_008.html#footnote-200-59" id="footnote-200-59-backlink" name="footnote-200-59-backlink">[59]</a></sup>, Nicomedia’da çıkan çok büyük bir yangın, birçok özel mülkü ve iki kamu yapısını, Gerusia<sup class="calibre3"><a href="Anadolu-Mektuplari_split_008.html#footnote-200-60" id="footnote-200-60-backlink" name="footnote-200-60-backlink">[60]</a></sup> ve Isis Tapınağı’nı<sup class="calibre3"><a href="Anadolu-Mektuplari_split_008.html#footnote-200-61" id="footnote-200-61-backlink" name="footnote-200-61-backlink">[61]</a></sup> (her ne kadar bu iki yapı, bir caddenin iki ayrı tarafında bulunuyorsa da) yerle bir etti. Yangının daha geniş bir alana yayılmış olmasına, önce şiddetli bir rüzgâr, sonra da, bu kadar büyük bir felaket karşısında, eminim, kımıldamadan ve istiflerini bozmadan seyirci gibi duran insanların uyuşukluğu neden oldu. Ayrıca, kentte su çekmeye yarayan ne bir makine, ne bir tulumba, ne de bir yangın söndürücü araç vardı. Ama, bu araçlar, ben uyarıda bulunur bulunmaz hazırlanacak. Efendim, yüz elli kişiden oluşan bir itfaiye teşkilatının kurulması gerektiğini düşünür müsün, bana belirt. Ben herhangi bir kişinin işçi olmadan bu teşkilata girmesine izin verilmemesine, bu hakkı elde ettikten sonra da, bunu başka bir yolda kullanmamasına dikkat edeceğim; bu kadar az sayıdaki insana dikkat göstermek zor olmayacaktır. </p>
				<p class="normal"><span class="normal1">34</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Birçok başka kentteki örneğe uygun olarak Nicomedia’da bir itfaiye teşkilatı kurulabileceğini düşünüyorsun. Ancak bu eyaletin ve özellikle bu kentlerin bu türden gruplaşmalarla karışacağı unutulmamalı. Onlara hangi nedenden ötürü, ne ad verirsek verelim, aynı amaç doğrultusunda toplanan kişiler, kısa bir süre önce olduğu gibi, siyasal bir topluluk oluşturacaktır. Bu nedenle, yangını söndürmeye yardımcı olabilecek araçların sağlanması ve mülk sahiplerine, durum gerektirdiğinde halktan da yardım alarak, bunların bizzat kullanılmasının önerilmesi daha yerinde olur<sup class="calibre3"><a href="Anadolu-Mektuplari_split_008.html#footnote-200-62" id="footnote-200-62-backlink" name="footnote-200-62-backlink">[62]</a></sup>.</p>
				<p class="normal"><span class="normal1">35</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, devletimizin refahının bağlı olduğu şahsının esenliği adına, yıllık adaklarımızı adadık ve aynı zamanda geçen seneki adaklarımızı da yerine getirdik<sup class="calibre3"><a href="Anadolu-Mektuplari_split_008.html#footnote-200-63" id="footnote-200-63-backlink" name="footnote-200-63-backlink">[63]</a></sup>. Ayrıca tanrılara her zaman bu adakları adamayı bize bağışlamaları ve bizim de her zaman adaklarımızı yerine getirmemiz için yakardık.</p>
				<p class="normal"><span class="normal1">36</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Senin, eyalet halkıyla birlikte, sağlığım ve esenliğim için ölümsüz tanrılara adakları yerine getirmiş ve ertesi yıl için de adaklar adayacağınıza gönülden söz vermiş olduğunu mektubundan öğrendim<sup class="calibre3"><a href="Anadolu-Mektuplari_split_008.html#footnote-200-64" id="footnote-200-64-backlink" name="footnote-200-64-backlink">[64]</a></sup>.</p>
				<p class="normal"><span class="normal1">37</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Nicomedialılar, bitirmeden bıraktıkları ve hemen yıkılan bir su kemerine 3 milyon 329 bin <span class="ideitalik">sestertius</span> harcadılar. Yeniden bir başka kemere iki yüz bin <span class="ideitalik">sestertius</span> ödediler. Bu da bitirilmeden bırakılınca, bu kadar büyük bir parayı yok yere harcayanlar suya sahip olmak için yeni bir masrafla karşı karşıya kaldılar. Ben kendim çok berrak bir su kaynağı keşfettim: Bu kaynaktan gelen su kentin sadece alçak ve sığ yerlerine gitmesin diye eğik bir yapı üzerinden (başlangıçta yapımına girişildiği gibi) nakledilebilir. Şimdiye değin, birkaç ark kalmış; öteki arklar bir önceki yıkılmış işten kalan, kare biçimindeki taş bir blokla dikilebilir. Bana öyle geliyor ki, bir kısmının tuğlayla yapılması gerekecek; çünkü bu hem daha kolay, hem daha ucuz olur. Ancak ilkin, daha önce olmuş bir olayın tekrarlanmaması için, senin tarafından bir kontrol memurunun ya da bir mühendisin buraya gönderilmesi gerekmektedir. Ben bir tek bunun, yani bu işin sağlayacağı yararın ve güzelliğin senin saltanatına yaraşacağı inancındayım<sup class="calibre3"><a href="Anadolu-Mektuplari_split_008.html#footnote-200-65" id="footnote-200-65-backlink" name="footnote-200-65-backlink">[65]</a></sup>. </p>
				<p class="normal"><span class="normal1">38</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Nicomedia kentine su verilmesiyle ilgilenmen gerekir. Gerçekten senin gereken dikkatle bu işi başaracağına inanıyorum. Ancak şu da çok kesin ki, aynı dikkati, Nicomedialıların şimdiye değin büyük paralar harcamış olmasının kimlerin suçu olduğunu araştırmaya vermelisin; böylece aralarında anlaşıp su kemerlerine başlamaktan yılmasınlar ve yarım bırakmasınlar. Bu nedenle, doğrusunu öğrendiğin şeylerden beni de haberdar et.</p>
				<p class="normal"><span class="normal1">39</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Nicaea’daki, büyük bir kısmı inşa edilmiş ama yarım bırakılmış bir tiyatro için, işittiğime göre, (çünkü bu yapı hakkında gerekli araştırma yapılmadı) on milyon <span class="ideitalik">sestertius’</span>tan fazla harcandı; korkarım, boşu boşuna. Çünkü ya yerin nemli ve yumuşak ya da taşların ince ve kolay ufalanabilir olmasından ötürü, bina kocaman çatlaklarla ayrılıyor ve esniyor; bu yapının tamamlanması mı, bırakılması mı ya da tamamen yok edilmesi mi gerektiği konusu, hiç şüphesiz, dikkate değer bir olgudur. Çünkü yapıyı doğrudan tutan payandalar ve temeller bana sağlam görünmekten çok, pahalı gibi geliyor. Bu tiyatroya bitişik bazilikaları ve dinleyicilerin olduğu bölüme bir galeri inşa etmek için, özel şahısların kendi paralarından çokça harcamaları gerekir. Önceden bitirilmesi gereken şeyler ihmal edilince, şimdi erteleniyor.</p>
				<p class="normal">Ayrıca, Nicaealılar, benim gelişimden önce, yangında yıkılmış bir <span class="ideitalik">gymnasium</span>’u, öncekinden çok daha orantılı ve geniş bir biçimde onarmaya başlamışlardı; boşa gitme tehlikesi olan bir hayli para harcamışlardı. Ayrıca, başlanmış yapıyı devralan ve elbette önceki mimarın rakibi olan şimdiki mimar, duvarların yirmi iki ayak kalınlığında olmasına karşın, içinin molozla doldurulduğundan etrafının tuğlayla örülmemesinden ötürü, üstüne binen yükü kaldıramayacağını iddia ediyor. </p>
				<p class="normal">Claudiopolis halkı da dağın tam dibindeki çukur alan üzerine geniş bir hamamı dikmekten çok, batırıyor; bunu da onlara fazladan verme lütfunda bulunduğun <span class="ideitalik">senator</span>’ların kendi <span class="ideitalik">senatus</span>’larına girişlerinde ödediğin paradan ya da benim zorlamalarım sonucu ödedikleri paralardan sağlıyor. Bu yüzden ben, bir yandan bu kamu parasının; bir yandan da her tür paradan daha değerli olan senin bağışının kötüye kullanılacağından endişe duyduğumdan; senden sadece tiyatroyu değil, bu hamamı da gözden geçirecek ve yapılan bunca masraftan sonra, bu yapıların başlandığı tarza uygun şekilde bitirilmesinin mi, yoksa düzeltilmesi gerekenlerin düzeltilip, değiştirilmesi gerekenlerin değiştirilip bitirilmesinin mi daha yararlı olacağına karar verecek bir mimar göndermeni talep etmek zorundayım. Yoksa, harcadığımız parayı koruyalım derken, eklememiz gereken parayı yok yere harcamış olacağız<sup class="calibre3"><a href="Anadolu-Mektuplari_split_008.html#footnote-200-66" id="footnote-200-66-backlink" name="footnote-200-66-backlink">[66]</a></sup>. </p>
				<p class="normal"><span class="normal1">40</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Nicaealılar tarafından başlamış olan tiyatroyla ilgili ne yapılması gerektiğini en iyi şekilde gözden geçirecek ve buna karar verecek olan kişi, halihazırda bu konunun içinde olan sensin. Bana, senin kararından haberdar olmam yeterli olacak. Ama, tiyatro bitirildiğinde, özel şahıslardan, tiyatroya ek bina yapacaklarına dair verdikleri sözleri yerine getirmelerini istemelisin. Yunanlılar <span class="ideitalik">gymnasium</span>’lara düşkündür; belki de bu yüzden Nicaealılar ondan bir tane yapmayı çok istediler. Ama onların gereksinimlerini karşılayacak bir tekiyle yetinmeleri gerekir.</p>
				<p class="normal">Claudiopolislileri, yazdığın gibi, pek uygun olmayan bir yerde inşa ettikleri hamamlarıyla ilgili olarak nasıl ikna edeceğine sen karar vereceksin. Mimarlardan yoksun kalamazsın<sup class="calibre3"><a href="Anadolu-Mektuplari_split_008.html#footnote-200-67" id="footnote-200-67-backlink" name="footnote-200-67-backlink">[67]</a></sup>. Usta ve yetenekli insanlara sahip olmayan hiçbir eyalet yoktur. En kolay yolun onların kentten gönderilmesi olduğunu düşünme; çünkü bize de hep Yunanistan’dan geliyorlar.</p>
				<p class="normal"><span class="normal1">41</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Senin servetini ve ruhunun yüceliğini düşündüğümde, ölümsüzlüğüne olduğu kadar, şöhretine uygun düşecek ve görkemli olduğu kadar, yararlı da olacak bazı yapılara işaret etmemin çok doğru olacağına inanıyorum. Nicomedia topraklarının sınırında, çok büyük bir göl bulunuyor<sup class="calibre3"><a href="Anadolu-Mektuplari_split_008.html#footnote-200-68" id="footnote-200-68-backlink" name="footnote-200-68-backlink">[68]</a></sup>. Bunun üzerinde, mermerler, tarım ürünleri, kerestelik odunlar ve ticari mallar gemilerle, az bir masraf ve çabayla yola kadar taşınıp buradan yük arabalarıyla büyük bir zahmet ve daha büyük bir masrafla denize naklediliyor<sup class="calibre3"><a href="Anadolu-Mektuplari_split_008.html#footnote-200-69" id="footnote-200-69-backlink" name="footnote-200-69-backlink">[69]</a></sup>. Bu yüzden bu gölü denizle birleştirmek istiyorlar. Bu iş için bir sürü insana ihtiyaç var; ancak bunlar sırasıyla halledilebilir. Çünkü hem kırsal bölgelerde, hem de özellikle kentte büyük bir nüfus yoğunluğu var ve herkesin herkese yararlı olacak bir işle seve seve ilgileneceğine de hiç şüphe yok.</p>
				<p class="normal">Öyleyse, bu sana uygun görünüyorsa, iş sadece gölün deniz seviyesinin üstünde olup olmadığını dikkatlice araştıracak bir teftiş memuru ya da bir mimar yollamana kalıyor. Mimarlar gölün, bu yerin kırk <span class="ideitalik">cubitum</span> üstünde olduğunu ileri sürüyor. Ben o bölgenin<sup class="calibre3"><a href="Anadolu-Mektuplari_split_008.html#footnote-200-70" id="footnote-200-70-backlink" name="footnote-200-70-backlink">[70]</a></sup> yakınında bir kral tarafından kazılmış olan bir hendek keşfettim; ancak bu hendeğin, birbirine bitişik tarlaların suyunu çekmek için mi, yoksa gölü nehre bağlamak için mi yapılmış olduğu kesin değildir; çünkü bitirilmeden bırakılmış. Şüpheli olan bir başka konu da, bu hendeğin, Kral’ın<sup class="calibre3"><a href="Anadolu-Mektuplari_split_008.html#footnote-200-71" id="footnote-200-71-backlink" name="footnote-200-71-backlink">[71]</a></sup> ölümü mü yoksa işin başarısızlığa uğraması sonucu mu tamamlanamadığı. Bunun sebebi ikinci şıksa, sadece kralların giriştikleri bir işin, senin tarafından (çünkü senin ününün yararına duyduğum hırsı bağışlayacaksındır) gerçekleşmesini istemek cesaretini gösteriyor ve bunun için büyük heves duyuyorum. </p>
				<p class="normal"><span class="normal1">42</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sözünü ettiğin göl, onu denizle birleştirmeyi istemem konusunda beni harekete geçirebilir. Ancak gölün, denize boşaldığı takdirde tamamen tükenmemesi için, ne kadar ve nereden su aldığını tam anlamıyla dikkatlice araştırmak gerekir. Calpurnius Macer’den<sup class="calibre3"><a href="Anadolu-Mektuplari_split_008.html#footnote-200-72" id="footnote-200-72-backlink" name="footnote-200-72-backlink">[72]</a></sup> bir kontrol memuru isteyebilirsin, ben de buradan sana bu tür işlerde usta olan birini göndereceğim.</p>
				<p class="normal"><span class="normal1">43</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Byzantium<sup class="calibre3"><a href="Anadolu-Mektuplari_split_008.html#footnote-200-73" id="footnote-200-73-backlink" name="footnote-200-73-backlink">[73]</a></sup> kentinin büyük miktarlara ulaşan harcamalar toplamını incelerken, saygılarını sunmak<sup class="calibre3"><a href="Anadolu-Mektuplari_split_008.html#footnote-200-74" id="footnote-200-74-backlink" name="footnote-200-74-backlink">[74]</a></sup> için her yıl sana halkın kararıyla<sup class="calibre3"><a href="Anadolu-Mektuplari_split_008.html#footnote-200-75" id="footnote-200-75-backlink" name="footnote-200-75-backlink">[75]</a></sup> birlikte bir temsilci gönderildiği ve bu temsilciye 12 bin <span class="ideitalik">nummus</span><sup class="calibre3"><a href="Anadolu-Mektuplari_split_008.html#footnote-200-76" id="footnote-200-76-backlink" name="footnote-200-76-backlink">[76]</a></sup> verildiği tarafıma bildirildi. Senin isteğini göz önünde bulundurarak, temsilcinin alıkonması ama halkın kararının iletilmesinin gerekli olduğunu düşündüm; böylece, aynı anda, hem giderler azaltılmış, hem de kamu görevi yerine getirilmiş olacaktır. Aynı kente, Moesia Valisi’ne<sup class="calibre3"><a href="Anadolu-Mektuplari_split_008.html#footnote-200-77" id="footnote-200-77-backlink" name="footnote-200-77-backlink">[77]</a></sup> resmen saygılarını sunmak üzere gönderilen temsilciye verilen yolluk adı altında her yıl 3 bin <span class="ideitalik">sestertius</span> tutarında bir ödeme de yüklenmiştir; ben bunun gelecekte kesilmesi gerektiğini düşündüm. Efendim, bana, bu konudaki görüşünü bildirerek kararımı doğrulamak ya da hatamı düzeltmek lütfunda bulunmanı istirham ediyorum. </p>
				<p class="normal"><span class="normal1">44</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus, bana saygılarını sunmak için temsilciye harcanacak o 12 bin <span class="ideitalik">sestertius’</span>u Byzantiumlulara geri vermekle en iyisini yaptın. Kararlarını, her ne kadar, sadece senin aracılığınla göndereceklerse de Byzantiumlular yine de kendilerine düşeni yerine getirmiş olacaklardır. Moesia Valisi de eğer kendisine daha az savurganlıkla saygı gösterirlerse, Byzantiumluları elbette bağışlayacaktır.</p>
				<p class="normal"><span class="normal1">45</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, süreleri biten geçiş izinlerinin<sup class="calibre3"><a href="Anadolu-Mektuplari_split_008.html#footnote-200-78" id="footnote-200-78-backlink" name="footnote-200-78-backlink">[78]</a></sup> geçerli olup olmadığını ve ne kadar süreyle geçerli olmasını istediğini yazmanı ve beni tereddütten kurtarmanı istirham ediyorum. Nitekim, bilgisizlik sonucu, iki çözüm arasında kalarak yasaya uygun olmayan çözümleri uygulamaktan ya da gerekli olanları yerine getirememekten çekiniyorum.</p>
				<p class="normal"><span class="normal1">46</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Süresi biten geçiş izinleri geçerli olmamalıdır; bu yüzden, eksikliği hissedilmeden önce tüm eyaletlere yeni geçiş izinleri göndermeyi ilk yükümlülüklerim arasında sayıyorum.</p>
				<p class="normal"><span class="normal1">47</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Apameia’da<sup class="calibre3"><a href="Anadolu-Mektuplari_split_008.html#footnote-200-79" id="footnote-200-79-backlink" name="footnote-200-79-backlink">[79]</a></sup> kamu borçlularını, gelir ve harcamaları gözden geçirmek istediğimde bana, koloninin hesaplarını okumamı herkesin istediği, yine de, bunların şimdiye kadar hiçbir <span class="ideitalik">proconsul</span><sup class="calibre3"><a href="Anadolu-Mektuplari_split_008.html#footnote-200-80" id="footnote-200-80-backlink" name="footnote-200-80-backlink">[80]</a></sup> tarafından incelenmediği, koloninin topluluğu istediği şekilde yönetme ayrıcalığına ve çok eski âdetine sahip olduğu yanıtı verildi. Onlardan, söylediklerini ve başvurdukları metinleri bir rapor<sup class="calibre3"><a href="Anadolu-Mektuplari_split_008.html#footnote-200-81" id="footnote-200-81-backlink" name="footnote-200-81-backlink">[81]</a></sup> halinde toplamalarını istedim; raporun büyük bir bölümünün araştırılan konuyla ilgili olmadığını bilerek onu aldığım şekliyle sana gönderdim. Neye uymak zorunda olduğum konusunda yol göstermeni istirham ediyorum. Nitekim, görevimin sınırlarını aşmaktan ya da görevimi yerine getirememekten çekiniyorum.</p>
				<p class="normal"><span class="normal1">48</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Mektubuna eklediğin Apameialıların raporu beni, bu eyalet <span class="ideitalik">proconsul</span>’larının, onların hesaplarını denetlemekten uzak durduklarına inandırmak istemelerinin nedenlerini araştırma gereğinden vazgeçirdi, çünkü bizzat Apameialılar senin, onların hesaplarını incelemene karşı çıkmadılar. Bir şekilde dürüstlüklerini dikkate almak gerekir; sahip oldukları ayrıcalıkları koruyarak bundan böyle bu denetimin benim irademle yerine getirileceğini bilsinler.</p>
				<p class="normal"><span class="normal1">49</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Nicomedialılar benim buraya gelişimden önce, eski foruma ek olarak bir yenisinin yapımına başladılar; bunun bir köşesinde Mater Magna’ya<sup class="calibre3"><a href="Anadolu-Mektuplari_split_008.html#footnote-200-82" id="footnote-200-82-backlink" name="footnote-200-82-backlink">[82]</a></sup> adanmış, çok eski bir tapınak bulunuyor; bunun ya onarılması ya da başka bir yere taşınması gerekiyor; özellikle, şimdi yükselmekte olan yapıdan daha yüksek olmasından ötürü. Ben bu tapınağa ilişkin bir yasanın olup olmadığını araştırırken, bunların adak adama âdetlerinin bizimkinden farklı olduğunu öğrendim<sup class="calibre3"><a href="Anadolu-Mektuplari_split_008.html#footnote-200-83" id="footnote-200-83-backlink" name="footnote-200-83-backlink">[83]</a></sup>. Bu yüzden, Efendim, kendisiyle ilgili bir yasa olmayan bu tapınağın dine bir zarar getirmeden, nakledilebileceğini düşünüp düşünemeyeceğini dikkate al. Yoksa, din bir engel oluşturmuyorsa, her şey çok uygundur.</p>
				<p class="normal"><span class="normal1">50</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sevgili Plinius, dinsel bir kaygı duymaksızın, yerin durumu bunu gerektiriyorsa, Tanrıların Anası’na adanan tapınağı daha uygun bir yere taşı. Tapınak adanması ile ilgili bir yasanın bulunmaması seni kaygılandırmasın; çünkü yabancı bir kentin zemini, bizim töremizce belirlenen tapınak adama biçimine uygun olmayabilir<sup class="calibre3"><a href="Anadolu-Mektuplari_split_008.html#footnote-200-84" id="footnote-200-84-backlink" name="footnote-200-84-backlink">[84]</a></sup>. </p>
				<p class="normal"><span class="normal1">51</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, benim ve kayınvalidemin isteğine rıza göstererek, görevi sona erdikten sonra, Caelius Clemens’i<sup class="calibre3"><a href="Anadolu-Mektuplari_split_008.html#footnote-200-85" id="footnote-200-85-backlink" name="footnote-200-85-backlink">[85]</a></sup> bu eyalete atamandan ne kadar büyük bir sevinç duyduğumu kelimelerle anlatmam zor. Çünkü bu hareketinden, kadirşinaslığının ölçüsünü tam anlamıyla anlıyorum; böylesine bir hoşgörüyü bütün ailemle birlikte dolu dolu yaşadığımdan, daha fazlasını borçlu olduğum halde, bu iyiliğine denk bir karşılık verme cüretini de gösteremiyorum. Bu nedenle, adaklar adayarak tanrılara yakarıyorum ki, bana sürekli bahşettiğin bu iyilik karşısında değer bilmez biri sayılmayayım.</p>
				<p class="normal"><span class="normal1">52</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, imparatorluğa atanırken aynı zamanda da koruma altına aldığın o günü, hak ettiğin kadar büyük bir çoşkuyla kutladık ve tanrılara, vesayeti ve güvenliği senin sağlığına bağlı olan insanlık soyu adına, sana sağlık ve afiyet bahşetmeleri için dualar ettik<sup class="calibre3"><a href="Anadolu-Mektuplari_split_008.html#footnote-200-86" id="footnote-200-86-backlink" name="footnote-200-86-backlink">[86]</a></sup>. Ben, hem alışıldık biçimde bağlılık yeminini eden silah arkadaşlarıma, hem de yemin ederek aynı şekilde sana bağlılıklarını ifade eden eyalet halkına başkanlık ettim. </p>
				<p class="normal"><span class="normal1">53</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sevgili Secundus, senin başkanlığında, eyalet halkıyla birlikte silah arkadaşlarının imparatorluğa yükselme günümü ne kadar büyük bir inançla ve sevinçle kutlamış olduğunu, mektubundan öğrendim.</p>
				<p class="normal"><span class="normal1">54</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, senin öngörülü öğütlerin ve bizim hizmetimiz sayesinde devlet gelirleri toplanmış ve toplanmaktadır; bunların işletilmeden kalmasından korkuyorum<a href="Anadolu-Mektuplari_split_008.html#footnote-200-87" id="footnote-200-87-backlink" name="footnote-200-87-backlink"><sup class="calibre3">[87]</sup></a>. Nitekim, toprak satın alma fırsatı ya hiç yok, ya da çok az; öte yandan, özellikle yüzde on iki oranla –özel kişiler aralarında bu oranla borçlanıyorlar– devlete borçlanmak isteyen çıkmıyor<sup class="calibre3"><a href="Anadolu-Mektuplari_split_008.html#footnote-200-88" id="footnote-200-88-backlink" name="footnote-200-88-backlink">[88]</a></sup>. Bu nedenle, efendim, ödünç alacak kimselere cazip gelecek biçimde faizin düşürülmesinin mi, bu da işe yaramazsa, devlete güven sağlamak için, <span class="ideitalik">decurio</span>’lar<sup class="calibre3"><a href="Anadolu-Mektuplari_split_008.html#footnote-200-89" id="footnote-200-89-backlink" name="footnote-200-89-backlink">[89]</a></sup> arasında bölüştürülmesinin mi gerektiğini uygun görürsün, düşün. <span class="ideitalik">Decurio</span>’lar, her ne kadar isteksiz olsalar ve reddetseler de, faizin düşürülmesiyle borç onlara daha hafif gelecektir. </p>
				<p class="normal"><span class="normal1">55</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus’um, devlet gelirlerinin daha kolaylıkla yatırımı için ben de faiz oranının düşürülmesinden başka yol göremiyorum. Borçlananların sayısına göre onun ölçüsünü sen kararlaştır. İstemeyen kimseleri, belki de gerek duymayacakları bir şeyi almaya zorlamak çağımızın adalet anlayışına uygun değildir.</p>
				<p class="normal"><span class="normal1">56</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, meşgul olduğun bunca önemli iş arasında, sana danıştığım konularda beni de yönlendirmeye tenezzül ettiğinden dolayı, sana şükranlarımı sunuyorum. Şimdi, bir kez daha yardım sağlamanı diliyorum. Çünkü tanıdık biri geldi ve üç yıl önce, <span class="ideitalik">senator</span> sınıfından biri olan Servilius Calvus<sup class="calibre3"><a href="Anadolu-Mektuplari_split_008.html#footnote-200-90" id="footnote-200-90-backlink" name="footnote-200-90-backlink">[90]</a></sup> tarafından sürgün edilen muhaliflerinin hâlâ eyalette bulunduğunu bildirdi. Buna karşın, bu muhalifler de Calvus tarafından memleketlerine iade edildiklerini beyan ettiler ve onun resmi buyruğunu okudular<sup class="calibre3"><a href="Anadolu-Mektuplari_split_008.html#footnote-200-91" id="footnote-200-91-backlink" name="footnote-200-91-backlink">[91]</a></sup>. Bu yüzden, konuyu yansız bir biçimde sana bildirmemin gerekli olduğunu düşündüm. Çünkü sürgün edilmiş olanların ne bir başkası tarafından, ne de tarafımdan memleketlerine iade edilemeyeceği konusunda kesin buyrukların olduğu halde, birisinin sürgün ettiği ve geri getirdiği kişilere ne yapılacağına ilişkin bir fikrim yok. </p>
				<p class="normal">Efendim, bu nedenle, bunlar gibi ömür boyu sürgün edilmiş ve iade edilmemiş oldukları halde, eyalette bulunan kişilerle ilgili nasıl bir yol izlememi istediğini sana danışmak zorunda kaldım; çünkü bu tür davalarla da karşılaştım<sup class="calibre3"><a href="Anadolu-Mektuplari_split_008.html#footnote-200-92" id="footnote-200-92-backlink" name="footnote-200-92-backlink">[92]</a></sup>. Iulius Bassus’un <span class="ideitalik">proconsul</span>’luğu sırasında, ömür boyu sürgüne çarptırılmış biri bana getirildi. Ben, Bassus’un lağvetmiş olduğu kararları bildiğimden ve <span class="ideitalik">Senatus</span> tarafından, iki yıl içinde yeniden başvurulduğu takdirde, haklarında bir karar çıkmış olan herkese tanınmış bir haktan haberim olduğundan, sürgün edilmiş bu adamın <span class="ideitalik">proconsul</span>’a giderek durumunu bildirip bildirmediğini soruşturdum. Olumsuz yanıt verdi.</p>
				<p class="normal">Sana danışmamın nedeni şu: Onun cezası yeniden verilsin mi, yoksa bu adama ya da kazara böyle bir durumla karşı karşıya kalan birine daha ağır bir ceza mı verilsin; ya da ne türden bir ceza verilmesini uygun buluyorsun? Calvus’un kararını ve resmi buyruğunu, ayrıca Bassus’un kararını da bu mektuba ekledim.</p>
				<p class="normal"><span class="normal1">57</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal"><span class="ideitalik">Proconsul</span> P. Servilius Calvus tarafından üç yıllığına sürgün edilmiş olanlar ve kendisinin resmi kararıyla sonradan memleketlerine iade edilerek eyalette tutulanlar konusunda, bu yaptığının nedenlerini Calvus’tan öğrenince, ben şahsen seni haberdar ederim. Iulius Bassus tarafından ömür boyu sürgüne mahkûm edilen bir kişiye gelince, kendisine iki yıl içinde başvurma hakkı tanındığı halde, sürgüne haksızca mahkûm edilmiş olduğunu düşünüp<sup class="calibre3"><a href="Anadolu-Mektuplari_split_008.html#footnote-200-93" id="footnote-200-93-backlink" name="footnote-200-93-backlink">[93]</a></sup> bu başvuruyu yapmıyorsa ve eyalette kalmayı sürdürüyorsa, zincirlenip <span class="ideitalik">Praetor</span>’umun muhafız komutanlarına gönderilmelidir; çünkü ona, dikbaşlılıkla paçasını kurtardığı (eski) cezasını yeniden vermek yeterli olmaz.</p>
				<p class="normal"><span class="normal1">58</span></p>
				<p class="normal"><span class="ideitalik">C. Plinius’tan İmparator Traianus’a</span></p>
				<p class="normal">Efendim, düzenleyeceğim toplantıya yargıçları çağırdığımda<sup class="calibre3"><a href="Anadolu-Mektuplari_split_008.html#footnote-200-94" id="footnote-200-94-backlink" name="footnote-200-94-backlink">[94]</a></sup>, Flavius Archippus felsefe öğretmenliği yaptığı için, muafiyet istedi<sup class="calibre3"><a href="Anadolu-Mektuplari_split_008.html#footnote-200-95" id="footnote-200-95-backlink" name="footnote-200-95-backlink">[95]</a></sup>. Orada, onun yargıda bulunma zorunluluğundan muaf tutulması bir yana, adının yargıçlar sınıfından tamamen silinmesi ve zincirlerini kırarak kaçmış olduğu cezasına geri gönderilmesi gerektiğini söyleyenler vardı. <span class="ideitalik">Proconsul </span>Velius Paulus’un, Archippus’un kalpazanlık suçundan madende çalışma cezasına mahkûm olduğunun doğrulandığı bir kararı okundu. Archippus, bu kararın değiştirilmesini sağlayacak hiçbir kanıt ileri süremiyordu. Ama eski konumuna iadesi için, kendisinin Domitianus’a verdiği bir dilekçeyi ve Domitianus’un ona onur payesi olarak yazdıklarını ve Prusalıların resmi bir kararını bildirdi. Bunlara sizin kendisine yazdığınız mektupları da ekledi; bir de Domitianus tarafından kendisine bahşedilen onur payelerini doğrulayan, babanızın buyruğunu ve mektubunu. Bu yüzden, ona bu türden suçlamalar yapıldığı halde, karar alınmasını uygun gördüğüm bu konuda, sana danışıncaya değin, bir yargıda bulunmamam gerektiğini düşündüm. Her iki tarafın da aldığı bu kararları, bu mektuba iliştirdim. </p>
				<p class="normal"><span class="ideitalik">Domitianus’un, Terentius Maximus’a Yazdığı Mektup</span></p>
				<p class="normal">Felsefeci Flavius Archippus, vatanı Prusa civarında, geliriyle bütün ailesinin geçimini sağlayacak, yüz bin <span class="ideitalik">sestertius’</span>luk bir çiftlik satın alması için benden emir vermemi talep etti. Bu isteğinin yerine getirilmesini emrediyorum. Bütün masrafları benim bağışlarımdan karşılansın.</p>
				<p class="normal"><span class="ideitalik">Aynı Kişinin, L. Appius Maximus’a Yazdığı Mektup</span></p>
				<p class="normal">İyi bir insan olan ve karakteriyle mesleğini özdeşleştiren felsefeci Archippus’u koruman altına almanı isterim, sevgili Maximus, ve alçakgönüllülükle sana sunduğu isteklerine nezakatle eğilmeni.</p>
				<p class="normal"><span class="ideitalik">Tanrısal Nerva’nın Beyanatı</span></p>
				<p class="normal">Bizimki gibi mutlu zamanlarda beyan edilmesi gerekmeyen bazı konular vardır, yurttaşlarım; iyi bir yöneticiden, niyetinin gayet açık olduğu durumlarda kanıt beklemek yanlış olur. Gönülden bağışlar yapmak ve benden önce yapılanları koruma altına almak için, kendi güvenliğimi ulusumun güvenliğine adayacağımdan her yurttaşım emin olsun. Yine de, hem bu bağışları talep edenlerin çekinceleri, hem de bu bağışları sağlayanın anısı, kamu huzurunu bozacak bir rahatsızlık yaratmasın. Kuşku duyanlara benim inayetimi bahşetmenin hem zorunlu hem de sevindirici olacağına inanıyorum. Kimsenin, önceki imparatorlardan birinin zamanında özel ya da genel olarak yapılan bağışların, daha fazla değer kazanayım diye, bir şekilde benim tarafımdan kaldırılacağı düşüncesine kapılmasını istemem. Bu bağışların hepsi resmi olarak onaylanmış ve güvence altına alınmıştır. İmparatorluğun talihinin yüzünü güldürdüğü hiç kimse yeni dualara gerek duymayacak (bu mutluluğa erişememiş olanlar da benden yoksun olmayacaktır). Yeni bağışlar yapmam için bana izin versinler. Sadece şimdiye kadar sahip olmadıklarını istemeleri gerektiğini bilsinler.</p>
				<p class="normal"><span class="ideitalik">Aynı Kişinin, Tullius Iustus’a Mektubu</span></p>
				<p class="normal">Önceki dönemlerde başlanmış ve sona erdirilmiş her olayın işleyiş kuralları nasıl korunuyorsa, aynı şekilde Domitianus’un mektuplarının geçerliliği de koruma altına alınmalıdır.</p>
				<p class="normal"><span class="normal1">59</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Flavius Archippus senin esenliğine ve ölümsüz adına dayanarak bana verdiği yazıları, sana yollamamı talep etti. Benden bir talepte bulunan birinin isteğini, bu raporu yollayacağımdan davacısını<sup class="calibre3"><a href="Anadolu-Mektuplari_split_008.html#footnote-200-96" id="footnote-200-96-backlink" name="footnote-200-96-backlink">[96]</a></sup> haberdar etmek kaydıyla, yerine getirmem gerektiğini düşündüm. Davacının kendisinden aldığım yazıyı, her iki tarafı da anlayıp ne gibi bir sonuca varılabileceğini düşünmen konusunda bir karar vermen için bu mektuba iliştirdim.</p>
				<p class="normal"><span class="normal1">60</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Domitianus, Archippus’a onur payeleri bahşeden mektubunu yazarken, bu şahsın konumundan habersiz olmuş olabilir. Yine de, İmparator’un araya girmesiyle, özellikle<span class="ideitalik"> proconsul</span> Pau-lus’un, Archippus’a bildirdiği karardan haberi olmayanların<sup class="calibre3"><a href="Anadolu-Mektuplari_split_008.html#footnote-200-97" id="footnote-200-97-backlink" name="footnote-200-97-backlink">[97]</a></sup>, onu heykellerle birçok kez onurlandırmalarından dolayı, eski saygınlığına kavuştuğuna inanmak bana daha uygun görünüyor. Ama, sevgili Secundus, bu demek değildir ki, o yeniden suçlandığında, bu konuya daha az kulak kabartman gerekecek. Davacısı Furia Prima’nın raporunu ve önceki mektubuna iliştirmiş olduğun Archippus’un yazılarını da okudum.</p>
				<p class="normal"><span class="normal1">61</span></p>
				<p class="normal"><span class="ideitalik">Plinius’tan İmparator Traianus’a</span><sup class="calibre3"><a href="Anadolu-Mektuplari_split_008.html#footnote-200-98" id="footnote-200-98-backlink" name="footnote-200-98-backlink">[98]</a></sup></p>
				<p class="normal">Efendim, gölün sularının nehirle ve dolayısıyla denizle birleşmesi halinde tükeneceği konusunda, gerçekten büyük bir öngörüye sahipsin. Ama, bu olayın içinde olduğumdan, bu tehlikeyi önleyecek bir yöntem bulduğumu sanıyorum. Çünkü göl, bir kanalla nehre ulaştırılabilir; ama doğrudan nehrin içine gönderilmeden, sanki bir hendek ya da bir aralık oluşturacak biçimde, aralarında bir sınır bırakılabilir. Böylece, nehirle birleşmesi halinde, çekilmesini önlemekle kalmayıp, birleştiğinde bütün istekler de yerine getirilmiş olur. Çünkü bu daracık sınıra karışacak olan toprakta, kanalla taşınacak olan yükleri nehre boşaltmak kolay olur.</p>
				<p class="normal">Zorunlu kalınırsa, böyle yapılır; zorunlu kalınmayacağını umuyorum. Çünkü gölün kendisi yeterince derin ve halihazırda karşı tarafında bir nehir akıyor. Bu nehri doldurup oradan istediğimiz yöne çevirirsek, alçalmasına gerek kalmadan göl şimdi taşıdığı su kadarını taşıyacaktır. Ayrıca, bu sular dikkatlice toplanırsa, kanal boyunca gölün taşıdığı sular da çoğalır. Ama kanalın daha da genişlemesi için onay verilecek olunursa ve deniz seviyesine ulaşsın diye daha kısa kesilirse ve nehre değil de denize yönlendirilirse, <span class="ideitalik">denizin geri akışı</span>, gölden ne gelirse gelsin, bunu korur ve denetim altına alır. </p>
				<p class="normal">Her şeyden öte, yerin doğası, bu şemaların herhangi birine izin vermezse, suyun akış yönü bent kapaklarıyla düzenlenebilir. Ama, efendim, bunlar ve öteki ayrıntılar, söz verdiğin için, göndereceğinden emin olduğum bir mühendis tarafından daha bilinçli biçimde incelenecektir. Çünkü, gerçekten bu konu senin dikkatine ve yüceliğine yaraşan bir görevdir. Bu arada, emirlerin doğrultusunda, bu işe uygun bir mühendis gönderilmesi için, seçkin bir adam olan Calpurnius Macer’e yazmış bulunuyorum. </p>
				<p class="normal"><span class="normal1">62</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sevgili Plinius, bu göl konusunda, hem sağduyudan, hem de dikkatten yoksunsun, bu açık. Madem ki bu gölün suyunun tamamen yok olmasının bir tehlike oluşturmayacağı ve gelecek açısından bizim daha fazla yararımıza olacağı şeklinde tedbirler almış bulunuyorsun, o halde koşullara uygun olan şemayı seç. Calpurnius Macer’in bir mühendisle birlikte sana yardım etmek konusunda elinden geleni yapacağına inanıyorum.</p>
				<p class="normal"><span class="normal1">63</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, azatlınız Lycormas<sup class="calibre3"><a href="Anadolu-Mektuplari_split_008.html#footnote-200-99" id="footnote-200-99-backlink" name="footnote-200-99-backlink">[99]</a></sup> bana, Bosporus’tan kente bir elçilik heyeti gelecekse, kendisi dönene kadar bu heyeti alıkoymamı yazdı. Şimdiye değin, en azından bulunduğum kente henüz herhangi bir heyet gelmedi. Ama Kral Sauromates’ten<sup class="calibre3"><a href="Anadolu-Mektuplari_split_008.html#footnote-200-100" id="footnote-200-100-backlink" name="footnote-200-100-backlink">[100]</a></sup> bir haberci geldi. Tesadüfen karşıma çıkan bu fırsattan yararlanıp, bu haberi, Lycormas’tan önce buraya ulaşan haberciyle birlikte sana yollamam gerektiğini düşündüm; Lycormas’ın yazısından ve Kral’ın mektubundan, belki aynı zamanda öğrenmen gerekli şeyleri, eş zamanda öğrenesin diye.</p>
				<p class="normal"><span class="normal1">64</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Kral Sauromates, senin bir an önce bilgi sahibi olman gereken bazı konuları bana yazmış. Bu yüzden, Kral’ın mektuplarıyla birlikte yolladığı habercinin, bir tavsiye mektubu yazarak sana daha hızlı ulaşmasını sağladım.</p>
				<p class="normal"><span class="normal1">65 </span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, halkın, <span class="ideitalik">buluntu çocuklar</span> dediği çocukların durumu ve beslenmeleriyle ilgili, tüm eyaleti ilgilendiren büyük bir sorun baş gösterdi<sup class="calibre3"><a href="Anadolu-Mektuplari_split_008.html#footnote-200-101" id="footnote-200-101-backlink" name="footnote-200-101-backlink">[101]</a></sup>. Bu konuda ben, önceki yöneticilerin konuyla ilgili uygulamalarından haberdar olduktan sonra, Bithynialılara ilişkin özel ya da genel hiçbir şeye rastlamadığımdan, hangi yöntemin izlenmesini talep ettiğini şahsına danışmaya karar verdim; çünkü senin yetkenin gerektiği bu konuda, öncekilerin kararlarını<sup class="calibre3"><a href="Anadolu-Mektuplari_split_008.html#footnote-200-102" id="footnote-200-102-backlink" name="footnote-200-102-backlink">[102]</a></sup> izlemekle yetinemeyeceğimi düşündüm. </p>
				<p class="normal">Ayrıca, bana tanrısal Augustus’un, Asia’yla ilgili verdiği bir buyruk okundu. Tanrısal Vespasianus’un, Lacedaimonialılara<sup class="calibre3"><a href="Anadolu-Mektuplari_split_008.html#footnote-200-103" id="footnote-200-103-backlink" name="footnote-200-103-backlink">[103]</a></sup> ve tanrısal Titus’un da aynı kişilere ve sonra Achaealılara yazdığı mektuplar da okundu. Ayrıca, Domitianus’un, <span class="ideitalik">proconsul</span>’lar olan Avidius Nigrinus’a ve Armenius Brocchus’a ve aynı şekilde Lacedaimonialılara yazdığı bir başka mektup da okundu<sup class="calibre3"><a href="Anadolu-Mektuplari_split_008.html#footnote-200-104" id="footnote-200-104-backlink" name="footnote-200-104-backlink">[104]</a></sup>. Ama bunlar, kötü kopya edilmiş olduklarından ve bazıları da güven vermiyor göründüklerinden, ayrıca aslının ve düzeltilmiş kopyalarının arşivinde olduğunu bildiğimden, sana göndermedim. </p>
				<p class="normal"><span class="normal1">66</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Doğuştan terk edilip sonra da kendilerini kurtaranlar tarafından köle olarak eğitilen çocuklarla ilgili olan o sorun, sık sık gündeme geldi. Ama benden önceki yöneticilerin yorumlarında, bütün eyalette bu sorunla ilgili nasıl bir uygulama getirildiği öğrenilemedi. Belki de incelenmesi zorunlu olan Domitianus’un, Avidius Nigrinus’a ve Armenius Brocchus’a yazdığı mektuplarına gerçekten sahibim. Ama söz konusu edilen o eyaletler arasında, Bithynia yer almıyor. Bu yüzden, böyle bir nedenden ötürü özgürlük talep edenlerin resmi beyanlarının reddedilmemesi gerektiğini düşünüyorum ve özgürlüklerine karşı beslenme bedelinin fidye olarak kullanılmaması gerektiğini düşünüyorum.</p>
				<p class="normal"><span class="normal1">67</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Kral Sauromates’ten gelen bir elçi, beni bulduğu Nicaea’da<sup class="calibre3"><a href="Anadolu-Mektuplari_split_008.html#footnote-200-105" id="footnote-200-105-backlink" name="footnote-200-105-backlink">[105]</a></sup> kendiliğinden iki gün kaldı; onu artık daha fazla alıkoymamak gerektiğine karar verdim. Önce, azatlın Lycormas’ın ne zaman döneceği hâlâ belirsizdi, sonra da işim öyle gerektirdiği için, eyaletin bir başka yerine hareket edeceğim. Lycormas’ın, Bosporus’tan bir elçi gelirse, kendisi dönene kadar bu adamı alıkoymamı rica etmiş olduğunu sana yazmış olduğumdan dolayı, bunu dikkatine sunmam gerektiğini düşündüm. Özellikle, daha önce de yazdığım gibi, geciktirmek istemediğim Lycormas’ın mektupları bu elçi gelmeden önceki günlerde eline geçtiği için, elçiyi daha fazla alıkoyacak hiçbir geçerli nedenim yoktu.</p>
				<p class="normal"><span class="normal1">68</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Bazıları, zamanla harap olan ya da nehir taşması sonucu veya benzer nedenlerle yıkılan akrabalarının mezarlarını, <span class="ideitalik">proconsul</span>’un uygulamaları doğrultusunda, kendilerine nakletme izni vermemi talep edince, bizim kentimizde bu türden konuları <span class="ideitalik">pontifex </span>kuruluna danışmanın âdet olduğunu bildiğimden, efendim, nasıl bir yol izlemem gerektiğini, <span class="ideitalik">pontifex</span> kurulunun başkanı<sup class="calibre3"><a href="Anadolu-Mektuplari_split_008.html#footnote-200-106" id="footnote-200-106-backlink" name="footnote-200-106-backlink">[106]</a></sup> olan sana danışmam gerektiğine karar verdim.</p>
				<p class="normal"><span class="normal1">69</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Eyalet halkını, haklı nedenlerden dolayı akrabalarının mezarlarını bir yerden başka bir yere taşımak istediklerinde, bizim başvurduğumuz <span class="ideitalik">pontifex</span> kurulunun kurallarının zorunluluğu altına sokmak zor bir iştir<sup class="calibre3"><a href="Anadolu-Mektuplari_split_008.html#footnote-200-107" id="footnote-200-107-backlink" name="footnote-200-107-backlink">[107]</a></sup>. Bu yüzden, hangi nedenle bu işe izin vermen, hangisi nedenle reddetmen gerekeceğini o eyaletin başında bulunmuş olan önceki yöneticilerin uygulamaları doğrultusunda karara bağlaman senin için daha iyi olur.</p>
				<p class="normal"><span class="normal1">70</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Prusa’da, bağışlamış olduğun hamamın nerede kurulabileceğini araştırırken, duyduğuma göre, bir zamanlar güzel olduğu halde, şimdilerde harap bir yıkıntı haline gelen bir evin bulunduğu yer hoşuma gitti. Burayı, kentin virane görüntüsünü düzeltmek ve hatta kenti hiçbir yapıyı yerinden oynatmadan<sup class="calibre3"><a href="Anadolu-Mektuplari_split_008.html#footnote-200-108" id="footnote-200-108-backlink" name="footnote-200-108-backlink">[108]</a></sup> güzelleştirmek için, ayrıca, zamanla harap olan binaların daha iyi bir konuma kavuşması için seçebiliriz. Ama evin durumu şöyle: Claudius Polyaenus<sup class="calibre3"><a href="Anadolu-Mektuplari_split_008.html#footnote-200-109" id="footnote-200-109-backlink" name="footnote-200-109-backlink">[109]</a></sup>, bu evi İmparator Claudius’a miras olarak bırakmış ve evin sütunlu avlusunda<sup class="calibre3"><a href="Anadolu-Mektuplari_split_008.html#footnote-200-110" id="footnote-200-110-backlink" name="footnote-200-110-backlink">[110]</a></sup>, İmparator adına bir tapınak yapılmasını ve kalan kısmının kiralanmasını buyurmuş. Bu kent belli bir süre bu evden gelen kirayı aldı, sonra burası kısmen talan edildiğinden, kısmen de bakımsız kaldığından, sütunlu avlusuyla birlikte yıkıldı ve artık neredeyse zemininden başka hiçbir şey kalmadı. Efendim, ister burayı bu kente armağan olarak bağışla, ister satılmasını emret, bulunduğu yerin özelliğinden dolayı, halk bunu büyük bir lütuf olarak kabul edecektir.</p>
				<p class="normal">İznin olursa, bu boş alana hamam yaptırmayı, öte yandan, binaların bulunduğu o yerin <span class="ideitalik">exedra</span>’yla<sup class="calibre3"><a href="Anadolu-Mektuplari_split_008.html#footnote-200-111" id="footnote-200-111-backlink" name="footnote-200-111-backlink">[111]</a></sup> ve sütunlarla sarılmasını ve sana adanmasını tasarlıyorum. Bu, kadirşinaslığın sayesinde, adına yaraşır, görkemli bir anıt olacak. Vasiyetin bir kopyasını, kusurlu olmasına karşın, sana yolladım. Bundan, Polyaenus’un, bu evin güzelleştirilmesi için büyük paralar bırakmış olduğunu, bunların da evle birlikte yok olup gittiğini öğreneceksin. Ama ben, elimden geldiğince, bunları araştıracağım.</p>
				<p class="normal"><span class="normal1">71</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Boş olduğunu yazdığın evle birlikte yıkılan o alanı, hamam yapımı için, Prusalıların kullanımına açabiliriz. Ama mektubunda, evin sütunlu avlusunda, Claudius’a bir tapınağın yapılıp yapılmadığına pek değinmemişsin. Çünkü bu tapınak yapılmışsa, yıkılsa bile, o alan kendisine tapınılması için ayrılmıştır.</p>
				<p class="normal"><span class="normal1">72</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Domitianus’un, Minicius Rufus’a<sup class="calibre3"><a href="Anadolu-Mektuplari_split_008.html#footnote-200-112" id="footnote-200-112-backlink" name="footnote-200-112-backlink">[112]</a></sup> yazdığı bir mektubun ve önceki <span class="ideitalik">proconsul</span>’ların uygulamalarının doğrultusunda, öğrendiğime göre, çocukların tanınması<sup class="calibre3"><a href="Anadolu-Mektuplari_split_008.html#footnote-200-113" id="footnote-200-113-backlink" name="footnote-200-113-backlink">[113]</a></sup> ve doğuştan kazandıkları hakların verilmesi konusunda<sup class="calibre3"><a href="Anadolu-Mektuplari_split_008.html#footnote-200-114" id="footnote-200-114-backlink" name="footnote-200-114-backlink">[114]</a></sup> talepte bulunan bazı kişilerle karşılaşınca, bu tarz davalarla ilgili sadece başında <span class="ideitalik">proconsul</span>’ları olan bu eyaletlerden<sup class="calibre3"><a href="Anadolu-Mektuplari_split_008.html#footnote-200-115" id="footnote-200-115-backlink" name="footnote-200-115-backlink">[115]</a></sup> söz ettiğine dikkat ettim. Bu yüzden, efendim, benim bu konuda hangi yolu izleyeceğime ilişkin sunacağın önerilere kadar, meseleyi bütünüyle askıya aldım.</p>
				<p class="normal"><span class="normal1">73</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Bana senato kararını yollayacak olursan<sup class="calibre3"><a href="Anadolu-Mektuplari_split_008.html#footnote-200-116" id="footnote-200-116-backlink" name="footnote-200-116-backlink">[116]</a></sup>, seni tereddütte bırakan; çocukların tanınması ve doğuştan kazandıkları hakların verilmesi konusunda bilgi edinmek zorunda olup olmadığını sana açıklayabilirim. </p>
				<p class="normal"><span class="normal1">74</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Nicomedia garnizonunda asker olan Apuleius<sup class="calibre3"><a href="Anadolu-Mektuplari_split_008.html#footnote-200-117" id="footnote-200-117-backlink" name="footnote-200-117-backlink">[117]</a></sup>, Callidromus adında birinin<sup class="calibre3"><a href="Anadolu-Mektuplari_split_008.html#footnote-200-118" id="footnote-200-118-backlink" name="footnote-200-118-backlink">[118]</a></sup>, yanlarında ücretli işçi olarak çalıştığı değirmenci Maximus ve Dionysius tarafından gözaltına alınması üzerine, sizin heykelinize sığınmış<sup class="calibre3"><a href="Anadolu-Mektuplari_split_008.html#footnote-200-119" id="footnote-200-119-backlink" name="footnote-200-119-backlink">[119]</a></sup> ve bir <span class="ideitalik">magistratus’</span>un<sup class="calibre3"><a href="Anadolu-Mektuplari_split_008.html#footnote-200-120" id="footnote-200-120-backlink" name="footnote-200-120-backlink">[120]</a></sup> huzuruna getirilmiş olduğunu, bir zamanlar kendisinin Laberius Maximus’a<sup class="calibre3"><a href="Anadolu-Mektuplari_split_008.html#footnote-200-121" id="footnote-200-121-backlink" name="footnote-200-121-backlink">[121]</a></sup> kölelik yaptığını ve Moesia’da<sup class="calibre3"><a href="Anadolu-Mektuplari_split_008.html#footnote-200-122" id="footnote-200-122-backlink" name="footnote-200-122-backlink">[122]</a></sup>, Susagus tarafından esir alınıp Parthia Kralı Pacorus’a<sup class="calibre3"><a href="Anadolu-Mektuplari_split_008.html#footnote-200-123" id="footnote-200-123-backlink" name="footnote-200-123-backlink">[123]</a></sup> armağan olarak gönderildiğini ve uzun yıllar hizmetinde bulunduğunu, sonra da kaçıp Nicomedia’ya geldiğini bana yazdı.</p>
				<p class="normal">Ben onu yanıma çağırdığımda, aynı öyküyü anlatınca, onu size göndermem gerektiğini düşündüm; ancak kendisinden çalınmış olduğunu söylediği, üzerinde kraliyet elbiseleri içindeki Pacorus’un resmiyle işlenmiş olan değerli bir taş aradığımdan, yolculuğu bir süre erteledim. Çünkü, Parthia madeninden getirmiş olduğunu söylediği bir külçe altını gönderdiğim gibi, eğer bulunabilseydi, bu taşı da kendisiyle birlikte göndermek istiyordum. Bu altını mührümle damgaladım. Mührün şekli dört atlı bir arabadır.</p>
				<p class="normal"><span class="normal1">75</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Pontuslu Iulius Largus<sup class="calibre3"><a href="Anadolu-Mektuplari_split_008.html#footnote-200-124" id="footnote-200-124-backlink" name="footnote-200-124-backlink">[124]</a></sup>, her ne kadar kendisiyle henüz görüşüp konuşmadıysam da –kuşkusuz senin karar yetine güven duydu– sana duyduğu saygının, deyim yerindeyse, yönetimini ve uygulamasını bana emanet etti<sup class="calibre3"><a href="Anadolu-Mektuplari_split_008.html#footnote-200-125" id="footnote-200-125-backlink" name="footnote-200-125-backlink">[125]</a></sup>. Nitekim, vasiyeti yoluyla mirasını üzerime almamı ve kendimi vâris ilan etmemi, ardından, mirastan 50 bin <span class="ideitalik">nummus</span> çıkardıktan sonra kalan miktarın tamamını Heraclea ve Tieium<sup class="calibre3"><a href="Anadolu-Mektuplari_split_008.html#footnote-200-126" id="footnote-200-126-backlink" name="footnote-200-126-backlink">[126]</a></sup> kentlerine vermemi, senin onuruna ithaf edilecek yapılar yapmak ya da Traianus Oyunları adıyla beş yılda bir yapılan oyunlar düzenlemek arasında bir karara varmamı istedi. Durumu, özellikle, hangisini seçmem gerektiğini belirlemen için bilgine sunmayı düşündüm.</p>
				<p class="normal"><span class="normal1">76</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Iulius Largus, çok iyi tanıyormuşçasına, sana güven duydu. Bu yüzden, anısını ölümsüzleştirmeye en uygun olan şeyi, her bir yerin koşuluna göre seçmek ve en iyisi olduğunu düşündüğün çözümü gerçekleştirmek sana düşer.</p>
				<p class="normal"><span class="normal1">77</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, çok seçkin kişi Calpurnius Macer’e, Byzantium’a bir <span class="ideitalik">centurio </span>birliği göndermesini buyurmakla çok öngörülü davrandın. Benzer saygınlığın Iuliopolislilere<sup class="calibre3"><a href="Anadolu-Mektuplari_split_008.html#footnote-200-127" id="footnote-200-127-backlink" name="footnote-200-127-backlink">[127]</a></sup> de sağlanması gerektiğini düşünüp düşünmediğini dikkate al; onların kenti, çok küçük bir kent olmakla birlikte, çok ağır yükümlülükler<sup class="calibre3"><a href="Anadolu-Mektuplari_split_008.html#footnote-200-128" id="footnote-200-128-backlink" name="footnote-200-128-backlink">[128]</a></sup> altındadır ve ne kadar zayıf olursa o kadar daha ağır haksızlıklara katlanıyor. Öte yandan, Iuliopolis kentine bağışlayacağın herhangi bir şey tüm eyalete de yarar sağlayacaktır. Nitekim kent Bithynia girişindedir ve buraya gelen çok sayıda yolcu için geçiş noktasıdır. </p>
				<p class="normal"><span class="normal1">78</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Her yerden akın eden yolcu kalabalığıyla Byzantium<sup class="calibre3"><a href="Anadolu-Mektuplari_split_008.html#footnote-200-129" id="footnote-200-129-backlink" name="footnote-200-129-backlink">[129]</a></sup> öyle bir konumda ki önceki dönemlerin âdetine uyarak, görevlerine bir <span class="ideitalik">centurio</span> birliği savunması sağlamaya karar verdik. Eğer Iuiopolis kentine aynı şekilde yardım etmeyi düşünürsek bu örnekle yükümüzü artırmış oluruz. Nitekim, birçok kent, aynı yardımı ne kadar çok isterse o kadar zayıf düşecektir. Kentin haksızlıklarla karşı karşıya kalmaması için tüm çabayı göstereceğine inanacak kadar tutumuna güveniyorum. Eğer getirdiğim kurallara karşı çıkan olursa derhal denetlenecektir ya da şimdiki durumda verilen cezaya göre daha ağır suç işleyenler olursa, asker oldukları takdirde, yakaladığını onun <span class="ideitalik">legatus</span>’una bildir; Kent’e (Roma’ya) doğru gelecek olurlarsa bana yaz. </p>
				<p class="normal"><span class="normal1">79</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Bithynia için düzenlenen Pompeius Yasası’yla<sup class="calibre3"><a href="Anadolu-Mektuplari_split_008.html#footnote-200-130" id="footnote-200-130-backlink" name="footnote-200-130-backlink">[130]</a></sup> otuz yaşından küçüklerin yüksek görevler üstlenemeyeceği ve senatoda yer alamayacağı öngörülmüştür. Aynı yasayla yüksek görev üstlenenlerin senatoda da yer almaları kararlaştırılmıştır<sup class="calibre3"><a href="Anadolu-Mektuplari_split_008.html#footnote-200-131" id="footnote-200-131-backlink" name="footnote-200-131-backlink">[131]</a></sup>. Bunu daha sonra, Augustus’un yirmi iki yaşından küçüklerin yüksek görev üstlenmelerine izin veren buyruğu izledi<sup class="calibre3"><a href="Anadolu-Mektuplari_split_008.html#footnote-200-132" id="footnote-200-132-backlink" name="footnote-200-132-backlink">[132]</a></sup>. Buna dayanarak, otuz yaşından önce yüksek görev üstlenenlerin <span class="ideitalik">censor</span>’lar tarafından senatoya seçilip seçilemeyeceği, eğer seçilirlerse, otuz yaşından önce yüksek görev üstlenmemiş kişilerin de, yüksek görev izninin verildiği yaşta, aynı yoruma dayanarak, <span class="ideitalik">senator</span> seçilip seçilemeyecekleri soruluyor<sup class="calibre3"><a href="Anadolu-Mektuplari_split_008.html#footnote-200-133" id="footnote-200-133-backlink" name="footnote-200-133-backlink">[133]</a></sup>; soyluların çocuklarının senatoya girmesi, <span class="ideitalik">plebs</span>’in girmesinden daha iyi olduğundan, genelde, şimdiye dek uygulanagelen bu kuralın gerekli olduğu söyleniyor. Seçilmiş <span class="ideitalik">senator</span>’lar tarafından görüşüm sorulduğunda, otuz yaşından küçükken yüksek görev yapmış olanların, Augustus’un buyruğuna ve Pompeius Yasası’na göre senatoya seçilebileceklerini düşünüyordum, çünkü Augustus otuz yaşından küçüklerin yüksek görev üstlenmelerine izin vermekte, yasa da yüksek görev üstlenenlerin <span class="ideitalik">senator</span> olabileceğini öngörmektedir. Ancak, yüksek görev üstlenecek yaşta olmakla birlikte böyle bir görev üstlenmemiş olanlar hakkında tereddüt ediyordum; bu yüzden, efendim, neye uyulmasını istediğin konusunda sana danışmam gereği doğdu. Yasa maddeleriyle Augustus’un buyruğunu mektuba ekliyorum.</p>
				<p class="normal"><span class="normal1">80</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus’um, yorumlarını her bakımdan onaylıyorum. Pompeius Yasası bu noktaya kadar, Divus Augustus’un buyruğuyla o kadar yenilenmiştir ki yirmi iki yaşından küçük olmayanlar yüksek görev üstlenebilecekler ve her bir kentin senatosuna alınabileceklerdir. Yoksa, otuz yaşından küçük olup da yüksek görev üstlenmemiş olanların yüksek görev üstlenebileceklerine bakarak herhangi bir kentin senatosuna seçilmelerini onaylamıyorum<sup class="calibre3"><a href="Anadolu-Mektuplari_split_008.html#footnote-200-134" id="footnote-200-134-backlink" name="footnote-200-134-backlink">[134]</a></sup>.</p>
				<p class="normal"><span class="normal1">81</span></p>
				<p class="normal"><span class="ideitalik">Plinius’tan İmparator Traianus’a</span><sup class="calibre3"><a href="Anadolu-Mektuplari_split_008.html#footnote-200-135" id="footnote-200-135-backlink" name="footnote-200-135-backlink">[135]</a></sup></p>
				<p class="normal">Efendim, Olympus’taki<sup class="calibre3"><a href="Anadolu-Mektuplari_split_008.html#footnote-200-136" id="footnote-200-136-backlink" name="footnote-200-136-backlink">[136]</a></sup> Prusa’da, o kentten ayrılmak üzere olduğum gün, konuk evinde bazı toplumsal işlerle uğraşırken, yüksek memurlardan Asclepiades<sup class="calibre3"><a href="Anadolu-Mektuplari_split_008.html#footnote-200-137" id="footnote-200-137-backlink" name="footnote-200-137-backlink">[137]</a></sup>, Claudius Eumolpus’un<sup class="calibre3"><a href="Anadolu-Mektuplari_split_008.html#footnote-200-138" id="footnote-200-138-backlink" name="footnote-200-138-backlink">[138]</a></sup> beni çağırdığını bildirdi. Cocceianus Dio<sup class="calibre3"><a href="Anadolu-Mektuplari_split_008.html#footnote-200-139" id="footnote-200-139-backlink" name="footnote-200-139-backlink">[139]</a></sup>, bir senato toplantısında, masraflarını üstlendiği bir kamu yapısının kente tahsis edilmesini istediği sırada, Flavius Archippus’u temsilen orada bulunan Eumolpus, bu yapının kamuya mal edilmeden önce, Dio’nun tarafından harcamalara dair bir hesap çıkartması gerektiğini, başka türlü yapılırsa, onun buna borçlu kalacağını ileri sürdü<span class="ideitalik">. </span>Hatta, söz konusu olan bu yapıda, Dio’nun eşi ve oğlunun gömütleri de olduğu halde, senin de bir heykelinin bulunduğunu belirtti ve benden bu konuyu yasal açıdan araştırmamı istedi<sup class="calibre3"><a href="Anadolu-Mektuplari_split_008.html#footnote-200-140" id="footnote-200-140-backlink" name="footnote-200-140-backlink">[140]</a></sup>.</p>
				<p class="normal">Ben vakit geçirmeden bu araştırmayı yapacağımı ve yola çıkışımı erteleyeceğimi söyleyince, kendisine davasını hazırlaması için daha geç bir tarih vermemi ve bu konuyu başka bir kentte incelememi talep etti. Ben, bununla Nicaea’da ilgileneceğimi söyledim. Ama, daha fazla bilgi almak için yerime oturduğumda, bu Eumolpus henüz yeterince hazırlanmamış olduğunu ileri sürerek erteleme istemeye başladı. Buna karşın, Dio dinlenmesini talep etti. Dava her iki yönde enine boyuna tartışıldı. Ben ertelenmesi ve daha önce bir örneği bulunan bu konuda sana danışılması gerektiğini düşünürken, her iki tarafa da kendi isteklerini içeren bir rapor vermelerini söyledim. Çünkü onların bizzat ileri sürdükleri şeylerle ilgili olarak kelimesi kelimesine bilgi sahibi olmanı istiyordum. Dio bunu vereceğini söyledi; ayrıca gömütler konusunda; bu konuda kendisinin bir davacı olarak değil, Flavius Archippus’un avukatı olarak onun aktardığı bilgileri bana sunacağını belirtti. Eumolpus’un, Prusa’da olduğu gibi, burada da avukatlığını yaptığı Archippus da kendisinin bir rapor vereceğini söyledi. Ama ne Eumolpus, ne de Archippus, günlerdir beklediğim halde, henüz bana raporlarını iletmediler. Dio ise bu mektuba iliştirdiğim belgeyi bana verdi. </p>
				<p class="normal">Ben şahsen söz konusu olan binada bulundum ve senin heykelinin de kütüphaneye yerleştirilmiş olduğunu, öte yandan Dio’nun oğlunun ve eşinin gömütlerinin bulunduğu söylenen yerin, sütunlarla çevrili bir avluda olduğunu gördüm. Efendim, senden özellikle bu tarz bir konuda beni yönlendirme lütfunda bulunmanı diliyorum; böyle bir konuda olması gerektiği gibi, büyük bir merak uyandırdığı için, olay ortaya döküldü ve önceki uygulamalar çerçevesinde savunuluyor.</p>
				<p class="normal"><span class="normal1">82</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Sevgili Secundus, bana danışmak gerektiğini düşündüğün bir konu olduğunda, ilkemin, insanların korkularından, endişelerinden ya da vatan hainliği suçlamalarından kendi adıma pay çıkartmamak olduğunu bildiğin için, çekinmemelisin. Bu nedenle, bu çeşit pek çok örnek olduğu halde, hiç kabullenemeyeceğim bu sorunu bir kenara bırakıp sen asıl Cocceianus Dio’nun denetiminde bitirilen bütün yapılarla ilgili hesapları çıkarttır. Burada, kentin çıkarı gözetildiği için, Dio bunu ne reddedebilir, ne de reddetmek zorunda<span class="ideitalik"> </span>kalabilir<sup class="calibre3"><a href="Anadolu-Mektuplari_split_008.html#footnote-200-141" id="footnote-200-141-backlink" name="footnote-200-141-backlink">[141]</a></sup><span class="ideitalik">. </span></p>
				<p class="normal"><span class="normal1">83</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Nicea halkı benim için en kutsal olan ve olması gereken senin adına, bir başka deyişle, senin ölümsüzlüğün ve esenliğin adına, isteklerini sana ulaştırmamı benden talep edince, reddetmemin doğru olmayacağını düşündüm ve onlardan aldığım dilekçeyi bu mektuba ekledim.</p>
				<p class="normal"><span class="normal1">84</span></p>
				<p class="normal"><span class="ideitalik">Traianus’tan Plinius’a </span></p>
				<p class="normal">Tanrısal Augustus tarafından, vasiyetname bırakmadan ölen yurttaşların mallarını yakınlarının korumasına ilişkin bir hakkın tanınmış olduğunu iddia eden Nicaealılara, <span class="ideitalik">procurator</span>’larım olan Virdius Gemellinus ile azatlım Epimachus’un da yardımlarına başvurarak, aynı sorunla ilgili olan bütün karşıt tarafları biraraya toplamalısın; öyle ki sana en akılcı görüneni belirlemek için aleyhte söylenenleri de değerlendirmelisin. </p>
				<p class="normal"><span class="normal1">85</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, azatlı kölen ve <span class="ideitalik">procurator</span>’un Maximus’un, birlikte olduğumuz bütün süre boyunca dürüst, çalışkan, dikkatli, senin çıkarlarına yakından bağlı ve disipline sıkı sıkıya uyan bir kimse olduğunu deneyimlerimden gördüm. Sana borçlu olduğum bağlılıkla, senin nezdinde Maximus için olan tanıklığımdan onur duyuyorum.</p>
				<p class="normal"><span class="normal1">86a</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Pontus kıyı <span class="ideitalik">praefectus</span>’u Gaius Bassus’un dürüst, doğru sözlü, çalışkan, bu arada, bana karşı çok saygılı olduğunu deneylerimden gördüm; sana borçlu olduğum bağlılıkla, dileğimi, aynı zamanda onayımı bildiriyorum.</p>
				<p class="normal"><span class="normal1">86b</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Askerlik görevini senin emrinde öğrenen Fabius Valens’i hararetle tavsiye ediyorum; kendisi senin hoşgörüne layık olmayı bu eğitimine borçludur. Benim nezdimde askerler ve halk, hem özel yaşamda, hem kamu yaşamında, doğruluğu ve insancıllığı tümüyle sınanmış olan Valens’e, aralarında yarışarak tanıklık ettiler. Sana borçlu olduğum bağlılıkla bildiriyorum.</p>
				<p class="normal"><span class="normal1">87</span></p>
				<p class="normal"><span class="ideitalik">C. Plinius’tan İmparator Traianus’a</span></p>
				<p class="normal">Efendim, yüzbaşı olan<span class="ideitalik"> Nymphidius Lupus</span><sup class="calibre3"><a href="Anadolu-Mektuplari_split_008.html#footnote-200-142" id="footnote-200-142-backlink" name="footnote-200-142-backlink">[142]</a></sup> silah arkadaşımdı; benim <span class="ideitalik">tribunus</span> olduğum sırada, o <span class="ideitalik">praefectus</span>’tu. Buradan, ona karşı samimi hisler duymaya başlamıştım. Sonradan, bu karşılıklı, eski dostluğun verdiği şefkat duygusu gittikçe çoğaldı. Bu yüzden, onun sükûnetini bozdum ve Bithynia’da danışmanım olarak görev alması için zorladım<sup class="calibre3"><a href="Anadolu-Mektuplari_split_008.html#footnote-200-143" id="footnote-200-143-backlink" name="footnote-200-143-backlink">[143]</a></sup>. Bu konuda o dostluğunu, emekliliğinin getirdiği rahatlığa ve ileri yaşına bakmayıp kanıtladı ve her zaman kanıtlamaya da hazır. Bütün bunlardan dolayı, onun akrabalarını benimkiler arasında sayarım; özellikle, dürüst, çalışkan ve mükemmel bir babaya layık olan oğlu, Nymphidius Lupus’un, sizin bahşedeceğiniz her göreve çok uygun bir kişi olacağını; bir <span class="ideitalik">cohors</span>’un<sup class="calibre3"><a href="Anadolu-Mektuplari_split_008.html#footnote-200-144" id="footnote-200-144-backlink" name="footnote-200-144-backlink">[144]</a></sup> komutanı olan çok seçkin insanlar, Iulius Ferox’un ve Fuscus Salinator’un<sup class="calibre3"><a href="Anadolu-Mektuplari_split_008.html#footnote-200-145" id="footnote-200-145-backlink" name="footnote-200-145-backlink">[145]</a></sup> yakın tanıklıklarına değer bulunmasının yanı sıra, kendisinin ilk askeri deneyimlerinden de öğrenebilirsin. Efendim, onun oğlunun alacağı onur payeleri benim sevincime, benim kendimi kutlamama neden olacak. </p>
				<p class="normal"><span class="normal1">88</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, bu ve başka birçok doğum gününü çok mutlu bir şekilde geçirmeni ve erdeminin parıldayan ününü, ebedi övgüyle, sağlıklı ve güçlü olarak, eser üstüne eser katarak artırmanı diliyorum.</p>
				<p class="normal"><span class="normal1">89</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus’um, devletimizin parlak siyasal durumu içinde, çok sayıda ve çok mutlu doğum günleri geçirmem için bulunduğun dilekleri kabul ediyorum.</p>
				<p class="normal"><span class="normal1">90</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Sinopelilerin<a href="Anadolu-Mektuplari_split_008.html#footnote-200-146" id="footnote-200-146-backlink" name="footnote-200-146-backlink"><sup class="calibre3">[146]</sup></a> suyu eksiktir; iyi ve bol suyun 16 mil uzaktan getirilebileceği anlaşılıyor. Bununla birlikte, kaynaktan 1000 adımdan biraz fazla uzaklıktaki kuşkulu gözüken yumuşak yer yapısının su tesislerini taşıyıp taşıyamayacağının az bir masrafla keşfini emrettim. Efendim, suya çok ihtiyaç duyan koloninin sağlığı ve görünümünün güzelliği açısından böyle bir eseri onaylarsan, çabalarımızla toplanacak para eksik olmayacaktır.</p>
				<p class="normal"><span class="normal1">91</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus, suyolunu taşıyıp taşıyamayacağından kuşku duyduğun yeri başladığın gibi incele. Kent, bu eseri kendi olanaklarıyla gerçekleştirebilecekse, mali kaynaklar sağlandığına göre, en çok da sağlığı ve güzel görünümü için, su götürülmesi gerekli olan kentin Sinope’den başkası olamayacağından hiç kuşku duymuyorum. </p>
				<p class="normal"><span class="normal1">92</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Bağışık ve birleşik Amisus<sup class="calibre3"><a href="Anadolu-Mektuplari_split_008.html#footnote-200-147" id="footnote-200-147-backlink" name="footnote-200-147-backlink">[147]</a></sup> kentinin, senin hoşgörünün lütfuyla, kendi yasaları vardır. Efendim, burada resmen bana verilen yardım sandıkları ödemelerine ilişkin dilekçeyi<sup class="calibre3"><a href="Anadolu-Mektuplari_split_008.html#footnote-200-148" id="footnote-200-148-backlink" name="footnote-200-148-backlink">[148]</a></sup>, toplantılara izin verilip verilmemesi ya da hangi sınırlar içinde izin verilmesi, yoksa yasaklanması mı gerektiği konusunda karar vermen için bu mektuba ekliyorum.</p>
				<p class="normal"><span class="normal1">93</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Raporlarını mektubuna iliştirdiğin Amisusluların antlaşma yükümlülüğüne göre yararlandıkları yasalarda, eğer karşılıklı yardım sandığı uygun görülmüşse, özellikle, hayır için toplanan böyle bir parayı ayaklanma ya da nifak için değil, yoksulları desteklemek için kullanıyorlarsa, bunu engelleyemeyiz. Hukukumuzun yükümlülüğü altındaki öteki kentlerde bu tür uygulamalar yasaklanmalıdır.</p>
				<p class="normal"><span class="normal1">94</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, çok açık sözlü, çok dürüst, çok bilgili insan Svetonius Tranquillus’u, davranışlarını ve çalışmalarını uzun zamandan bu yana izlemiş olarak yakın çevreme kattım ve yakından tanıdıkça daha çok sevmeye başladım. İki neden onun üç çocuk yasasından<sup class="calibre3"><a href="Anadolu-Mektuplari_split_008.html#footnote-200-149" id="footnote-200-149-backlink" name="footnote-200-149-backlink">[149]</a></sup> yararlanmasını gerekli kılıyor: dostlarının iyi yargılarını hak etmesi yanında pek az mutlu bir evliliği var ve kötü talihin geri çevirdiğini benim aracılığımla ve senin iyilikseverliğin sayesinde elde etmeyi umut ediyor. Efendim, ne kadar büyük bir lütuf istediğimi biliyorum ancak tüm isteklerimde hoşgörünü gördüğüm senden bunu talep ediyorum. Bundan öte, sıradan bir istek olsaydı, uzakta olduğum halde, bunu istemeyeceğime bakarak konunun ne kadar çok üstünde durduğumu anlayabilirsin.</p>
				<p class="normal"><span class="normal1">95</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus’um, toplantıların çok seçkin safları önünde benim için yeterli olacağını açıkladığım o sayıyı aşmadığımı senatoda bile bildirmekte olduğuma göre, bu tür lütufları ne kadar az ihsan ettiğimi aklından çıkarma. Yine de, isteğini onayladım ve Svetonius Tranquillus’a, olağan koşullar doğrultusunda, üç çocuk hakkını tanıdığımın kayıtlara geçirilmesini emrettim. </p>
				<p class="normal"><span class="normal1">96</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, kuşku duyduğum konularda sana danışmak benim için bir kural haline geldi. Nitekim, kim kararsızlıklarıma senden daha iyi yol gösterebilir, bilmediğim konularda beni aydınlatabilir? Hıristiyanların sorgulanmasında hiç bulunmadım<sup class="calibre3"><a href="Anadolu-Mektuplari_split_008.html#footnote-200-150" id="footnote-200-150-backlink" name="footnote-200-150-backlink">[150]</a></sup>; bu yüzden, niçin ve ne ölçüde sorgulandıklarını ya da cezalandırıldıklarını bilmiyorum. Yaş açısından ayrım gözetilip gözetilmeyeceği, en genç olanların daha yaşlılardan ayırt edilip edilmeyeceği, pişman olanların affedilip edilmeyeceği, kesinlikle Hıristiyan olan kimsenin inkârda bulunmasının kendisine yarar sağlayıp sağlamayacağı, başka suçlar olmaksızın, sadece inanç açıklamasının mı yoksa inançla birleşen suçların mı cezalandırılacağı konularında oldukça kararsız kaldım. Bu arada, bana Hıristiyan oldukları bildirilen kimselere karşı şu yolu izledim: onlara Hıristiyan olup olmadıklarını sordum. İtiraf ettiklerinde ölüm cezasıyla gözünü korkutarak ikinci ve üçüncü kez yine sordum, direndiklerinde cezanın yerine getirilmesini emrettim. İtiraf ettikleri şey ne olursa olsun, inatçılığın ve katı dikbaşlılığın cezalandırılması gerektiğinden kuşku duymuyordum. Aynı çılgınlığa sahip başka kimseler de vardı; Roma yurttaşı olduklarından, onların Kent’e geri gönderilmelerini emrettim. Çok geçmeden, benzer durumlarda olduğu gibi, salt soruşturma suçlamaları yaygınlaştırdı, farklı türde bir çok vaka ortaya çıktı. Çok sayıda kişinin adını içeren ve kimin yazdığı bilinmeyen bir yazıt dikildi. Hıristiyan olduklarını ya da eskiden olmuş olduklarını inkâr edenlerin, söyleyip yazdırdığım gibi dua ettikleri ve amaca uygun olarak, tanrıların heykelleriyle birlikte getirmelerini emrettiğim senin heykelin önünde tütsü ve şarapla tapındıkları, ayrıca, İsa’yı lanetledikleri için –bunlardan hiçbirinin gerçek bir Hıristiyana yaptırılamayacağı söylenir– salıverilmesi gerektiğini düşündüm. Adlarını muhbirlerin verdiği başka kimseler Hıristiyan olduklarını önce itiraf, hemen sonra da inkâr etti; bu kişilerden bazıları üç yıl, bazıları birçok yıl, geri kalan çok az sayıdaki kişi de yirmi beş yıl önce Hıristiyan olduklarını ama bu inancı artık terk ettiklerini söylediler. Bunların hepsi, hem senin heykeline, hem de tanrıların tasvirlerine tapındılar, İsa’yı lanetlediler. </p>
				<p class="normal">Öte yandan bu kişiler, en büyük suçlarının ya da yanlışlarının belli bir günde güneş doğmadan toplanmak<sup class="calibre3"><a href="Anadolu-Mektuplari_split_008.html#footnote-200-151" id="footnote-200-151-backlink" name="footnote-200-151-backlink">[151]</a></sup>, tanrı yerine koyup sırayla İsa’ya ilahi söylemek ve bir suç işlemek üzere değil; herhangi bir hırsızlık, yol kesme ya da zina suçu işlememek, sözünde durmak ve emaneti inkâr etmemek için kendilerini yeminle bağlamak olduğunu söylüyorlardı. Bunları yerine getirdikten sonra, törelerine göre, dağılıyor, sıradan ve zararsız yiyeceklerini paylaşmak için yeniden bir araya geliyorlardı; bu töreden de, senin yönergelerin doğrultusunda yasakladığım kulüplere<sup class="calibre3"><a href="Anadolu-Mektuplari_split_008.html#footnote-200-152" id="footnote-200-152-backlink" name="footnote-200-152-backlink">[152]</a></sup> ilişkin duyuruma uyarak, vazgeçtiklerini söylüyorlardı. Bu yüzden, <span class="ideitalik">ministra</span> dedikleri iki köle kızdan işkence yoluyla gerçeği araştırmamın gerekli olduğunu düşündüm. Çarpık ve aşırı boşinanç dışında hiçbir şey bulamadım. </p>
				<p class="normal">Sonuçta, soruşturmayı erteleyip sana başvurdum. Nitekim, özellikle suçlananların sayısı yüzünden konu sana danışmaya değer gözüktü. Gerçekten, her yaştan, her sınıftan kadın, erkek çok sayıda insan kovuşturma altındadır ve kovuşturma altında olacaktır. Bulaşıcı boşinanç, sadece kentlere değil, köylere, kırsal alanlara da yayılmış durumda; bu da denetlenebilir ve önlenebilir gözüküyor. En azından, eskiden boş olan tapınaklarda yeniden toplanmaya; uzun bir aradan sonra dini törenleri canlandırmaya ve şimdiye kadar çok az sayıda alıcı bulan kurban etinin orada burada satılmaya başlandığı iyice anlaşılıyor. Bunlara bakarak, eğer pişmanlığa açık kapı bırakılırsa, kalabalık bir insan topluluğunun ıslah edilebileceği kolaylıkla düşünülebilir.</p>
				<p class="normal"><span class="normal1">97</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Secundus’um, sana ihbar edilen Hıristiyanların davalarını incelerken yapman gerekeni yaptın. Öte yandan, davalarda standart bir genel kural belirlemek mümkün değildir. Hıristiyanlar aranıp toplanmamalıdır; ihbar edilir ve suçlanırlarsa, Hıristiyan olduğunu inkâr eden ve tanrılarımıza tapınarak bunu açıkça belli eden kimse, geçmişte ne kadar kuşkulu biri olursa olsun, pişmanlığın ödülü karşılığında bağışlanacak şekilde cezalandırılmalıdır. Buna karşılık, hazırlayanın adını vermediği ihbarnameler, herhangi bir suçlamada dikkate alınmamalıdır. Çünkü bu en kötü örnektir ve çağımızın ruhuna aykırıdır.</p>
				<p class="normal"><span class="normal1">98</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, zarif ve süslü kent Amastris’in<sup class="calibre3"><a href="Anadolu-Mektuplari_split_008.html#footnote-200-153" id="footnote-200-153-backlink" name="footnote-200-153-backlink">[153]</a></sup> başlıca yapıları arasında çok güzel ve aynı zamanda çok uzun bir cadde vardır. Caddenin tüm kenarı boyunca, adına bakılırsa bir nehir ama gerçekte çok kirli olan bir lağım uzanır; lağım, son derece pis görünüşüyle utanç verici olmasının yanında, iğrenç kokusuyla da sağlığa zararlıdır. Sağlık açısından olduğu kadar, görünüm açısından da bu yerin örtülmesi doğru olacaktır; izin verirsen bu yapılacaktır, çabalarımla, bu kadar büyük ve gerekli bir eser için para eksik olmayacaktır.</p>
				<p class="normal"><span class="normal1">99</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus’um, Amastris kenti boyunca akan o su, örtülmediği sürece sağlığa zararlı olacaksa, örtülmesi yerindedir. Bu çalışma için gerekli paranın sağlanması yolunda çaba göstereceğinden eminim.</p>
				<p class="normal"><span class="normal1">100</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, geçen yıl adadığımız adakları sevinç ve coşkuyla yerine getirdik; silah arkadaşları ve eyalet halkı, saygıda yarışarak, senin çok sayıda ve büyük erdemlerinden başka, tanrıların saygınlığına olan itaatin ve bağlılığınla hak ettiğin o özel lütufla, seni ve devleti bolluk ve güven içinde korumaları için tanrılara yakararak adaklarımızı tazeledik.</p>
				<p class="normal"><span class="normal1">101 </span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Silah arkadaşlarının eyalet halkıyla birlikte, senin önderliğin altında, coşkulu bir uyum içinde adakları yerine getirmelerini ve gelecek için adakları yenilemelerini, mektubundan memnuniyetle öğrendim, sevgili Secundus’um.</p>
				<p class="normal"><span class="normal1">102</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">İnsanlığın korunmasının, çok mutlu bir ardıllıkla sana iletildiği günü, İmparatorluğu aldığın tanrılara kamu adaklarımızı ve sevinçlerimizi emanet ederek, gereken saygıyla kutladık.</p>
				<p class="normal"><span class="normal1">103</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Mektubundan, İmparator olduğum günün, başta sen olmak üzere ordu ve eyalet halkınca, gereken sevinç ve bağlılıkla kutlandığını memnuniyetle öğrendim, sevgili Secundus’um.</p>
				<p class="normal"><span class="normal1">104</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Valerius Paulinus, biri dışında, Latinusların<sup class="calibre3"><a href="Anadolu-Mektuplari_split_008.html#footnote-200-154" id="footnote-200-154-backlink" name="footnote-200-154-backlink">[154]</a></sup> üzerindeki hakkını bana bıraktı. Bunlardan üçüne tam Roma yurttaşlığı hakkı vermeni istirham ediyorum. Nitekim, hepsine birden senin hoşgörünü dilemenin aşırıya kaçmasından korkuyorum; o hoşgörüden ne kadar çok yararlanıyorsam o kadar da ölçülü olmam gerektiğini deneyimle biliyorum. İstekte bulunduğum kişiler şunlardır: C. Valerius Astraeus, C. Valerius Dionysius, C. Valerius Aper.</p>
				<p class="normal"><span class="normal1">105</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Valerius Paulinus’un, senin koruyuculuğuna emanet ettiği kimselerle ilgili olarak büyük bir erdemlilikle bana danışmak istediğinden, bu isteğini onaylıyorum. Şimdi, istediğin kişilere Quirites hukuku tanıdığımın yasa hüküm özetlerine kaydedilmesini emrettim; ileride isteyeceğin kişiler için aynı şeyi yapacağım.</p>
				<p class="normal"><span class="normal1">106</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, altıncı atlı birliği <span class="ideitalik">centurio</span>’su P. Accius Aquila<sup class="calibre3"><a href="Anadolu-Mektuplari_split_008.html#footnote-200-155" id="footnote-200-155-backlink" name="footnote-200-155-backlink">[155]</a></sup> benden kızının hukuki durumuyla ilgili hoşgörünü talep ettiği dilekçesini sana göndermemi istirham etti. Askerlerin isteklerine sabır ve insancıllıkla yaklaşmaya ne kadar alışık olduğunu bildiğimden dilekçesini reddetmenin katı bir tutum olacağını düşündüm.</p>
				<p class="normal"><span class="normal1">107</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Altıncı atlı birlik<sup class="calibre3"><a href="Anadolu-Mektuplari_split_008.html#footnote-200-156" id="footnote-200-156-backlink" name="footnote-200-156-backlink">[156]</a></sup><span class="ideitalik">centurio</span>’su P. Accius Aquila’nın bana gönderdiğin dilekçesini<sup class="calibre3"><a href="Anadolu-Mektuplari_split_008.html#footnote-200-157" id="footnote-200-157-backlink" name="footnote-200-157-backlink">[157]</a></sup> okudum; isteklerinden hareketle kızına Roma yurttaşlığı verdim; <span class="ideitalik">rescriptum</span>’u, kendisine teslim etmek üzere sana gönderdim. </p>
				<p class="normal"><span class="normal1">108</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, kiralardan, satışlardan ya da başka nedenlerden dolayı kendilerine olan borçları toplamada Bithynia ve Pontus kentlerine hangi hakkın tanınmasını istediğini bildirmeni istirham ediyorum. Onlara, birçok <span class="ideitalik">proconsul</span> tarafından öncelikli alacak ayrıcalığı<sup class="calibre3"><a href="Anadolu-Mektuplari_split_008.html#footnote-200-158" id="footnote-200-158-backlink" name="footnote-200-158-backlink">[158]</a></sup> tanındığını ve bunun yasa değerinde olduğunu görüyorum. Yine de, senin sağduyun aracılığıyla, kentlerin çıkarlarını kesin bir şekilde düzenleyecek ve saptayacak bir kural getirilmesi gerektiğini düşünüyorum. Nitekim, başkaları tarafından koyulan kurallar, istediğin kadar bilgece belirlenmiş olsun, senin yetkenle desteklenmedikçe kısa ömürlü ve güçsüz kalırlar.</p>
				<p class="normal"><span class="normal1">109</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal"> Herhangi bir nedenle çeşitli ortaklıklarından kaynaklanan paraların toplanmasında, Bithynia ve Pontus kentlerine hangi hakkın tanınması gerektiği her bir kentin yasasına göre dikkate alınmalıdır. Nitekim, eğer bu kentler, başka alacaklılara göre öncelik taşıyan bir ayrıcalığa sahipseler bu ayrıcalık korunmalıdır; eğer sahip değilseler, böyle bir ayrıcalığın benim tarafımdan, özel kişilerin zararına tanınması uygun olmayacaktır.</p>
				<p class="normal"><span class="normal1">110</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Amisus kenti dava vekili<sup class="calibre3"><a href="Anadolu-Mektuplari_split_008.html#footnote-200-159" id="footnote-200-159-backlink" name="footnote-200-159-backlink">[159]</a></sup> benim önümde Iulius Piso’dan; yirmi yıl önce genel kurulun ve kent meclisinin onamasıyla halk tarafından ona verilen yaklaşık 40.000 <span class="ideitalik">denarius</span>’u istiyor, bunun için senin bu tür bağışları yasaklayan yönergelerini temel alıyordu. Piso buna karşılık kente çok şeyini verdiğini, böylece hemen hemen tüm malvarlığının tükendiğini söylüyordu. Buna, aradan geçen zamanı ekliyor, birçok hizmetin karşılığı olarak, uzun süre önce almış olduğunu, elinde kalan malvarlığını da yitirdikten sonra, geri vermek zorunda bırakılmamasını talep ediyordu. Bu nedenlerle, efendim, hangi yolu izlemem gerektiğini sana danışmak için tüm soruşturmayı ertelemem gerektiğini düşündüm.</p>
				<p class="normal"><span class="normal1">111</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Yönergeler kamu parasından bağış yapılmasını yasaklıyorsa da, birçok kimsenin güvenliğine zarar verilmemesi açısından, hayli zaman öncesine ait olayların yeniden ele alınması ve boş şeyler talep edilmesi gereksizdir. Sonuçta, yirmi yıl önce bu konuda yapılmış olanları bir yana bırakalım. Nitekim, her bir kentin insanları için, kamu parası için olduğundan daha az düşünceli olmak istemem.</p>
				<p class="normal"><span class="normal1">112</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Bithynia ve Pontus’ta yürürlükte olan Pompeius Yasası<sup class="calibre3"><a href="Anadolu-Mektuplari_split_008.html#footnote-200-160" id="footnote-200-160-backlink" name="footnote-200-160-backlink">[160]</a></sup>, <span class="ideitalik">censor</span>’lar tarafından genel kurula seçilenlerin bu kurula girmek için para vermelerini öngörmez. Ancak, senin hoşgörünle meşru sayının artırılmasına izin verilen bazı kentlerde kurula girenler bin ya da iki bin <span class="ideitalik">denarius</span> verdiler. Daha sonra <span class="ideitalik">proconsul</span> Anicius Maximus, <span class="ideitalik">censor</span>’lar tarafından seçilenlerin de, yalnızca çok az kentte, yerine göre değişen bir miktarı ödemelerini emretti. Bu noktada geriye, bundan böyle tüm kentlerde kurula seçilen herkesin giriş için belli bir miktar ödemede bulunup bulunmayacağı üzerinde düşünmen kalmaktadır. Zaten, sonsuza kadar kalacak olan tüm kuralların, eylemleri ve sözleri ölümsüzlüğe hak kazanmış olan senin tarafından belirlenmesi uygun olur. </p>
				<p class="normal"><span class="normal1">113</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Bithynia’nın herhangi bir kentinde <span class="ideitalik">decurio </span>olan herkesin <span class="ideitalik">decurio</span> ücreti ödeyip ödemeyeceği, genelde, tarafımdan kararlaştırılamaz. Bu nedenle, her bir kentin kendi yasasını uygulamasının her zaman en güvenli yol olduğunu düşünüyorum. Ancak, kendi isteğine karşı <span class="ideitalik">decurio </span>olanlar için (<span class="ideitalik">censor</span>’ların) ötekilere göre daha az bir miktar belirlemeleri gerektiğini düşünüyorum.</p>
				<p class="normal"><span class="normal1">114</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, Pompeius Yasası<sup class="calibre3"><a href="Anadolu-Mektuplari_split_008.html#footnote-200-161" id="footnote-200-161-backlink" name="footnote-200-161-backlink">[161]</a></sup> yurttaşların, Bithynia’da bir kentin yurttaşı olmamaları halinde, istedikleri Bithynia kentine kaydolma iznini öngörür. Aynı yasayla, <span class="ideitalik">censor</span>’ların, bir üyeyi, senatodan hangi nedenlerle<sup class="calibre3"><a href="Anadolu-Mektuplari_split_008.html#footnote-200-162" id="footnote-200-162-backlink" name="footnote-200-162-backlink">[162]</a></sup> çıkarabileceği belirtilmiştir. Bundan dolayı bazı <span class="ideitalik">censor</span>’lar, başka bir Bithynia kenti yurttaşı olması halinde bir üyenin senatodan çıkartılıp çıkartılamayacağı konusunda bana danışmayı gerekli gördüler. Ben, yasanın, yabancı bir kent yurttaşının üye olarak kaydedilmesini yasaklarken; aynı nedenle senatodan çıkarılmasını emretmemesi; ayrıca, her kentte başka kentlerden gelecek çok sayıda kurul üyesi bulunması ve gelecekte, çok sayıda insan gibi çok sayıda kentin de, uzun süredir kullanımdan düşen yasanın o bölümü nedeniyle düzeninin bozulacağı bana bildirildiğinden, düşündüğün uygulamanın ne olduğu konusunda sana danışmayı gerekli gördüm. Yasa maddelerini bu mektuba ekledim.</p>
				<p class="normal"><span class="normal1">115</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Çok aziz Secundus’um, aynı eyaletin, ancak, ayrı kentlerin yurttaşları olan kimselerin senatoda kalıp kalmamaları gerektiğini danışan <span class="ideitalik">censor</span>’lara vereceğin cevap konusunda haklı olarak kararsız kaldın. Nitekim, yasanın üstünlüğü; öte yandan, yasaya aykırı uygulamadaki uzun süreli bir alışkanlık, seni karşıt yönlere sevkedebildi. Uygun bulduğum çözüm yolu, eskiden yapılmış olan hiçbir şeyi değiştirmememiz; hangi kent yurttaşı olursa olsun, yasaya aykırı olarak senatoya kabul edilmiş olsalar da bunların yerlerinde kalmaları şeklindedir. Ancak, gelecekte Pompeius Yasası uygulanacaktır; bu yasanın yürürlüğü geçmişi de kapsarsa birçok karışıklığın doğması kaçınılmaz.</p>
				<p class="normal"><span class="normal1">116</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Erkeklik <span class="ideitalik">toga</span>’sı giyenler, düğün yapanlar, yüksek memurluğa girenler ya da bir kamu eseri armağan edenler, tüm genel kurulu, hatta <span class="ideitalik">plebs</span>’ten hiç de az olmayan sayıdaki kişiyi çağırarak davetlilere iki ya da bir <span class="ideitalik">denarius</span> vermek alışkanlığındadırlar. Bunun kutlanıp kutlanmamasını ve hangi sınırlar içinde kutlanmasını düşündüğünü yazmanı istirham ediyorum. Ben kendi açımdan, özellikle resmi nedenlerle yapılan kutlamalar dolayısıyla böyle bir davet hakkının tanınmasını kabul etmekle birlikte, bin kişinin –bazen daha fazla sayıda kimseyi de çağırıyorlar– ölçüyü aşmasından<sup class="calibre3"><a href="Anadolu-Mektuplari_split_008.html#footnote-200-163" id="footnote-200-163-backlink" name="footnote-200-163-backlink">[163]</a></sup> ve bir tür pay dağıtımı içine düşmesinden çekiniyorum.</p>
				<p class="normal"><span class="normal1">117</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Ölçüyü aşan sayıda insanı ve tek tek tanıdık bireyleri değil, örgütlü toplulukları da kutlama bağışları için bir araya getirerek; davetin pay dağıtımına yol açmasından kaygı duymakta haklısın. Ama ben, bu eyaletin gelenek ve göreneklerini biçimlendirerek bizzat yol göstermen ve kalıcı bir huzur getirecek önlemleri alman için senin sağgörünü seçtim. </p>
				<p class="normal"><span class="normal1">118</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, sporcular, giriş yarışmaları<sup class="calibre3"><a href="Anadolu-Mektuplari_split_008.html#footnote-200-164" id="footnote-200-164-backlink" name="footnote-200-164-backlink">[164]</a></sup> için koymuş olduğun ödülün kendilerine hemen taçlandırıldıkları günden başlayarak verilmesi gerektiğini, çünkü yurtlarına ne zaman zafer kutlayarak girdiklerinin değil, girebilmeleri galip gelmelerine bağlı olduğundan, ne zaman yarışma kazandıklarının önemli olduğunu düşünüyorlar. Buna karşılık ben, ödeme emrini “giriş ödülü kalemi” yazarken, bunun daha çok zafer kutlayarak kente girdikleri an şeklinde anlaşılıp anlaşılmaması gerektiğinden büyük kuşku duyuyorum. Aynı sporcular, senin tarafından giriş yarışması yapılan kamu oyunu için de; oyunu, giriş yarışması olmadan önce kazanmış olsalar bile, yiyecek tazminatı talep ediyorlar. Nitekim sporcular, yiyecek tazminatının, galip geldiklerinde giriş yarışması olmayan yarışmalar için verilmese bile, sonradan giriş yarışmalı yapılanlar için verilmesinin tutarlı olacağını söylüyorlar. Şu noktada da oldukça tereddüt ediyorum: geriye bir ödeme kabul edilecek mi ve galip geldiği anda hak kazanmamış olanlara da bir ödeme yapılacak mı? Kararsızlığımı gidermeni, yani lütuflarını bizzat yorumlamanı istirham ediyorum.</p>
				<p class="normal"><span class="normal1">119</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Giriş ödülü bana, kişinin kendi kentine zafer girişi yaptığında başlıyor olmalı gibi gözüküyor. Giriş ödüllü olmalarını arzu ettiğim yarışmalar eğer galibiyet anından önce öyle değillerse geri ödeme olmamalıdır. Yasayla giriş ödüllü olmamalarına karar verdiğim yarışmalar için yiyecek tazminatı almamış olmaları sporcuların isteği açısından yarar da sağlamaz. Nitekim, yarışmalar değişse bile sporcular yine de daha önce aldıklarını geri vermemektedirler.</p>
				<p class="normal"><span class="normal1">120</span></p>
				<p class="normal"><span class="ideitalik">Plinius’tan İmparator Traianus’a</span></p>
				<p class="normal">Efendim, şimdiye kadar ne herhangi bir kimseye geçiş izni sağladım, ne de senin hizmetinde olmayan herhangi bir şeyi gönderdim. Hep süregelen bu titizliğimden bir zorunluluk nedeniyle vazgeçmek durumundayım. Nitekim, büyük babasının ölümünü duyup halasına koşan karıma, böyle bir görevin saygınlığı hızlı hareket etmesinde yattığından ve nedeni bağlılık duygusu olan yolculuğunun önemini onaylayacağını bildiğimden, geçiş izinleri kullanmasını reddetmenin katı bir tutum olacağını düşündüm. Bunu sana yazdım çünkü, hoşgörüne borçlu olduğum başka lütuflar arasında bunu saklasaydım gönül borcum fazla görünmeyecekti; bundan dolayı, hoşgörünün verdiği güvenle, danışmış olsaydım geç kalacağım şeyi, sana danışmış gibi yapmakta sakınca görmedim.</p>
				<p class="normal"><span class="normal1">121</span></p>
				<p class="normal"><span class="ideitalik">Traianus’tan Plinius’a</span></p>
				<p class="normal">Dostluğuma haklı olarak güven duydun, çok aziz Secundus’um. Kuşkusuz, karının yolculuğunu, yükümlülüğün altına verdiğim izin belgeleri aracılığıyla kolaylaştırmak konusunda bana danışmayı beklemiş olsaydın bu belgelerin kullanımı amacına ulaşmayacaktı; çünkü karın, halasına olan ziyaretinin yaratacağı hoş etkiyi, onu en kısa zamanda yerine getirerek artırmak durumundaydı. </p>

				</body>
</html>