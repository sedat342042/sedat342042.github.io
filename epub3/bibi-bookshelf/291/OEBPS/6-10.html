<html xmlns="http://www.w3.org/1999/xhtml">
	<head>
		<title>6-10.html</title>
		<link href="template.css" rel="stylesheet" type="text/css"/>
	</head>
	<body>
		<div id="x6-10.html" xml:lang="en-US">
			<div class="Basic-Text-Frame">
				<p class="BOLUM" id="toc_marker-11" xml:lang="tr-TR">Bölüm 11-Hakikat dogma değil dans</p>
				<p class="Style8">Soru: Bütün dinlere karşı mısın? En temel hataları nedir?</p>
				<p class="Style16 para-style-override-26"/>
				<p class="Style16 para-style-override-58"><span class="char-style-override-6" xml:lang="tr-TR">Evet, bütün sözde dinlere karşıyım, çünkü hiç dindar değil­ler. Ben sahici dindarlıktan yanayım, dinlerden değil.</span></p>
				<p class="Style16 para-style-override-13"><span class="char-style-override-6" xml:lang="tr-TR">Gerçek din bir tane olabilir, aynı bilim gibi. Müslüman fiziği, Hindu fiziği, Hıristiyan fiziği yok; bu saçmalık olurdu. Fakat dinlerin yaptığı bu; bütün dünyayı akıl hastanesine çevirdiler.</span></p>
				<p class="Style16 para-style-override-18"><span class="char-style-override-6" xml:lang="tr-TR">Eğer bilim tekse, ruhun bilimi de neden tek olmasın? Bilim nesnel dünyayı inceler, din öznel dünyayı inceler. İşleri aynıdır, sadece yönleri ve boyutları farklıdır.</span></p>
				<p class="Style16 para-style-override-18"><span class="char-style-override-6" xml:lang="tr-TR">Daha aydınlık bir çağda din diye bir şey olmayacak, sadece iki bilim olacak: nesnel bilim ve öznel bilim. Nesnel bilim nesnelerle uğraşır, öznel bilim var olmakla uğraşır.</span></p>
				<p class="Style16 para-style-override-18"><span class="char-style-override-6" xml:lang="tr-TR">Bu yüzden dindarlığa değil dinlere karşı olduğumu söylü­yorum. Fakat o sahici dindarlık hâlâ doğum sancıları çekiyor. Eski dinlerin hepsi onu öldürmek, yok etmek için güçlerinin yettiği her şeyi yapacaklar; çünkü bilinç biliminin doğumu, binlerce yıldır insanları sömüren bu sözde dinlerin hepsinin ölümü olacak.</span></p>
				<p class="Style16 para-style-override-26"><span class="char-style-override-6" xml:lang="tr-TR">Onların kiliselerine, sinagoglarına, tapınaklarına ne olacak? Ruhban sınıfına, papalarına, şankaraçaryalarına ne olacak? Büyük meslek. Bu insanlar hakiki dindarlığın doğmasına o kadar kolay izin vermeyecekler.</span></p>
				<p class="Style16 para-style-override-15"><span class="char-style-override-6" xml:lang="tr-TR">Fakat insanlık tarihinde eski dinlerin kontrolünün gevşediği bir zaman geldi. İnsan sadece usulen Hıristiyanlığa, Yahudiliğe, Hinduizm’e saygı gösteriyor ama temelde akıl sahibi kimse artık boş laflarla ilgilenmiyor. Sinagoga, kiliseye başka neden­lerle gidebilir ama o nedenler dinle ilgili değil; o nedenler sosyal.</span></p>
				<p class="Style18"/>
				<p class="Style18"><span class="char-style-override-6" xml:lang="tr-TR">Sinagogda görünmenin yararı var; saygın bir şey ve zararı da yok. Rotary Kulüp ya da Lions Kulüp’e üye olmak gibi bir şey. Bu dinler, çevresinde dini bir jargona sahip ama biraz daha derine indiğinde hepsinin hokus pokus -içerik yok- olduğunu göreceğin eski kulüplerdir.</span></p>
				<p class="Style16 para-style-override-13"><span class="char-style-override-6" xml:lang="tr-TR">Ben dindarlıktan yanayım ama o dindarlık senin tanıdığın bir dinin tekrarı olmayacak. Bütün o dinlere karşı bir başkal­dırı olacak. Onların işini ileriye taşımayacak; işlerini tamamen durduracak ve yeni bir iş başlatacak: insanlığın gerçek dönü­şümünü.</span></p>
				<p class="Style16 para-style-override-17"><span class="char-style-override-6" xml:lang="tr-TR">Bana soruyorsun: “Bütün bu dinlerin en temel hatası nedir?” Pek çok hata var ve hepsi temel ama önce en temel olan hakkında konuşmak istiyorum. Bütün dinlerin en temel hatası hiçbirinin bilmediğimiz şeyler olduğunu kabul edecek kadar cesur olmamasıdır. Hepsi her şeyi biliyormuş gibi yaptı­lar: Hepsi her şeyi bilendi.</span></p>
				<p class="Style16"><span class="char-style-override-6" xml:lang="tr-TR">Bu neden oldu? Böyleydi, çünkü bir konuda bilgisiz oldu­ğunu kabul edersen, takipçilerinin kafasında şüphe oluşur. Bir konuda cahilsen, kim bilir? Başka konularda da cahil olabi­lirsin. Garantisi var mı? Dört dörtlük yapmak için istisnasız hepsi her şeyi biliyormuş gibi yaptı.</span></p>
				<p class="Style16 para-style-override-13"><span class="char-style-override-6" xml:lang="tr-TR">Bilimin en güzel tarafı, her şeyi biliyormuş gibi yapmamasıdır. Bilim insanın sınırlarını kabul eder. Ne kadar bildiğini bilir ve bili­necek daha çok şey olduğunu da bilir. En büyük bilimciler daha da derinde bir şeyi bilir. Bilineni biliyorlar, bilinebilenin sınırlarını er ya da geç bilecekler; yoldalar. Ve bilinemeyen: Ancak Albert Einstein gibi en büyük bilimciler üçüncü kategorinin, bilinemeyenin, asla bilinemeyecek olanın farkına varacaktır. Onunla ilgili hiçbir şey yapılamayacaktır, çünkü nihai sır bilgiye dönüştürülemez.</span></p>
				<p class="Style16 para-style-override-25"><span class="char-style-override-6" xml:lang="tr-TR">Biz varoluşun parçasıyız; varoluşun nihai sırrını nasıl bilebiliriz?</span></p>
				<p class="Style16 para-style-override-25"><span class="char-style-override-6" xml:lang="tr-TR">Biz çok geç geldik; tanıklık edecek kimse yoktu.</span></p>
				<p class="Style16 para-style-override-19"/>
				<p class="Style16 para-style-override-19"><span class="char-style-override-6" xml:lang="tr-TR">Ve kendimizi varoluştan tamamen ayırıp sadece gözlemci olmamızın hiçbir yolu yok. Yaşıyoruz, nefes alıyoruz, varo­luşla birlikte var oluyoruz; kendimizi ondan ayıramayız. Ayrıldığımız anda ölürüz. Ve ayrı olmadan, sadece gözlemci, katılım olmadan, bağ olmadan, nihai sırrı bilemezsin; bu nedenle imkânsızdır. Bilinemeyen bir şey daima kalacaktır. Evet, hissedilebilir ama bilinemez. Belki farklı şekillerde dene-yimlenebilir, bilgi gibi değil.</span></p>
				<p class="Style16 para-style-override-19"><span class="char-style-override-6" xml:lang="tr-TR">Âşık olursun; aşkı bildiğini söyleyebilir misin? Tamamen farklı bir olgu gibi görünür. Onu hissedersin. Onu bilmeye çalışırsan, belki ellerinde buharlaşacaktır. Onu bilme haline getiremezsin. Onu bilgi nesnesi haline getiremezsin, çünkü zihinsel bir olay değildir. Yüreğinle ilgili bir şeydir. Evet, kalp atışların onu bilir, fakat bu tamamen farklı türde bir bilgidir; akıl kalp atışlarına yaklaşmaktan acizdir.</span></p>
				<p class="Style16 para-style-override-13"><span class="char-style-override-6" xml:lang="tr-TR">Fakat senin içinde yürekten daha fazla bir şey var: varlığın, yaşam kaynağın. Aynı bireyselliğinin en yüzeysel kısmı olan zihnin vasıtasıyla bildiğin gibi, zihinden daha derin olan yüre­ğinle de bir şeyleri bilirsin. Zihin onun içine giremez; onun için fazla derindir. Fakat yüreğin gerisinde, daha da derinde varlığın, yaşamının kaynağı vardır. O yaşam kaynağı da bir bilme yöntemine sahiptir.</span></p>
				<p class="Style16 para-style-override-26"><span class="char-style-override-6" xml:lang="tr-TR">Zihnin bildiğine bilgi deriz. Yüreğin bildiğine sevgi deriz. Varlığın bildiğine de meditasyon deriz.</span></p>
				<p class="Style16"><span class="char-style-override-6" xml:lang="tr-TR">Fakat üçü de birbirine çevrilemeyen, farklı dillerde konuşur. Ne kadar derine inersen, tercüme etmek o kadar zorlaşır, çünkü varlığının tam merkezinde sessizlikten başka bir şey yoktur. Şimdi, sessizliği sese nasıl dönüştüreceksin? Sessizliği sese dönüştürdüğün anda onu yok edersin. Onu müzik bile dönüştüremez. Belki müzik en yakına gelendir ama yine de sestir.</span></p>
				<p class="Style16 para-style-override-13"/>
				<p class="Style16 para-style-override-13"><span class="char-style-override-6" xml:lang="tr-TR">Şiir, müzik kadar bile yaklaşmaz, çünkü ne kadar güzel olurlarsa olsunlar kelimeler yine de kelimedir. İçlerinde hayat yoktur, ölüdürler. Yaşamı, ölü bir şeye nasıl dönüştürebilirsin? Evet, belki kelimeler arasında arada bir, anlık bir görüntü yakalayabilirsin; ama kelimeler arasında, satırlar arasındadır, kelimelerin içinde değil, satırların içinde değil.</span></p>
				<p class="Style16 para-style-override-26"><span class="char-style-override-6" xml:lang="tr-TR">Bütün dinlerin en temel hatası budur: Göz göre göre her şeyi biliyormuş gibi yaparak insanlığı kandırdılar. Fakat her gün açığa çıktılar ve “bilgi”leri de açığa çıktı; bu nedenle bilgiden kaynaklanan her ilerlemeyle mücadele ediyorlar.</span></p>
				<p class="Style16 para-style-override-43"><span class="char-style-override-6" xml:lang="tr-TR">Galileo Dünya’nın Güneş’in etrafında döndüğünü buldu­ğunda, papa kızıyor. Papa yanılmazdır; yalnızca İsa’nın tem­silcisidir ama yanılmazdır. İsa’ya diyecek söz yok; Tanrı’nın tek oğlu ve Tanrı’ya diyecek söz yok... Fakat Tanrı tarafından cennetten indirilen bir kitap olan İncil’de Güneş, Dünya’nın etrafında dönüyor.</span></p>
				<p class="Style16"><span class="char-style-override-6" xml:lang="tr-TR">Şimdi, Galileo sorun çıkarıyor. Eğer Galileo haklıysa, o zaman Tanrı yanılıyor; Tanrı’nın tek oğlu yanılıyor, iki bin yıldır tek oğlun temsilcileri -yanılmaz olan papaların hepsi-yanılıyor. Tek bir insan, Galileo, bütün bir kurumu yıkıyor. Bütün ikiyüzlülüğü açığa çıkarıyor; ağzının kapatılması gerek. Yaşlıydı, ölüyordu, ölüm döşeğindeydi ama zorla, sürüklene­rek özür dilemesi için papanın mahkemesine çıkarıldı.</span></p>
				<p class="Style16 para-style-override-62"><span class="char-style-override-6" xml:lang="tr-TR">Ve papa, “Kitabında değişiklik yap, çünkü kutsal kitap yanlış olamaz” diye talepte bulundu. “Sen sadece insansın; sen yanılabilirsin ama İsa Mesih yanılamaz, Tanrı yanılamaz, yüzlerce yanılmaz papa yanılıyor olamaz. Tanrı’ya, Oğluna ve onun temsilcilerine karşı geliyorsun. Bunu kesinlikle değiştir­mek zorundasın!”</span></p>
				<p class="Style16 para-style-override-26"><span class="char-style-override-6" xml:lang="tr-TR">Galileo, dindar insanın önemli özelliklerinden biri olarak gördüğüm muazzam bir mizah duygusuna sahip olmalı.</span></p>
				<p class="Style16 para-style-override-15"/>
				<p class="Style16 para-style-override-15"><span class="char-style-override-6" xml:lang="tr-TR">Ancak aptallar ciddidir, ciddi olmak zorundadırlar. Gülebil­mek için biraz zekâya ihtiyacın var.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bir İngiliz’in bir fıkra dinlediğinde iki kez güldüğü söylenir: biri sırf fıkrayı anlatan şahsa karşı kibar olmak için, görgü kuralı gereği; öteki de gecenin yarısında fıkranın anlamını çıkardığı için. Alman sadece bir kez gülermiş, sırf anladığını göstermek için. Yahudi asla gülmezmiş; sadece “Her şeyden önce tamamen yanlış anlatıyorsun.” dermiş.</span></p>
				<p class="Style16 para-style-override-19"><span class="char-style-override-6" xml:lang="tr-TR">Biraz zekâya ihtiyacın var ve Galileo da zeki biri olmalı. Dünyanın en büyük bilimcilerinden biriydi ama aynı zamanda en dindar insan olarak da kabul edilmeli. “Elbette Tanrı yanı­lıyor olamaz” dedi. “İsa yanılıyor olamaz, yanılmaz papaların hepsi yanılıyor olamaz ama garip Gelileo her zaman hatalı olabilir. Bunda sorun yok; kitabımda bunu değiştireceğim. Fakat bir şeyi unutmamalısınız: Dünya, Güneş’in etrafında dönmeye devam edecek. Bu konuda bir şey yapamam; benim emirlerime uymaz. Kendi kitabım söz konusuysa, onu değiş­tireceğim ama not olarak şunu yazacağım: ‘Dünya benim emirlerime uymuyor, hâlâ Güneş’in etrafında dönüyor.’”</span></p>
				<p class="Style16 para-style-override-19"><span class="char-style-override-6" xml:lang="tr-TR">Din, bilimin her adımına karşıdır. İncil’e göre Dünya düzdür, yuvarlak değil. Kolomb, Dünya’nın yuvarlak olduğu fikriyle bir seyahate çıkmayı düşünmeye başladığında, hesabı basitti: “Dosdoğru gidersem, bir gün başladığım yere geri dönmeye, daireyi tamamlamaya mecburum.” Fakat herkes buna karşıydı.</span></p>
				<p class="Style16 para-style-override-21"><span class="char-style-override-6" xml:lang="tr-TR">Papa, Kolomb’u çağırdı ve ona, “Aptallık etme! İncil açıkça söylüyor: düz. Çok geçmeden bu düz Dünya’nın kenarına ulaşıp oradan düşeceksin. Nereye düşeceğini biliyor musun? Cennet yukarıda, yukarıya düşemezsin, yoksa düşebilir misin? Aşağıya, cehenneme düşeceksin. O yüzden bu yolculuğa çıkma ve başka insanları da bu yolculuğa çıkmaya ikna etme” dedi.</span></p>
				<p class="Style16"/>
				<p class="Style16"><span class="char-style-override-6" xml:lang="tr-TR">Kolomb gitmekte ısrarlıydı; seyahate çıktı ve yeni Dünya’nın kapılarını açtı. Kolomb’a farkında olmadığımız kadar çok şey borçluyuz: Bildiğimiz Dünya Kolomb tarafından gün ışığına çıkarıldı. Papayı, sadece boş laf eden yanılmaz papayı dinlemiş olsaydı... ama onun saçmalıkları çok kutsal, dinseldi.</span></p>
				<p class="Style16"><span class="char-style-override-6" xml:lang="tr-TR">Dünyanın bütün dinleri, var olan her şeyi biliyormuş gibi yapmaya mecburdur. Ve tam olarak nasılsa öyle bilirler; baş­ka türlü olamaz. Caynalar tirthankaralarının, kâhinlerinin, Mesihlerinin her şeyi bilen olduğunu söyler. Her şeyi bilir: Geç­mişi, şimdiki zamanı ve geleceği, dolayısıyla söylediği her şey mutlak hakikattir. Buddha, Caynaların mesihi Mahavira’yla dalga geçer. Yirmi beş yüzyıl önce çağdaştılar. Mahavira yaşlanıyordu ama Buddha gençti ve hâlâ şaka yapabiliyor, gülebiliyordu. Hâlâ genç ve canlıydı; henüz oturmamıştı.</span></p>
				<p class="Style16 para-style-override-13"><span class="char-style-override-6" xml:lang="tr-TR">Bir kez yerleşik bir dine dönüştüğünde, kazanılmış haklara sahip olursun. Mahavira binlerce yıllık oturmuş bir dine, belki de dünyanın en eski dinine sahipti; çünkü Hindular dünyada­ki en eski kitaba, Rig Veda’ya sahip olduklarını söylerler ve doğrudur da. Şimdi Rig Veda’nın bugüne kadar gelen en eski kutsal kitap olduğu bilim tarafından kesinlikle kanıtlanmıştır. Rig Veda’da ilk Cayna mesihinden bahsedilir; bu da Cayna mesihinin Rig Veda’dan önce geldiğinin yeterli bir kanıtıdır. Ve ondan bahsedilir; adı Rishabhdeva’dır.</span></p>
				<p class="Style16 para-style-override-13"><span class="char-style-override-6" xml:lang="tr-TR">Kendisinden bir çağdaşa gösterilmesi imkânsız bir saygıyla söz edilir. İnsanca bir zayıflık ama çağdaş ve aynı senin gibi hayatta olan birine saygılı olmak çok zordur. Uzun zaman önce ölmüş birine saygılı olmak kolaydır. Rig Veda’nın Rishabhdeva’yı anma şekli o kadar saygılıdır ki, en az bin yıl önce ölmüş gibidir, daha az değil, dolayısıyla Caynacılık çok uzun zaman önce oturmuş bir dindir.Budizm daha Buddha’yla başlıyordu. Buddha dalga geçe­biliyor, gülebiliyordu; dolayısıyla Mahavira’yla ve onun her şeye gücü yeten, her şeyi bilen ve her yerde bulunan olma­sıyla dalga geçti. “Mahavira’yı dilenmek için bir evin önünde dururken gördüm” dedi -çünkü Mahavira çıplak yaşardı ve sadece elleriyle dilenirdi- “Onu boş bir evin önünde dururken gördüm. Evde kimse yoktu; buna rağmen Caynalar bu insanın sadece bugünü değil geçmişi ve geleceği de bilen olduğunu söylüyorlar.”</span></p>
				<p class="Style16 para-style-override-21"><span class="char-style-override-6" xml:lang="tr-TR">Buddha, “Mahavira’yı hemen önümde yürürken gördüm, bir köpeğin kuyruğuna bastı. Sabahın erken saatiydi ve henüz gün ağarmamıştı. Mahavira ancak köpek sıçrayıp havlamaya başlayınca onun kuyruğuna bastığını fark etti. Bu adam her şeyi biliyor ve tam yolunun üzerinde bir köpeğin uyuduğunu ve onun kuyruğuna basacağını bilmiyor” dedi.</span></p>
				<p class="Style16 para-style-override-20"><span class="char-style-override-6" xml:lang="tr-TR">Fakat yerleşik bir hal aldığında aynısı Buddha’nın da başına geldi. Üç yüzyıl sonra, konuşmaları ve açıklamaları ilk bir araya getirildiğinde, müritleri, “Burada yazılı her şey kesin­likle doğrudur ve sonsuza kadar da doğru kalacaktır” diye açıkladılar.</span></p>
				<p class="Style16 para-style-override-19"><span class="char-style-override-6" xml:lang="tr-TR">Şimdi, o açıklamalarda o kadar aptalca şeyler var ki, yirmi beş yüzyıl önce anlamlı olabilir ama bugün anlamlı değiller, çünkü yirmi beş yüzyılda çok şey oldu. Buddha’nın Karl Marx, Sigmund Freud konusunda en ufak fikri yoktu; dolayısıyla yazdığı veya açıkladığı şeyin o zaman mevcut bilgiye dayalı olması kaçınılmazdır.</span></p>
				<p class="Style16 para-style-override-13"><span class="char-style-override-6" xml:lang="tr-TR">“Bir insanın yoksul olmasının nedeni geçmiş yaşamındaki kötü davranışlarıdır.” Şimdi, Marx’tan sonra bunu söyle­yemezsin: “Bir insan geçmiş yaşamında iyi davranışlarda bulunduğu için zengindir.” Marx’tan sonra bunu diyemezsin. Müritlerinin onun söylediği her şeyin sonsuza dek doğru kalacağını söylemesine rağmen -onun her şeyi bildiğini söyle­menin başka bir şekli-, Buddha’nın bir Karl Marx’ın geleceği konusunda hiçbir fikrinin olduğunu sanmam.</span></p>
				<p class="Style16"><span class="char-style-override-6" xml:lang="tr-TR">Bu, eğer iyi işler yaparlarsa gelecek yaşamlarında onların da zengin olması, yoksul için iyi bir avuntuydu. Zengin için de bir keyifti: “Biz zenginiz, çünkü geçmiş yaşamımızda iyi işler yaptık.” Ve zenginliklerinin her gün artmasıyla, tam o sırada hangi iyi işleri yaptıklarını da gayet iyi biliyorlardı. Geçmiş yaşam biteli uzun zaman olmuştu ve onların servetleri artmaya devam ediyordu. Yoksul giderek yoksullaşıyor, zengin giderek zenginleşiyordu.</span></p>
				<p class="Style16"><span class="char-style-override-6" xml:lang="tr-TR">Fakat Hindistan’da bununla ilgili hiçbir devrim düşünül­medi; bunun gerçekleşmesi söz konusu değil; ve Hindistan başka hiçbir ülkede olmayan bir yoksulluk içinde yaşadı. Hindistan dünyanın başka bütün ülkelerinden daha uzun süre köle olarak yaşadı. Fakat kölelik, yoksulluk, sefalet, her şeyin kabul edilmesi gerekir, çünkü bunu sen meydana getirdin. Buna karşı ayaklanamazsın. Kime karşı ayaklanacaksın? Tek yol, kötü davranışlarınla iyi davranışlarını dengelemek için bir şey yapmaktır. Devrim fikri Hintlinin aklına hiç gelmedi. Eğer kölelik gelirse, onu kabul etmek zorundasın.</span></p>
				<p class="Style16 para-style-override-17"><span class="char-style-override-6" xml:lang="tr-TR">Hindular bütün cevapları bilir. “Tanrı’nın iradesi olmadan hiçbir şey gerçekleşmez” derler. Dolayısıyla eğer köleysen... Ve Hindistan iki bin yıldır kölelik altında. Bu kadar büyük bir ülkenin iki bin yıldır köle kalması bir mucize. Hindistan’ı istila eden insanlar küçük barbar kabilelerdi; Hindistan’la karşılaştırıldıklarında önemsizdiler. Kalabalık onları ezip geçiverebilirdi; eline kılıç almaya bile gerek yoktu.</span></p>
				<p class="Style16"><span class="char-style-override-6" xml:lang="tr-TR">Fakat herkes -Hunlar, Moğollar, Müslümanlar, İngilizler-hırslı ve Hindistan’ı istila etmek isteyen herkes buyur edildi. Hazırdı; bu kadar uzaktan geldiğin ve bu kadar derde girdiğin için borçluydu! Tek nedeni Hinduların cevabı bilmesi:</span></p>
				<p class="Style16 para-style-override-15"><span class="char-style-override-6" xml:lang="tr-TR">Tanrı’nın iradesi; Tanrı’nın iradesi olmadan hiçbir şey ger­çekleşmez, o yüzden bu kölelik de Tanrı’nın isteğidir. Mahatma Gandhi gibi bir insan; insan onun gibi birisinin biraz daha faz­la zekâ göstereceğini zannediyor ama hayır. Eğer Hintli’ysen, senden beklenenden fazla zekâ gösteremezsin.</span></p>
				<p class="Style16 para-style-override-18"><span class="char-style-override-6" xml:lang="tr-TR">Hindistan’ın eyaletlerinden biri olan Bihar’da -en yoksul eyalet- büyük bir deprem oldu. Bihar zaten yoksuldu; her yıl sellerden zarar görüyordu. Sonra bu deprem... binlerce kişi öldü. Gandhi ne dedi? “Bihar, kötü davranışlarının acısını çekiyor” dedi. Yirminci yüzyılda, bir deprem ve Bihar’ın bütün</span></p>
				<p class="Style18 para-style-override-30"><span class="char-style-override-6" xml:lang="tr-TR">halkı.?</span></p>
				<p class="Style16 para-style-override-15"><span class="char-style-override-6" xml:lang="tr-TR">Tek tek bireylere kötü karmaları yüzünden acı çektiklerini açıklamak anlaşılabilirdi ama bütün eyaletin kötü karmaları yüzünden zarar görmesi... ! Sanki bu insanların hepsi geçmiş yaşamlarında aynı eyaletteydiler ve hepsinin karmaları çok kötü olduğu için deprem gerçekleşti. Ve Hindistan’ın geri kalan hiçbir yeri depremden zarar görmedi, çünkü geçmiş yaşamlarında iyi karmalar yapmışlardı. Tuhaf!</span></p>
				<p class="Style16 para-style-override-19"><span class="char-style-override-6" xml:lang="tr-TR">Bihar’ın Mahavira’nın, Gautam Buddha’nın, Makhkhali Gosal’ın, Ajit Keshkambal’ın -büyük öğretmenler ve büyük kâhinler- doğduğu yer olması ve Bihar’ın kötü karmaları yüzün­den zarar görmesi, durumu daha da tuhaflaştırıyor! Hindistan’da başka hiçbir eyalette bu kadar çok kâhin, felsefeci, düşünür dünyaya gelmemiştir. Bihar nasıl bir yanlış yapmış olabilir? Fakat Hinduizm her şeyi bilir.</span></p>
				<p class="Style16 para-style-override-26"><span class="char-style-override-6" xml:lang="tr-TR">Bütün dinlerin temel hatası, bilgilerinin sınırlılığını kabul edecek cesarete sahip olmamalarıdır. Herhangi bir noktada, “Bil­miyoruz” diyemediler. O kadar kibirli davrandılar ki bildiklerini söylemeye ve yeni bilgi kurguları yaratmaya devam ediyorlar.</span></p>
				<p class="Style16 para-style-override-19"><span class="char-style-override-6" xml:lang="tr-TR">Hakiki dinin farklı olacağı, özünde farklı olacağı yer burasıdır. Evet, arada bir hakiki dinin niteliğine sahip tekil bireyler çıktı.</span></p>
				<p class="Style16 para-style-override-13"/>
				<p class="Style16 para-style-override-13"><span class="char-style-override-6" xml:lang="tr-TR">Örneğin Bodhidharma, en sevilen insanlardan biri; on dört yüzyıl önce Çin’e gitmiş. Dokuz yıl Çin’de kalmış ve etrafında bir hayran kitlesi oluşmuş. Fakat Bodhidharma sözde dinlerin aptallığına dahil olan bir insan değildi.</span></p>
				<p class="Style16 para-style-override-32"><span class="char-style-override-6" xml:lang="tr-TR">Resmi olarak bir Budist rahibiydi ve Çin de zaten Budizm’e dönmüştü. Binlerce Budist rahip zaten Bodhidharma’dan önce Çin’e varmıştı ve Bodhidharma’nın geldiğini duyduklarında, sevindiler, çünkü Bodhidharma neredeyse Buddha’ya denkti. Namı gelmeden çok önce ulaşmıştı. Çin kralı büyük İmparator Wu bile Çin-Hindistan sınırına Bodhidharma’yı almaya geldi.</span></p>
				<p class="Style16 para-style-override-13"><span class="char-style-override-6" xml:lang="tr-TR">Bütün Çin’in Budizm’e döndürülmesine, Konfüçyüs’ten Buddha’ya geçilmesine aracılık eden Wu’ydu. Bütün güçlerini ve bütün servetini Budist rahiplerin ellerine bırakmıştı; ve büyük bir imparatordu. Bodhidharma’yla karşılaştığında, ona sordu: “Seni görmek için sabırsızlanıyordum. Ben yaşlıyım ve sonunda geldiğin için talihliyim; bunca yıl bekledik. Birkaç soru sormak istiyorum.”</span></p>
				<p class="Style16 para-style-override-18"><span class="char-style-override-6" xml:lang="tr-TR">İlk soru şuydu: “Bütün servetimi, ordularımı, memurlarımı -sahip olduğum her şeyi- bu devasa ülkeyi Budizm’e dön­dürmeye vakfettim ve Buddha için binlerce tapınak yaptım.” Buddha’ya içinde on bin Buddha heykelinin bulunduğu bir tapınak yapmıştı; bütün dağ oyulmuştu. Çünkü on bin Buddha yontulması gerekiyordu, bütün dağ bitmişti; Budist heykeller halinde yontulduğu için bütün dağ bir tapınak haline gelmişti. “Öteki dünyada kazancım ne olacak?” diye sordu imparator.</span></p>
				<p class="Style16 para-style-override-20"><span class="char-style-override-6" xml:lang="tr-TR">Öteki rahipler ona bunu söylüyordu: “Gautam Buddha’ya hizmet etmek için o kadar çok şey yaptınız ki, belki öteki dünyaya ulaştığınızda, kendisi sizi karşılamak için bekliyor olacak. Öyle büyük üstünlük elde ettiniz ki, zevklerin sonsuz­luğu sizin olacak.”</span></p>
				<p class="Style16 para-style-override-20"><span class="char-style-override-6" xml:lang="tr-TR">Bodhidharma,  “Yaptığınız her şey tamamen anlamsız.</span></p>
				<p class="Style16 para-style-override-20"><span class="char-style-override-6" xml:lang="tr-TR">Yolculuğa başlamadınız bile; ilk adımı bile atmadınız. Yedinci cehenneme düşeceksiniz; bu konuda sözüme güvenin” dedi.</span></p>
				<p class="Style16 para-style-override-19"><span class="char-style-override-6" xml:lang="tr-TR">İmparator Wu buna inanamadı: “Bunca şey yaptım ve bu adam, ‘Yedinci cehenneme düşeceksin’ diyor!”</span></p>
				<p class="Style16 para-style-override-13"><span class="char-style-override-6" xml:lang="tr-TR">Bodhidharma güldü ve “Yaptığınız her şey açgözlülükten ve açgözlülükle yapılan hiçbir şey sizi dindar yapamaz. Bunca servetten vazgeçtiniz ama koşulsuz vazgeçmediniz. Pazarlık yapıyorsunuz; bu bir ticaret. Öteki dünyayı satın alıyorsunuz. Banka hesabınızı bu dünyadan öteki dünyaya aktarıyorsunuz. Kurnazsınız, çünkü bu dünya geçici -yarın ölebilirsiniz- ve bu rahipler de size öteki dünyanın sonsuz olduğunu söylüyor. Öyleyse siz ne yapıyorsunuz? Sonsuz zevkleri kazanmak için geçici hazineleri mi veriyorsunuz? Gerçekten iyi anlaşma! Kimi kandırmaya çalışıyorsunuz?” dedi.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bodhidharma, bütün rahip ve generallerin önünde Wu’yla bu şekilde konuşmaya başlayınca, Wu öfkelendi. Daha önce onunla hiç kimse böyle konuşmamıştı. Bodhidharma’ya, “Dindar bir insanın konuşma şekli böyle midir?” dedi.</span></p>
				<p class="Style16 para-style-override-13"><span class="char-style-override-6" xml:lang="tr-TR">“Evet” dedi Bodhidharma. “Dindar bir insanın tek konuş­ma şekli budur; diğer şekillerin hepsi sizi kandırmak isteyen insanlara aittir. Bu rahipler sizi kandırıyorlar; size vaatlerde bulunuyorlar. Ölümden sonra ne olduğu konusunda hiçbir şey bilmiyorsunuz; ne de onlar biliyor ama biliyormuş gibi yapıyorlar.”</span></p>
				<p class="Style16 para-style-override-13"><span class="char-style-override-6" xml:lang="tr-TR">“Sen kim oluyorsun da böyle bir yetkiyle konuşuyorsun?” diye sordu Wu.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bodhidharma ne dedi, biliyor musun? “Bilmiyorum. Bu, bilmediğim bir konu. Kendi içime döndüm, varlığımın tam merkezine gittim ve önceki kadar cahil çıktım. Bilmiyorum” dedi.Şimdi ben buna cesaret derim. Hiçbir din, “Bu kadar bili­yoruz ve bu kadar da bilmiyoruz; belki gelecekte bilebiliriz. Bunun ötesinde sonsuza kadar bilinemeden kalacak bir alan var” demeye cesaret edemedi.</span></p>
				<p class="Style16"><span class="char-style-override-6" xml:lang="tr-TR">Bu dinler o kadar alçakgönüllü olsaydı, dünya tamamen farklı olurdu. İnsanlık böyle bir dağınıklık içinde olmazdı; bunca keder olmazdı. Dünyanın her yerinde, herkes keder içinde. Cehenneme ne gerek var; burada zaten cehennemde yaşıyoruz. Cehennemde daha fazla ne ıstırap olabilir?</span></p>
				<p class="Style16 para-style-override-13"><span class="char-style-override-6" xml:lang="tr-TR">Bunun sorumlusu olan insanlar, senin sözde dindarların. Hâlâ rol yapmaya, aynı oyunu oynamaya devam ediyorlar. Üç yüzyıllık bilimin sürekli bölgelerini tahrip etmesinden, sürekli sözde bilgilerini yok etmesinden, yeni olgular, yeni gerçekler ortaya atmasından sonra papa hâlâ yanılmaz, şankaraçarya hâlâ yanılmaz!</span></p>
				<p class="Style16 para-style-override-21"><span class="char-style-override-6" xml:lang="tr-TR">Jaipur’da bir Hindu konferansı vardı ve şankaraçaryalardan biri... Hindistan’da dört şankaraçarya var ve bunlar papaya denk: Her biri bir yönü idare ediyor - dört yöne dört şan-karaçarya. Şankaraçaryalardan biri Jaipur’dandı; Jaipur’da doğmuştu. Aslen astrolog, büyük bir âlimdi; bu nedenle bir şankaraçarya öldüğünde Jagannath Puri’nin şankaraçaryası olarak seçilmişti.</span></p>
				<p class="Style16 para-style-override-33"><span class="char-style-override-6" xml:lang="tr-TR">Onu şankaraçarya olmadan önce tanırdım ve şankaraçarya olduğundan beri onunla ilk kez bu konferansta karşılaştım. “Artık yanılmaz olmuşsundur. Seni gayet iyi tanırım; önce­sinde böyle değildin. Bana hangi tarihte, saat kaçta yanılmaz olduğunu söyleyebilir misin?” dedim.</span></p>
				<p class="Style16 para-style-override-13"><span class="char-style-override-6" xml:lang="tr-TR">“Başkalarının önünde uygunsuz sorular sorma. Ben artık bir şankaraçaryayım ve yanılmaz olmam gerekir” dedi.</span></p>
				<p class="Style16 para-style-override-24"><span class="char-style-override-6" xml:lang="tr-TR">“Olman gerekir!” dedim.</span></p>
				<p class="Style16 para-style-override-34"><span class="char-style-override-6" xml:lang="tr-TR">“Bilesin diye söylüyorum. Bana herkesin önünde sorarsan, yanılmazım” dedi.</span></p>
				<p class="Style16 para-style-override-34"><span class="char-style-override-6" xml:lang="tr-TR">Bir Polonyalı, papa oldu. Hiç bir Polonyalının yanılmaz olduğunu duydun mu? Fakat bir papa, bir Polonyalı, yanılmaz oldu. Bu dünyanın daha ne kadar düşmesi gerekecek? Artık düşecek yer kalmadı. Polonyalı öldüğünde; çünkü papalar çok çabuk ölüyor, papa olduklarında ölmek üzere oluyorlar. Vatikan’a ulaşmak o kadar uzun sürüyor ki, birkaç yıl yaşa­maları yeter. O papadan sonra kimi seçeceksin? Başkasını bulabilir misin?</span></p>
				<p class="Style16 para-style-override-13"><span class="char-style-override-6" xml:lang="tr-TR">Hakiki bir dindarlık, yalnızca birkaç şeyin bilinebildiğini, çok daha fazlasının bilinmediğini ve bir şeyin daima bilinemez kalacağını kabul etme alçakgönüllülüğüne sahip olmaktır. O bir şey bütün dini araştırmanın hedefidir. Onu bilgi nesnesi haline getiremezsin, ama onu deneyimleyebilirsin, onu içebi­lirsin, onun tadını alabilirsin: varoluşsaldır.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bilimci, araştırdığı nesneden ayrı kalır. Daima nesneden ayrıdır; bundan dolayı bilgi olanaklıdır; çünkü bilen, bilinen­den farklıdır. Fakat dindar kişi öznelliğine, bilenle bilinenin bir olduğu yere varıyor.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bilen ve bilinen bir olduğunda, bilgi mümkün değildir. Evet, onu dans ettirebilirsin ama söyleyemezsin.</span></p>
				<p class="Style16 para-style-override-21"><span class="char-style-override-6" xml:lang="tr-TR">Yürüyüşte, yürüyüş şeklinde olabilir; gözlerinde, görme şeklinde olabilir; dokunuşunda, dokunma şeklinde olabilir; ama kelimelere dökülemez. Din söz konusu olduğunda keli­meler kesinlikle yetersizdir. Bütün bu sözde dinler kelimelerle dolu. Ben hepsine zırva diyorum!</span></p>
				<p class="Style16 para-style-override-19"><span class="char-style-override-6" xml:lang="tr-TR">Temel hata bu. Fakat hatırlanmaya değer başka hatalar da var. Örneğin: Her din bencildir. Her dinin takipçilerine egoyu bırakmayı, egosuz olmayı öğretmesine rağmen, dinin kendisi alçakgönüllü değildir; son derece kibirlidir.</span></p>
				<p class="Style16 para-style-override-20"><span class="char-style-override-6" xml:lang="tr-TR">İsa, “Alçakgönüllü ol, yumuşak başlı ol” der ama İsa’nın kendisinin hiçbir şekilde alçakgönüllü, yumuşak başlı olmadı­ğını hiç düşündün mü? Bundan daha fazla kibir, bundan daha fazla bencillik olabilir mi? Kendisi Tanrı’nın tek oğlu olduğunu ilan ediyor! Sen Tanrı’nın öteki oğlu olduğunu ilan edemezsin; kuzen bile değil, çünkü Tanrı’nın kardeşi yok. Tanrı’yla hiçbir ilişkin olamaz, o tek ilişki kapalıdır; İsa kapıyı kapadı.</span></p>
				<p class="Style16 para-style-override-20"><span class="char-style-override-6" xml:lang="tr-TR">O Mesih’tir ve dünyayı kurtarmaya gelmiştir; kimse kurta­rılmış görünmüyor ve iki bin yıl geçti. Kendisi haçın üzerinde acı içinde öldü; kimi kurtaracak? Fakat “Sizi kurtaracağım, beni takip edin” fikri... Bu, insanlığın yok edilmesinde en önemli unsurlardan biri oldu; çünkü bütün dinler tek doğru din olduklarını ve diğer bütün dinlerin yanlış olduğunu iddia ediyor. Sürekli savaşıyor, birbirlerini öldürüyor, birbirlerini yok ediyorlar.</span></p>
				<p class="Style16 para-style-override-13"><span class="char-style-override-6" xml:lang="tr-TR">Daha geçen gün televizyonda bir panel izledim. Bir rabbi, bir Protestan ve bir Katolik rahip beni tartışıyordu. Sonuca vardılar... Rabbi, “Şimdi zamanı, bu adamla diyaloğa girmek için çaba göstermeliyiz” diye öneri getirdi. Buna inanamadım; bir rabbi Katolik rahiple konuşuyor, diyalog gerektiğini öne sürüyor. Neden? İsa’nın zamanında bir sürü rabbi vardı, neden İsa’yla diyaloğa gerek duyulmadı? Çarmıh diyalog muydu?</span></p>
				<p class="Style16"><span class="char-style-override-6" xml:lang="tr-TR">Bu aptal Katolik de kabul ediyor. “Sen, bir rabbisin, diyalo-ğa inanıyor musun? O zaman İsa’ya ne oldu? Çarmıh diyalog muydu?” bile demiyor. Hayır, bunu sormuyor. Ne de rabbi kendisi, kendi söylediğine şaşırıyor. İsa Yahudi’ydi; rabbilerin bir Yahudi’yle diyaloğa girmesi gayet doğru olurdu. Yoldan çıktıysa bile, Yahudi’yi doğru yola getir; ya da belki haklıdır, o zaman sen onun yoluna gelirsin. Çarmıh diyalog muydu? Monolog bile değildi!</span></p>
				<p class="Style16 para-style-override-17"><span class="char-style-override-6" xml:lang="tr-TR">Fakat şimdi hepsi resmileşti. Katolik, Protestan ve rabbinin hiçbir sorunu yok, çünkü artık onlar da çıkar çevrelerine mensuplar. Aynı şeyleri yaptıklarını, aynı meslekte olduklarını </span><span class="char-style-override-6" xml:lang="tr-TR">hepsi biliyorlar. İsa sorundu; belki diyalog mümkün değildi. Benimle de mümkün değil ama nedenleri farklı.</span></p>
				<p class="Style16 para-style-override-19"><span class="char-style-override-6" xml:lang="tr-TR">İsa’yla diyalog mümkün değildi, çünkü o Mesih’ti; sen kim­sin? Ancak denkler arasında diyalog mümkündür? O, Tanrı’nın oğlu. Sen kimsin, üvey oğlu mu? Bir şey olmak zorundasın; yoksa ne diyaloğu? Hayır, mümkün değildi, çünkü İsa o kadar bencildi ki, rabbiler diyaloğun mümkün olmadığını gayet iyi biliyorlardı. Bir veya iki kez ona yaklaşmışlardı.</span></p>
				<p class="Style16 para-style-override-21"><span class="char-style-override-6" xml:lang="tr-TR">Bir keresinde rabbi ona, “Hangi yetkiyle konuşuyorsun?” diye sordu.</span></p>
				<p class="Style16 para-style-override-13"><span class="char-style-override-6" xml:lang="tr-TR">“Kendi yetkimle” dedi, “ve hatırla, İbrahim’den önce ben vardım.” İbrahim ataydı; ve İsa, “İbrahim’den önce ben var­dım. Daha başka ne yetki istiyorsun?” diyor. Şimdi bu adam, “Kutsanmışlar yumuşak başlı olanlardır” diyor ama kendisi yumuşak başlı değil. “Kutsanmışlar yoksullardır, kutsanmışlar alçakgönüllülerdir.” Fakat hangi nedenle? Neden kutsanıyor­lar? Cennetin krallığını miras alacakları için kutsanmışlar.</span></p>
				<p class="Style16 para-style-override-19"><span class="char-style-override-6" xml:lang="tr-TR">Tuhaf iddia! Burada kaybediyorsun; orada bin katını kaza­nıyorsun. Ne kazanıyorsun? Aynı şeyleri. Burada yoksulsun, orada zengin olacaksın. Burada dilencisin; orada kral olacaksın. Niteliksel fark nedir? Sadece burada ve orada: iki farklı alan. Bu insanlar basit bir nedenden ötürü yumuşak başlı, alçakgönüllü ve yoksul olmaya çalışıyorlar: Tanrı’nın krallığını miras almak için. Şimdi bu insan senin açgözlülüğünü kışkırtıyor ve sömürüyor. Bunu bütün dinler yapıyor.</span></p>
				<p class="Style16 para-style-override-21"><span class="char-style-override-6" xml:lang="tr-TR">Benimle diyalog da imkânsız ama farklı nedenlerle. Birincisi ben kendimi bilmiyorum -bu konuda tartışma mümkün değil- ve tartışılması gereken en temel şey de bu. Hangi diyalog? Ya içeride oldun ya da olmadın. İçeride olduysan, o zaman sadece gözlerine bakmak yeter; diyalog budur. İçeride olmadıysan, o zaman da sadece gözlerine bakmak yeter. Diyalog başlamadan biter.</span></p>
				<p class="Style16 para-style-override-17"><span class="char-style-override-6" xml:lang="tr-TR">Benimle diyalog imkânsız, çünkü ben âlim değilim. Kitap­lardan alıntı yapamam; hep yanlış aktarırım. Fakat kimin umurunda? O kitaplara hiç saygı göstermem. Kutsal olduk­larına inanmam. Onlar sadece dini kurgular, bu yüzden dini kurguları yanlış tekrarlamak hiç problem değil. Aslında onları hiçbir zaman dikkatli okumadım. Orasına burasına göz gez­dirdim ve o zaman bile bir sürü süprüntü buldum.</span></p>
				<p class="Style16 para-style-override-13"><span class="char-style-override-6" xml:lang="tr-TR">O yüzden benimle nasıl bir diyalog mümkün, hangi konu­larda? Belli bir anlaşma olması gerekir ve olası bir anlaşma yok, çünkü ben Tanrı’nın olmadığını söylüyorum. Nasıl bir diyalog mümkün? Sen Tanrı’yı kanıtlamak zorunda kalacak­sın, o zaman diyalog başlayabilir. Tanrı’yı tanık sandalyesine de getirebilirsin; o zaman onun gerçekten bir Tanrı mı yoksa sahtekâr bir Amerikalı mı olduğunu tartışabiliriz.</span></p>
				<p class="Style16"><span class="char-style-override-6" xml:lang="tr-TR">Cennet veya cehennem olduğuna inanmıyorum. Nasıl bir diyalog mümkün? Evet, başka dinlerde diyaloğa girebilirsin, çünkü anlaşmanın hususları bunlardır. Bir Hıristiyan, bir Hin­du, bir Yahudi; onlar Tanrı’yı tartışabilirler. Bir husus kesindir, Tanrı vardır. şimdi, soru sadece onun biçimi, özellikleri, nite­likleriyle ilgilidir; ama esas meselede anlaşmaya varılmıştır. Hepsi cennet ve cehennem konusunda hemfikirdir. Şimdi, biri yedi cehenneme inanabilir, birisi beş, birisi üç. Bu sadece sayı meselesidir, o kadar önemli değil. Benimle nasıl bir diyalog mümkün?</span></p>
				<p class="Style16 para-style-override-27"><span class="char-style-override-6" xml:lang="tr-TR">Paneli dinlediğimde merak etmeye başladım, eğer bir diya­log olacaksa nasıl ve nereden başlayacak? Anlaşma sağlanan tek bir husus yok, çünkü o dinlerin hepsi sahte, hakiki dinler değiller; aksi takdirde...</span></p>
				<p class="Style16 para-style-override-13"><span class="char-style-override-6" xml:lang="tr-TR">Bodhidharma’yla diyaloğa girebilirim. Bodhidharma, “Kim olduğumu bilmiyorum” der. Bu yeterli bir anlaşmadır. Artık birbirimizin elini tutup sabah yürüyüşüne çıkabiliriz.</span></p>
				<p class="Style16 para-style-override-19"><span class="char-style-override-6" xml:lang="tr-TR">Artık daha fazla bir şey söylemeye gerek yoktur, her şey söylenmiştir.</span></p>
				<p class="Style16 para-style-override-32"><span class="char-style-override-6" xml:lang="tr-TR">Bodhidharma, dokuz yıl sonra Hindistan’a dönerken baş müritlerinden dördünü toplar ve onlara, “Anlayıp anlamadı­ğınızı anlamam için dini tek bir cümleye sığdırın” der.</span></p>
				<p class="Style16 para-style-override-43"><span class="char-style-override-6" xml:lang="tr-TR">Birincisi, “Merhamet dindir. Buddha’nın esas mesajı budur: merhamet” der.</span></p>
				<p class="Style16 para-style-override-13"><span class="char-style-override-6" xml:lang="tr-TR">Bodhidharma, “Kemiklerime sahipsin ama başka bir şey yok” der.</span></p>
				<p class="Style16 para-style-override-18"><span class="char-style-override-6" xml:lang="tr-TR">İkinci mürit, “Meditasyon. Sessiz olmak, o kadar sessiz ki içinde tek bir düşünce bile kıpırdamaz: dinin özü budur” der.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bodhidharma, “Etime sahipsin, daha fazlası değil; çünkü sadece benim kelimelerimi tekrarlıyorsun. Gözlerinde ses­sizliği görmüyorum; yüzünde sessizliğin getirdiği derinliği görmüyorum” der.</span></p>
				<p class="Style16 para-style-override-35"><span class="char-style-override-6" xml:lang="tr-TR">Üçüncü mürit, “Bu söylenemez. Anlatılamaz” der.</span></p>
				<p class="Style16 para-style-override-13"><span class="char-style-override-6" xml:lang="tr-TR">Bodhidharma, “İliğime sahipsin. Ancak eğer söylenemi-yorsa, bu kelimeleri bile neden kullandın? Zaten söyledin. ‘Söylenemez. Anlatılamaz’ derken bile onun hakkında bir şey söylüyorsun; bu yüzden sadece iliğe sahip olduğunu söylüyo­rum” der.</span></p>
				<p class="Style16 para-style-override-19"><span class="char-style-override-6" xml:lang="tr-TR">Dördüncüye döner. Müridin gözlerinde yaşlar vardır ve Bodhidharma’nın ayaklarına kapanır. Bodhidharma onu sarsar ve tekrar tekrar sorar: “Din nedir?” Fakat mürit sevinç gözyaşları içindedir ve elleri minnettarlıkla Bodhidharma’nın ayaklarına dokunur... Tek kelime etmez, “Söylenemez, anla­tılamaz” bile demez.</span></p>
				<p class="Style16 para-style-override-32"><span class="char-style-override-6" xml:lang="tr-TR">Bodhidharma onu kucaklar ve “Bana sahipsin. Şimdi huzur içinde gidebilirim, çünkü arkada benden bir şey bırakıyorum” der.</span></p>
				<p class="Style16 para-style-override-32"><span class="char-style-override-6" xml:lang="tr-TR">Şimdi bu rabbilerle, Katolik rahiplerle, Protestan rahiplerle ne diyaloğu? İki bin yıl geçti ve rabbiler İsa’yı çarmıha gerdik­leri için hâlâ özür dilemediler. Bencil olabilir, hatalı olabilir, yanlış bir şey öğretiyor olabilir ama kimsenin adamı çarmıha germeye hakkı yoktu; kimseye zarar vermemişti. Tek gereken efendice bir tartışmaydı ama onunla tartışabilecek kadar bece­rikli değillerdi.</span></p>
				<p class="Style16 para-style-override-13"><span class="char-style-override-6" xml:lang="tr-TR">Çarmıh tartışma değildir. Başımı kesebilirsin; bu bir tartış­ma değildir. Bu benim hatalı, senin haklı olduğun anlamına gelmez. Aslında benim başımı kesmek sadece senin meseleni tartışmaktan aciz olduğunu gösterir. Öfkelenen daima zayıf olandır. Seni bir kılıcın ucunda döndürmek isteyen daima zayıf olandır. İki bin yıl geçti ve hâlâ tek bir rabbi özür dilemedi. Neden dilesinler? O zaman haklı olduklarını ve şimdi de haklı olduklarını düşünüyorlar.</span></p>
				<p class="Style16 para-style-override-20"><span class="char-style-override-6" xml:lang="tr-TR">Bu rahibin nasıl bir Katolik olduğunu ve rabbiyle oturup beni tartışan bu rahibin nasıl bir Protestan olduğunu merak ediyorum. Önce kendileri hakkında, neden birlikte oturdukla­rı hakkında konuşmaları gerek.</span></p>
				<p class="Style16"><span class="char-style-override-6" xml:lang="tr-TR">Bu insanların hepsi bencil. Şimdi rabbiler insanlara alçakgö­nüllü olmayı öğretiyor ama özür dileyemiyorlar. Bu imkânsız. Yazıtlarında, kitaplarında İsa’nın adından bahsetmediler bile. Yahudi kaynaklarında İsa konusunu, onu çarmıha gerilişini veya Hıristiyanlığın doğuşunu bulamayacaksın. Sözünü etme­ye bile değmez. Fakat aynısı başka dinler için de geçerli.</span></p>
				<p class="Style16 para-style-override-13"><span class="char-style-override-6" xml:lang="tr-TR">Yine aynı noktaya geliyorum, bu dinlerin hepsi şüpheye karşı oldu. Şüpheden gerçekten korktular. Ancak yetersiz bir zekâ şüpheden korkabilir; aksi takdirde şüphe meydan oku­maktır, araştırmak için fırsattır.</span></p>
				<p class="Style16 para-style-override-13"><span class="char-style-override-6" xml:lang="tr-TR">Hepsi şüpheyi öldürdüler ve hepsi herkesin zihnine eğer şüphe edersen cehenneme düşeceğin ve sonsuza kadar acı çekeceğin fikrini zorla soktular. Asla şüphe etme. Bağlılık, tam bağlılık; kısmi bağlılık bile olmaz, tam bağlılık. İnsanlardan tamamen insanlık dışı bir şey istiyorsun. Bir insan... nasıl tam olarak inanabilir? Tam olarak inanmaya çalışsa bile, bu orada şüphe olduğu anlamına gelir; yoksa neye karşı mücadele veri­yor? Neye karşı tam olarak inanmaya çalışıyor? Şüphe vardır ve şüphe inanarak yok edilemez; şüphe deneyimleyerek yok edilir.</span></p>
				<p class="Style16 para-style-override-25"><span class="char-style-override-6" xml:lang="tr-TR">“İnan!” diyorlar. “Keşfet!” diyorum.</span></p>
				<p class="Style16 para-style-override-20"><span class="char-style-override-6" xml:lang="tr-TR">“Şüphe etme!” diyorlar. “Sonuna kadar, varana kadar ve bilene, hissedene ve deneyimleyene kadar şüphe et!” diyorum.</span></p>
				<p class="Style16 para-style-override-17"><span class="char-style-override-6" xml:lang="tr-TR">O zaman şüphe kendiliğinden buharlaşır, onu bastırmaya gerek kalmaz; o zaman senin inanmana gerek yoktur. Güneş’e inanmazsın, Ay’a inanmazsın; Tanrı’ya neden inanıyorsun? Sıradan olgulara inanmazsın, çünkü oradadırlar ama nihai hakikat değildirler.</span></p>
				<p class="Style16 para-style-override-19"><span class="char-style-override-6" xml:lang="tr-TR">Bir gül sabah oradadır; akşama solmuştur. Yine de ona “inanırsın”; şüphe söz konusu değildir. Bir güle inancın basit bir inançtır, şüpheye karşı değil. Sırf basit bir inançla karmaşık inanç arasında kafa karışıklığı yaşamayasın diye bunun için farklı bir kelimem var: Bu, güvendir.</span></p>
				<p class="Style16 para-style-override-18"><span class="char-style-override-6" xml:lang="tr-TR">Bir güle güvenirsin. Çiçek açar, rayihasını yayar ve solar. Akşama onu bulamazsın; yaprakları dökülmüş ve rüzgâr onları savurmuştur. Fakat o nihai bir hakikat değildi; bunu bir gerçek olarak bilirsin. Yine güller olacağını, yine rayiha olacağını bilirsin. İnanmana gerek yoktur; sadece deneyimle bilirsin, çünkü dün güller vardı ve onlar da yok oldular. Bugün yeniden ortaya çıktılar; yarın doğa seyrini izleyecek.</span></p>
				<p class="Style16 para-style-override-15"><span class="char-style-override-6" xml:lang="tr-TR">Neden Tanrı’ya inanasın? Ne dün Tanrı’ya dair bir deneyi­min oldu ne de bugün; yarınla ilgili ne kesinlik var? Yarın için nereden kesinlik bulabilirsin? Dün boştu, bugün boş ve yarın yalnızca boş bir umut, her şeye rağmen umut. Fakat bütün dinlerin öğrettiği bu: Şüpheyi yok et.</span></p>
				<p class="Style16 para-style-override-17"><span class="char-style-override-6" xml:lang="tr-TR">Şüpheyi yok ettiğin anda, insanoğlunda çok değerli bir şeyi yok etmiş olursun, çünkü insanın araştırmasına ve bulmasına şüphe yardım edecek. Araştırmanın kökünü kestin; şimdi araştırma olmayacak.</span></p>
				<p class="Style16 para-style-override-26"><span class="char-style-override-6" xml:lang="tr-TR">Bu yüzden bütün dünyada ender olarak -ama çok ender-, arada bir, sonsuzluk duygusuna sahip, sonsuzu içine çekmiş, sonsuzun titreşimini bulmuş bir insan çıkar. Kim sorumlu? Bütün rabbilerin, papaların, şankaraçaryaların; hepsi sorum­lu, çünkü araştırmayı kökünden kestiler.</span></p>
				<p class="Style16 para-style-override-19"><span class="char-style-override-6" xml:lang="tr-TR">Japonya’da garip bir ağaç yetiştirirler. Yaşayan üç yüz-dört yüz yaşında, on iki santim boyunda ağaçlar var. Dört yüz yaşında! Ağaca baktığında, o kadar yaşlı olmakla birlikte bir o kadar da cüce bir ağaç. Bunun sanat olduğunu düşünüyorlar! Yaptıkları şey, kökleri kesmeye devam etmek. Ağacın içinde durduğu toprak saksının dibi yok, bu sayede arada bir saksıyı kaldırıp kökleri kesiyorlar. Kökleri kestiğinde ağaç büyüye-mez. Yaşlanır ama asla büyümez. Giderek yaşlanır ama sen onu yok ettin. Büyük bir ağaç olabilirdi, çünkü çoğunlukla bunlar Bo ağaçlarıdır.</span></p>
				<p class="Style16 para-style-override-15"><span class="char-style-override-6" xml:lang="tr-TR">Japonya Budist bir ülkedir ve Gautam Buddha bir Bo ağa­cının altında aydınlandı. Bo ağacına İngilizcede de Bo ağacı denir, çünkü Gautam Siddhartha onun altında bir buddha olmuş, bodhi’ye, aydınlanmaya ulaşmıştır. Tam adı Bodhi ağacıdır ama gündelik kullanımda Bo ağacı demek yeterlidir. Yani o ağaçların hepsi Bo ağaçlarıdır. Şimdi bu Bo ağaçlarının altında hiçbir buddha oturamaz. Bu Bo ağaçlarını keserek kim bilir kaç buddha’yı buddha olmaktan alıkoydun.</span></p>
				<p class="Style16 para-style-override-13"><span class="char-style-override-6" xml:lang="tr-TR">Buddha’nın altında aydınlandığı ağaç o kadar büyüktü ki, altında bin öküz arabası dinlenebilirdi. Hâlâ canlı; aynı ağaç değil elbette ama aynı ağacın bir dalı. Müslümanlar ağacı yok ettiler. Ağacı yaktılar; tamamen yok ettiler.</span></p>
				<p class="Style16 para-style-override-19"><span class="char-style-override-6" xml:lang="tr-TR">Fakat Hindistan’ın imparatorlarından biri ağacın bir dalını sannyasin olan kızı Sanghamitra’yla Seylan’a hediye olarak göndermişti. Sanghamitra Bo ağacının o dalını, başka bir ağa­cın büyüyeceği Seylan’a taşımış ve o Bo ağacından geriye yine bir dal getirilmiş ve Buddha’nın aydınlandığı yere konmuştu. Aynı ağacın parçası ama üçüncü nesil.</span></p>
				<p class="Style16 para-style-override-13"><span class="char-style-override-6" xml:lang="tr-TR">Fakat bu insanların Japonya’da yaptığı, önemli bir şeyi gösteriyor: Dinlerin insana yaptığı şey bu. Büyümeyesin diye senin köklerini kesiyorlar, sadece yaşlanıyorsun.</span></p>
				<p class="Style16 para-style-override-25"/>
				<p class="Style16 para-style-override-60"><span class="char-style-override-6" xml:lang="tr-TR">Kestikleri ilk kök, şüphe; sonra araştırma duruyor.</span></p>
				<p class="Style16 para-style-override-19"><span class="char-style-override-6" xml:lang="tr-TR">Kestikleri ikinci kök seni kendi doğana karşı getiriyor, doğanı kınıyor. Açıkça doğan kınandığında, doğanın akma­sına, büyümesine ve bir nehir gibi kendi yolunu bulmasına nasıl yardım edebilirsin? Hayır, nehir gibi olmana, zikzaklar yapmana izin vermezler.</span></p>
				<p class="Style16 para-style-override-13"><span class="char-style-override-6" xml:lang="tr-TR">Bütün dinler seni rayların üzerinde bir istasyondan öteki­ne giden demiryolu trenlerine çevirdi; çoğunlukla da sadece manevra yaparak, hiçbir yere gitmeden sadece rayların üzerin­de. O raylara disiplin, kontrol, özdenetim diyorlar.</span></p>
				<p class="Style16 para-style-override-18"><span class="char-style-override-6" xml:lang="tr-TR">Dinler hesaplanamayacak kadar büyük zararlar verdi; günahlarla dolu kapları taşıyor. Pasifik’e atılması gerekiyor, o kadar derine ki kimse bulup yeniden aynı aptal süreci baş­latmasın.</span></p>
				<p class="Style16 para-style-override-13"><span class="char-style-override-6" xml:lang="tr-TR">Dünyada çok az sayıda zeki insanın, dinlerinin onla­ra bilgileri dışında yaptığı her şeyden kurtulması gerek. Hinduizm’den, Hıristiyanlıktan, Caynacılık’tan, Budizm’den tamamen arınmış olarak gelmeliler. Tamamen temiz olmalılar. Sadece insan olmak yeter.Kendini kabul et. Kendine saygı duy. Tabiatının kendi yönü­nü bulmasına izin ver. Zorlama, bastırma.</span></p>
				<p class="Style16"><span class="char-style-override-6" xml:lang="tr-TR">Şüphe et! Çünkü şüphe günah değil, zekâ belirtisidir. Şüphe et ve buluncaya kadar araştırmaya devam et. Bir şey söyleye­bilirim: Araştıran bulur. Bu kesinlikle kaçınılmazdır, asla aksi olmadı. Sahici bir araştırmadan kimse eli boş dönmedi.</span></p>
			</div>
		</div>
	</body>
</html>